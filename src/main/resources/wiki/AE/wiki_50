{"id": "653672", "url": "https://cs.wikipedia.org/wiki?curid=653672", "title": "Josef Bagad", "text": "Josef Bagad\n\nJosef Bagad (: יוסף בא-גד) je izraelský politik a bývalý poslanec Knesetu za stranu Moledet.\n\nNarodil se 10. února 1932 v Jeruzalému, respektive ve čtvrti Moca. Sloužil v izraelské armádě, kde dosáhl hodnosti vojína (Tura'i). Vysokoškolské vzdělání získal na Bar-Ilanově univerzitě, absolvoval též ješivu v Hebronu. Pracoval jako ředitel ješivy. Hovoří jidiš a anglicky.\n\nJe zakladatelem ješivy napojené na hnutí Bnej Akiva ve vesnici Nechalim. Byl koordinátorem hnutí Bnej Akiva v Jeruzalémě.\n\nV izraelském parlamentu zasedl po volbách v roce 1992, do nichž šel za stranu Moledet. Od ní v průběhu volebního období odešel a byl pak samostatně působícím poslancem. Zasedal v parlamentním výboru pro imigraci a absorpci a výboru pro vzdělávání a kulturu.\n\nV roce 2007 byl obžalován z podvodu v souvislosti s jeho pokusem o kandidaturu ve volbách v roce 1999 a odsouzen k šesti měsícům odnětí svobody.\n\n"}
{"id": "653676", "url": "https://cs.wikipedia.org/wiki?curid=653676", "title": "The Jeff Beck Group", "text": "The Jeff Beck Group\n\nThe Jeff Beck Group byla anglická rocková skupina, založená v lednu 1967 v Londýně. Skupinu založil dřívější člen kapely Yardbirds Jeff Beck. Ve skupině hrály i kytarista The Rolling Stones a The Faces Ronnie Wood, Rod Stewart (také Faces), budoucí člen Black Sabbath, Rainbow a Whitesnake Cozy Powell, budoucí spolupracovník Franka Zappy a člen skupiny Whitesnake Aynsley Dunbar.\n\n\n"}
{"id": "653679", "url": "https://cs.wikipedia.org/wiki?curid=653679", "title": "Risen 2: Dark Waters", "text": "Risen 2: Dark Waters\n\nRisen 2: Dark Waters je pokračování hry Risen, kterou vydalo studio Piranha Bytes v roce 2009. Hra měla původně vyjít v listopadu 2011, později však bylo vydání přesunuto na 27. dubna 2012.\n\nPříběh byl zveřejněn jen částečně:\n\nDěj hry \"Risen 2: Dark Waters\" se odehrává několik let po skončení prvního dílu. Bezejmenného hrdinu, kterému od prvního dílu narostly delší vlasy, trápí události z minulosti na ostrově Faranga. Proto posedává v přístavu jménem Caldera, která je posledním útočištěm inkvizice. Titáni ovládli svět a kromě nich povstaly i různé mořské příšery, které potápějí lodě všeho druhu. Náhodou je na ostrov, na kterém nyní žije, vyplavena Patty, jeho přítelkyně z ostrova Faranga. Kromě ní potká bývalého velitele stráží Carlose, na kterého jste mohli narazit v prvního díle v přístavním městě. Od něj zjistí, že otec Patty, pirát a kapitán Gregorius Emanuel Steelbeard, zná tajemství, díky kterému jeho loď zůstává nepotopena. Hrdina se ho společně s Patty pokusí nalézt a samozřejmě také zachránit svět.\nHra se v porovnání s předešlým dílem odlišuje:\n\n"}
{"id": "653681", "url": "https://cs.wikipedia.org/wiki?curid=653681", "title": "Beck, Bogert &amp; Appice", "text": "Beck, Bogert &amp; Appice\n\nBeck, Bogert & Appice byla hard rocková superskupina, kterou v roce 1972 založili Jeff Beck (dříve The Jeff Beck Group), Carmine Appice a Tim Bogert (oba ex Vanilla Fudge a Cactus).\n\n"}
{"id": "653685", "url": "https://cs.wikipedia.org/wiki?curid=653685", "title": "Vanessa Amorosi", "text": "Vanessa Amorosi\n\nVanessa Joy Amorosi (* 8. srpna 1981 Melbourne, Austrálie) je australská zpěvačka. 3. dubna 2000 vydala album \"The Power\" se svým největším hitem \"Absolutely Everybody\". Mj. účinkovala během slavnostního zahájení i ukončení Letních olympijskych her 2000 v australském Sydney. Její skladba „This Is Who I Am“ byla v roce 2010 nejprodávanější nahrávkou podle ARIA Charts. Nahrála vokály pro skladbu skupiny Hoobastank „The Letter“.\n\nStudiová alba\n\nKompilace\n\n"}
{"id": "653687", "url": "https://cs.wikipedia.org/wiki?curid=653687", "title": "Kosar", "text": "Kosar\n\nKosar ( ) je íránská protilodní řízená střela středního doletu s charakteristikami stealth (íránské zdroje), odolná proti jakémukoli elektronickému rušení. V současné době je ve výzbroji Íránských revolučních gard, Íránské armády a Hizballáhu. \nRaketa Kosar je vytvořena podle vzoru čínských protilodních střel typu C-701. Jedná se o podzvukovou střelu s plochou dráhou letu s doletem až 19 km. Raketa je vybavena TV nebo infračerveným naváděcím systémem. Je určena k likvidaci malých a středních válečných lodí. Podle íránských pramenů lze raketu Kosar odpálit z pobřežní baterie, válečné lodě a letadla.\nK prvnímu ostrému použití rakety Kosar došlo v roce 2006 kdy vrcholila válka v Libanonu. Během izraelské námořní hlídky poblíž pobřeží Libanonu, asi 10 km od Bejrútu, byla izraelská korveta ISN Hanit (třída Saar 5) zasažena protilodní raketou.Při útoku zahynuli čtyři izraelští námořníci a loď byla vážně poškozena. Při pozdější analýze bylo potvrzeno, že izraelská korveta neměla aktivní systém včasného varování a proto útočící raketu nezpozorovala. Izraelské námořnictvo se nejdříve domnívalo, že útok byl proveden protilodní raketou Núr/C-802. Tato možnost, ale byla pozdější analýzou rozsahu škod vyvrácena.\n\n"}
{"id": "653692", "url": "https://cs.wikipedia.org/wiki?curid=653692", "title": "Eduard I. Portugalský", "text": "Eduard I. Portugalský\n\nEduard I. Portugalský (31. října 1391, Viseu – 9. září 1438, Tomar) nazývaný \"Výřečný\" nebo \"Král filozof\" byl jedenáctým portugalským králem. Pocházel z dynastie Avizů. Byl synem Jana I. a jeho manželky Filipy z Lancasteru. Byl pojmenován podle svého pradědečkovi anglickém králi Eduardovi.\n\nManželka Eleonora Aragonská (1402–1445); manželé od roku 1428:\n\n"}
{"id": "653698", "url": "https://cs.wikipedia.org/wiki?curid=653698", "title": "Jem'Hadarové (Star Trek: Stanice Deep Space Nine)", "text": "Jem'Hadarové (Star Trek: Stanice Deep Space Nine)\n\n„Jem'Hadarové“ (v originále „The Jem'Hadar“; v původním českém překladu „Jem'Hadar“) je v pořadí dvacátá šestá epizoda druhé sezóny seriálu \"\".\n\nKomandér Benjamin Sisko naplánuje táboření s Jakem v Gamma kvadrantu, ale bohužel s nimi cestují pod záminkou vědeckého projektu také Nog a Quark, který chce působit na velitele ohledně monitorů na stanici s nabídkou jeho služeb. Táboření probíhá bez problémů, jen Quark neustálými stížnostmi a připomínkami otravuje komandéra Siska. Ve chvíli, kdy se Jake a Nog vzdálí od ohně, se objeví náhle žena neznámého druhu, která před někým utíká. Vzápětí jsou všichni tři zajati rasou Jem'Hadarů. Žena se jmenuje Eris a její druh má telekinetické schopnosti, které by dokázaly zrušit vězeňské silové pole, do kterého byli umístěni. Což nelze provést kvůli obojku na jejím krku, který ruší její schopnosti. Quarkovi se podaří obojek odemknout, Eris využije svých schopností, vypne pole a všichni tři po krátké potyčce se dvěma Jem'Hadary utíkají do lesa.\n\nMezitím se na stanici Deep Space Nine transportuje Jem'Hadar Talak'talan, zakáže cestování do Gamma kvadrantu a také oznamí zajetí Siska a Quarka. Jejich záchranou je pověřen kapitán Keogh z USS \"Odyssey\" spolu s runabouty \"Orinocem\" a \"Mekongem\". Poté, co Jake a Nog spatří Jem'Hadary, transportují se na runabout \"Rio Grande\" a snaží se s ním odletět pro posily právě ve chvíli, kdy přilétá \"Odyssey\". Komandér, Quark a Eris se transportují na \"Rio Grande\". Tři jem'hadarské lodě útočí na \"Odyssey\" a protože štíty lodě nejsou schopny zachytit polaronové výboje nepřátelských zbraní, těžce jí poškozují gondoly warp pohonu. Jedna z lodí poté narazí v sebevražedném útoku do sekundárního trupu \"Odyssey\", načež ta celá exploduje. Akce je výstrahou pro flotilu, kam až jsou Jem'Hadarové při obraně Dominionu schopni zajít.\n\nZpátky na stanici Quark zjišťuje, že Erisin obojek není žádné speciální zařízení, ale jen obyčejný zámek. Sisko odhaluje Eris jako tajnou agentku, jejímž úkolem bylo získávání informací o chování lidí a dalších užitečných údajů. Při pokusu ji zatknout je varuje, že Flotila nemá tušení o síle Dominionu, a transportuje se na loď, o níž nikdo na stanici nevěděl.\n\n"}
{"id": "653700", "url": "https://cs.wikipedia.org/wiki?curid=653700", "title": "Dům odpovědnosti", "text": "Dům odpovědnosti\n\nDům odpovědnosti (HRB) je koncept, který se bude věnovat odpovědnosti k minulosti, aktuálním problémům a řízení budoucnosti v Braunau am Inn.\n\nTento projekt vznikl v Rakousku poté, co se rakouská strana svobodných pod Jörgem Haiderem zúčastnila ve vládní koalici, novinář Reinhold Klika z „Braunauského Vyjádření“ začal petici s mottem „Braunau dává znamení“. Innsbrucký politolog a zakladatel rakouské služby na památku holocaustu Andreas Maislinger reagoval na tuto výzvu a navrhl zařízení domů odpovědnost v rodném domě Adolfa Hitlera. Filozofický základ projektu „Dům odpovědnosti“ je kniha „Princip odpovědnosti“ od Hanse Jonase s roku 1979.\n\n„Braunauské Vyjádření“ předložilo tento nápad 4. Května 2000: Dobrovolníci ze zemí EU, rakouští civilní služebníci a bývalý služebníci rakouské zahraniční služby by měli žít a pracovat společně v domě. Tak by se měla konat výměna názorů. House of Responsibility má být něco úplně nového, rozděleno ve třech patrech. \n\nNechtěné dědictví a zpracování nacistické minulosti mají najít místo v přízemí. První patro bude věnováno současnosti a nabídnout lidem pomoc, přes rakouskou zahraniční službu, ale také skrz projekty o lidských právech a třetího světa. Ve druhém patře mají být vypracování nápady pro mírovou budoucnost. \n\nTento projekt nemohl být zrealizován v následujících letech. Myšlenka, pravě v rodném městě Adolfa Hitlera převzít odpovědnost zůstala. V roce 2005 nabídl majitel domu v bezprostřední blízkosti rodného domu Adolfa Hitlera v předměstí Salzburgu Andreasu Maislingerovi realizaci projektu ve svém domě. \n\nDne 11. října 2009 se vyjádřil starosta Gerhard Skiba, který v roce 1989 založil kámen proti válce a fašismu před rodným domem Adolfa Hitlera, v rakouském deníku Kurier pro „Dům Míru“ nebo „Dům Odpovědnost“\". Dne 12. prosince 2009 se vyjádřil v rakouském televizním pořadu „Horní Rakousko dnes“ vedle braunauského starosty také Florian Kotanko z sdružení pro časové dějiny Braunau pro projekt. \n\nPo počátečním zájmu o Braunauských dnů soudobých dějin ze strany bývalé členky Strany svobody Rakouska (FPÖ) Daniely Raschhoferové začátkem 90. let, se FPÖ Braunau am Inn téměř vždy negativně vyjádřila nad plány nacistického zpracování v městě Braunau am Inn. V braunauském zpravodajství z 8. května 2011 zástupci FPÖ tvrdili, že obec Braunau am Inn platí náklady za projekt dům odpovědnosti, přesto že to není jejích povinnost a nemohou za to, že Hitler byl narozen v Braunau am Inn.\n\nWolfgang Zdral, \"skrytá vlast, Hitlerovi: neznámá rodina vůdce (2005)\n\n"}
{"id": "653702", "url": "https://cs.wikipedia.org/wiki?curid=653702", "title": "Agregátor", "text": "Agregátor\n\nAgregátor je označení pro webovou stránku či počítačový software, který shromažďuje jeden typ informace z různých zdrojů. Agregátory mohou fungovat na manuální či automatické bázi a mohou uživateli předkládat jak konečný obsah, tak výsledky vyhledávání na jiných stránkách.\n\n\n"}
{"id": "653706", "url": "https://cs.wikipedia.org/wiki?curid=653706", "title": "Sa'dí", "text": "Sa'dí\n\nŠejch Abú Abdilláh Mušarifuddín ben Muslih Širází, známý jako Sa'dí, persky سعدی, (kolem 1210, Šíráz – kolem 1291, tamtéž) byl perský středověký básník, mistr didaktické poezie.\n\nSa'dí pocházel ze vzdělanecké rodiny. Otce ztratil sice již v raném věku, ale díky dvorské nadaci mohl pokračovat ve studiu, nejprve v Šírázu a pak na proslulé islámské koleji al-Nizámija v Bagdádu, kde získal vysoké vzdělání. Poté hodně cestoval (pravděpodobně jako prostý poutník) po Předním východě a Malé Asie, navštívil Mekku, Medínu i Jeruzalém a byl až v Egyptě. Kolem roku 1260 se vrátil do rodného Šírázu, kde žil jako súfí (mystik). Zemřel jako vážený a všemi ctěný muž. Jeho hrob, dnes mauzoleum, je významným poutním místem.\n\nSa'dího tvorba je žánrově velmi pestrá. Již od mládí psal lyriku, a to panegyrické (oslavné) kasídy, eroticko-mystické ghazaly, veršované aforismy a čtyřverší (ruba'í) s filozofickou, mystickou i erotickou tematikou. Připisují se mu rovněž traktáty v rýmované próze. Světovou proslulost však získal svými dvěma didaktickými díly, které napsal jako zralý muž, rýmovaným veršem napsaný \"Bústán\" (1257, Ovocný sad) a v rýmované próze vytvořený \"Gulistán\" (1258, Růžový sad).\n\n\"Bústán\" obsahuje příběhy ze života slavných postav perské i islámské historie, ale také vyprávění o lidech, které Sa'dí pravděpodobně potkal na svých cestách. Dílo, napsané s básnickým vtipem, laskavým humorem a rafinovaně prostým stylem, oslavuje moudrost, snášenlivost, zbožnost a učenost a přineslo autorovi mimořádnou popularitu, která ještě vzrostla po napsání \"Gulistánu\".\n\n\"Gulistán\" je složen z kratších, často anekdotických vyprávění seřazených do tematických kapitol. Příběhy jsou prodchnuty tolerancí a láskou k chybujícím lidem a každý z nich končí veršovanou pointou, obsahující poučení či filozofickou úvahu. To vše učinilo z \"Gulistánu\" jedno z nejčtenějších děl perské literatury a jde také o první perské dílo přeložené do evropského jazyka (v 17. století do francouzštiny a do latiny).\n\n\n"}
{"id": "653707", "url": "https://cs.wikipedia.org/wiki?curid=653707", "title": "Josef Dobeš (hudebník)", "text": "Josef Dobeš (hudebník)\n\nJosef Dobeš (* 10. dubna 1934 Pardubice) je český countryový muzikant, hráč na pedálovou steel kytaru a dobro\n\nByl zakládajícím členem skupiny SALP v roce 1949, kterou založil společně se členy trampské osady Fire Rock Jiřím Falladou a Wiktorem Wágnerem, skupina SALP jako první začala v Československu hrát americkou country music Od roku 1969 do roku 1974 byl členem skupiny Greenhorns. Poté přestoupil do skupiny Teskar. Později se začal věnovat svému původnímu povolání – elektřině. Po roce 1989 ze začal věnovat podnikání, spolu se svým synem – vyráběli zmenšeniny lokomotiv. V roce 2008 vydal maxi-singl „Píseň úpňku“ věnovaný 100. výročí narození Jaroslava Foglara s písněmi „Píseň úplňku“, „Výprava do Sluneční zátoky“, „Na břehu Bobří řeky“ a „Jestřáb nad prérií divokého západu“.\n\nJeho otec (Josef Dobeš) byl vojenský důstojník, velitel jezdeckého pluku v Pardubicích, později se stal členem Hradní stráže, kde působil jako učitel jízdy Edvarda Beneše. Během studia na gymnáziu se seznámil s Evou Olmerovou, která ho přivedla ke hře na kytaru. Aktivně se věnoval trampingu, pročež byl později z gymnázia vyloučen. Zprvu hrál na kytaru ve skupině LUKA, později se seznámil s Waldemarem Matuškou, setkal se s, tehdy začínající, skupinou Spirituál Kvintet.\n\nV roce 1969 se přes Michala Tučného, který jej seznámil s Janem Vyčítalem dostal ke skupině Greenhorns, kterou doprovázel na pedálovou steel kytaru a na dobro. Zde působil až do roku 1974, kdy odešel do skupiny Teskar. Působil také jako studiový hráč na deskách Pavla Bobka, Country Beatu Jiřího Brabce a Michala Tučného. Dnes občas hostuje ve skupině Noví Zelenáči.\n\n"}
{"id": "653709", "url": "https://cs.wikipedia.org/wiki?curid=653709", "title": "Doprava v Ománu", "text": "Doprava v Ománu\n\nTento článek pojednává o dopravě v Ománu.\n\nSilniční doprava patří k rozvinutějším způsobům dopravy v zemi a silniční komunikace propojují zdejší vesnice a města. Jezdí se vpravo. Hlavní komunikace se nacházejí mezi hlavním městem Maskat a Suhárem a mezi Maskatem a Salálou, jež leží v nejjižnějším regionu země – Dafáru. Kvalita silnic na těchto komunikacích dosahuje nejvyšší úrovně v zemi. Celková délka vozovek činí 68 467 kilometrů. Nezpevněné vozovky tvoří 30 207 kilometrů a zpevněné 23 223 kilometrů, z čehož 1 384 kilometrů spadá na dálnice.\n\nRozšíření veřejných dopravních prostředků není tak velké jako v Evropě. Městské autobusy jsou často používány, obzvláště africkými a asijskými přistěhovalci. Dálkové autobusy jezdí na několika trasách. Ománské státní dopravní podniky zajišťují každodenní linku do Dubaje v sousedních Spojených arabských emirátech.\n\nV zemi neexistují železniční dráhy, ale plánuje se jejich výstavba. Ta by měla začít v průběhu několika let v oblasti al-Batína mezi průmyslovým městem Suhár, městem Barka a Maskatem. Železniční trať by měla dosahovat délky více než 200 kilometrů a zpočátku by ji využívaly jen nákladní vlaky. V plánu jsou také možnosti případného rozšíření – trati o délce 520 kilometrů od Maskatu směrem na jih, do přímořského města Dakm v regionu al-Wusta a trati mezi Suhárem a al-Ajnem (Spojené arabské emiráty) o délce 150 kilometrů.\n\nNejvýznamnějšími přístavními terminály jsou Miná Kábús, Salála a Suhár. Obchodní loďstvo se skládá z jednoho chemického tankeru, cestovní lodi a dvou univerzálních lodí, které se dají využít jak jako cestovní, tak jako nákladní.\n\nMezinárodním letištěm v Ománu je Maskatské letiště. Leteckou přepravu uvnitř země i mezinárodně poskytují národní letecké společnosti Oman Air a Gulf Air. Druhou jmenovanou aerolinii vlastní vlády Abú Dhabí, Bahrajnu, Kataru a právě Ománu. Oman Air provozuje časté vnitrostátní lety do Salály a Chasabu.\n\nV celé zemi se celkem nachází 130 letišť, z toho pouze 11 disponuje dlážděnou přistávací dráhou. Na území Ománu jsou též i tři heliporty.\n\nCelková délka ropovodů se rovná 3 558 kilometrům a délka plynovodů 4 209 kilometrům (2009).\n\n\nMapy\n"}
{"id": "653711", "url": "https://cs.wikipedia.org/wiki?curid=653711", "title": "Red Bull RB7", "text": "Red Bull RB7\n\nRed Bull RB7 je vůz formule 1 týmu Red Bull Racing nasazený pro rok 2011. Jezdili v něm Němec Sebastian Vettel a Australan Mark Webber. Monopost byl představen 1. února 2011 ve Valencii.\n\nJméno vozu pokračuje v systematice Red Bullu. Opět vychází z toho, že se jedná o monopost týmu Red Bull Racing, u nějž je v pořadí sedmý, takže 7.\n\nMonopost RB7 je již pátým vozem týmu Red Bull, který navrhl uznávaný designér Adrian Newey. Vůz je poháněn motorem Renault RS27. Vůz nově používá pneumatiky značky Pirelli, jediného dodavtele pneumatik pro sezónu 2011.\n\nBarevné řešení vozu je dáno vlastníkem a zároveň hlavním sponzorem týmu, rakouské společnosti Red Bull, která produkuje i stejnojmenný nápoj. Tudíž je auto zbarveno tmavě modře se sytě žlutými a červenými reklamními doplňky společnosti Red Bull. Na voze dále můžeme vidět i reklamy dalších společností podporujících tým Red Bull Racing, kupříkladu francouzské společnosti Total, která týmu dodává pohonné hmoty a maziva, nebo také automobilky Infiniti, náležící do koncernu Renault-Nissan, jehož ústřední automobilka Renault dodává týmu motory.\n\nMonopost RB7 ovládl drtivou většinu sezóny 2011. Jezdci Sebastian Vettel a Mark Webber vyhráli s tímto vozem všechny kvalifikace, s výjimkou jediné, té na Velkou cenu Koreje, kde se ovšem nakonec podařilo závod vyhrát opět jezdci týmu Red Bull Racing, tou dobou již dvojnásobnému mistru světa Sebastianu Vettelovi. Z devatenácti závodů sezony vyhrál Vettel v jedenácti (Velké ceny Austrálie, Malajsie, Turecka, Španělska, Monaka, Evropy, Belgie, Itálie, Singapuru, již zmíněné Koreje a Indie) a Webber v jednom (Velká cena Brazílie). Jediným závodem sezóny, kdy ani jeden z jezdců nestál na stupních vítězů se stala předposlední Velká cena Abú Dhábí, kdy Vettel v prvním kole po startu z první pozice dostal defekt a musel vůbec poprvé v sezóně odstoupit ze závodu, přičemž jeho týmový kolega dojel až na čtvrté pozici. Tým tuto sezonu vyhrál také pohár konstruktérů s rekordním ziskem 650 bodů.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "653713", "url": "https://cs.wikipedia.org/wiki?curid=653713", "title": "Jaromír Tauchen", "text": "Jaromír Tauchen\n\nJaromír Tauchen (* 23. červenec 1981 Sušice) je český právník, právní historik, soudní tlumočník jazyka německého, překladatel a docent na Právnické fakultě Masarykovy univerzity v Brně a vedoucí její Katedry dějin státu a práva. Je autor celé řady prací vztahující se k německým právním dějinám a k dějinám protektorátního práva.\n\nV roce 2005 absolvoval Právnickou fakultu Masarykovy univerzity. V roce 2007 získal titul JUDr. a v roce 2009 zakončil doktorské studium (obor dějiny práva a římské právo) ziskem titulu Ph.D. (disertační práce věnovaná historii nacistického trestního soudnictví). Absolvoval rovněž Filosofickou fakultu Masarykovy univerzity, obor germanistika, historie. V rámci svých četných zahraničních studijních a výzkumných pobytů studoval na německých a rakouských univerzitách (Innsbruck, Konstanz, Passau, Regensburg, Münster, Wien). V letech 2005–2006 absolvoval LL.M. studium zaměřené na evropské právo a evropskou integraci na univerzitě v Drážďanech. V roce 2017 byl jmenován docentem pro obor dějin státu a práva. Jako habilitační práci předložil monografii \"\"Práce a její právní regulace v Protektorátu Čechy a Morava (1939-1945)\"\".\n\nOd roku 2006 vyučuje na Katedře dějin státu a práva Právnické fakulty Masarykovy univerzity semináře z právních dějin a římského práva a další předměty vyučované především v německém jazyce (Tschechische und tschechoslowakische Rechtsgeschichte, Deutsche Rechtsgeschichte, Geschichte der Integration in Europa).\n\nZabývá se především německými a rakouskými právními dějinami s těžištěm na období národního socialismu a dějinami Němců v českých zemích. Ve své vědecké činnosti se věnuje rovněž pozitivnímu právu a právní komparatistice se zaměřením na německy mluvící země. Výsledky své vědecké práce publikuje především v \"Časopise pro právní vědu a praxi\" a dalších odborných periodikách v Česku i v zahraniční. Docent Tauchen je členem Komory soudních tlumočníků České republiky, Deutsch-Tschechische Juristenvereinigung e.V, a aktivně je činný v mezinárodní organizaci The European Society for History of Law (funkce tajemníka). Náleží mezi zakládající členy Dezső-Márkus-Forschungsgruppe für Vergleichende Rechtsgeschichte.\n\nOd roku 2010 je členem redakční rady časopisu \"Journal on European History of Law\", členem vědecké rady a hlavním editorem \"Encyklopedie českých právních dějin\", redaktorem Bulletinu Evropské společnosti pro právní dějiny a od roku 2015 pak i členem mezinárodní vědecké rady rakouského časopisu \"Beiträge zur Rechtsgeschichte Österreichs\", který vydává Rakouská akademie věd ve Vídni.\n\n\n"}
{"id": "653715", "url": "https://cs.wikipedia.org/wiki?curid=653715", "title": "Andrew Joseph Russell", "text": "Andrew Joseph Russell\n\nAndrew Joseph Russell (20. března 1830, New Hampshire - 22. září 1902) byl americký fotograf působící v 19. století jako reportážní fotograf a dokumentarista v občanské válce a pro společnost Union Pacific Railroad. Russell byl oficiálním fotografem východní poloviny První transkontinentální železnice. Jeho nejznámější fotografie ukazuje spojení dvou kolejí v Promontory Summit v Utahu 10. května 1869.\n\nAndrew Joseph Russell se narodil v New Hampshire v roce 1830, později se odstěhoval do New Yorku. Začal studovat malířství a později se nechal dobrovolně zapsat do armády v občanské válce. Tam byl přidělen do oddílu \"United States Military Railroad Construction Corps\", z části také proto, že jeho rodinná historie obsahovala stavby kanálů a železničních staveb. V této roli fotografoval především dopravu předmětů pro Unii, ale byl zčásti zodpovědný za fotografie, které prodávala a distribuovala firma Mathewa Bradyho \"Mathew Brady Studios\" zájemcům o historii a grafiku. Jedním z takových snímků byla například fotografie s názvem \"Konfederační mrtví za kamennou zdí\" (\"Confederate dead Behind the Stone Wall\") po bitvě u Chancellorsville v květnu 1863.\n\nPo skončení občanské války byl Russell pověřen železniční společností \"Union Pacific Railway Company\", aby dokumentoval důležité události konstrukce východní části transkontinentální železnice. Zatímco je možná nejvíce slavný svým ikonickým obrazem zatlučení zlatého (posledního) hřebu na Promontory Point v Utahu, jeho album \"Sun Pictures of Rocky Mountain Scenery\" zahrnuje často velkolepé snímky z technologie stavby železnice, která byla položena napříč pustinou amerického Západu.\n\n"}
{"id": "653725", "url": "https://cs.wikipedia.org/wiki?curid=653725", "title": "Carleton Watkins", "text": "Carleton Watkins\n\nCarleton Emmons Watkins (11. listopadu 1829 Oneonta, New York – 23. června 1916) byl americký krajinářský fotograf 19. století působící v Kalifornii.\n\nCarleton Emmons Watkins se narodil ve městě Oneonta ve státu New York. Během zlaté horečky odešel do San Francisco, tedy asi v roce 1851. Cestoval do Kalifornie s Collisem Huntingtonem, který se později stal jedním z majitelů společnosti Central Pacific Railroad a který později Watkinsovi pomáhal v jeho kariéře.\n\nJeho zájem o fotografii začal v době kdy pracoval jako asistent v portrétním ateliéru v San Franciscu, sám začal fotografovat v roce 1861. Začal se také zajímat o krajinářskou fotografii a brzy začal dokumentovat scény dolů v Kalifornii a scenérie v Yosemitském údolí. Experimentoval s novými fotografickými technikami, nakonec nejvíce používal svůj fotoaparát Mamut (Mammoth camera), který používal velké skleněné negativní desky, a stereofotoaparát. Stal se známým díky sérii stereoskopických snímků z Yosemitského údolí v roce 1860, aby pomohl ovlivnit kongres za účelem \"„rozhodnutí zřídit údolí jako národní park“\" v roce 1864. Watkins také později pořídil řadu fotografií Kalifornie a Oregonu v 70. letech a také později. Minimálně jednou doprovázel malíře Williama Keitha během jeho vesternové expedice.\n\nWatkins pořídil v 60. letech stereosnímky firmy firmy Central Pacific Railroad od jejich oficiálního fotografa Alfreda Harta a zveřejňoval je v 70. letech.\n\nNicméně však nebyl dobrým obchodníkem. Hodně utrácel a jeho sanfranciské studio se velmi zadlužilo. Po bankrotu byly jeho fotografie vydraženy, a přešly bez kreditu na nového vlastníka Isaiah West Tabera. Watkins se také potýkal s problémy, když jeho fotografie bez svolení přetiskla společnost Eastern a další fotografové fotografovali znovu stejné scény, jaké fotografoval Watkins.\n\nV roce 1879 si Watkins vzal 22letou asistentku Francesu Sneadeovou, se kterou měli dvě děti.\n\nWatkins začal znovu s cyklem \"Nové série\", který zahrnoval různé předměty a formáty, které se většinou vztahovaly ke Kalifornii. Nicméně zůstal i nadále chudým a jeho rodina žila pro čas v opuštěném železničním dobytčáku. Jeho zrak začal selhávat. Zemětřesení v San Franciscu v roce 1906 a následný oheň zničili Watkinsonovo studio a negativy. V roce 1910 byl Watkins hospitalizován ve státní nemocnici pro duševně nemocné, kde umřel o šest let později.\n\n\n"}
{"id": "653734", "url": "https://cs.wikipedia.org/wiki?curid=653734", "title": "Najma Akhtar", "text": "Najma Akhtar\n\nNajma Akhtarová (18. září 1962 v Chelmsford, Essex), známá též jako Najma, je anglická zpěvačka s předky indického původu.\n\nNajma je známa pro jazzové aranže spojené s tradičním indickým stylem zpěvu. Svým unikátním a nezaměnitelným zpěvem Najma inspirovala novou generaci hudebníků a skladatelů. Vedle spojení jemných jazzových nuancí, Najma vystupuje s písněmi ve stylu indické klasické hudby, folku, sufi, bollywood, Indian underground, trance a též rázovitými anglickými písněmi.\n\nObjevovala se též jako účinkující na jevištích a v písních dalších slavných mezinárodně proslulých zpěváků/písničkářů, jako v MTV uváděném \"No Quarter/Unledded\" s Robertem Plantem a Jimmy Pageem v klasice od Led Zeppelin písni Battle of Evermore, jazzovou zpěvačkou Ninou Simone, nahrávkách s Basement Jax, kytaristou skupiny Police Andy Summersem , Jah Wobblem a jazzovým a rockovým saxofonistou Stan Harrisonem.\nNajma též spolupracovala se saxofonistou/flétnistou Michael J. Parlettem\n\n\n\n"}
{"id": "653737", "url": "https://cs.wikipedia.org/wiki?curid=653737", "title": "Fotbal na Ostrovních hrách 2011", "text": "Fotbal na Ostrovních hrách 2011\n\nOstrovní hry 2011 se hrály na Ostrově Wight. Hrál se dvanáctý ročník tohoto fotbalového turnaje, kterého se tentokrát zúčastnilo 15 reprezentací. Vítězem turnaje se stala domácí reprezentace, jednalo se již o druhý titul Ostrova Wight v historii. Poraženým finalistou a tedy stříbrným medailistou se stal ostrov Guernsey. V zápase o třetí místo se utkali dva poražení semifinalisté, Jersey a Alandy. Zápas vyhrála reprezentace obhájce titulu, tedy Jersey, Alandy skončily na 4. pozici.\n\n\n\n<br>\n"}
{"id": "653740", "url": "https://cs.wikipedia.org/wiki?curid=653740", "title": "Okres Radziejów", "text": "Okres Radziejów\n\nOkres Radziejów (polsky \"Powiat radziejowski\") je okres v polském Kujavsko-pomořském vojvodství. Rozlohu má 607 km² a v roce 2005 zde žilo 42 300 obyvatel. Sídlem správy okresu je město Radziejów.\n\nMěstská:\n\nMěstsko-vesnické:\n\nVesnické:\n\n"}
{"id": "653745", "url": "https://cs.wikipedia.org/wiki?curid=653745", "title": "Boone County", "text": "Boone County\n\nBoone County je název osmi okresů ve Spojených státech amerických:\n"}
{"id": "653746", "url": "https://cs.wikipedia.org/wiki?curid=653746", "title": "Butte County", "text": "Butte County\n\nButte County je název tří okresů ve Spojených státech amerických:\n\n"}
{"id": "653749", "url": "https://cs.wikipedia.org/wiki?curid=653749", "title": "Brown v. školní rada Topeky", "text": "Brown v. školní rada Topeky\n\nBrown v. školní rada Topeky (: \"Brown v. Board of Education of Topeka\"), 347 U.S. 483, je případ Nejvyššího soudu Spojených států amerických z roku 1954, který prohlásil státní zákony zakládající samostatné veřejné školy pro černé a bílé studenty za protiústavní. Toto rozhodnutí změnilo přístup soudu z případu \"Plessy v. Ferguson\" z roku 1896, který umožňoval státem podporovanou segregaci („\"separated but equal\"“). Nejvyšší soud pod vedením předsedy Earla Warrena vynesl verdikt jednomyslně 17. května 1954 a ve svém rozhodnutí mimo jiné uvedl, že „oddělená vzdělávací zařízení jsou zákonitě nerovná.“ V důsledku tohoto případu byla rasová segregace označena za porušení článku o rovnosti před zákonem (\"Equal Protection Clause\"), zaručené 14. dodatkem Ústavy Spojených států amerických. Toto rozhodnutí připravilo cestu pro integraci a hnutí za občanská práva Afroameričanů.\n\nAlex Johnson, černošský profesor na University of Virginia, uvádí, že toto rozhodnutí bylo chybou, která zničila černošskou kulturní komunitu.\n\n"}
{"id": "653755", "url": "https://cs.wikipedia.org/wiki?curid=653755", "title": "Ctihodný občan", "text": "Ctihodný občan\n\nCtihodný občan je americký thriller natočený v roce 2009. Film režíroval F. Gary Gray, scénář napsal Kurt Wimmer. Film se odehrává ve Philadelphii a vypráví příběh o muži, který se rozhodl vymáhat spravedlnost na vrazích své rodiny a americkém justičním systému. Film měl premiéru 16. října 2009 v Americe.\n\nClyde Shelton viděl na vlastní oči znásilnění a vraždu své ženy a malé dcery. Z vraždy jsou obvinění Clarence Darby a Ruper Ames. Díky dovednosti, šikovnosti Darbyho právníka se podaří uzavřít dohodu s prokurátorem Nickem Ricem. Ruper Ames byl odsouzen k trestu smrti, i když téměř neměl podíl na vině a Clerence Darby byl odsouzen za vraždu třetího stupně, ale byl to právě on, který stál za znásilněním a zavražděním Clydovy ženy a dcery.\n\nClyde se na scénu vrací po deseti letech. Nejprve změnil složení plynů, které mají zabít Ruperta Amese, takže při smrti neskutečně trpěl, následně si odchytil Clerence Darbyho a nemilosrdně ho rozřezal. Z této důkladně promyšlené vraždy si pořídil videonahrávku, kterou odeslal Nickově rodině. A právě tímto Clyde rozehrává svou pomstu justičnímu systému. Clyde byl okamžitě umístěn do vazby, jenže Nickovi se nedaří prokázat mu vinu. Clyde nabídne Nickovi, že se mu dozná, pokud Nick přistoupí na dohodu. Clyde po něm žádá, aby mu přinesli speciální matraci. To Nick odmítne, ale po dohodě s nadřízeným jeho nabídku přijme. Clyde tedy dostane svou postel a Nick doznání. Nick si myslí, že už je pro něj případ uzavřen, ale Clyde pro něj má připravenou další dohodu. Požaduje oběd za život Darbyho právníka, ale oběd chce mít na stole přesně v jednu hodinu. Nick dohodu dodrží, až na čas, kdy Clydovi přinesou oběd. Clyde mu za to dá souřadnice, kde se nachází Darbyho právník. Nick ho ale už nalezne mrtvého. Nick zjistí, že kdyby přinesli Clydovi jídlo včas, tak by stihli Darbyho právníka zachránit. Mezitím Clyde zabije svého spoluvězně, tím se dostane na samotku. Nick požádá soudkyni, aby omezila Clydovi práva. Soudkyně podepíše dokument a přesně po podepsání ji někdo zavolá. Ona zvedne telefon, stačí říct pouze „Halo“ a je zabita explozí svého mobilního telefonu. Clyde poté nabídne Nickovi další dohodu. Chce po něm, aby zrušil všechny obvinění a propustil ho přesně v 6:00, nebo všechny zabije. Na to Nick nepřistoupí. A tak se Clyde rozhodne zabít šest vládních zaměstnanců včetně Nickovy spolupracovnice Sáry. Nickovi se stále nedaří najít žádné spojení mezi všemi vraždami, ani Clydova komplice. Clyde Nickovi oznámí, že se dosud jen zahříval a že mu celý zkorumpovaný justiční systém shodí na hlavu. Rozhodne se tedy zabít jeho dalšího spolupracovníka, tentokrát nadřízeného Jonase. Nick chce odstoupit z funkce, ale starostka Philadelphie ho povýší do Jonasovy funkce. Ve Philadelphii je vyhlášen stav ohrožení. Nickovi pomůže Chester (Sářin přítel), dá mu seznam budov, které Clyde zakoupil. Jedna z nich je poblíž věznice. Nick se do ní vypraví a objeví tam tunel, který je propojený se samotkou. Nick zjistí, že Clydův další cíl má být městská radnice. Vypraví se tam a najdou tam bombu. Nick bombu přemístí do Clydovy cely aniž by si toho Clyde všimnul a řekne mu, že pokud bombu odpálí, tak to bude rozhodnutí, se kterým bude muset žít do konce svého života. Clyde bombu aktivuje a pak zjistí, že ji má v cele.\n\n\n"}
{"id": "653758", "url": "https://cs.wikipedia.org/wiki?curid=653758", "title": "Seznam medailistů na letních olympijských hrách v horských kolech – ženy", "text": "Seznam medailistů na letních olympijských hrách v horských kolech – ženy\n\n"}
{"id": "653761", "url": "https://cs.wikipedia.org/wiki?curid=653761", "title": "National Catholic Register", "text": "National Catholic Register\n\nNational Catholic Register jsou nejstarší celostátní americké noviny celostátní římskokatolické církve. Byly založeny 8. listopadu 1927 Msgr. Matthewem J. Smithem coby národní vydaní místních novin \"Denver Catholic Register\". Zabývají se novinkami ze Spojených států amerických, z Vatikánu i ze zbytku světa.\n\nDnes mají i internetovou verzi a tištěná verze vychází jednou za čtrnáct dní.\n"}
{"id": "653773", "url": "https://cs.wikipedia.org/wiki?curid=653773", "title": "Behgjet Pacolli", "text": "Behgjet Pacolli\n\nBehgjet Pacolli (* 30. srpna 1951, Marec, předměstí Prištiny v Jugoslávii) je bývalý kosovský prezident. Ve funkci byl od 22. února 2011, kdy nahradil prozatímního prezidenta Jakupa Krasniqiho, do 8. dubna 2011.\n\nZ Kosova odešel v 70. letech do Německa a v roce 1976 se přestěhoval do Švýcarska. Vystudoval ekonomii na univerzitě v Hamburku a Curychu, specializace marketing a management. Působil ve vedení švýcarské společnosti Interplastica. V roce 1990 založil v Luganu stavební společnost \"Mabetex Project Engineering\", základ současné \"Mabetex Group\". Tato společnost se podílela na rekonstrukci moskevského Kremlu, budovy Dumy či budování Astany. Ve Švýcarsku byl obviněn z praní špinavých peněz a z účasti ve zločinecké organizaci, neboť měl předat úplatek 4 miliony dolarů ruským úředníkům. Ruská prokuratura zastavila v této souvislosti v roce 2000 stíhání firmy Mabetex.\n\nV roce 2006 založil stranu Aliance pro nové Kosovo, za níž se stal v roce 2007 poslancem kosovského parlamentu. V současnosti zastává post předsedy strany.\n\nJe podruhé ženatý (manželka Maria, první byla italská zpěvačka Anna Oxa), má čtyři děti. Vyznáním je muslim.\n\n30. března 2011 jej Ústavní soud odvolal pro nezákonnost při zvolení.\n\n"}
{"id": "653780", "url": "https://cs.wikipedia.org/wiki?curid=653780", "title": "Ša'ul Gutman", "text": "Ša'ul Gutman\n\nŠa'ul Gutman (: שאול גוטמן) je izraelský politik a bývalý poslanec Knesetu za strany Moledet a Jamin Jisra'el.\n\nNarodil se 9. září 1945 v obci Rechovot. Sloužil v izraelské armádě, kde dosáhl hodnosti majora (Rav Seren). Vysokoškolské vzdělání získal na Technionu a na University of California v Berkeley. Pracoval jako vysokoškolský profesor. Hovoří hebrejsky a anglicky.\n\nV izraelském parlamentu zasedl po volbách v roce 1992, do nichž šel za stranu Moledet. Od ní v průběhu volebního období odešel a utvořil novou politickou stranu Jamin Jisra'el (\"Pravý Izrael\"). Zasedal v parlamentním výboru práce a sociálních věcí a výboru pro drogové závislosti. Ve volbách v roce 1996 jeho nová strana nezískala mandát.\n\n"}
{"id": "653784", "url": "https://cs.wikipedia.org/wiki?curid=653784", "title": "Van Damme", "text": "Van Damme\n\nVan Damme nebo Vandamme může znamenat:\n\n\n"}
{"id": "653785", "url": "https://cs.wikipedia.org/wiki?curid=653785", "title": "Horečka (rozcestník)", "text": "Horečka (rozcestník)\n\nHorečka může být:\n\n\n\n\n"}
{"id": "653786", "url": "https://cs.wikipedia.org/wiki?curid=653786", "title": "Seznam medailistů na letních olympijských hrách v dráhové cyklistice – ženy", "text": "Seznam medailistů na letních olympijských hrách v dráhové cyklistice – ženy\n"}
{"id": "653790", "url": "https://cs.wikipedia.org/wiki?curid=653790", "title": "Třída Primo Longobardo", "text": "Třída Primo Longobardo\n\nTřída Primo Longobardo je třída diesel-elektrických ponorek italského námořnictva. Tvoří ji jednotky \"Primo Longobardo\" a \"Gianfranco Gazzana Priaroggia\". Třída je zakončením vývojové linie tříd \"Nazario Sauro\" a \"Salvatore Pelosi\", přičemž po ní již následuje původem německá třída \"Todaro\". Obě ponorky jsou stále v aktivní službě.\n\nObě jednotky postavila loděnice Fincantieri v Monfalcone. Do služby vstoupily v letech 1994–1995.\n\nJednotky třídy \"Primo Longobardo\":\nOproti předcházejícím třídám byl zdokonalen tvar trupu, který má lepší hydrodynamické vlastnosti. Trup je z oceli HY-80, což ponorkám umožňuje operační hloubku ponoru 300 metrů. Výzbroj tvoří šest 533mm torpédometů. Mimo vodičem naváděných torpéd Whitehead A184 mohou ponorky odpalovat též americké střely Sub-Harpoon. Mohou nést až 12 dlouhých zbraní či 24 námořních min. Pohonný systém tvoří tři dieselgenerátory a jeden elektromotor. Ponorky dosahují rychlosti 11 uzlů na hladině a 19 uzlů pod hladinou.\n\n"}
{"id": "653791", "url": "https://cs.wikipedia.org/wiki?curid=653791", "title": "Vpichování (textil)", "text": "Vpichování (textil)\n\nVpichování (angl.: \"needle punching\", něm.: \"Nadelvliesverfahren\") je vzájemné provazování svazků vláken s pomocí jehel s ostny.\n\nJe to jedna z technik mechanického zpevňování vlákenného rouna při výrobě netkaných textilií.\n\nVlákenné rouno se přivádí mezi dvě perforované desky, jejímiž otvory procházejí jehly. Ostny jehel zachycují svazky vláken, obracejí je kolmo ke směru průchodu materiálu a protahují je rounem. Při zpětném pohybu jehel se z nich vlákenné svazky vysmeknou a zaháknou na sousedních vláknech.\nVlákenné rouno se vpichováním zpevňuje, ztenčuje, případně spojuje s nosným podkladem (tkaninou, fólií apod.) nebo opatřuje vlasovým vzorem odstávajícím na povrchu textilie.\nTouto technologií se dají vyrobit netkané textilie ze všech druhů vláken včetně recyklovaných. \nPrincip mechanického zpevňování rouna vpichováním byl vynalezen v Anglii v 19. století. Technologií vpichování se intenzivně zabýval od 50. let 20. století zejména Němec \"Dilo\" a Rakušan Fehrer. \n\nV roce 2015 bylo ve světě vyrobeno asi 1,75 milionu tun netkaných textilií zpevněných vpichováním. \n\nV České republice se ve 2. dekádě 21. století zabývá výrobou vpichovaných textilií několik firem, rozsah produkce není veřejně známý. \nStandardní zařízení se staví jako agregát sestávající z:\n\nrozvolňování – mykání – kladení mykané pavučiny – 2 pasáže vpichování – svinování hotové textilie \n\nPracovní šířka (svinování) je obvykle 2,5 až 8 metrů (pro speciální účely až 16 m), maximální rychlost 150 m/min.\n\nRozvolňování se zpravidla provádí spolu s mísením vláken na sérii rozvolňovacích strojů. Pro většinu materiálů se používají válcové mykací stroje (jen pro vlákna kratší než cca 40 mm jsou nutné víčkové stroje). Způsob kladení pavučiny (příčně, podélně, počet vrstev) se řídí podle požadované tloušťky (a pevnosti) výsledné textilie. \n\nVlákenné rouno prochází mezi dvěma perforovanými rošty, otvory v roštech pronikají jehly upevněné v jehelné desce. Jehelná deska vykonává zdvižný pohyb 5-25 mm kolmo k rounu, až 3000 x / min.\n\nVpichovací jehly mají obvykle trojúhelníkový průřez, povrch špičky jehly je opatřen ostny.\nJehly jsou usazeny v desce s hustotou 20-50 na centimetr, vzájemné odstupy řad jehel jsou střídavě rozloženy mezi 3,5 a 35 mm. Ojehlení na první (převpichovací) pasáži je řidší.\n\nVětšina vpichovaných textilií se vyrábí z polyesterových stříží, jen malá část ze syntetických filamentů s hmotností cca 200 až 1000 g/m.\nVpichované textilie mají vzhled podobný plstěným výrobkům. \nPevnost je závislá především na použitých materiálech, orientaci vláken ve zpracovaném rounu a tloušťce rouna, tažnost 20-50 %. Např.:\n\nHlavní finální výrobky ze vpichovaných textilií jsou: podlahové krytiny, papírenské plstěnce, matrace, izolace, filtry, geotextilie \n\nStroje pracují s tzv. \"vidličkovými jehlami\", k dosažení vlasového nebo smyčkového efektu jsou stroje vybaveny speciálním opěrným roštem\n\nNa vzorovacích strojích se dají vyrábět např. napodobeniny manšestru, velurové plsti, textilie s nopkovou strukturou apod.\n\nStroje v několika variantách mohou pracovat až s 1500 zdvihy jehelního pole za minutu a vpichovat rouna o průměru do 50 cm. Používají se na technické plsti, brzdová obložení, zdravotní potřeby apod.\n\nPracovní šířka dosahuje až 16 m, rychlost do 1000 zdvihů jehel / min. Použití: Dopravní pásy ke strojům na výrobu papíru\n\n\n"}
{"id": "653792", "url": "https://cs.wikipedia.org/wiki?curid=653792", "title": "Mirror Man", "text": "Mirror Man\n\nMirror Man je páté studiové album Captaina Beefhearta a jeho skupiny Magic Band. Album obsahuje materiál nahraný v roce 1967 a vydaný v roce 1971.\n\n\n"}
{"id": "653794", "url": "https://cs.wikipedia.org/wiki?curid=653794", "title": "Třída Salvatore Pelosi", "text": "Třída Salvatore Pelosi\n\nTřída Salvatore Pelosi je třída diesel-elektrických ponorek italského námořnictva. Tvoří ji jednotky \"Salvatore Pelosi\" a \"Giuliano Prini\". Třída je pokračováním vývojové linie zahájené třídou \"Nazario Sauro\". Obě ponorky jsou stále v aktivní službě.\n\nPonorky byly objednány v roce 1983. Postavila je loděnice C.R.D.A. v Monfalcone. Stavba jednotky \"Salvatore Pelosi\" probíhala v letech 1986–1988, zatímco \"Giuliano Prini\" byla postavena v letech 1987–1989.\n\nJednotky třídy \"Salvatore Pelosi\":\nOproti třídě \"Nazario Sauro\" mají prodloužený trup postavený z vysokopevnostní oceli HY-80, která ponorkám umožňuje operační hloubku ponoru 300 metrů (max. 600 metrů). Výzbroj tvoří šest 533mm torpédometů. Mimo vodičem naváděných torpéd Whitehead A184 mohou ponorky odpalovat též americké střely Sub-Harpoon. Mohou nést až 12 dlouhých zbraní či 24 námořních min. Pohonný systém tvoří tři dieselgenerátory a jeden elektromotor. Ponorky dosahují rychlosti 11 uzlů na hladině a 19 uzlů pod hladinou.\n\n"}
{"id": "653797", "url": "https://cs.wikipedia.org/wiki?curid=653797", "title": "Barevné zlato", "text": "Barevné zlato\n\nZatímco ryzí zlato je žluté barvy, barevné zlato může být vyrobeno v různých barvách. Tyto barvy jsou obecně vytvořeny slitinou zlata s dalšími chemickými prvky v různých poměrech.\n\nNapříklad slitina, která se skládá ze 14 dílů zlata a 10 dílů jiných kovů, tvoří 14karátové zlato, 18 dílů zlata k 6 dílům jiných kovů tvoří 18 karátů a tak dále. Je často vyjadřováno jako poměr, například 14/24 je rovno 0,585 a 18/24 je 0,750. Existují stovky možných slitin, avšak obecně vložením stříbra bude barva zlata bílá a vložením mědi bude mít barvu červenou. Směs stříbra a mědi v poměru kolem 50/50 ukazuje rozsah žlutého zlata, na které je veřejnost zvyklá z obchodů. Pro zvýšení tvrdosti slitiny může být do směsi vloženo malé množství zinku (okolo 0,2 %).\n\nNejběžnější stupně ryzosti zlata jsou označeny: ryzí - 24K (99,99%), dále 22K (91,6%), 18K (75%), 14K (58,5%) a 9K (37,5%).\n\nBarevné zlato lze rozdělit do 3 skupin:\n\nBílé zlato je slitina zlata s nejméně jedním bílým kovem, obvykle niklem, manganem nebo palladiem. Stejně jako u žlutého zlata je čistota bílého zlata udávána v karátech. \n\nVlastnosti bílého zlata se liší v závislosti na kovech a rozměrech použití. Výsledkem může být použití slitin z bílého zlata pro mnoho různých účelů; zatímco slitina niklu je tvrdší a pevnější a z toho důvodu se hodí pro prsteny a náušnice, slitiny paladia a zlata jsou měkké, ohebné a dobré pro použití s drahými kameny, jindy s jinými druhy kovů jako jsou měď, stříbro a platina pro jejich váhu a trvanlivost (zpracování takové slitiny většinou vyžaduje specializované zlatníky). Termín bílé zlato je používán velmi volně v průmyslu k popisu čistoty slitin zlata v bělavém odstínu. Mnoho lidí věří, že rhodiové pokovení, které je k vidění na většině takovýchto šperků, je vlastně barva bílého zlata. Samotný termín „bílý“ ve skutečnosti zahrnuje velké spektrum barev, od světle žluté přes žlutou s hnědým nádechem až k bledě růžovou. Šperkařský průmysl často skrývá tyto nebílé barvy právě pokovováním pomocí rhodia.\n\nBěžné bílé zlato obsahuje 90 % hm. zlata a 10 % hm. niklu. Měď může být přidána ke zvýšení kujnosti.\n\nPevnost slitiny zlato-nikl-měď je způsobena kombinací dvou fází, na zlato bohaté Au-Cu a na nikl bohaté Ni-Cu a výsledným vytvrzování materiálu.\n\nSlitiny použité ve šperkařském průmyslu jsou zlato-paladium-stříbro a zlato-nikl-měď-zinek. Paladium a nikl jsou primárními bělidly pro zlato; zinek se chová jako sekundární bělidlo k zeslabení barvy mědi.\n\nJedna z osmi osob má po dlouhodobém nošení alergickou reakci na nikl, který je přítomný v některých druzích bílého zlata. Typickou reakcí je drobná kožní vyrážka. Kvůli tomu mnoho evropských zemí nepoužívá v bílém zlatě nikl. Slitiny bílého zlata bez příměsi niklu jsou méně častými alergeny.\n"}
{"id": "653804", "url": "https://cs.wikipedia.org/wiki?curid=653804", "title": "Ji'ud", "text": "Ji'ud\n\nJi'ud (: יעוד; doslova „Poslání“) byla izraelská politická strana existující v letech 1994-1996.\n\nStrana vznikla 7. února 1994 během funkčního období třináctého Knesetu zvoleného ve volbách roku 1992, když se tři poslanci Gonen Segev, Alex Goldfarb a Ester Salmovičová odtrhli od své mateřské strany Comet kvůli neshodám s předsedou Cometu Rafa'elem Ejtanem. Ustavili novou politickou formaci, která se přidala k vládě Jicchaka Rabina. V ní získal Gonen Segev post ministra energetiky a infrastruktury, Alex Goldfarb post náměstka ministra bydlení a výstavby.\n\n27. listopadu 1995 se ale poslanci Goldfarb a Salmovičová od strany Ji'ud odtrhli a založili vlastní uskupení nazvané Atid. Jediným poslancem za Ji'ud pak zůstal Gonen Segev. Strana se potom nezúčastnila voleb roku 1996 a zanikla.\n\n"}
{"id": "653805", "url": "https://cs.wikipedia.org/wiki?curid=653805", "title": "Třída Nazario Sauro", "text": "Třída Nazario Sauro\n\nTřída Nazario Sauro byla třída diesel-elektrických ponorek italského námořnictva. Byla to druhá poválečná generace italských ponorek. Tvořily ji jednotky \"Nazario Sauro\", \"Carlo Fecia Di Cossato\", \"Leonardo da Vinci\" a \"Guglielmo Marconi\". Na třídu dále navázaly dvě vylepšené dvoukusové série, označené jako třídy \"Salvatore Pelosi\" a \"Primo Longobardo\". Všechny čtyři ponorky již byly vyřazeny z aktivní služby.\n\nPrvní projektové práce na této třídě probíhaly už v 60. letech. Původní objednávka na dvojici ponorek z roku 1967 však byla posléze zrušena a k projektu se italské námořnictvo vrátilo teprve roku 1972. V roce 1976 pak byla objednávka rozšířena o druhý pár ponorek. Všechny ponorky postavila loděnice C.R.D.A. Stavba probíhala od roku 1974 a do služby jednotlivé ponorky vstupovaly v letech 1980 a 1982.\n\nOproti předchozí třídě \"Enrico Toti\" měly tyto ponorky trojnásobný výtlak. Stále ale byl kladen velký důraz na jejich kompaktní rozměry a dobré manévrovací schopnosti. Měly jednotrupou koncepci. Trup měl moderní kapkovitý tvar s křížově uspořádanými ocasními plochami na zádi (přední hloubková kormidla byla na věži). Operační hloubka ponoru dosahovala díky použití vysokopevnostní oceli HY-80 celých 300 metrů. Výzbroj tvořilo šest 533mm torpédometů, pro které bylo neseno 12 vodičem naváděných těžkých torpéd Whitehead A184 či 24 námořních min VS SM600. Pohonný systém tvořily tři dieselgenerátory GMT A210 a jeden elektromotor Marelli. Lodní šroub byl jeden. Ponorky dosahovaly rychlosti 11 uzlů na hladině a 19 uzlů pod hladinou.\n\n"}
{"id": "653807", "url": "https://cs.wikipedia.org/wiki?curid=653807", "title": "Atid (politická strana)", "text": "Atid (politická strana)\n\nAtid (: עתיד; doslova „Budoucnost“) byla izraelská politická strana existující v letech 1995-1996.\n\nStrana vznikla 27. listopadu 1995 během funkčního období třináctého Knesetu zvoleného ve volbách roku 1992, když se dva poslanci Alex Goldfarb a Ester Salmovičová odtrhli od své mateřské strany Ji'ud, která sama vznikla odtržením od původní politické strany Comet. Nová frakce zůstala součástí vládní koalice vedené Šimonem Peresem. Goldfarb v ní zastával post náměstka ministra bydlení a výstavby. Strana se nezúčastnila voleb roku 1996 a zanikla.\n\n"}
{"id": "653808", "url": "https://cs.wikipedia.org/wiki?curid=653808", "title": "Atid", "text": "Atid\n\nPojem Atid může označovat:\n"}
{"id": "653809", "url": "https://cs.wikipedia.org/wiki?curid=653809", "title": "Didaktická literatura", "text": "Didaktická literatura\n\nDidaktická literatura (z řeckého διδασκω = učím) je literární žánr, který si klade za cíl poučovat čtenáře, a to přímo (například didaktický epos nebo veršovaný či prozaický spor) i nepřímo (prostřednictvím alegorie, paraboly nebo bajky).\n\nDíla didaktické literatury patří k nejstarším světovým literárním památkám, jako je například biblická \"Kniha přísloví\", staroindická sbírka bajek \"Pančatantram\", antický didaktický epos řeckého básníka Hésioda \"Práce a dni (Εργα και 'ημεραι)\" nebo Ezopovy bajky. Z římské literatury je možno uvést Lucretiovu epickou báseň \"O přírodě (De rerum natura)\" nebo Vergiliovo dílo \"Zpěvy rolnické (Georgica)\". \n\nStředověká literatura využívala především veršovaný či prozaický spor (například \"Hádání Prahy s Kutnou Horu\", \"Tkadleček\" nebo \"Oráč z Čech (Der Ackermann aus Böhmen)\" od Jana ze Žatce (Johanesse von Saaz) nebo dramatické morality, z nichž nejznámější je pozdně středověká anglická hra \"Kdokoli (Everyman)\", zachycující poslední den Člověka, pro kterého přichází Smrt. Za skutečného mistra didaktické poezie je pak považován perský středověký básník Sa'dí díky svým dílům \"Ovocný sad (Bústán)\" a \"Růžová sad (Gulistán)\". \n\nV období klasicismu byly pěstovány především bajky (nejznámější jsou od Francouze La Fontaina) a aforismy, maximy, a sentence, kterými se proslavil další Francouz La Rochefoucauld, když vydal jejich sbírku \"Úvahy aneb výroky a maximy morální (Les Réflexions ou sentences et maximes morales)\". K významným dílům didaktické literatury však také patří například \"Umění básnické (L'art poétique)\" rovněž od Francouze Nicolase Boileaua.\n\nS nástupem romantismu didaktická literatura v podstatě zaniká, protože její funkci postupně přebrala tzv. tendenční literatura, často však bez většího uměleckého obsahu. Přesto takováto díla vznikají i dnes, jako příklad uveďme román o dějinách filosofie \"Sofiin svět (Sofies verden)\" od norského spisovatele Josteina Gaardera.\n\n\n"}
{"id": "653811", "url": "https://cs.wikipedia.org/wiki?curid=653811", "title": "Třída Enrico Toti", "text": "Třída Enrico Toti\n\nTřída Enrico Toti byla třída pobřežních diesel-elektrických ponorek italského námořnictva. Byla to první poválečná generace italských ponorek. Tvořily ji jednotky \"Enrico Toti\", \"Attilio Bagnolini\", \"Enrico Dandolo\" a \"Lazzaro Mogenico\". Všechny čtyři ponorky již byly vyřazeny z aktivní služby.\n\nProhraná druhá světová válka vedla k tomu, že Itálii bylo v letech 1948–1952 vlastnění ponorek zakázáno (díky benevolenci Spojenců si mohla ponechat jen dvě cvičné ponorky, označené jako jednotky pro dobíjení baterií). Nové akvizice pak tvořily vyřazené americké ponorky tříd \"Gato\", \"Balao\" a \"Tench\". Na konci 60. let sice Itálie zvažovala stavbu vlastních ponorek s jaderným pohonem, nedostatek financí však vedl k tomu, že nová třída \"Enrico Toti\" představovala malý pobřežní typ s konvenčním pohonem. Všechny čtyři ponorky postavila loděnice C.R.D.A. Stavba probíhala od roku 1965 a do služby jednotlivé ponorky vstupovaly v letech 1968 a 1969.\n\nPři vývoji ponorek byl kladen velký důraz na jejich kompaktní rozměry, dobré manévrovací schopnosti a vysokou rychlost. Operační hloubka ponoru dosahovala 180 metrů. Výzbroj tvořily čtyři 533mm torpédomety, ze kterých byla odpalována těžká torpéda naváděná vodičem typu Whitehead A184. Na palubě se nacházelo šest torpéd či 12 námořních min. Pohonný systém tvořily dva diesely a jeden elektromotor. Lodní šroub byl jeden. Ponorky dosahovaly rychlosti 9,7 uzlu na hladině a 14 uzlů pod hladinou.\n\n"}
{"id": "653819", "url": "https://cs.wikipedia.org/wiki?curid=653819", "title": "Jamin Jisra'el", "text": "Jamin Jisra'el\n\nJamin Jisra'el (: ימין ישראל; doslova „Pravý Izrael“) byla izraelská politická strana založená roku 1995.\n\nStrana vznikla 24. července 1995 během funkčního období třináctého Knesetu zvoleného ve volbách roku 1992, když se poslanec Ša'ul Gutman odtrhl od své mateřské strany Moledet. Strana se zúčastnila voleb roku 1996, ale nezískala žádný mandát. Ve volbách roku 2003 kandidovala na společné listině se stranou Cherut - Národní hnutí. Získala 36 202 hlasů, ale nestačilo to na zisk jediného mandátu. Potřebný práh pro přidělení mandátu byl o 8000 vyšší. Ve volbách roku 2006 se strana spojila se stranou Židovská národní fronta Barucha Marzela. Získala 28 824 hlasů, což opět nestačilo ani na jeden mandát v Knesetu. Ve volbách roku 2009 strana nekandidovala.\n\nProgram strany zahrnoval následující požadavky:\n\n"}
{"id": "653828", "url": "https://cs.wikipedia.org/wiki?curid=653828", "title": "Ireljach", "text": "Ireljach\n\nIreljach ( , ) je řeka v Jakutské republice v Rusku. Je 112 km dlouhá. Povodí má rozlohu 829 km².\n\nJe to levý přítok řeky Oččuguj Botuobuja (povodí Viljuje). V povodí řeky jsou naleziště diamantů.\n\nZdrojem vody jsou sněhové a dešťové srážky. Průměrný roční průtok vody u města Mirnyj ve vzdálenosti 38 km od ústí činí 2 m³/s a maximální dosahuje 135 m³/s. Zamrzá na začátku října a rozmrzá ve druhé polovině května, přičemž v zimě promrzá až do dna.\n"}
{"id": "653839", "url": "https://cs.wikipedia.org/wiki?curid=653839", "title": "PVP", "text": "PVP\n\nPVP může znamenat:\n"}
{"id": "653840", "url": "https://cs.wikipedia.org/wiki?curid=653840", "title": "TAT-1", "text": "TAT-1\n\nTAT-1 (Transatlantic No. 1) byl první telefonní podmořský kabel položený přes Atlantský oceán. Byl položen mezi zálivem Gallanach, poblíž města Oban, Skotsko a Clarenville, Newfoundland mezi lety 1955 a 1956. Slavnostně spuštěn byl 25. září 1956. Zpočátku nesl 36 telefonních kanálů, později zvyšovaných až na 70. Jeho provoz byl úspěšný a následovala instalace dalších kabelů TAT. Provoz TAT-1 byl ukončen roku 1978.\n\nPrvní transatlantický telegrafní podmořský kabel byl položen v roce 1858 (viz Cyrus West Field). Fungoval pouze měsíc, ale byl nahrazen úspěšným spojením v roce 1866. Telefonní služba, založená na radiovém vysílání byla zahájena v roce 1927 a účtovala si 9£ (kolem 45$, přepočteno na hodnotu dolaru v roce 2010 přibližně 550$) za každé tři minuty a obsluhovala kolem 2000 hovorů ročně. Ačkoliv se o telefonním kabelu jednalo již v této době, nebyla jeho realizace efektivně možná až do technologických zlepšení a objevů ve čtyřicátých letech 20. století. \n\nVynálezy, které učinily TAT-1 realizovatelným, byl koaxiální kabel, polyethylenová izolace (nahradila gutaperču), velmi spolehlivé elektronky pro podmořské opakovače a všeobecné zlepšení v přenosovém vybavení. Tranzistory nebyly použity, protože se jednalo o nový vynález s neznámou životností.\n\nDohoda o uskutečnění spojení byla zveřejněna generálním poštmistrem USA 1. prosince 1953. Projekt tvořil spojku mezi nejvyšším poštovním úřadem Velké Británie (General Post Office), společností AT&T, a kanadskou korporací pro zaoceánské telekomunikace (Overseas Telecommunications Corporation). Rozdělení nákladů a stejně tak pozdější přístup ke službě byl rozdělen podle následujícího schématu. 40% Velká Británie, 50% USA a 10% Kanada. Celkové náklady byly 120 milionů liber.\n\nPoloženy byly dva hlavní kabely, jeden pro každý směr. Každý kabel byl vyroben a položen ve třech sekcích. Dvě silně oplášťované v mělkých vodách u pobřeží a jedna centrální dlouhá 1 500 námořních mil (2 800 km). Elektronické opakovače vyvinuly Bellovy laboratoře a byly umístěny přímo do kabelu v intervalu 37 námořních mil (69 km). Celkově tedy 51 opakovačů v centrální části. Oplášťované kabely byly vyrobeny v jihovýchodní části Velkého Londýna ve čtvrti Erith. Továrnu vlastnila společnost Submarine Cables Ltd. (ve společném vlastnictví s Siemens Brothers & Company, Ltd, a The Telegraph Construction & Maintenance Company, Ltd).\n\nKabely byly položeny v průběhu léta roku 1955 a 1956, přičemž většinu práce obstarala kabelová loď \"Monarch\". Na pobřeží v zálivu Gallanach, poblíž města Oban, Skotsko se kabel připojil ke koaxiální lince nesoucí 900 vnitrostátních a transatlantických spojů do mezinárodní ústředny v Londýně. Na druhé straně oceánu se kabel připojil ve městě Clarenville na východním pobřeží kanadského ostrova Newfoundland. Dál vedla linka jiným podmořským kabelem přes Cabotův průliv do Nového Skotska. Pak mikrovlnným rádiovým spojem za hranici USA. Ve městě Brunswick ve státě Maine se linka napojila do hlavní sítě USA a taktéž byla směrována do Montrealu kde se napojila do kanadské sítě.\n\nPrvně spuštěn provoz byl 25. září 1956. Během prvních 24 hodin proběhlo 588 hovorů Velké Británie-USA a 119 hovorů Velké Británie-Kanada. Kapacita kabelu byla brzy rozšířena na 48 kanálů.\n\nPůvodních 36 kanálů mělo šířku pásma 4 kHz. Navýšení na 48 kanálu bylo dosaženo zúžením pásma na 3 kHz. Další navýšení přineslo koncem šedesátých let zavedení detekce hovoru a tím možnost využít kanály ve chvíli kdy nikdo nemluví. Některé hovory se potom rychle elektronicky přepínaly mezi volnými kanály a celé vedení bylo mnohem lépe využité, aniž by to telefonující zpozorovali.\n\nTAT-1 rovněž obsluhoval tzv. horkou linku Moskva-Washington, která ovšem byla telegrafní (dálnopisná). Tato zabezpečená linka spojovala hlavy obou států. \n\nPo úspěchu TAT-1 byla položena celá řada transatlantických telefonních kabelů. TAT-1 byl odstaven v roce 1978.\n"}
{"id": "653843", "url": "https://cs.wikipedia.org/wiki?curid=653843", "title": "Ideální společnost", "text": "Ideální společnost\n\n„Ideální společnost“ (v originále „Paradise“; v původním českém překladu „Ráj“) je v pořadí patnáctá epizoda druhé sezóny seriálu \"\".\n\nPři pátrání v runaboutu po vhodných planetách pro kolonizaci objevují Benjamin Sisko a Miles O'Brien jednu vhodnou v soustavě Orellius Minor, ale na ní už překvapivě malá kolonie existuje. Navíc po transportu na povrch přestanou fungovat všechny přístroje a dvojice se tak nemůže dostat pryč. Obyvateli kolonie je posádka lodi \"Santa Maria\", která zde ztroskotala zhruba před deseti lety a také údajně nemůže pryč. Hlava osady Alixus se snaží udržet komunitu jednotnou a přimět k poslušnosti i Siska a O'Briena, takže jim zakazuje pátrání po možnostech, jak se odsud dostat. A to i přes to, že by léky z runaboutu \"Rio Grande\" mohly vyléčit osadnici Meg. O'Brien a hlavně Sisko odmítají poslušnost, což vede ke snahám Alixus zlomit jejich odpor. Nakonec je O'Brien přistižen při snaze překonat tlumící pole, ale jako odstrašující případ je potrestán Sisko jako jeho nadřízený uvězněním v kovové bedně. Alixus nutí Siska vzdát se uniformy Hvězdné flotily a dát tak najevo příslušnost ke komunitě. Pro Siska má uniforma stejný význam jako pro Alixus, a tak se raději vrací do svého vězení.\n\nDálkové senzory na stanici zaznamenají prázdný runabout letící warpovou rychlostí ke hvězdě. Raketoplán zachytí Kira a Jadzia a vysledují místo, ze kterého odstartoval. Mezitím O'Brien nalezne zařízení, které uměle vytváří ono tlumící pole, které znemožňuje správnou funkci přístrojů. Po jeho vypnutí se ho pokusí zastřelit Vinod, syn Alixus, ale O'Brien jej zajme. Zpátky v osadě sestřelí phaserem zámek na Siskově vězení a vysvětlí kolonistům celou situaci, že tu loď ztroskotala úmyslně, čímž si Alixus vytvořila pro sebe ideální společnost, ze které jim celou dobu bránila v odchodu. Alixus je zatčena za zabití Meg, ale osadníci se rozhodnou zůstat na planetě.\n"}
{"id": "653854", "url": "https://cs.wikipedia.org/wiki?curid=653854", "title": "Velká Kuropatočja", "text": "Velká Kuropatočja\n\nVelká Kuropatočja nebo Sana-Jurjach ( nebo , ) je řeka v Jakutské republice v Rusku. Je 391 km dlouhá. Povodí má rozlohu 6240 km².\n\nPramení v Kolymské nížině. Teče na sever tundrou mezi velkým množstvím jezer. Ústí do Východosibiřského moře, přičemž vytváří estuár.\n\nZdrojem vody jsou sněhové a dešťové srážky. V zimě promrzá až do dna. V povodí řeky se tvoří rozsáhlá náledí.\n"}
{"id": "653855", "url": "https://cs.wikipedia.org/wiki?curid=653855", "title": "Lejskovcovití", "text": "Lejskovcovití\n\nLejskovcovití (Monarchidae) je čeleď zpěvných ptáků čítající 98 druhů dělených do 16 rodů, žijících v tropech Starého světa a na ostrovech Tichého a Indického oceánu.\n\nRod \"Ifrita\" je sesterský kladu rodů \"Monarcha\" a \"Myiagra\", patří tedy také do této čeledi, i nové průzkumy potvrzují, že se jedná a bazální taxon čeledi.\n\nNové studie rovněž odhalily parafylii rodu \"Monarcha\", který byl proto rozdělen do rodů \"Carterornis\", \"Monarcha\" s. str. a \"Symposiarchus\". Dřívější rod \"Metabolus\" byl spojen s nově pojatým \"Monarcha\" s. str.\n"}
{"id": "653861", "url": "https://cs.wikipedia.org/wiki?curid=653861", "title": "Trusted Platform Module", "text": "Trusted Platform Module\n\nTrusted Platform Module (zkratka TPM) je ve výpočetní technice název specifikace, která popisuje zabezpečený kryptoprocesor (šifrovací procesor), na který lze ukládat šifrovací klíče, které chrání informace. Implementací specifikace je často míněn „TPM čip“ nebo „TPM Security Device“. Specifikaci TPM vytvořila Trusted Computing Group. Současná verze specifikace je TPM 1.2 revize 116, která byla zveřejněna 3. března 2011. Specifikace je k dispozici také jako mezinárodní standard ISO/IEC 11889.\n\nTPM nabízí možnosti pro bezpečné generování kryptografických klíčů a různá omezení v jejich použití, jako hardwarová nadstavba generátoru pseudonáhodných čísel. Zahrnuje schopnosti, jako například vzdálené ověření a zapečetěné uložení.\n\n\nSoftware může využít TPM k ověření hardwarových zařízení. Vzhledem k tomu, že každý TPM čip má v sobě při výrobě vypálen unikátní a zároveň tajný RSA klíč, umožňuje tak autentizaci platformy. Například může být využíván k ověření, zda systém žádající o přístup je očekávaný systém.\n\nObecně platí, že posunování zabezpečení dolů k hardwarové vrstvě ve spojení se softwarem poskytuje větší ochranu, než jen pouhé softwarové řešení. Nicméně i tam, kde je TPM používán, je klíč stále ohrožen i v době, kdy ho softwarová aplikace získává z TPM a je používán pro vykonání šifrovacích/dešifrovacích operací, jak bylo znázorněno v případě útoku při studeném startu.\n\nTPM je občas spojeno se jménem bývalého senátora Spojených států Ernesta „Fritze“ Hollinga. Jméno „Fritzův čip“ bylo vymyšleno profesorem Rossem Andersonem, který je autor \"Bezpečnostního inženýrství\" a profesor na univerzitě v Cambridgi.\n\nHlavní účel TPM (ve spojení s dalšími TCG implementacemi) je zajistit integritu platformy. V tomto kontextu \"integrita\" znamená \"pracovat dle očekávání\" a \"platforma\" je obecně jakákoliv počítačová platforma – není to omezeno pouze na PC nebo pouze pro Windows. Nastartuje se power-on startovací proces z důvěryhodné podmínky a tato důvěryhodnost se zvětšuje, dokud se Operační Systém plně nezavede a aplikace se nezačnou provádět.\n\nSpolečně s BIOSem tvoří TPM takzvaný \"Root of Trust\": TPM obsahuje několik PCR (nastavovací registry platformy), které umožňují bezpečné uložení a nahlašování bezpečnostních metrik. Tyto matrice mohou být použity na odhalení změn v předchozích nastaveních a odvodit z nich jak pokračovat dál. Dobrý příklad může být nalezen v Microsoft's BitLocker Drive Encryption (viz níže).\n\nProto mají BIOS a operační systém hlavní zodpovědnost na využití TPM k zajištění integrity platformy. Pouze tehdy můžou uživatelé a aplikace běžící na takovéto platformě spoléhat na své bezpečnostní charakteristiky. Například bezpečný vstup/výstup \"co vidíš, to dostaneš\", zabezpečený vstup z klávesnice a operace s pamětí a daty.\n\nMezi praktické příklady využití principu \"Root of Trust\" patří autentizace/identifikace zařízení v rámci IEEE 802.1X například v systémech Network Access Control (NAC) a ohlašování změn či identifikace přítomnosti perzistentní hrozby (rootkit) ve spouštěcím prostředí zařízení (BIOS/boot prostředí).\n\nAplikace pro úplné šifrování disku (jako například BitLocker Drive Encryption obsažená v operačních systémech Windows Vista Ultimate, Windows Vista Enterprise, Windows Server 2008, Windows 7 Enterprise a Windows 7 Ultimate od Microsoftu) používají tuto technologii ke chránění klíčů používaných k zašifrování pevných disků v počítači a poskytují ověření integrity pro důvěryhodnou zaváděcí cestu (například BIOS, boot sektor, atd.). Mnoho produktů třetích stran pro plné šifrování disku nepodporují TPM čip jako kryptoprocesor a ponechávají kryptografické operace neužitečně na CPU. Použití TPM jako kryptoprocesoru vyžaduje aktivaci čipu prostřednictvím BIOS (lze i vzdáleně pomocí WMI) s čímž si prozatím žádný z výrobců SW šifrovacích systémů neporadil.\n\nV kombinaci s technologií VSC (Virtual Smart Card) umožňuje bezpečné přihlašování uživatele k zařízení pomocí dvoufaktorové autentizace (princip něco znám /PIN/ a něco mám /počítač/) bez nutnosti vlastnit externí autentizační prvek (Smart Card / USB token). V tomto případě nahrazuje vlastní počítač (TPM čip) prvek externího autentizátoru a zajišťuje nemožnost použití tohoto autentizačního prostředku v jiném zařízení. Virtuální čipová karta může být používána ve dvou variantách:\nTechnologie VSC je nativní součástí operačního systému Microsoft Windows 8.1. Pro ostatní platformy je ale k dispozici v některých aplikacích spravujících funkce modulu TPM.\n\nPřístup ke klíčům, datům nebo systému je často chráněn pomocí hesla. Pokud je ověřovací mechanismus implementován pouze v softwaru, přístup je náchylný ke \"slovníkovým útokům\". Protože je TPM implementován v jednoúčelovém hardwarovém modulu, tak byl vytvořen mechanismus zabraňující slovníkovým útokům, který efektivně zabraňuje hádání hesla a automatizovaným slovníkovým útokům, zatímco umožňuje uživateli dostatečně vysoký počet pokusů. S touto hardwarově založenou ochranou před slovníkovým útokem může uživatel volit kratší nebo slabší hesla, která se lépe pamatují. Bez této úrovně ochrany nabízí dostatečnou ochranu pouze hesla s velkou složitostí.\n\nPrakticky každá aplikace povolující šifrování může teoreticky využít TPM. Například:\nExistují i další použití, z nichž některé dávají vzniknout obavám o soukromí. Vlastnost TPM \"fyzická přítomnost\" je zacílená na některé z těchto obav tím, že vyžaduje potvrzení na úrovni BIOSu pro operace jako třeba aktivování, deaktivování, mazání nebo měnění vlastnictví TPM někým, kdo je fyzicky přítomen u konzole stroje.\n\nOd roku 2006 je mnoho nových notebooků prodáno s vestavěným TPM čipem. V budoucnosti může být tento koncept použit na současné čipy na základní desce v počítačích nebo do jakéhokoliv zařízení, které může být vybaveno TPM, jako třeba mobilní telefon. Na PC se používá sběrnice LPC (Low Pin Count).\nMikro ovladače TPM jsou v současné době vyráběny těmito společnostmi:\n\nTvůrci tohoto návrhu z Trusted Computing Group naráželi na odpor v některých oblastí implementace této technologie. Obzvlášť na akademické půdě, kde někteří autoři viděli možné použití této technologie, které nebylo zamýšleno a zvedá obavy o soukromí. Mezi obavy patří zneužití dálkového ověření softwaru (kde by výrobce – ne uživatel, který počítačový systém vlastní – rozhodoval, který software bude povolen) a možné cesty jak sledovat akce prováděné uživatelem zaznamenáváním jeho činnosti do databáze.\n\nVerze TPM 2.0 bude od roku 2015 povinná pro počítače, které budou chtít certifikaci na systém Windows. Navíc bude továrně aktivovaná a spolu s UEFI zabrání používání hardware bez povolení od uživatele či výrobce.\n\nNěkteré TPM ale generují slabé klíče, které lze prolomit. Bruce Schneier uvádí, že otázkou zůstává, zda BitLocker není úmyslně oslaben (zadní vrátka), když se do TPM mohou ukládat klíče v otevřené formě.\n\n\n\n"}
{"id": "653870", "url": "https://cs.wikipedia.org/wiki?curid=653870", "title": "Rocky Marciano", "text": "Rocky Marciano\n\nRocky Marciano (vlastním jménem \"Rocco Francis Marchegiano\", 1. září 1923, Brockton, Massachusetts, USA – 31. srpna 1969, Newton, Iowa) byl americký boxer.\n\nJiž při svém narození vážil údajně 12 liber, což je těžko uvěřitelných 5,4 kg. Když mu bylo 18 měsíců onemocněl zápalem plic. Tato choroba ho téměř zabila a zřejmě jen díky své silné tělesné konstrukci přežil tuto chorobu bez trvalých následků.\n\nBěhem svého mládí se Marciano věnoval především baseballu. Všeobecně se soudí, že právě díky němu získal návyk tvrdě trénovat až do úplného vyčerpání.\n\nVe věku 16 let Marciano nastoupil na Brocktonskou střední školu. Jeho oblíbeným předmětem byla především italština (jeho rodiče pocházeli z Itálie) a samozřejmě tělesná výchova. Na škole se Marciano vedle baseballu začal věnovat i fotbalu. Poté co byl z týmu vyhozen však začal školu vynechávat a časem ji definitivně opustil.\n\nBez potřebné kvalifikace Marciano těžko hledal práci. Vystřídal mnoho zaměstnání, jako např. místo dělníka v továrně na boty či těžební společnosti, nebo práci zametače. Právě práci zametače si později pochvaloval, protože díky ní prý získal rychlost a lehkost v obou rukou.\n\nV době druhé světové války, když mu bylo 20 let, zažil zásadní životní zlom. Byl povolán do armády a převelen do Anglie. Již zanedlouho se však válka v Evropě blížila ke svému konci a Marciano byl převelen do Tichomoří.\n\nTam zažil dlouhé chvíle čekání, které si rozhodl zkrátit boxem. Přihlásil se tedy, že chce reprezentovat svoji jednotku a začal s tréninkem. Při sparingu mu brzy ostatní přestávali stačit a on díky tomu získával patřičné sebevědomí.\n\nV tuto dobu dostal dva týdny dovolené. Během ní se utkal s velice úspěšným a zkušeným amatérským boxerem těžké váhy Henry Lesterem. Utkání skončilo poté, co fyzicky vyčerpaný Marciano kopl svého soupeře do rozkroku. Byla to jeho první a současně i poslední diskvalifikace v celé boxerské kariéře.\n\nPoté, co se vrátil na svou základnu Ft. Lewis přestal s kouřením i pitím alkoholu. Nasadil si také drastickou dietu s cílem co nejlépe se připravit na nadcházející turnaj těžké váhy. Zde si ale vážně poranil kloub na levé ruce. Přestože ještě odboxoval s jednou rukou finále, musel podstoupit speciální operaci a absolvoval dva měsíce rekonvalescence. V jejím průběhu si vyslechl i názor jednoho z lékařů, že se už nikdy nebude moci věnovat boxu.\n\nV létě roku 1946 byl Marciano uvolněn z armády a spolu s několika přáteli se pokoušel uchytit u profesionálního baseballu. Ze strany klubů se ale setkali pouze s odmítáním. Během jedné cesty autem po takovém odmítnutí usnul Marciano na zadním sedadle a zdál se mu sen o profesionální kariéře boxera.\n\nNa základě tohoto snu začal po návratu s tvrdým tréninkem. Spolu se svým životním přítelem a trenérem Alliem Colombem se začal tvrdě připravovat na svůj první profesionální zápas. Každý den musel Marciano mj. běhat minimálně 7 mil (11 km) ve speciálních těžkých tréninkových botách. Často při tréninku využíval také vedení úderů pod vodou, čímž si dokázal vyvinout obrovskou sílu úderů.\n\nBěhem jednoho roku se dokázal připravit natolik, že mohl začít svoji fenomenální profesionální kariéru. Po 37 vítězstvích k.o. (včetně památného vítězství nad Joe Louisem) konečně přišla chvíle, o které snil. Během zápasu o titul světového šampióna těžké váhy 13. září 1952 knockautoval ve 13. kole svého soupeře Jersey Joe Walcatta, a stal se tak novým mistrem světa. Svůj titul Marciano posléze ještě šestkrát obhájil. Jako profesionální boxer tak vyhrál všech svých 49 zápasů.\n\nKonec své kariéry ohlásil Marciano 27. května 1956 ve svých 33 letech a nikdy se nikým nenechal přesvědčit ke comebacku. O své kariéře později řekl: „Užil jsem si to. Nikdy jsem opravdu nevěděl, co je strach, a nikdo mě opravdově nezranil… Prostě si myslím, že za svých mladých let jsem se mohl postavit čemukoliv živému.“\nJeden sportovní novinář také napsal: „Kdybyste zavřeli všechny světové šampióny do jedné místnosti a nechali je bojovat mezi sebou, Marciano by vyšel ven jako vítěz“\n\nMarciano tragicky zahynul při leteckém neštěstí 31. srpna 1969 během cesty na oslavu svých 46. narozenin.\n\nStatistika jeho zápasů: 49-0-0. Čtyřicet devět zápasů, čtyřicet devět vítězství z toho čtyřicet tři z nich KO. Během své profesionální kariéry absolvoval Marciano celkem 49 zápasů. Ani jednou neprohrál, ani jednou neremizoval. Tento rekord dokázal vyrovnat pouze Floyd Mayweather Jr. v roce 2015, také 49-0-0 avšak pouze s dvaceti šesti KO, což znamená, že polovinu zápasů vyhrál na body. V srpnu 2017 tento neuvěřitelný rekord Marciana překonal Floyd Mayweather Jr., když porazil UFC zápasníka Conora McGregora, tudíž bilance Mayweathera je 50-0-0 a je nejlepší v historii.\n\nZa své nejtěžší zápasy považoval Marciano ty proti Joe Louisovi v roce 1951 a proti Jersey Joe Walcottovi v roce 1952.\n\nJoe Louis je podle mnohých expertů nejlepším boxerem všech dob. Byl o 9 let starší než Marciano a byl jeho dětským hrdinou. V zápase s ním měl proto Marciano podle vlastních slov velké problémy překonat respekt a srazit ho k zemi. Podařilo se mu to v 9. kole.\n\nZápas s Joem Walcottem byl prvním zápasem Marciana o titul mistra světa. Tento zápas je mnohými nazýván nejlepším zápasem historie. V prvním kole byl Marciano poprvé za svých 43 utkání sražen k zemi. Dokázal se však zvednout a pokračovat v doslova brutálním zápase. Po 12. kole byl na body v čele stále Walcott a Marciano potřeboval k vítězství knockout. Ve 13. kole se mu to podařilo a srazil soupeře ranou ze zadní pravé ruky. Walcott musel být kříšen několik minut a Marciano se stal novým mistrem světa.\n\n"}
{"id": "653888", "url": "https://cs.wikipedia.org/wiki?curid=653888", "title": "Alfons V. Portugalský", "text": "Alfons V. Portugalský\n\nAlfons V. Portugalský zvaný \"Africký (el Africano)\" (15. ledna 1432, Sintra, Portugalsko - 29. srpen 1481, tamtéž) byl dvanáctý portugalský král, panující od roku 1438 do své smrti. Pocházel z dynastie Avizů.\n\nNarodil se jako syn portugalského krále Duarta I. a jeho manželky Eleonory Aragonské, dcery Ferdinanda I. Aragonského a Eleonory z Alburquerque. Malémi infantovi se dostalo vynikající výchovy a vzdělání, z čehož zřejmě pramenila jeho pozdější náklonnost k vědám. Na portugalský trůn nastoupil ve věku pouhých šesti let po smrti svého otce, jenž zemřel 13. září roku 1438 na mor. Pro nízký věk nemohl vládnout sám a regentem měla být jeho matka, královna-vdova Eleonora Aragonská, po vzpouře měšťanů však se jím stal Alfonsův strýc, infant Petr z Coimbry, mladší bratr Eduarda I. Ten měl podporu měšťanů, především lisabonských cechů, jež ho chtěly prohlásit králem. Regent záhy ovládl mladého panovníka a stal se nejmocnějším mužem v království. Stavěl se proti další námořní expanzi Portugalců. Po dosažení plnoletosti Alfons Petra odstavil od vlády a rozhodl se využít pomoc dalších dvou bratří svého otce, Jindřicha Mořeplavce, knížete z Viseu, a Alfonse, knížete z Braganzy. Obě knížata reprezentovala názory odlišné od Petrových. Jindřich byl stoupencem výprav do Maroka a námořních výprav do Afriky, Alfons zase chtěl, aby se koruna opět opřela o šlechtu a nestavěla proti ní měšťanstvo. Z toho důvodu se rozhodli odstavit Petra, který byl posléze zabit v bitvě u Alfarrobeira v květnu roku 1449. Od té doby započala samostatná Alfonsova vláda. Realizoval ideje svých strýců a nejenže se angažoval ve válce v Africe, ale také smířil dvůr s řadou šlechtických rodů, které ztratily přízeň za vlády jeho děda Jana I. Dobrého.\n\nKdyž v roce 1453 Turci dobyli Konstantinopol, vyzval papež Mikuláš V. evropské monarchy ke křížové výpravě proti nevěřícím. Časy křížových výprav však již skončily a ochotných bylo málo. Jedním z nemnoha byl i portugalský král, který se zavázal vypravit 12 000 žoldnéřů a bojovat se Saracény. Když se v důsledku papežovy smrti ukázalo, že kruciáta na východ nevyrazí, Alfons se rozhodl shromážděné vojsko a prostředky využít v Africe. Králova výprava byla úspěšná, jeho vojska dobyla roku 1458 Al-Kasr-as-Saghir. Další výprava měla méně štěstí, neboť v roce 1463 nezdolala hradby Tangeru. V roce 1471 byla uspořádána nová výprava, jejímž cílem bylo dobytí Arzily a Tangeru; ten tentokrát skutečně padl. Díky těmto výpravám získal Alfons svůj přídomek \"Africký\" a on toho roku 1471 rozšířil svou titulaturu, jež od té doby zněla \"král Portugalska a Algarve po té i oné straně Afriky\". Alfonsovy zásluhy byly již dříve oceněny papežem Mikulášem V., který v roce 1455 vydal bulu \"Romanus pontifex\", v níž přiznával portugalskému králi a infantovi Jindřichovi a jejich potomkům právo dobývání nových území v Africe, války s nevěřícími a monopol na obchod, a těm, kdož by Portugalsku hatili jeho konání, hrozil exkomunikací. Po smrti strýce Jindřicha se Alfons V. nějaký čas osobně zajímal o výpravy portugalských mořeplavců do Afriky. Za jeho vlády dopluli na Kapverdy (1456) a do Guinejského zálivu a zabrali ostrov Bioko (Fernando Pó).\n\nV závěrečném období vlády Alfonse V. vznikl konflikt s Kastilií, kvůli kterému zanedbával jiné záležitosti včetně geografických objevů. Po smrti Alfonsova zetě, kastilského krále Jindřicha IV. v roce 1474 se Alfons aktivně vložil do boje o trůn sousedícího království. Již dříve se ucházel se o ruku mladší sestry zemřelého krále, princezny Isabely, když však tyto plány padly, oženil se s Jindřichovou dcerou Janou la Beltraneja a opět se ucházel o kastilský trůn. Napadl Kastilii, využiv podpory řady mocných kastilských šlechtických rodů. Prohrál však v roce 1476 bitvu u řeky Toro s hlavní konkurentkou Isabelou Kastilskou, která měla podporu drobné šlechty a nižších vrstev společnosti. Po této bitvě Alfonsovi přívrženci přešli na stranu Isabely a jejího manžela Ferdinanda Aragonského. K normalizaci poměrů v Kastilii došlo v roce 1479, kdy byla podepsána mírová dohoda v Alcáçovas, v níž výměnou za rezignaci na kastilskou korunu získal portugalský král důležité koncese a obchodní privilegia v Africe.\n\nTřebaže již roku 1477 Alfons V. předal vládu svému synovi, fakticky vládli oba. Formálně se jeho syn Jan zabýval portugalskou zámořskou expanzí. Poslední léta života Alfons V. zasvětil vědě a kultuře, zabývajíc se literaturou; jako první panovník založil v Portugalsku knihovnu se sídlem v Coimbře. Zemřel podobně jako jeho otec na mor za epidemie v roce 1481 ve svém rodišti - v Sintře.\n\nByl dvakráte ženat.\n6. května roku 1447, ve věku patnácti let se oženil se svou sestřenicí Isabelou z Coimbry (1432-2. prosince 1455), dcerou svého regenta Petra z Coimbry, mladšího bratra svého otce. Z manželství se narodily tři děti, dva synové a dcera, první syn však zemřel krátce po narození:\n\n30. května 1475 se oženil s kastilskou infantkou Janou la Beltraneją (1462–1530), svou neteří (dcerou své mladší sestry Jany Portugalské a jejího manžela, kastilského krále Jindřicha IV.). Manželství, z nějž nevzešli žádní potomci, bylo papežem Sixtem IV. z důvodu blízkého příbuzenství anulováno.\n\nZe vztahu s Marií Álvares de Carvalho měl ještě nemanželského syna Álvaro Soarese de Carvalho (ok. 1467–1557).\n\n"}
{"id": "653891", "url": "https://cs.wikipedia.org/wiki?curid=653891", "title": "Vysokoškolský soubor lidových písní a tanců Poľana Brno", "text": "Vysokoškolský soubor lidových písní a tanců Poľana Brno\n\nVysokoškolský soubor lidových písní a tanců Poľana z Brna působí jako občanské sdružení za finanční podpory statutárního města Brna. Soubor byl založen v roce 1949 skupinou slovenských studentů, od počátku vzniku bylo hlavním cílem souboru udržovat a zpracovávat slovenské folklórní tradice. Za svoji více než 60letou existenci se členy souboru stávali a stávají především studenti brněnských vysokých škol, které spojuje zájem o slovenskou lidovou hudbu, tanec a zpěv.\n\n"}
{"id": "653896", "url": "https://cs.wikipedia.org/wiki?curid=653896", "title": "Brontomerus", "text": "Brontomerus\n\nBrontomerus (\"hřmotné stehno\") byl rod středně velkého sauropodního dinosaura, jehož fosilie byly objeveny v polovině 90. let minulého století na území Utahu (USA). \n\nDinosaurus žil v období spodní křídy (geologické věky apt až alb), asi před 115 až 110 miliony let (souvrství Cedar Mountain). Měřil na délku kolem 14 metrů a vážil asi 6 tun. Druhý objevený jedinec bylo mládě o délce asi 4,5 metru a hmotnosti kolem 200 kilogramů.\n\nTypový druh \"B. mcintoshi\" byl popsán v únoru roku 2011 Michaelem P. Taylorem a jeho kolegy, druhové jméno je poctou americkému odborníkovi na sauropody, Johnu McIntoshovi. Sauropod měl velké plochy pro upnutí svalů, umožňujících vytáčet zadní nohy laterálním směrem (do stran). Byl tedy možná schopen silných kopů při soubojích nebo obraně před predátory.\n\n\n"}
{"id": "653900", "url": "https://cs.wikipedia.org/wiki?curid=653900", "title": "Brontoraptor", "text": "Brontoraptor\n\n\"Brontoraptor\" (\"hřmotný lupič\") je neformální rodové jméno dosud nepopsaného teropodního dinosaura, jehož fosílie byly objeveny ve svrchnojurském Morrisonově souvrství (stáří asi 150 milionů let). Tento velký tetanurní teropod žil na území dnešního Wyomingu (lokalita Como Bluff) a mohlo jít o masivního megalosaurida. Žil ve stejném prostředí jako jiný obří teropod, \"Edmarka rex\". Název \"Brontoraptor\" představil již kolem roku 1995 paleontolog Robert T. Bakker, dodnes však nebyl fosilní materiál formálně popsán. Jde tedy o \"nomen nudum\".\n\nBrontoraptor byl velmi masivně stavěn a měl mohutné tělesné proporce. Kosti byly velmi silné a tento dojem ještě více umocňovaly. Proto se předpokládá, že mohlo jít spíše o mrchožrouta, který byl pro aktivní lov příliš těžký. Více o tomto dinosaurovi prozradí až oficiální popis nebo další objevy.\n\n"}
{"id": "653907", "url": "https://cs.wikipedia.org/wiki?curid=653907", "title": "Theodor Körner", "text": "Theodor Körner\n\nTheodor Körner šlechtic von Siegringen (; 23. dubna 1873 Komárom – 4. ledna 1957 Vídeň) byl rakouský politik, rakouský prezident v letech 1951 až 1957.\n\nJeho rodina pocházela z Chrastavy, kde se narodili i jeho sourozenci Rosa a Richard, a kde také několik let navštěvoval základní školu. Jeho otec byl důstojník v rakousko-uherské armádě, v době jeho narození sloužil v maďarském Újszőny (dnešní Komárom). Theodor Körner také nastoupil vojenskou kariéru, studoval na vojenských školách v Hranici a Vídni. V roce 1894 byl povýšen na poručíka, v roce 1904 na majora a stal se členem generálního štábu. Během první světové války působil na italské frontě, v roce 1924 svou vojenskou kariéru skončil již s hodností generála. \n\nV roce 1924 se stal členem sociální demokracie a od toho roku byl poslancem horní komory rakouského parlamentu, kde zastupoval Vídeň. Po nástupu austrofašismu byl, stejně jako řada dalších sociálních demokratů, uvězněn. Propuštěn byl koncem roku 1934 s podmínkou, že nebude pokračovat v politické činnosti. Věnoval se tedy vojenské vědě, patřil k velkým odpůrcům války se Sovětským svazem. Krátce zadržen byl také po atentátu na Adolfa Hitlera v roce 1944, ale spojitost s atentátníky mu nebyla dokázána. \n\nPo válce byl v dubnu 1945 jmenován vídeňským starostou. Po smrti prvního poválečného rakouského prezidenta Karla Rennera se stal kandidátem sociální demokracie na prezidenta v první přímé volbě (Karla Rennera i meziválečné prezidenty volil parlament) a celkem překvapivě zvítězil, když obdržel 51 % hlasů. Vzhledem k malým pravomocem prezidenta měl méně povinností než jako starosta Vídně. \n\nV roce 1956 utrpěl mozkovou mrtvici, na jejíž následky v roce 1957 zemřel, stále v úřadu prezidenta. Až do své smrti zůstal svobodný.\n"}
{"id": "653909", "url": "https://cs.wikipedia.org/wiki?curid=653909", "title": "Eric De Vlaeminck", "text": "Eric De Vlaeminck\n\nEric De Vlaeminck (23. března 1945 Eeklo – 4. prosince 2015 Eeklo) byl belgický mistr světa v cyklokrosu. Profesionálně závodil v letech 1960–1980. Mezi roky 1966 až 1973 se stal sedminásobným mistrem světa a tím také nejúspěšnějším cyklokrosařem v rámci mistrovství světa.\n\nZúčastnil se také silničních závodů Paříž–Lucembursko, Tour de France, Gent-Wevelgem a dalších, ve kterých dosáhl řady vítězství.\n\nJeho bratr Roger De Vlaeminck byl také cyklistou, jenž se stal mistrem světa v cyklokrosu roku 1975.\n\n\n"}
{"id": "653912", "url": "https://cs.wikipedia.org/wiki?curid=653912", "title": "Pavel Kroupa", "text": "Pavel Kroupa\n\nPavel Kroupa (* 24. srpna 1963 Jindřichův Hradec) je australský astrofyzik a profesor Rheinische Friedrich-Wilhelms-Universität v Bonnu.\n\nPo roce 1968, po selhání pražského jara, Kroupova rodina uprchla z Československa a ztratila veškerý majetek. Mladý Kroupa vyrůstal v Německu a Jižní Africe. V roce 1983 složil jeho maturitní zkoušky v Göttingenu a poté studoval fyziku na The University of Western Australia v Perthu. V roce 1988 získal stipendium Isaaca Newtona na univerzitě v Cambridge a od roku 1992 vedoucí Rouse ples výzkumné stipendium na Trinity College v Cambridge a získal doktorát v Anglii v roce 1992 s pojednáním o rozdělení nízkou hmotností hvězd v naší Galaxii. Poté Kroupa pracoval až do roku 2000 v astronomických výzkumné skupiny na univerzitě v Heidelbergu a na Institutu Maxe Plancka pro astronomii, než šel na univerzitě v Kielu a získal jeho Habilitation tam. On získal stipendium Heisenbergův v roce 2002. V dubnu 2004 byl jmenován do observatoře na univerzitě v Bonnu, který je dnes oddělení Argelander ústavu pro astronomii. On byl oceněn v roce 2007 na Swinburne University hostujícího profesorem v Melbourne a na Leverhulme svěřeneckého hostujícího profesorem na univerzitě v Sheffieldu.\n\n"}
{"id": "653915", "url": "https://cs.wikipedia.org/wiki?curid=653915", "title": "Albert Van Damme", "text": "Albert Van Damme\n\nAlbert (Berten) Van Damme (* 1. prosince 1940 Laarne) je bývalý belgický mistr světa v cyklokrosu.\nProfesionálem byl v letech 1962–1978. Jeho bratr Daniël Van Damme byl také cyklokrosař.\n\nÚspěchy:\n\n"}
{"id": "653925", "url": "https://cs.wikipedia.org/wiki?curid=653925", "title": "Autopohádky (film)", "text": "Autopohádky (film)\n\nAutopohádky je český animovaný film, který měl premiéru 17. března 2011. \n\nNa dílu se podíleli významná tvůrci, například Břetislav Pojar. Hudbu složila skupina Chinaski.\n\nFilm byl natočen na motivy stejnojmenné knížky Jiřího Marka. Film v retro stylu je vzpomínkou na minulá období mimo realitu a čas, věnuje se krásným vztahům mezi lidmi. \n\n"}
{"id": "653931", "url": "https://cs.wikipedia.org/wiki?curid=653931", "title": "Megaloceros", "text": "Megaloceros\n\nMegaloceros (z řečtiny μεγαλος-megalos-obrovský, κερας-keras-roh) byl rod velkých jelenovitých kopytníků, jehož zástupci žili od svrchního pliocénu do svrchního pleistocénu (některé druhy až do holocénu) v Eurasii. Většina druhů tohoto rodu byli velcí býložravci. Největší z nich byl \"Megaloceros giganteus\", neboli irský los nebo veledaněk.\n\nVětšina členů tohoto rodu byla velká zvířata, vyšší než dva metry v kohoutku. Žili převážně v otevřených lesích, stepích či na tundře. Druhy žijící na ostrovech ve Středozemním moři byly mnohem menší, a to v důsledku ostrovního nanismu. \"Candiacervus\", což byl podrod rodu \"Megaloceros\", který žil na Krétě, byl vysoký v kohoutku pouhých 65 cm. Nejbližším žijícím příbuzným \"Megalocera\" je daněk.\n\n"}
{"id": "653932", "url": "https://cs.wikipedia.org/wiki?curid=653932", "title": "Bozzio Levin Stevens", "text": "Bozzio Levin Stevens\n\nBozzio Levin Stevens byla americká superskupina, hrající rock a jazz fusion. Členové skupiny byli: bubeník Terry Bozzio (Frank Zappa, UK, Missing Persons, Steve Vai, Jeff Beck), baskytarista hráč na Chapman Stick Tony Levin (Peter Gabriel, King Crimson, Liquid Tension Experiment) a kytarista Steve Stevens, (Billy Idol, Michael Jackson).\n\n"}
{"id": "653933", "url": "https://cs.wikipedia.org/wiki?curid=653933", "title": "Glitter and Doom Live", "text": "Glitter and Doom Live\n\nGlitter and Doom Live je živé album Toma Waitse, nahrané při koncertech v roce 2008 a vydané v listopadu 2009.\n\n\n"}
{"id": "653937", "url": "https://cs.wikipedia.org/wiki?curid=653937", "title": "Glen Metropolit", "text": "Glen Metropolit\n\nGlen Metropolit (* 25. června 1974, Toronto, Ontario, Kanada) je kanadský hokejový útočník hrající v týmu Adler Mannheim ve německé Deutsche Eishockey Liga\n\nRodák z Mississaugy v kanadském Ontariu nebyl nikdy draftován týmem OHL ani NHL, přesto odehrál 10 sezón NHL a hrál v ní 407 zápasů. V dorostu hrál 2 sezóny za druhořadý tým Richmond Hill Dynes Jr. B. Poté odešel hrát na západ Kanady do juniorské ligy BCJHL, kde hrál za Vernon Vipers. Po odehrání druhořadé kanadské juniorské soutěže začal hrát v sezóně 1995-96 ECHL za Nashville Knights. Dále hrál za Pensacolu Ice Pilots a v lize AHL za Grand Rapids Griffins před tím, než v sezóně 1999-00 debutoval v NHL v dresu Washingtonu Capitals. Po další tři sezóny střídal tým Washingtonu a tým AHL Portland Pirates. Mezitím hrál ve dvou zápasech za Tampu Bay Lightning.\n\nV roce 2003 odešel hrát Metropolit do Evropy, kde hrál za finský tým Jokerit Helsinky. V sezóně 2003-04 byl nejproduktivnějším hráčem klubu a pátým v celé lize. V playoff vypadli ve čtvrtfinále. V sezóně 2004-05 byl Metropolit společně s Markem Jantunenem nejlepším střelcem klubu s 16 góly a byl opět nejproduktivnějším hráčem klubu a byl osmým nejproduktivnějším hráčem ligy. V playoff vstřelil 5 gólů, přidal 6 asistencí a pomohl týmu ke stříbrné medaili v SM-liize. Metropolit se u fanoušků Jokeritu stal velmi oblíbeným a byl vnímán jako nadaný tvůrce hry a vytvořil efektivní duo s Markem Jantunenem na oslabení, kdy několikrát v oslabení dokonce skórovali.\n\nPo dvou letech v Jokeritu se Metropolit přesunul do Švýcarska, kde hrál za HC Lugano a kde vyhrál National League A a současně byl nejproduktivnějším hráčem základní části NL A.\n\nV roce 2006 se Metropolit vrátil do Severní Ameriky a podepsal smlouvu s Atlantou Thrashers v NHL. Před uzávěrkou přestupů byl vyměněn do St. Louis Blues společně s několika výběry v draftech ve kterých byli později vybráni Mikael Backlund, Brett Sonne, Zach Bogosian a Philip McRae, za Keitha Tkachuka.\n\nPo sezóně se stal Metropolit volným hráčem a 3. října 2007 podepsal jednoletou smlouvu s Bostonem Bruins. V dresu Bruins si v sezóně 2007-08 připsal 33 kanadských bodů, což byl jeho osobní rekord v NHL.\n\nPřed sezónou 2008-09 podepsal jako volný hráč dvouletou smlouvu s Philadelphií Flyers. Philadelphia jej během sezóny zapsala na listinu nechráněných hráčů a z té si jej vzal tým Montréal Canadiens. Svůj první gól za Montréal dal 10. března 2009 v zápase proti Edmontonu Oilers, brankáři Dwanynu Rolosonovi. V sezóně 2009-10 chyběl Montréalu v posledních šesti zápasech základní části kvůli zranění ramene. Po rychlém zotavení se stihl vrátit ve třetím zápase úvodní série playoff proti Washingtonu Capitals.\n\n2. srpna 2010 opětovně odešel do Evropy a podepsal dvouletý kontrakt se švýcarským klubem EV Zug, ve kterém v sezóně 2010-11 vyhrál kanadské bodování ligy National League A. 9. prosince 2011 přestoupil opět do týmu HC Lugano.\n\n\n\n"}
{"id": "653944", "url": "https://cs.wikipedia.org/wiki?curid=653944", "title": "Jaroslav Francl", "text": "Jaroslav Francl\n\nJaroslav Francl (28. února 1906 Kutná Hora – 19. června 1990 Praha) byl český hudební skladatel a pedagog.\n\nNarodil se v Kutné Hoře, ale brzy mu zemřela matka a tak vyrůstal u svého strýce v Ronově nad Doubravou. Přestěhovali se do Telče, kde studoval na reálce. V době studií se seznámil\nTheodorem Schaeferem, pozdějším významným hudebním skladatelem. Pod vlivem svého pěstouna, který byl milovníkem hudby a poskytl Jaroslavovi základy hudebního vzdělání, a Theodora, vznikly již během studií na reálce jeho první skladby. Šlo vesměs o hudbu pro studentské divadlo (\"Telč se směje ráda\",\" Integrál revue\"). Reálku dokončil v Pardubicích a pokračoval ve studiu skladby na Pražské konzervatoři u prof. Jaroslava Křičky. Během studií na konzervatoři vznikla dětská zpěvohra \"Honza dobrák\" a opera \"Švanda\". Tyto skladby však nepovažoval za dostatečně vyzrálé a ani jim nepřidělil opusová čísla. Opus 1 nese až \"Smyčcový kvartet\" z roku 1931.\n\nV létech 1930 až 1945 působil jako ředitel Městské hudební školy v Kutné Hoře, učil zpěv na místní reálce a byl sbormistrem \"Učitelského smíšeného pěveckého sboru\" a pěveckého sdružení \"Tyl\". Občas řídil i \"Kutnohorskou filharmonii\". Po osvobození se stal ředitelem hudební školy v Karlových Varech a od roku 1946 ve Znojmě, kde byl i dirigentem \"Znojemské filharmonie\". Později byl ještě ředitelem hudební školy v Jihlavě, kde vedl \"Horácký komorní orchestr\".\n\nV roce 1952 byl pověřen řízením komise pro státní zkoušky z hudby, která sídlila v Brně. V Brně se stal ředitelem \"Kvapilovy hudební školy\" a současně vyučoval na konzervatoři. V roce 1955 přesídlil do Prahy kde působil ve funkci inspektora hudebních škol Středočeského kraje. Od roku 1969 až do odchodu do důchodu v roce 1974 byl dirigentem a uměleckým ředitelem \"Středočeského symfonického orchestru\" v Poděbradech.\n\n\n\n\n\n"}
{"id": "653945", "url": "https://cs.wikipedia.org/wiki?curid=653945", "title": "Ploník obecný", "text": "Ploník obecný\n\nPloník obecný (\"Polytrichum commune\" Hedw.) patří mezi běžnější mechy na území Česka.\n\nPloník obecný je největší druh našeho mechu, který tvoří tmavě nebo světle zelené porosty. Jeho růst je přímý a vrcholoplodý. Lodyžky bez plsti se prakticky nevětví. Mají, oproti jiným rodům mechů, již složitější anatomii a jsou vysoké 20 až 40 cm, v dobrých podmínkách až 50 cm. Šroubovicovitě uspořádané lístky, které se za vlhka staví do polohy téměř kolmé na lodyžku a za sucha spíše do polohy vzpřímené, jsou čárkovitě kopinaté a až 12 mm dlouhé. Barvu mají tmavě zelenou, často s hnědou šídlovitou špičkou.\n\nSporofyt: Štět vybíhající z lodyžky má ploník obecný načervenalý, což slouží jako jeden z dobrých rozpoznávacích znaků od podobného \"P. ohioense\", který má naopak žlutavý štět a dlouze zobánkaté víčko tobolky. Tobolka je dosti velká a dokonale vyvinutá do ostře hranatého tvaru (čtyřhranná až šestihranná) s terčovitým, zřetelně odděleným krkem. Z počátku je postavení tobolky na štetu přímé, později se stáčí až do vodorovné polohy. Výtrusy ploníku obecného dozrávají v období od jara do léta.\n\nStélku ploníků můžeme označit za stélku pletivnou, která již obsahuje primitivní pletiva různého druhu. Tělo se dělí na části rhizoid, kauloid a fyloid. Rhizoidy jsou příchytná vlákna mechů, která drží rostlinku v substrátu a u ploníků zároveň sají vodu s živinami. Asimiláty a látky přijaté rhizoidy jsou, pomocí primitivních vodivých pletiv (tvořena buňkami nazývající se hydroidy a leptoidy), rozvedeny do ostatních částí těla.\n\nKauloid je lodyžka mechu vedoucí ve svém středu vodivá pletiva a nesoucí fyloidy (lístky). Na vnitřní straně lístků jsou vyvinuty lišty asimilačního pletiva, postavené kolmo k jeho ploše a sestávající se z 5 až 9 buněk. Koncové buňky lišten jsou u ploníku obecného půlměsíčitě vykrojené, nahnědlé, s relativně silnou buněčnou stěnou. Hlavně jejich tvar pak slouží jako další dobrý rozpoznávací prostředek od ostatních druhů ploníků. Asimilační pletivo má funkci asimilační, vstřebávací a vodivou. Mezi řadami lamel dochází ke vstřebání vzdušné vlhkosti a koncové buňky tak obsahují vláhu a ochraňují buňky fotosyntetické.\n\nPletivo zajišťující fotosyntézu je u ploníku tvořeno několika vrstvami buněk, na rozdíl od většiny ostatních mechů, kde je fotosyntéza zajišťována jen vrstvou jedinou.\n\nŠiroká oblast žebra lístku představuje několik vodorovných řad buněk probíhajících jeho středem po celé délce. Do stran se postupně zužuje až k jedné vrstvě buněk, která tvoří vlastní plochu lístku. Buňky čepele mají čtvercový až obdélníkový tvar. (viz obr. č. 2).\n\nPloník obecný se vyskytuje v několika varietách:\n\n\nPloník obecný je téměř kosmopolitním druhem, vyskytující se od nížin až do horstev alpského systému, kde je však vázán na kyselé půdy vlhkých lesů a rašelinišť. Je polostinným druhem a výjimečně jej lze najít i v příkopech se stojící vodou, půdních proláklinách a ve vlhkých dírách po smrkových vývratech. Na suchých místech se vyskytuje menší \"P. commune\" var. \"perigoniale\".\n\nV severním Německu se v záplavových oblastech vyskytuje šedohnědě plstnatá forma se snadno odpadávajícími lístky. Na březích franských jezer (Bavorsko - Franky) pak můžeme najít \"P. commune\" var. \"swartzii\", která má kratší krychlovitou tobolku a odlišně utvářené koncové buňky lišten.\n\nTento druh je velmi mnohotvárný. Ve sterilním stavu je např. \"P. commune\" var. \"perigoniale\" snadno zaměnitelná za jiné druhy rodu \"Polytrichum\".\nPodobně vyhlížející sterilní formy druhu ploník ztenčený (\"Polytrichum formosum\") lze bezpečně odlišit jen dle různého tvaru koncových buněk asimilačních lišten. K tomu je třeba mikroskopického preparátu příčného průřezu lístkem, kde je rozdíl jasně rozeznatelný, a z tohoto důvodu jsou tyto dva druhy často zaměňovány i v různých učebních textech a knihách.\n\n\n\n"}
{"id": "653949", "url": "https://cs.wikipedia.org/wiki?curid=653949", "title": "Rižská církevní provincie", "text": "Rižská církevní provincie\n\nRižská církevní provincie je jediná provincie římskokatolické církve na území Lotyšské republiky.\n\nÚzemí dnešní Rižské církevní provincie odpovídá hranicím Lotyšska.\n\nStředověká Rižská církevní provincie byla vytvořena roku 1245 rozhodnutím Prvního lyonského koncilu pro tehdejší území ovládané Řádem německých rytířů. Původně byla provincie zřízena pod názvem „Provincie pruská, livonská a estonská“ a metropolitou byl jmenován Albert Suerbeer, ale bez určení sídla; teprve po smrti dosavadního rižského biskupa roku 1253 se Suerbeer stal jeho nástupcem a 20. ledna 1255 papež Alexandr IV. oficiálně potvrdil přeměnu rižského biskupství v arcibiskupství a metropoli. V provincii byly sloučeny diecéze na území podmaněném Řádem mečových rytířů (Riga, Dorpat, Kuronsko, Ösel-Wiek), které původně náležely Brémské církevní provincii, a diecéze na území podmaněném samotným Řádem německých rytířů (Chełm, Varmie, Sambie, Pomezansko), které původně náležely Hnězdenské církevní provincii. Diecéze na řádem později získaných územích (kujavská, revalská) se již součástí této provincie nestaly.\n\nRižská provincie v této nezměněné podobě vytrvala až do reformace, která byla v řádovém státě německých rytířů zavedena roku 1525. Roku 1561 obsadil Livonsko car Ivan IV. a rižská církevní provincie fakticky zanikla; poslední arcibiskup-metropolita, markrabě Vilém Braniborsko-Ansbašský, zemřel roku 1563. Římskokatolická církevní správa na bývalém řádovém území se rozpadla. Nadále fungovalo jen biskupství varmijské, od reformace až do roku 1930 podřízené přímo Svatému stolci, pro území připadlé Prusku. Území, které postupně připadlo Rusku, tvořilo od roku 1783 část Mohylevské církevní provincie.\n\nPro území dnešního Lotyšska a Estonska byla 29. září 1918 zřízena diecéze rižská. Roku 1920 byly její hranice srovnány s hranicemi Lotyšska. Diecéze byla papežským dekretem \"Quum dioecesis Rigensis\" z 25. října 1923 povýšena na arcibiskupství a byla vyňata z Mohylevské církevní provincie a podřízena přímo Svatému stolci. Z ní byla 8. května 1937 apoštolskou konstitucí \"Plurimum sane confert\", současně s vyčleněním nové diecéze se sídlem v Liepāji, (znovu)zřízena Rižská církevní provincie, které v tomto rozsahu existuje dosud.\n\nÚzemí současné provincie se člení na tyto diecéze:\n\nSoučástí středověké Rižské církevní provincie byly v letech 1245/55–1561/63:\n\nV čele Rižské církevní provincie stojí arcibiskup-metropolita rižský, v současnosti (od roku 2010) je to Zbigņevs Stankevičs.\n\n\n"}
{"id": "653951", "url": "https://cs.wikipedia.org/wiki?curid=653951", "title": "Radiologický asistent", "text": "Radiologický asistent\n\nRadiologický asistent je zdravotník (nelékařský zdravotnický pracovník). Pracuje na klinikách, odděleních nebo ambulantních pracovištích radiologie, radioterapie a nukleární medicíny. V současnosti je v České republice v Registru zdravotnických pracovníků způsobilých k výkonu zdravotnického povolání bez odborného dohledu registrováno téměř 3 700 radiologických asistentů (nejpočetnějším oborem je Všeobecná sestra - přes 107 tis. registrovaných pracovníků).\n\nRadiologický asistent bývá označován také jako radiologický nebo rentgenový laborant. Je to nelékařský zdravotnický pracovník. Uplatní se v oborech radiodiagnostiky, radioterapie a nukleární medicíny.\n\nV radiodiagnostice zajišťuje vlastní diagnostické vyšetření a získání obrazové dokumentace z něj. Technicky zajišťuje vyšetření a manipulaci s přístroji. Při náročnějších intervenčních výkonech asistuje lékaři - radiologovi.\n\nV radioterapii je zodpovědný především za precizní provedení ozáření požadované oblasti. Obsluhuje ozařovací přístroje. Podílí se na plánování radioterapie, při intervenčních výkonech asistuje lékaři - radiačnímu onkologovi.\n\nZa výkon povolání radiologického asistenta se považuje zejména provádění radiologických zobrazovacích i kvantitativních postupů, léčebné aplikace ionizujícího záření a specifické ošetřovatelské péče poskytované v souvislosti s radiologickými výkony. Radiologický asistent provádí činnosti související s radiační ochranou a ve spolupráci s lékařem se podílí na diagnostické a léčebné péči.\n\n\n\n\nO odborné způsobilosti k výkonu práce radiologického asistenta se vyjadřuje zákon č.96/2004 Sb. O nelékařských zdravotnických povoláních. Ten uvádí, že: \"Odborná způsobilost k výkonu povolání radiologického asistenta se získává absolvováním akreditovaného zdravotnického bakalářského studijního oboru pro přípravu radiologických asistentů nebo tříletého studia v oboru diplomovaný radiologický asistent na vyšších zdravotnických školách, pokud bylo studium prvního ročníku zahájeno nejpozději ve školním roce 2004/2005, nebo střední zdravotnické školy v oboru radiologický laborant, pokud bylo studium prvního ročníku zahájeno nejpozději ve školním roce 1996/1997.\n\nKatalog prací 222/2010 Sb. O katalogu prací ve veřejných službách a správě uvádí práce v třídách:\n\n8. platová třída\n\n9. platová třída\n\n10. platová třída\n\n11. platová třída\n\n"}
{"id": "653957", "url": "https://cs.wikipedia.org/wiki?curid=653957", "title": "Nematodózy ptáků", "text": "Nematodózy ptáků\n\nNematodózy představují onemocnění vyvolávané parazitujícími hlísticemi (\"Nematoda\"). U ptáků jsou hlístice nejdůležitější skupinu helmintů u domestikovaných, volně žijících i v zajetí chovaných ptáků. Z hlediska ekonomických ztrát v chovech domácí drůbeže, počtem parazitujících druhů a širokým hostitelským spektrem přesahují nematodózy význam dalších helmintóz způsobovaných u ptáků vrtejši, motolicemi i tasemnicemi. Zatímco u kura domácího chovaného intenzivním způsobem je frekvence výskytu nematodóz minimální, u ostatní drůbeže i ptáků přicházejících do kontaktu s kontaminovanou půdou či vnějším prostředím se nematodózy vyskytují mnohem častěji.\n\nHlístice nejčastěji parazitují u ptáků v gastrointestinálním traktu, ale nacházejí se i v dýchacích cestách, v očích, v podkoží, tělní dutině i vzdušných vacích. Divoce žijící ptáci jsou potenciálním zdrojem infekce pro komerčně chovanou drůbež i v zajetí chované ptáky.\n\nHlístice představují početnou, morfologicky i biologicky různorodou skupinu helmintů. Tělo bělavé, nažloutlé až načervenalé barvy mají protáhlé, válcovité, vřetenovité, niťovité, vzácně kulovité (např. samice \"Tetrameres\" spp.); velikost je velmi variabilní. Pohlaví jsou většinou odděleného (gonochoristé), samice jsou zpravidla větší než samci. Povrch těla tvoří kutikula, která je rozdělena prstencovitými zářezy různé hloubky. Hladká kutikula je vzácná a vytváří variabilní útvary na hlavovém (límec, výrůstky, vezikuly, trny, provazce aj.) i ocasním konci (výdutě, štítky, bradavky, přísavky aj.), podélné nebo spirálovitě probíhající hřebeny na těle, cervikální (šíjová) křídla (alae), laterální a kaudální (ocasní) křídla.Tyto útvary slouží k přichycení hlístic ve tkáni hostitelů a při kopulaci. Mají rovněž mimořádný význam pro identifikaci a systemizaci hlístic.\n\nUtváření hlavového konce je charakteristické pro jednotlivé skupiny hlístic. Hlavový konec bývá nejčastěji oblý, s kutikulárními výběžky nebo bez nich. Ústní otvor je obvykle umístěn terminálně. Kolem úst mohou být v různém stupni vyvinuté pysky, nesoucí senzorické orgány, někdy i s malými zoubky. Vlastní dutina ústní je vyvinuta nebo může být redukovaná; někdy je zformována do tzv. ústní kapsuly odlišného tvaru, která má vnitřní povrch hladký, s výstupky, lištami nebo zuby.\n\nNa dutinu ústní navazuje jícen, jehož tvar se také liší podle systematické skupiny hlístic. Může být jednoduchý (tvořený jednou nedělenou částí) nebo komplexnější, rozdělený na přední svalnatou a zadní žláznatou část. U roupů je zadní část jícnu rozšířena v tzv. bulbus. Na jícen navazuje střevo, které je spojeno krátkým rektem s análním otvorem v zadním konci těla. U samců se k zadní části střeva připojují vývody pohlavních žláz a vytvářejí společnou kloaku. U samic jsou vulva a anus oddělené. Vyústění vulvy je opět důležitým systematickým znakem.\n\nV blízkosti vývodů samčích pohlavních orgánů jsou situovány pomocné kopulační orgány – spikula a gubernakulum. Spikula mohou být dvě (stejného nebo naopak různého tvaru a délky), jedno nebo chybí. Při kopulaci se spikuly svými distálními konci vsunují do pochvy samice a slouží jako orgán přichycení. Gubernakulum slouží k usměrnění vysunutých spikul.\n\nSamci některých druhů hlístic (\"Strongylata\") mají kaudální křídla modifikovaná v tzv. burzu kopulatrix (složenou ze dvou laloků laterálních a jednoho dorzálního). Burza kopulatrix je vyztužena skupinami žeber dorzálních, laterálních a ventrálních. Kaudální křídla jsou obvykle podpírána papilami, které podle lokalizace se označují jako pre-, para- a postkloakální.\n\nSamice mohou být oviparní (kladou vajíčka bez larvy), ovoviviparní (vajíčka obsahují již vyvinutou larvu 1. stadia) a viviparní (kladou již volné larvy). Morfologie vajíček je také velmi různorodá. Některá mohou obsahovat malá víčka na jednom nebo obou pólech, jiná mají výrazné pólové zátky.\n\nU nematod probíhá vývoj od nižšího do vyššího larválního stadia svlékáním, zatímco ostatní helminti (\"Trematoda\", \"Cestoda\", \"Acanthocephala\") uskutečňují ontogenezi metamorfózou.\n\nPodle typu vývoje se u hlístic rozlišují dva základní vývojové cykly – přímý a nepřímý. Hlístice s přímým vývojovým cyklem (monoxenní helminti, geohelminti) uskutečňují svůj vývojový cyklus ve vnějším prostředí bez spoluúčasti mezihostitele. Vajíčka nebo larvy 1. stadia (L1) se dostávají do prostředí s trusem hostitele a zde se při vhodných teplotních a vlhkostních podmínkách dále vyvíjejí až po infekční larvu. Hostitel se nakazí pozřením infekční larvy ve vajíčku nebo larvou již z vajíčka uvolněné, případně perkutánně bodavým hmyzem, kdy larvy aktivně pronikají kůží do těla hostitele (\"Amidostomum\" spp.)\n\nHlístice s nepřímým vývojem (heteroxenní helminti, biohelminti) potřebují ke svému vývoji mezihostitele (nejčastěji bezobratlý živočich). Vajíčka obsahující larvy 1. stadia (nebo volné larvy L1) jsou pozřeny mezihostitelem, v jeho střevě se uvolní z vajíčka a pronikají do dutiny tělní, kde vývoj pokračuje až po infekční larvu. Konečný hostitel se nakazí pozřením mezihostitele, který obsahuje infekční larvu biohelmintů.\n\nVývoj larválních stadií hlístic je různě dlouhý a jednotlivá stadia jsou od sebe oddělena procesy svlékání larvální kutikuly. V celém vývoji probíhají 4 svlékání (larvální stadia L1 až L4, přičemž poslední stadium L5 představuje dospělá nezralá stadia). Infekční larvy jsou obvykle ve stadiu L2 nebo L3. Další stadia vývoje probíhají v hostiteli.\n\nZdrojem infekce pro konečného hostitele může být také paratenický hostitel (rezervoárový nebo transportní hostitel), který není hostitelem ani mezihostitelem, ale slouží pouze k přechovávání infekčních larev (např. dešťovky nebo ryby).\n\nInterval od počátku infekce až do začátku produkce vajíček příslušným druhem helminta se nazývá prepatentní doba, interval od dosažení pohlavní dospělosti červů až do doby opuštění organismu hostitele jako patentní doba.\n\n\n\n\n\n"}
{"id": "653958", "url": "https://cs.wikipedia.org/wiki?curid=653958", "title": "DeFuckTo", "text": "DeFuckTo\n\nDeFuckTo (zkráceně DFT) byla zlínská hip-hopová kapela. Její členi byli rappeři Headdy a Late, součástí koncertní sestavy je navíc DJ Lowa.\n\nKořeny DFT sahají až do roku 1996, kdy budoucí členové Headdy a Late zakládají kapelu X-Kult. V roce 1997 se zrodila další kapela, Pro-Past, kde se objevuje Jazzy, Zatlec a DJ Fatte. V roce 1998 se obě kapely rozpadají a 19.3.1999 se zformuje nová pětičlenná skupina s názvem DeFuckTo. Ještě v tom roce DFT vydávají první neoficiální album Demo 99. Krátce poté opouští skupinu Zatlec.\n\nDo širokého vědomí i mimo posluchače hip-hopu se DFT dostávají se skladbou Tak je to, která vyšla v kompilaci u časopisu Tripmag a zaujala velké množství lidí. V roce 2002 vychází první oficiální album Pár vět, ale v roce 2003 se objevuje tvůrčí krize kapely a DFT se rozhodují dát si pauzu. V témže roce se Headdy rozhodne pro sólovou tvorbu, ale aktivně se zapojuje i Late a nakonec vychází druhé album Sólo pro dva. V roce 2005 kapelu zmítají neshody a roku 2006 se definitivně rozpadají. Headdy a Dj Fatte se vydávají na sólovou dráhu, DJ Fatte společně s rapperem Ideou a vytvoří duo IdeaFatte. Headdy vydává své dvě sólové desky Hlava nehlava (2006) a Ante portas (2008).\n\nZlom přichází v roce 2009, kdy je DeFuckTo pozváno na výročí deset let založení kapely do rádia na rozhovor. Tady se zrodí myšlenka na výroční koncert a všichni čtyři účastníci vystupují společně v rodném Zlíně. Díky úspěchu tohoto koncertu se dávají znova dohromady, kromě DJ Fattea, který po neshodách o novém směru a stylu produkce odchází, víceméně do nového DFT ani nenastoupí – na jeho pozici nastupuje DJ Lowa. DFT vydávají třetí album Deja Vu v roce 2010.\n\nNa podzim 2011 vyšlo album s názvem Triumf, na kterém už se neobjevuje Jazzy. Volné místo zaplňují hosté ze Slovenska - Majk Spirit, Misha, Grimaso, z Česka - Mad Skill, Nironic, Tom Malar a z Polska - Peja.\n\nPoslední deska DFT Andělé a démoni vyšla v roce 2014.\n\nSkupina se v roce 2016 rozhodla definitivně ukončit svojí aktivní činnost. Poslední koncert se odehrál 1.7.2016.\n\n"}
{"id": "653959", "url": "https://cs.wikipedia.org/wiki?curid=653959", "title": "Magnesia Litera 2011", "text": "Magnesia Litera 2011\n\nCeny Magnesia Litera 2011 byly slavnostně vyhlášeny ve Stavovském divadle 10. dubna 2011. Ceremoniál uváděla Aňa Geislerová. Nominace se vybíraly z 318 přihlášených titulů.\n\n\n\n\n\n\n\n\n\n\nPetr Zídek kritizoval nominace za literaturu faktu. Všechny tři knihy označil za marginální, málo zajímavá díla, určená pro úzký okruh odborníků. U knihy \"Bohemia docta\" navíc za nominací viděl střet zájmů.\n"}
{"id": "653960", "url": "https://cs.wikipedia.org/wiki?curid=653960", "title": "Seznam hokejistů draftovaných týmem Cleveland Barons", "text": "Seznam hokejistů draftovaných týmem Cleveland Barons\n\nToto je kompletní seznam hokejistů, kteří byli draftováni v NHL do týmu Cleveland Barons. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "653962", "url": "https://cs.wikipedia.org/wiki?curid=653962", "title": "Crystal Gayle", "text": "Crystal Gayle\n\nCrystal Gayle (* 9. leden 1951) je americká country a country-popová zpěvačka. Jejím největším hitem byla v r. 1977 nahrávka \"Don't It Make My Brown Eyes Blue\", která se vyšplhala na 1. příčku americké country a 2. příčku popové hitparády, byla úspěšná v řadě dalších zemí, a v dalším roce za ni Crystal dostala cenu Grammy. Jejím dalším hitem byla \"Talking In Your Sleep\", která dosáhla úspěchu především v Británii a Irsku. Do americké Top 10 se dostal ještě duet s Eddie Rabbittem \"You And I\", který byl jedním z největších hitů roku 1983. Gayle je držitelkou řady nejrůznějších ocenění a má hvězdu na Hollywoodském chodníku slávy.\n\nJejí starší sestrou je zpěvačka Loretta Lynn.\n\nV roce 1983 ji časopis \"People\" zařadil na seznam padesáti nejpohlednějších lidí světa.\n\nSpolu s Tomem Waitsem nahrála písně k filmu Francise Forda Coppoly \"One from the Heart\", které vyšly na stejnojmenné desce.\n\n\n"}
{"id": "653965", "url": "https://cs.wikipedia.org/wiki?curid=653965", "title": "Teplovod", "text": "Teplovod\n\nDálkový teplovod je technologické zařízení, které slouží k dopravě tepla využívaného k vytápění obytných a veřejných budov nebo celých měst. Teplo je vedeno v potrubí, které je opatřeno izolační vrstvou, aby nedocházelo k jeho úniku. K těmto účelům je nejčastěji využíváno odpadní teplo, jako teplonosné médium se obvykle používá teplá voda (horkovod) respektive horká vodní pára, v takovémto případě pak lze teplovod označit i slovem parovod.\n\nPotrubí parovodu je opatřeno stříškou proti usazování sněhu. Na pravidelných úsecích jsou do potrubí vloženy kompenzátory (dilatační smyčky nebo vlnovce atp.), které umožňují tepelnou dilataci, tj. změnu délky potrubí vlivem tepla.\n\n"}
{"id": "653975", "url": "https://cs.wikipedia.org/wiki?curid=653975", "title": "François Fortier", "text": "François Fortier\n\nFrançois Fortier (* 13. června 1979, Beauport, Québec, Kanada) je kanadský hokejový útočník hrající v týmu Vídeň Capitals v rakouské Erste Bank Eishockey Lize.\n\nFrançois Fortier, který s ledním hokejem začal v pěti letech, hrál v juniorském věku v lize QMJHL za tým Sherbrooke Faucons, kde odehrál celkově 193 zápasů, ale nikdy nebyl draftován klubem NHL. Od roku 1998 nastupoval v severoamerické nižší lize AHL za Hartford Wolf Pack, kde debutoval jedním zápasem v sezóně 1998-99. V sezóně 1999-00 hrál za Hartford 63 zápasů. Sezónu 2000-01 odehrál v ECHL za tým Mississippi Sea Wolves.\n\nPřed sezónou 2002-03 odešel do Evropy, kde hrál v německé lize DEL za tým Schwenninger Wild Wings, ve kterém hrál jednu sezónu a poté podepsal smlouvu s dalším německým týmem Augsburger Panther. Po dvou sezónách v Augsburgeru začal hrát za Hamburg Freezers, kde hrál 5 let.\n\nPo sezóně 2009-10 šel hrát do Rakouska, kde nastupoval v týmu Vídeň Capitals, kde podepsal smlouvu do roku 2013.\n\n"}
{"id": "653989", "url": "https://cs.wikipedia.org/wiki?curid=653989", "title": "Adélina země", "text": "Adélina země\n\nAdélina země (fr. \"Terre Adélie\") je jedním z pěti distriktů francouzského zámořského teritoria s názvem Francouzská jižní a antarktická území (TAAF), které je přidruženým územím Evropské unie. Jedná se o oblast, která nikdy nebyla trvale obydlená.\n\nV roce 1961 vstoupila v platnost tzv. washingtonská smlouva o Antarktidě, která mj. po dobu platnosti smlouvy zakonzervovala rozdělení Antarktidy mezi jednotlivé země dle stavu v roce 1959, ale zároveň zakázala tato vlastnická práva uplatňovat. Francie, signatář smlouvy, shodně s ostatními zeměmi na svých pozastavených právech trvá, v současnosti je ale podle smlouvy prakticky neuplatňuje. Platnost smlouvy je minimálně do roku 2048.\n\nFrancouzské území v Antarktidě, Adélina země, je od Francie hodně vzdáleno, leží téměř na opačné straně zeměkoule. Adélina země je nejblíže k Tasmánii, 2700 km. Území má tvar téměř rovnoramenného trojúhelníku, jehož základna dlouhá asi 350 km začíná na pobřeží u mysu Pourquoi Pas na 66° 12\" jižní zeměpisné šířky a 136° 11\"  východní zeměpisné délky a končí u mysu Alden na 66° 48\" j. z. š. a 142° 02\" v. z. d. Třetí vrchol trojúhelníku je na jižním pólu.\n\nPlocha tohoto území je asi 432 tisíc km², což je přibližně jen 3,5 % celého kontinentu. Z obou stran je obklopeno Australským antarktickým územím, z východní Viktoriinou zemí a ze západu Wilkesovou zemí. Zcela zaledněná oblast dosahuje místy výšky až 2500 m n. m. V oceánu poblíž pobřeží Adéliny země se nachází jižní magnetický pól.\n\nRoční průměrné teploty na pobřeží jsou -10 °C, sezónně až -30 °C, v centrální Antarktidě se v průměru blíží k -50 °C. Na pobřeží zase bývá mnohem větší rychlost větru, 30 až 70 km/h (rekordně i 320) kdežto ve vnitrozemí jen 10 až 20 km/h. Taktéž většina srážek spadne na pobřeží, uvnitř Antarktidy v průměru za rok nasněží jen 50 mm srážek. Ve vzdálenostech měřících se na desítky i stovky kilometrů daleko od pobřeží zakládají svá hnízdiště tučňák kroužkový (\"Pygoscelis adeliae\") a vzácný tučňák císařský (\"Aptenodytes forsteri\") a u pobřeží vyvádějí svá mláďata tuleň Weddellův (\"Leptonychotes weddellii\") a tuleň krabožravý (\"Lobodon carcinophagus\").\n\nNa území dnešní Adéliny země přistál jako první francouzský mořeplavec a objevitel Jules Dumont d'Urville dne 26. ledna 1840. Zakotvil u pobřeží s lodí Astrolabe, zabral ho jménem francouzského krále a pojmenoval po své manželce Adélina země.\n\nRoku 1893 vyhlásila Francie tuto zemi poprvé za svou současně s řadou dalších území. Dne 24. března 1924 Francie oficiálně vyhlásila svrchovanost nad tímto územím a podřídila ji madagarskému guvernérovi. Francie jednala dlouze s Austrálií o stanovení hranic Adéliny země, až 1. dubna 1938 bylo dosaženo dohody, která platí dodnes. Protože po 2. světové válce byly pochybnosti o nárocích Francie na toto území, Francie urychleně pomýšlela na vyslání polární expedice.\n\nV únoru 1950 (či již roku 1948) přivezla loď Commandant Charcot k pobřeží Adéliny země 11 mužů s 28 psy a 250 tunami materiálu, kteří tam založili první francouzskou antarktickou stanici Port-Martin, ve které strávili i zimu. Druhé přezimování tam zažilo již 17 polárníků. Koncem ledna roku 1952 ale základna zcela vyhořela. Byla vystavěna nová, provizorní s názvem Marett, asi 60 km východně od původní na ostrově Île des Pétrels v souostroví Pointe Géologie na pevninském šelfu asi 3 km od pevniny. Je tam klima relativně teplejší a méně větrné. Dne 12. ledna 1956 byla vedle ní zbudována definitivní, moderní vědecká základna Dumont d'Urville, která slouží francouzským polárníkům doposud. Ve stanici bývá přes zimu ubytováno 30 až 40 vědců, přes polární léto až 120.\n\nV roce 1954 toto a další území přestala být Adélina země v podřízení guvernéra Madagaskaru, byla začleněna do zámořského teritoria Francouzská jižní a antarktická území.\n\nZásobování stanice veškerým materiálem i výměnu posádky zajišťuje ledoborec Astrolabe, který od listopadu do března vykonává 5 cest do Hobartu na Tasmánii, cesta trvá 6 až 7 dnů. Během zimy je stanice nedostupná, brání tomu zamrzlý oceán a silný katabatický vítr znemožňující přistání letadel. Největší novodobou katastrofu v Adélině zemi zažili v únoru 1998, kdy po zřícení vrtulníku zahynuli tři lidé.\n\nFrancouzská expedice po zřízení základny používala od roku 1948 madagaskarskou poštovní známku s přetiskem TERRE ADÉLIE/DUMONT D´URVILLE. Od roku 1955 se zde používaly známky Francouzských jižních a antarktických území.\n\n\n"}
{"id": "653992", "url": "https://cs.wikipedia.org/wiki?curid=653992", "title": "Midland M16", "text": "Midland M16\n\nMidland M16 byl jediný vůz formule 1 týmu Midland F1 Racing. Jedná se o monopost pro sezónu 2006. Jezdili v něm Portugalec Tiago Monteiro a Nizozemec Christijan Albers.\n\nPo odkoupení stáje nizozemskou automobilkou Spyker byl monopost přejmenován na Spyker M16 (tým byl přejmenován na Spyker MF1 Racing).\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "653995", "url": "https://cs.wikipedia.org/wiki?curid=653995", "title": "Kostel svatého Benedikta (Praha, Staré Město)", "text": "Kostel svatého Benedikta (Praha, Staré Město)\n\nKostel svatého Benedikta na Starém Městě je zaniklý románský kostel. Stával na místě dnešního obchodního domu Kotva na Starém Městě v Praze. Na někdejší kostel upomíná ulice Benediktská, pojmenovaná roku 1792.\n\nKostel byl postaven ve 3. čtvrtině 12. století, na jeho místě se ale našly pozůstatky ještě starších hrobů. Kostel byl jednolodní s půlkruhovou apsidou, loď měla rozměry 11,65 x 6,95 m. Ve 2. čtvrtině 13. století přišel ke kostelu řád německých rytířů a kostel byl výrazně upravován (přistavěna severní a později i jižní boční loď), což souvisí také se stavbou staroměstského opevnění (hradební zeď byla přistavěna k východním částem nově postavených lodí). Němečtí rytíři si u kostela také zřídili svou komendu, do které byl zahrnut i starší románský dům v okolí kostela. Kostel zůstal vně komendy.\n\nPo husitských válkách byla komenda opuštěna a její areál byl zabydlen řemeslníky a dalšími obyvateli města. Kostel byl přestavěn v renesančním slohu a pak se stal jádrem velkého raně barokního kostela sv. Norberta, který zde byl postaven jako součást Norbertina, premonstrátského vysokoškolského zařízení. Koncem 18. století byl kostel zbořen.\n\nZáklady kostela, komendy a hřbitova byly odhaleny roku 1968 před stavbou obchodního domu Kotva při rozsáhlém archeologickém, stavebně historickém a antropologickém průzkumu, který provádělo Pražské středisko státní památkové péče pod vedením Heleny Olmerové a Huberta Ječného. Přes protesty památkářů bylo veškeré zdivo a hroby ihned roku 1969 zničeny výstavbou podzemních garáží obchodního domu. \n\n\n"}
{"id": "653999", "url": "https://cs.wikipedia.org/wiki?curid=653999", "title": "Dopravní podnik měst Mostu a Litvínova", "text": "Dopravní podnik měst Mostu a Litvínova\n\nDOPRAVNÍ PODNIK měst Mostu a Litvínova, a.s. (DPmML) je akciová společnost, která zajišťuje zejména provoz sítě autobusové městské hromadné dopravy ve městech Most, Litvínov a v přilehlých obcích. V letech 2006–2014 se podílela též na krajské autobusové dopravní obslužnosti v Ústeckém kraji. Akciová společnost vznikla k 1. lednu 1995, ale navazuje na činnost dřívějšího komunálního a později státního podniku. Má sídlo v Mostě na třídě Budovatelů 1395/23. Akcionáři společnosti jsou města Most (60 %) a Litvínov (40 %). Podnik je členem Sdružení dopravních podniků ČR.\n\nV roce 1900 získalo město Most koncesi na stavbu a provozování elektrické pouliční dráhy. Úzkorozchodná trať (1000 mm) měla vést z mosteckého nádraží přes Kopisty, Růžodol, Lipětín, Dolní Litvínov, Horní Litvínov, Chudeřín a Hamr až do Janova. Provoz na této 12,9 km dlouhé trati byl zahájen 7. srpna 1901. V tomto roce také vznikla akciová společnost \"Brüxer Strassenbahn- und Elektrizitäts-Gesellschaft\" (Mostecká tramvajová a elektrárenská společnost), která pod tímto jménem existovala až do roku 1945. Jejími podílníky se staly Rakouská elektrárenská společnost Union a města a obce, které dráha spojovala, především pak město Most. Dne 1. dubna 1903 byla na trati zahájena i nákladní doprava, především uhlí z dolu Minerva pro městskou elektrárnu. Nákladní doprava byla provozována až do roku 1958.\n\nV roce 1930 začala Mostecká tramvajová a elektrárenská společnost provozovat vlastní autobusové linky. Spoje vedly nejen do okolních obcí, které neměly tramvajové spojení, jako Souš či Rudolice nad Bílinou, ale směřovaly i do vzdálenějších míst např. linka Most-Souš-Hamr-Janov-Křížatky-Mníšek nebo Horní Litvínov-Záluží-Horní Jiřetín. Nejdelší linkou bylo spojení Horní Jiřetín-Hora Svaté Kateřiny-Brandov-Zelený Důl. Některé spoje pokračovaly dokonce až do saského města Olbernhau. Po vypuknutí druhé světové války byly městské autobusové spoje zrušeny a ponechány pouze dálkové.\n\nPo skončení války došlo ke změně názvu na \"Elektrárenské a dopravní podniky v Mostě, a. s.\" a následně ještě v roce 1945 na \"Mostecké dopravní podniky Středočeských elektráren, n. p.\" V letech 1950-1953 zněl název \"Dopravní komunální podnik měst Mostu a Litvínova\" a od roku 1954 \"Dopravní podnik měst Mostu a Litvínova\".\n\nNa konci roku 1946 byla zprovozněna trolejbusová linka mezi Litvínovem a Zálužím. Tento druh dopravy byl ovšem ukončen v roce 1959.\n\nV důsledku likvidace města Mostu i dalších obcí kvůli těžbě hnědého uhlí byla od roku 1957 budována tramvaj s běžným rozchodem. Provoz úzkorozchodné tramvaje byl ukončen v roce 1961.\n\nK 1. lednu 1989 byl dosavadní dopravní podnik přeměněn na Dopravní podnik měst Mostu a Litvínova - státní podnik. Státní podnik byl zřízen zakládací listinou a usnesením 11. plenárního zasedání Okresního národního výboru v Mostě ze dne 15. prosince 1988, funkci zakladatele státního podniku plnila od roku 1991 městská rada v Mostě. Majetek tohoto státního podniku přešel k 1. lednu 1995 na Fond národního majetku České republiky, který jej vložil do nově založené akciové společnosti. Státní podnik byl z obchodního rejstříku vymazán 3. března 1997.\n\nDopravní podnik provozuje tramvajovou trať Most - Litvínov, která tvoří páteřní dopravní spojení mezi oběma městy a dále množství městských autobusových linek, které zajíždějí do okolních obcí Mostecka a Litvínovska.\n\nOd roku 2006 využívají cestující k odbavení bezkontaktní čipové karty.\n\nDopravce nabízí též\n\nBěhem krize autobusové dopravy v Ústeckém kraji v roce 2006, poté, co ČSAD Česká Lípa a. s. vyhrála výběrové řízení pro všechny soutěžené oblasti, ale nebyla s ní krajem uzavřena smlouva, byl DPmML krajem sjednán jako náhradní dopravce pro okolí Mostu a Litvínova od 9. září 2006 s platností do 2. června 2007. V krajských výběrových řízeních na podzim 2006 DPmML vyhrál v oblastech:\nV oblastech Chomutovsko a Příměstská doprava Teplice soutěžil na podzim 2006 také a umístil se v obou jako druhý. Ve výběrových řízeních na jaře 2007 uspěl ještě v oblasti:\nTyto čtyři oblasti představovaly v roce 2008 podíl 17 % na autobusové dopravě objednávané krajem. V roce 2007 byl krajem opakovaně pokutován, například za první pololetí 2007 dostal nejvyšší pokutu ze všech krajských dopravců, 955 000 Kč, přičemž tisková zpráva kraje celkově uvedla, že pokuty dopravcům byly převážně za používání nevyhovujících, zastaralých autobusů a za nesprávné nebo neúplné vykazování použití autobusů. V roce 2011 i v roce 2012 získal DPmML druhé místo v krajské soutěži Dopravce roku.\n\nSmlouvy s Ústeckým krajem vypršely s koncem roku 2014. Pro období od roku 2015 nezískal DPmML v soutěžích žádnou oblast, kraj však tentokrát nezveřejnil seznamy neúspěšných uchazečů, takže ani není veřejně známo, zda se DPmML o nějakou zakázku ucházel.\n\nNa příměstskou dopravu linkami MHD v okolí měst Most a Litvínov od roku 2015 kraj nevyhlašoval výběrové řízení, ale uzavřel přímou smlouvu s městy Most a Litvínov, na jejímž základě dopravcem Dopravní podnik měst Mostu a Litvínova. V rámci těchto smluv se kraj finančně podílí na provozu městských autobusových linek č. 10, 13, 14, 23, 28 a 31, jedoucích do okolních obcí, majících fakticky charakter předměstí (například Obrnice, Korozluky, Skršín, Lom, Osek, Horní Jiřetín, Meziboří, Havraň). V příměstských úsecích platí upravený tarif MHD měst Mostu a Litvínova. O zapojení do systému zónově relačního tarifu Dopravy Ústeckého kraje kraj údajně jednal, výsledek však dosud nebyl oznámen. Standardy kvality byly dohodnuty jako kompromis mezi krajským a městským standardem, autobusy umožňují přepravu kočárků a cestujících na vozíku.\n\nDopravní podnik se podílí na projektu EURO-CESTY, který by v případě úspěchu mohl napojit MHD směrem na jih na průmyslové zóny Joseph v Havrani a Triangle u Žatce a rovněž vést severně přes Krušné hory až do sousedního Německa.\n\n"}
{"id": "654010", "url": "https://cs.wikipedia.org/wiki?curid=654010", "title": "Porodní asistentka", "text": "Porodní asistentka\n\nPorodní asistentka je osoba se zdravotnickým vzděláním, která se specializuje na péči o ženu v průběhu normálního (nekomplikovaného) těhotenství, porodu a šestinedělí, včetně péče o zdravého novorozence a kojence do věku šesti týdnů. Podle nových právních předpisů (2004) mohou porodní asistentky v České republice - podobně jako v ostatních zemích Evropské unie - pracovat samostatně, tj. bez odborného dohledu a bez indikace lékaře v případě fyziologického těhotenství, porodu a šestinedělí. Po vstupu ČR do EU mohou české porodní asistentky pracovat za srovnatelných podmínek v libovolném z členských států. Stejně tak mohou porodní asistentky ze zemí EU pracovat v Česku.\n\nV roce 1972 vytvořily Světová zdravotnická organizace (WHO), Mezinárodní konfederace porodních asistentek (ICM) a Mezinárodní federace gynekologů a porodníků (FIGO) dokument nazvaný \"Definition of the Midwife\" (\"Definice porodní asistentky\"). Podle této mezinárodní definice je „Porodní asistentka uznávána jako plně zodpovědný zdravotnický pracovník, který pracuje jako partner ženy, poskytuje jí potřebnou podporu, péči a radu během těhotenství, porodu a v době poporodní, vede porod na svou vlastní zodpovědnost, poskytuje péči novorozencům a dětem v kojeneckém věku. Tato péče zahrnuje preventivní opatření, podporu normálního porodu, zjišťování komplikací u matky nebo dítěte, zprostředkování přístupu k lékařské péči nebo jiné vhodné pomoci a provedení nezbytných opatření při mimořádné naléhavé situaci.“… „Porodní asistentka může vykonávat svou profesi v jakémkoli prostředí, včetně domácího prostředí, ambulantních zdravotnických zařízení, nemocnic, klinik, nebo zdravotnických středisek“.\n\n\nVětšina porodních asistentek je zaměstnána ve zdravotnických zařízeních, ale část z nich pracuje samostatně. Nabízí tak ženám, jejich partnerům a dětem individuální péči v tak citlivém období, jakým bezesporu těhotenství, porod, šestinedělí a rané rodičovství je. Velmi často péče porodní asistentky probíhá v domácím prostředí klientů nebo v centrech předporodní přípravy. Porodní asistentky nabízejí často podobné služby jako duly, na rozdíl od dul však mají zdravotnické vzdělání a mohou vést samostatně porod.\n\nPorodní asistentka je průvodkyní těhotenstvím\n\nPorodní asistentka vede normální (fyziologický porod)\n\n\nSoukromé porodní asistentky nabízejí tyto služby:\n\nNěkteré porodní asistentky nabízejí i aktivity zaměřené na péči o dítě\n\n\n\n"}
{"id": "654011", "url": "https://cs.wikipedia.org/wiki?curid=654011", "title": "Angelo Poliziano", "text": "Angelo Poliziano\n\nAngelo Poliziano [\"andželo policiáno\"] (14. července 1454 Montepulciano u Sieny - 29. září 1494 Florencie) byl italský učenec a básník, který významně ovlivnil podobu humanistické latiny. \n\nNarodil se jako Angelo Ambroggini v toskánském městečku Montepulciano (odtud přízvisko Poliziano, latinsky Politanus) v rodině zámožného právníka, kterého političtí odpůrci Medicejských zavraždili. Po otcově smrti jako desetiletý odešel do Florencie, kde se naučil latinsky a řecky a u Marsilia Ficina základy filosofie. Roku 1470, v 16 letech, získal homérovskou cenu za překlad čtyř zpěvů Iliady do latinských hexametrů. Lorenzo Medici ho přijal do své domácnosti a svěřil mu výchovu svých synů. Roku 1480 se Poliziano stal profesorem latinské a řecké literatury na univerzitě ve Florencii. Se svými studenty četl, komentoval a vykládal latinské a řecké autory, připravil nové vydání Pandektů císaře Justiniána a překládal i řecké autory (Epiktétos, Hippokratés, Galénos, Plútarchos a Platón). Své filologické a literární kritiky vydal roku 1489 jako \"Miscellanea\". Zemřel roku 1494, podle moderních antropologických výzkumů na otravu arsenikem, a byl pohřben v basilice svatého Marka ve Florencii.\n\nJako vynikající učenec i učitel Poliziano významně ovlivnil literární vzdělanost, klasickou filologii i literární kritiku následujícího století. Jeho vlastní básně - často úvody k vydáním starověkých autorů - jeho divadelní hra \"Orfeo\" i jeho dopisy se dlouho pokládaly za vzory latinského stylu. \n\n"}
{"id": "654013", "url": "https://cs.wikipedia.org/wiki?curid=654013", "title": "Leonard Read", "text": "Leonard Read\n\nLeonard Read (celým jménem Leonard Edward Read) (26. září 1898 – 14. května 1983) byl americký ekonom a publicista, který společně s lidmi jako byli Henry Hazlitt, Robert LeFevre nebo Albert J. Nock patřil mezi americké liberály a to především v ekonomické rovině.\n\nPocházel z rodiny farmáře. Již jako mladík založil firmu se zemědělskými produkty. Přešel do Kalifornie a stal se manažerem Obchodní komory. V roce 1945 byl zvolen do vedení celonárodní konfederace průmyslových firem, National Industrial Conference Board (NICB). Na toto místo však po osmi měsících rezignoval a založil organizaci pro podporu ekonomického vzdělávání \"Foundation for Economic Education\" (FEE), kde byl až do své smrti ředitelem a kde také publikoval svá hlavní ekonomická díla.\n\nRead vždy zdůrazňoval etickou a náboženskou dimenzi lidské svobody. Sám byl silně věřící a fungování přírody a společnosti chápal jako důkaz Boží existence.\n\nBěhem svého života napsal 27 knih. Nejvíce jej ale proslavil článek „Já, tužka“ (I, Pencil), poprvé otištěný v časopise \"The Freeman\" v roce 1958, kde ukazuje problém, který představuje zdánlivě banální věc, jakou je vyrobení běžné grafitové tužky. Ukazuje na tomto příkladu nejeden ekonomický princip jako problém rozptýlených informací a mnohé další.\n\n\n"}
{"id": "654015", "url": "https://cs.wikipedia.org/wiki?curid=654015", "title": "Ostrovní hry 2011", "text": "Ostrovní hry 2011\n\n14. ročník Ostrovních her se konal od 25. června do 1. července na anglickém ostrově Wight. Hlavním pořadatelm byla Mezinárodní asociace ostrovních her (IIGA).\n\nZúčastnilo se jich okolo 4000 sportovců 25 různých ostrovů (včetně Gibraltaru, což je poloostrov) a soutěžilo se v těchto 16 disciplínách:\n\nMaskotem her byla veverka obecná.\n\nZajímavostí je, že se jednalo o největší mezinárodní sportovní událost, jakou do té doby ostrov Wight zažil.\n\n"}
{"id": "654018", "url": "https://cs.wikipedia.org/wiki?curid=654018", "title": "Clover Mooreová", "text": "Clover Mooreová\n\nClover Mooreová (* 1945 v Sydney) je australská politička, starostka města Sydney od března 2004. Od roku 1988 je členkou Zákonodárného shromáždění Nového Jižního Walesu.\n"}
{"id": "654020", "url": "https://cs.wikipedia.org/wiki?curid=654020", "title": "Robert Doyle", "text": "Robert Doyle\n\nRobert Keith Bennett Doyle (* 20. května 1953 v Melbourne, Victoria, Austrálie) je australský politik, člen Liberální strany Austrálie. Od 1. prosince 2008 je starostou města Melbourne.\n"}
{"id": "654024", "url": "https://cs.wikipedia.org/wiki?curid=654024", "title": "Paul Keating", "text": "Paul Keating\n\nPaul John Keating (* 18. ledna 1944 Sydney) je australský politik.\n\nJe to syn irského emigranta. V roce 1959 se stal členem Australské strany práce. Od roku 1983 byl ministrem financí ve vládě premiéra Boba Hawkea. V letech 1991–1996 pak byl ministerským předsedou Austrálie.\n"}
{"id": "654025", "url": "https://cs.wikipedia.org/wiki?curid=654025", "title": "KBCB-TV", "text": "KBCB-TV\n\nKBCB je televizní stanice v Bellinghamu, v americkém státě Washington. Vysílá digitálně na ultra vysoké frekvenci (UHF), na kanálu 19. Přes systém PSIP je na kanálu 24.1. Signál přenáší Comcast, Dish Network a Verizon FiOS, vzdušné vlny ho přenášejí v oblastech Vancouveru a Victorie.\n\nStanice začala v únoru 1989 jako KEGA, své nynější jméno získala v říjnu 1989.\n\nV roce 2006 se stanice přidružila pod ShopNBC a v únoru 2009 zrušila své analogové vysílání.\n\nV srpnu 2011 se stala prvním subkanálem KBCB stanice ve španělském jazyce Estrella TV, která je dostupná na PSIP kanálu 24.2.\n"}
{"id": "654027", "url": "https://cs.wikipedia.org/wiki?curid=654027", "title": "The Curse of the Antichrist - Live in Agony", "text": "The Curse of the Antichrist - Live in Agony\n\nThe Curse of The Antichrist – Live In Agony je 3. koncertní nahrávka německé thrash metalové kapely Destruction. Dvojalbum bylo vydáno k oslavě 25. výročí od založení kapely. Nahrávka je složena z vystoupení na festivalu ve Wackenu a koncertu v Tokyu. Původně měla obsahovat ještě záznam z koncertu v Los Angeles, ale ten byl ztracen při poškození disku, který ho obsahoval.\n\n\n\n"}
{"id": "654028", "url": "https://cs.wikipedia.org/wiki?curid=654028", "title": "Tvrdost dřeva", "text": "Tvrdost dřeva\n\nTvrdost dřeva je jedna z mechanických vlastností, která příslušný druh dřeva předurčuje ke konkrétnímu využití. Měkké dřevo se snáze opracovává, získává se z většiny našich jehličnanů a některých listnatých stromů (lípa, topol nebo vrba), zatímco trvanlivější tvrdé dřevo pochází především z listnáčů.\n\nTvrdost odpovídá síle (či tlaku), jaký je třeba vyvinout k průniku cizího tělesa do dřeva. Pro zjištění konkrétních hodnot se používá několik systémů měření, jejichž výsledky někdy nelze přímo porovnávat a je nutné je přepočítat (v případě nestandardních měřících postupů nemusejí být výsledky srovnatelné vůbec).\n\nOcelová kulička o průměru 10 mm je silou vtlačena do vzorku dřeva. Pro měkká dřeva se používá síla 100 N, pro středně tvrdá 500 N a pro tvrdá 1000 N. Následně se změří průměr vzniklé jamky a vypočte výsledek za použití vzorce:\n\nkde \"F\" odpovídá síle, \"D\" průměru kuličky (10 mm) a \"d\" průměru otlaku, který kulička zanechala na vzorku dřeva.\n\nPoužívá ocelovou kuličku o průměru 0,444 palce (11,28 mm), která je vtlačována do dřeva do 1/2 své výšky (čímž vznikne otlak o ploše 100 mm²). Výsledkem je hmotnost či síla (v zahraničí se obvykle udává síla v librách: \"lb\"), která byla k dosažení výsledku potřeba.\n\nDříve se tvrdost uváděla v podobě zátěže na plochu, tedy \"kg/cm²\", v současnosti se častěji převádí na tlak udaný v \"MPa\" (v praxi stačí starou hodnotu vydělit deseti). Podle příslušného tlaku se dřeva zařazují do skupin. Dříve se jich používalo 6:\nNaučný slovník lesnický (1934)\n\nV současné době se dělí do tří základních skupin:\n\nlistnaté stromy\nZ našich původních listnatých stromů je nejtvrdší habr obecný. Podobné tvrdosti dosahuje i babyka, která je ale hůře dostupná (menší strom s tenčím kmenem, preferuje vápenité půdy, kterých je na českém území nedostatek, nebyla proto velkovýrobně využívaná). Z introdukovaných druhů pak trnovník akát, který za optimálních podmínek může habr překonat.\n\nlistnaté keře\nExtrémně tvrdé, ale dnes již většinou průmyslově nevyužívané, jsou pomalu rostoucí keře. Některé z nich překonávají i výše uvedené stromy: dřín, jeřáb muk, zimolez obecný, zimostráz vždyzelený.\n\njehličnany\nNejtvrdším původním jehličnanem je tis červený. Tvrdost tisu může být poměrně variabilní, velmi záleží na růstových podmínkách – šířka letokruhů, která je jedním z ukazatelů tvrdosti tisového dřeva, se v našich podmínkách pohybuje v rozpětí 0,5–1,5 mm.\n\nzažité omyly\nTvrdost tisu někdy bývá nadsazována, ale v praxi není vyšší, než u výše citovaných listnáčů (především u českých tisů, které rostou rychleji, než například v Anglii). Tisové dřevo je ceněno především pro pružnost, pevnost a trvanlivost. Podobně bývá nadhodnocován i dub letní, který je ale ceněn především pro trvanlivost pod vodou a odolnost v kolísavé vlhkosti. Také neplatí, že čím tvrdší dřevo, tím vhodnější je pro venkovní použití – ve vlhku se habr rozkládá rychleji, než mnohá měkká dřeva, pod vodou ho překoná i olše.\n\nNásledující seznam \"janky tvrdosti\" obsahuje především zahraniční dřeviny, ale mnohé z nich jsou u nás pěstovány jako okrasné, případně se s jejich dřevem můžeme setkat u importovaných produktů.\n\n¹) v případě, že český název neexistuje, je uveden domorodý nebo anglický \n\nPro velmi tvrdá exotická dřeva se používá obecný český název „železné dřevo“. Také ze španělštiny převzatý název „kebračo“ (šp. \"quebracho\") není výraz pro označení dřeva z konkrétní dřeviny.\n\n"}
{"id": "654029", "url": "https://cs.wikipedia.org/wiki?curid=654029", "title": "Kateřina Tučková", "text": "Kateřina Tučková\n\nKateřina Tučková (* 31. října 1980 Brno) je česká spisovatelka, historička umění, kurátorka a v letech 2015 - 2018 programová ředitelka festivalu Meeting Brno.\n\nKateřina Tučková žila do šesti let věku v Moutnici, dětství poté prožila v Kuřimi. Když žila v oblasti brněnské ulice Cejl, jenž bývá nazývána \"brněnským Bronxem\" kvůli nynejší početné romské komunitě, pátrání po historii této části města ji přivedlo k námětu jejího prvního románu \"Vyhnání Gerty Schnirch\". V květnu roku 1945 odtamtud byly vyhnány německé rodiny a zařazeny do takzvaného brněnského pochodu smrti. Osobně se zúčastnila vzpomínkového pochodu za tyto vyhnance a uvedla, že jí tato aktivita pomáhala v autorské tvorbě.\n\nPochází ze čtyř sester. Když byla ještě dítětem, její otec spáchal sebevraždu. Po maturitě na Gymnáziu v Brně vystudovala dějiny umění a český jazyk a literaturu na Filozofické fakultě Masarykovy univerzity. \nDoktorská studia na Ústavu pro dějiny umění Filozofické fakulty Univerzity Karlovy v Praze absolvovala v roce 2014 obhajobou disertační práce Skupina Radar. Jako motivaci k studiu uvedla, že se profesionálně věnuje současnému umění i období po roce 1945, kde ji zajímá „doba temna“ 50. let. Na konci té doby někteří členové Skupiny 42 založili skupinu Radar.\n\nJako kurátorka vedla Kateřina Tučková brněnskou galerii ARSkontakt zaměřenou na nejmladší generaci umělců (2004 – 2006) a každoročně pořádala celostátní konfrontaci mladých malířů spojenou s \"Cenou ARSkontakt\" (2004 – 2011). Posléze byla kurátorkou Výstavní síně Chrudim (2010 - 2018), nadále spolupracuje s řadou soukromých i veřejných galerií. \n\nV roce 2015 byla hostem 16. ročníku Měsíce autorského čtení.\n\nV roce 2015 se stala jednou z tváří \"Jsme v tom společně\", kampaně iniciativy HateFree Culture.\n\nV roce 2015 byla také iniciátorkou a do roku 2018 i programovou ředitelkou multižánrového kulturního festivalu Meeting Brno. Festival se koná každoročně na konci května a nabízí platformu pro setkání zástupců různých názorů, kultur a náboženství. Jeho program sestává z diskusních fór s inspirativními hosty a množství uměleckých vystoupení, která rozvíjejí hlavní festivalové téma.\n\nKateřina Tučková je vdaná za Roberta Hédervári. Žije v Praze a v Brně.\n\nDo povědomí veřejnosti vstoupila svou druhou knihou, románem \"Vyhnání Gerty Schnirch\", který vydalo nakladatelství Host v roce 2009. V románu v němž zpracovala osud německé dívky vyhnané v květnu 1945 ze svého domova v tzv. „Brněnském pochodu smrti“. Kniha byla nominována na Cenu Jiřího Ortena a Cenu Josefa Škvoreckého. Nakonec získala čtenářskou cenu Magnesia Litera za rok 2010. Od října 2014 uvádí adaptaci románu brněnské HaDivadlo, režiséra Mariána Amslera. Audioknihu vydalo nakladatelství OneHotBook.\n\nV knize \"Žítkovské bohyně\", vydané poprvé nakladatelstvím Host v roce 2012, se znovu zaměřila na českou historii, když v ní zachytila příběh výjimečného rodu léčitelek z oblasti Bílých Karpat, tzv. bohyň, někdy také nazývano čarodejnic. Tento rod přežil čarodějnické procesy v 17. století, útlak církví a soudy během 19. století i dobu protektorátní totality, ale nakonec byl zdevastován komunistickým režimem. Za román získala řadu cen, například Cenu Josefa Škvoreckého a Magnesia Litera.\n\nRomán vyšel v říjnu 2012 v nakladatelství OneHotBook i jako audiokniha a jeho divadelní adaptaci v režii Doda Gombára hraje od roku 2014 Městské divadlo Zlín. \nKniha se překládá do 13 jazyků. V roce 2014 vyšla v ukrajinštině v nakladatelství Komora v Kyjevě, také v makedonštině v Skopije a v polštině v nakladatelství Aféra. Románu \"Žítkovské bohyně\", který vyšel v březnu 2012, se do července 2013 prodalo 50 000 výtisků bez započítání elektronické verze. Filmová práva zakoupila společnost Bionaut.\n\nKniha popisuje příběh Johanna Heinricha Offermanna, jednoho z nejvýznamnějších textilních baronů. V příběhu je barvitě popsána i rodinná historie rodu Offermannů a odráží se zde i celá 250 let trvající minulost moravského Manchesteru. Publikace vyšla u příležitosti výstavy Brno – moravský Manchester, uspořádané v letech 2014 a 2015 v Moravské galerii v Brně. Vydalo nakladatelství Host, 2014.\n\nDivadelní hra volně inspirovaná osudem brněnské hudební skladatelky a dirigentky Vítězslavy Kaprálové, která se dokázala prosadit v oboru, který byl ve své době vyhrazen pouze mužům. Byla nejen milenkou, ale také tvůrčí partnerkou Bohuslava Martinů. Vdala se za spisovatele Jiřího Muchu. Divadelní hra je doprovázena hudbou Petra Hromádky a několika úryvky ze skladeb Bohuslava Martinů a Vítězslavy Kaprálové. Scénář vyšel i v knižní podobě. Vydalo nakladatelství Host v roce 2018.\n\nHra byla uvedena v Divadle Husa na provázku v roce 2018. Režii měla Anna Petrželková. Titulní roli ztvárnila Tereza Marečková, která za ni byla nominována na Cenu divadelní kritiky v kategorii Ženský herecký výkon roku 2018 a dále obdržela Cenu divadelních novin za herecký výkon sezony bez ohledu na žánry.\n\nSvé romány píše v průměru tři roky, o tématu si dělá rozsáhlé rešerše. Nyní chystá román o internaci řeholnic za komunismu.\n\nZe slovenštiny přeložila v roce 2015 román Veroniky Šikulové \"Místa v síti\".\n\n\n\n\n\n\n"}
{"id": "654030", "url": "https://cs.wikipedia.org/wiki?curid=654030", "title": "Bob Hawke", "text": "Bob Hawke\n\nRobert James Lee Hawke (9. prosince 1929 Bordertown, Jižní Austrálie, Austrálie – 16. května 2019, Sydney) byl australský politik působící v Australské straně práce. \n\nV letech 1983–1991 byl 23. ministerským předsedou Austrálie. Je autorem mnoha reforem finančního systému, řídil privatizaci státních podniků a národní banky Commonwealth Bank of Australia – reformy tohoto typu v jiných západních zemích byly obvykle prováděny pravicovými stranami.\n"}
{"id": "654032", "url": "https://cs.wikipedia.org/wiki?curid=654032", "title": "Podpatek", "text": "Podpatek\n\nPodpatek je část obuvi, která ji zvyšuje pod patou. Nízké podpatky jsou vhodné pro stabilní chůzi a vyskytují se, mimo jiné, na trekingových botách, dále také na pánské obuvi určené pro sportovní tanec. Dámské společenské boty mívají podpatky vysoké, tato obuv se pak podle svého tvaru, který se podobá loďce, nazývá „lodičky“.\n\nBoty s vysokým podpatkem zdaleka nejsou moderním vynálezem a obojí, pánské i dámské, mají bohatou historii. O tom, kdy spatřily světlo světa, panují určité dohady. \n\nAčkoli jsou boty s vysokým podpatkem vyobrazeny již na staroegyptských nástěnných malbách v hrobkách a v chrámech, nejstarší dochované záznamy o mužích a ženách nosících boty se zvýšeným podpatkem pocházejí ze starověkého Řecka.\n\nPanuje obecný předpoklad, že boty s vysokým podpatkem se poprvé objevily na svatbě Kateřiny Medicejské s Vévodou orléanským, pozdějším králem Jindřichem II., v roce 1533. Nevěsta měla boty, které jí pro tuto příležitost zhotovili florentští ševci. Následně se tyto italské boty staly normou dámské obuvi na vévodově dvoře ve Francii. V tomto případě však může jít o historický podvrh, neboť k vývoji podpatků začalo docházet teprve koncem 80. let 16. století.\n\nBoty s vysokým podpatkem nosila údajně i anglická královna Marie I. (1516–1558).\n\nKolem roku 1660 vytvořil švec Nicholas Lestage boty s vysokým podpatkem pro francouzského krále Ludvíka XIV. Některé byly až 10 cm vysoké a mnohé z nich zdobily různé bitevní výjevy. Tento tzv. Ludvíkovský podpatek se následně stal módním prvkem dámské garderoby. Dnes se tento termín používá k označení podpatků, jaké nosila Madame de Pompadour, milenka krále Ludvíka XV. \n\nTrend k nižším podpatkům koncem 18. století byl podnícen Velkou francouzskou revolucí. Během ní se totiž vysoké podpatky staly symbolem blahobytu. A protože se lidé z pochopitelných důvodů snažili nevypadat jako bohatí, zmizely mužské i ženské vysoké podpatky rychle z ulic i z běžného trhu. Během Revoluce se nosily podstatně nižší podpatky než kdykoli předtím v celém 18. století.\n"}
{"id": "654033", "url": "https://cs.wikipedia.org/wiki?curid=654033", "title": "Ropná burza", "text": "Ropná burza\n\nRopná burza je komoditní burza, jejíž obchodovanou komoditou jsou ropné produkty. V širším měřítku se též mluví o obchodování s energetickými komoditami, takže k nim vedle ropy patří i zemní plyn a u obou z nich se obchoduje jak s nimi, tak s jejich deriváty.\n\nV letech 1973–2000 a 2003–2008 byl jedinou měnou pro obchodování s ropou americký dolar. Kupcem mohou být jednotlivci, firmy i celé země. Na mezinárodní úrovni samotný obchod zprostředkovává OPEC. \n\n"}
{"id": "654034", "url": "https://cs.wikipedia.org/wiki?curid=654034", "title": "Sergej Babinov", "text": "Sergej Babinov\n\nSergej Babinov (rusky \"Сергей Пантелеймонович Бабинов\") (11. července 1955, Čeljabinsk, Sovětský svaz) je bývalý sovětský hokejový obránce.\n\nHrál za sovětské kluby Traktor Čeljabinsk, Křídla Sovětů Moskva a CSKA Moskva. S CSKA Moskva se stal devítinásobným vítězem sovětské hokejové ligy. A rovněž devětkrát s CSKA zvítězil v hokejovém Poháru mistrů evropských zemí.\n\nZa sovětskou reprezentaci odehrál od roku 1975 do roku 1984 162 zápasů, ve kterých vstřelil 18 gólů. V roce 1976 se na ZOH v Innsbrucku stal olympijským vítězem. Dále se stal 4× mistrem světa. Byl členem sovětského týmu, který dosáhl na vítězství na Kanadském poháru v roce 1981.\n\n"}
{"id": "654036", "url": "https://cs.wikipedia.org/wiki?curid=654036", "title": "Dmytro Chrystyč", "text": "Dmytro Chrystyč\n\nDmytro Anatolijovyč \"Dmitrij\" Chrystyč (; * 23. července 1969 v Kyjevu) je bývalý ukrajinský hokejový útočník a trenér. Patří mezi nejlepší ukrajinské hokejisty v historii. nyní pracuje jako šéf trenér mládeže týmu HK Kremenčuk.\n\nS profesionálním hokejem začínal v rodném městě v Kyjevu, kde debutoval ve Sovětské nejvyšší lize v sezóně 1985/86 kdy odehrál 4 zápasy. V Kyjevu odehrál 6 sezón kdy v předposlední sezóně nasbíral za 47 zápasů 36 bodů si díky tomu zahrál v MS 1990 kde Sovětská reprezentace získala zlaté medaile. Jeho poslední sezónu 1990/1991 v sovětské nejvyšší lize odehrál 28 zápasů poté odešel do zámoří kde odehrál 3 zápasy v AHL v týmu Baltimore Skipjacks a v NHL v týmu Washington Capitals se kterým postoupil do playoff. Ve Washingtonu odehrál 4 sezóny 1991/95 kdy byl po sezóně vyměněn společně s brankářem Byron Dafoe do týmu Los Angeles Kings za 1. kolo draftu 1996 (Alexandr Volčkov) a 4. kolo draftu 1996 (Justin Davis). V první sezóně v Los Angeles Kings nasbíral 64 bodů a stal se druhým nejlepším hráčem týmu po Wayne Gretzkym a nejlepším střelcem týmu a v následující sezóně se stal nejlepším hráčem týmu s 56 body. S týmem se ani jednou neprobojoval do playoff a po sezóně byl vyměněn společně s brankářem Byron Dafoe do týmu Boston Bruins za Jozefa Stümpela, Sandym Mogera a 4. kolo draftu 1998 (Pierre Dagenais). V první sezóně v Bruins odehrál 82 zápasů ve kterých nasbíral 66 bodů a stal se druhým nejlepším hráčem a střelcem týmu po Jason Allison a pomohl k postupu do playoff kde podlehli ve čtvrtfinále konferenci proti týmu Washington capitals kde v minulosti působil 0:4 na zápasy. V následující sezóně se stal opět druhým nejlepším hráčem týmu se 71 bodů a nejlepším střelcem týmu s 29 gólech kdy se měl nejvyšší úspěšnost střelby (20,1%) a s týmem se probojovali do playoff kde prohráli v semifinále konference proti týmu Buffalo Sabres 2:4 na zápasy. 20. října 1999 byl vyměněn do týmu Toronto Maple Leafs za 2. kolo draftu 2000 (Ivan Huml). V Torontu se mu moc nedařilo kde ve dvou sezónách 1999/00 kdy odehrál v týmu 80 zápasů nasbíral 39 bodů byl 11. prosince 2000 byl vyměněn do týmu Washington Capitals za 3. kolo draftu v roce 2001 (Brendan Bell). Ve Washingtonu dohrál sezónu se kterým postoupil do playoff kde prohráli s týmem Pittsburgh Penguins 2:4 na zápasy. Ve Washingtonu odehrál svou poslední sezónu 2001/2002 v NHL. Na novou sezónu mu z žádných klubů z NHL nenabídli smlouvu a poté se dohodl s ruským týmem Metallurg Magnitogorsk kde podepsal na jeden rok. V roce 2004 ukončil hráčskou kariéru.\n\nV roce 2011 se vrátil do ukrajinské reprezentace ale ne jako hráč, ale jako asistent hlavního trenéra v mistrovství světa divize I, kde skončili na třetím místě.\n\nPoslední zápas v NHL odehrál 9. dubna 2002 proti týmu Chicago Blackhawks, ve kterém si připsal jednu asistenci.\n\n\n\n"}
{"id": "654037", "url": "https://cs.wikipedia.org/wiki?curid=654037", "title": "Filip Duranski", "text": "Filip Duranski\n\nFilip Duranski (* 17. červenec 1991, Skopje, Severní Makedonie) je severomakedonský fotbalový záložník.\n\nDo Slavie přišel v mládežnických letech a prošel tedy několika mládežnickými kategoriemi, než se dostal do B-týmu a později i A-týmu. Na zkoušku do prvního týmu Slavie si jej pozval Karel Jarolím. Duranski se poté stal stabilním členem prvního týmu, do zápasu však zasáhl pouze jednou. V létě 2010 se poté opět stěhoval zpět do rezervy.Druhou šanci dostal poté v zimní přípravě pod trenérem Michalem Petroušem, nicméně v sezóně 2011/12 odehrál za první tým pouze jeden soutěžní zápas.\n\n"}
{"id": "654038", "url": "https://cs.wikipedia.org/wiki?curid=654038", "title": "Pavel Vyhnal", "text": "Pavel Vyhnal\n\nPavel Vyhnal (* 25. květen 1990, Praha) je český fotbalový útočník od července 2019 hráč FK Teplice.\n\nPavel Vyhnal je odchovanec Slavie Praha, kam přišel poprvé v pěti letech. Prošel zde několika mládežnickými kategoriemi, než se dostal do B-týmu a později i A-týmu. Do prvního kádru Slavie si jej na podzim 2010 pozval trenér Karel Jarolím, který řešil v té době nedostatek kvalitních střelců a Vyhnal měl výborné statistiky v B-týmu. Debutoval 20. září 2010 v utkání proti AC Sparta Praha (porážka 1:2). Vyhnal nastoupil celkem do osmi ligových zápasů, střeleckou bilanci Slavie však nevylepšil, když nezaznamenal ani jeden gólový úspěch. Před podzimní částí ročníku 2011/12 odešel na hostování do Spartaku Sezimova Ústí. V roce 2012 hostoval v Bohemians 1905. Na jaře 2013 působil na hostování v Graffinu Vlašimi. V prosinci 2017 přestoupil do FC Fastav Zlín kde podepsal smlouvu na 3 roky.\n\nPo začátku sezóny 2019/20 přestoupil na server Čech, do týmu FK Teplice.\n\n"}
{"id": "654041", "url": "https://cs.wikipedia.org/wiki?curid=654041", "title": "LanCraft", "text": "LanCraft\n\nLanCraft je herní eventová agentura. Svou činnost zahájila v roce 2003 pořádáním LAN party v České republice nejen pro hráče počítačových her. Dnes činnost LanCraftu zahrnuje veliké množství aktivit. \n\nOd jara roku 2003 až do léta 2009 se akce konala v moravském městě Rýmařov, aby se v roce 2010 oklikou přes Krnov přesunula do Starého Města, kde v místním kulturním domě vydržela až do roku 2014 včetně. LanCraft 2015 se uskutečnil na ostravském výstavišti Černá louka. \n\nV roce 2015 LanCraft rozšířil svou činnost na pořádání herních eventů. \n\nV roce 2019 poskytl LanCraft herní zónu na akci Comic-Con]. \n\nV roce 2019 LanCraft spouští nové webové stránky, v prvé fázi turnajovou platformu, která postupem času začala plnit roli zpravodajského portálu a sociální sítě, primárně pro počítačové hráče. \n\nHistoricky první název akce byl BW Spring/Summer, s přidáním WarCraftu III mezi turnajové hry se změnil na Rýmařov Spring/Summer. Jméno LanCraft nese LAN party od roku 2007, kdy bylo vybráno v soutěži z několika návrhů návštěvníků.\n\nNázev LanCraft vznikl ze spojení výrazu \"LAN párty\" a z názvů her StarCraft a WarCraft, pro které se tehdejší LAN párty pořádaly.\n\nHlavní částí LanCraftu byly odjakživa turnaje v počítačových hrách. Během více než deseti let se na LanCraftu vystřídaly následující herní tituly a to jak v hlavních, tak doprovodných turnajích:\n\nKromě hlavní turnajů o peněžité i hodnotné ceny se vždy pořádají i turnaje doprovodné soutěže nejen v počítačových hrách. Pro návštěvníky jsou také k dispozici různé zábavní koutky, v případě hezkého počasí i v přilehlých venkovních prostorách.\n\nLanCraft založil Lukáš Vobecký., přechod na sociální síť proběhl pod vedením Matěje Štágla a Sebastiana Netolického\n\n"}
{"id": "654042", "url": "https://cs.wikipedia.org/wiki?curid=654042", "title": "Martin Dostál", "text": "Martin Dostál\n\nMartin Dostál (* 23. září 1989, Praha) je český fotbalový obránce, od září 2015 působící v FC Baník Ostrava, kde je na hostování z SK Slavia Praha.\n\nVe Slavii působil již od svých sedmi let a prošel několika mládežnickými celky a dokonce zkoušel štěstí v divizním týmu SK Union Čelákovice, než si jej do A-týmu pozval trenér Michal Petrouš, který tento tým dříve trénoval. Pod jeho vedením absolvoval celou zimní přípravu v zimě 2010/11, a to naprostou většinu v základní sestavě přípravných duelů. Premiéru v 1. lize si odbyl 25. února 2011 proti Zbrojovce Brno (1:1). 15. září 2015 byl uvolněn na půlroční hostování s opcí do týmu FC Baník Ostrava.\n"}
{"id": "654043", "url": "https://cs.wikipedia.org/wiki?curid=654043", "title": "Okres Aleksandrów", "text": "Okres Aleksandrów\n\nOkres Aleksandrów (polsky \"Powiat aleksandrowski\") je okres v polském Kujavsko-pomořském vojvodství. Rozlohu má 475,61 km² a v roce 2005 zde žilo 55 271 obyvatel. Sídlem správy okresu je město Aleksandrów Kujawski.\n\nMěstské:\n\nVesnické:\n"}
{"id": "654044", "url": "https://cs.wikipedia.org/wiki?curid=654044", "title": "Zoran Milutinović", "text": "Zoran Milutinović\n\nZoran Milutinović (* 1. březen 1988, Prijedor, Jugoslávie, dnešní Bosna a Hercegovina) je bosenský fotbalový záložník v současnosti bez angažmá.\n\nS fotbalem začal v osmi letech, a to konkrétně v týmu FK Rudar Prijedor. O několik let později si jej všimlo vedení pražské Slavie a do týmu si jej přivedlo.\nVe Slavii nastoupil rovnou do B-týmu, kde stabilně hrál v základní sestavě. Podzim 2010 odehrál na hostování v týmu FC Hlučín, než se dostal do zimní přípravy A-týmu Slavie pod vedením trenéra Michala Petrouše. Přípravu s týmem absolvoval celou a uvedl se například krásným golem v přátelském utkání s Hajdukem Split na jeho stadionu před 40 000 diváky při příležitosti oslav stých narozenin tohoto chorvatského klubu. Tímto golem potvrdil vítězství Slavie 2:0, když první branku vstřelil Karol Kisel.\n\nDo prvního ligového zápasu naskočil na jaře 2011 v zápase proti Brnu. O dvě utkání později si připsal i první branku v utkání s Teplicemi, kterou završil konečné skóre tohoto utkání na 4:1 ve prospěch Slavie. V zimě 2012 v týmu skončil.\n\n"}
{"id": "654046", "url": "https://cs.wikipedia.org/wiki?curid=654046", "title": "Raúl Fernández Pavón", "text": "Raúl Fernández Pavón\n\nRaúl Fernández Pavón (* 8. března 1978 Brenes, Provincie Sevilla) je bývalý španělský atlet, jehož specializací byl skok daleký.\n\nPrvní výrazný mezinárodní úspěch zaznamenal v roce 1996 na juniorském MS v Sydney, kde získal stříbrnou medaili. O rok později vybojoval stříbro také na ME juniorů ve slovinské Lublani.\n\nV roce 2002 se stal ve Vídni halovým mistrem Evropy, když si ve finále vytvořil výkonem 822 cm osobní rekord. Stříbro bral jeho krajan Yago Lamela, který skočil o 5 centimetrů méně. Na Mistrovství Evropy v atletice 2002 v Mnichově obsadil ve finále 9. místo (769 cm).\n"}
{"id": "654047", "url": "https://cs.wikipedia.org/wiki?curid=654047", "title": "Yago Lamela", "text": "Yago Lamela\n\nYago Lamela Tobía (24. července 1977, Avilés, Asturie – 8. květen 2014) byl španělský atlet, jehož hlavní disciplínou byl skok daleký.\n\nNa MS juniorů 1996 v Sydney skončil na 4. místě, když skočil 773 cm. O jeden centimetr dál skočil Brit Nathan Morgan a stříbro bral Lamelův krajan Raúl Fernández za 775 cm.\n\nNa halovém ME 1998 ve Valencii obsadil výkonem 795 cm 5. místo a na evropském šampionátu v Budapešti skončil na 8. místě. V roce 1999 se stal v Göteborgu mistrem Evropy do 23 let a získal stříbro na světovém šampionátu v Seville.\n\nV roce 2002 se stal ve Vídni halovým vicemistrem Evropy a vybojoval bronz na evropském šampionátu v Mnichově.\n\nDvakrát reprezentoval na letních olympijských hrách. V roce 2000 na olympiádě v Sydney neprošel sítem kvalifikace a o čtyři roky později na letní olympiádě v Athénách skončil na 11. místě.\n\n7. března 1999 na halovém MS v japonském Maebaši vybojoval stříbrnou medaili, když skočil do vzdálenosti 856 cm, čímž vytvořil nový halový evropský rekord. O deset let později rekord překonal na halovém ME v Turíně Němec Sebastian Bayer, který skočil 871 cm, čímž se dostal na druhé místo v dlouhodobých tabulkách.\n\n\n"}
{"id": "654058", "url": "https://cs.wikipedia.org/wiki?curid=654058", "title": "E15", "text": "E15\n\nE15 je zpravodajský ekonomický deník, založený na konci roku 2007 vydavatelskou společností Mladá fronta. Od dubna 2016 patří do holdingu Czech Media Invest Daniela Křetínského, Patrika Tkáče a Romana Korbačky. Printový deník E15, jeho webové vydání a další aktivity redakce jsou součástí vydavatelského domu Czech News Center. Titul nabízí především ekonomické a politické zpravodajství, komentáře, analýzy a rozhovory. \n\nDeník vychází pětkrát týdně (každý všední den). Ke konci roku 2019 vycházel deník E15 v nákladu 25 112. \n\nPrvní číslo deníku vyšlo 19. listopadu 2007. Na pozici publishera působil Karel Vágner, zakládajícími členy redakce byli šéfredaktor Tomáš Skřivánek, jeho zástupce Vladimír Piskáček, vedoucí vydání Kateřina Baumgartnerová a současná šéfredaktorka Tereza Zavadilová. V dalších letech se deník rozšířil o měsíční přílohy Real-Immo, Právo & Byznys, Český export a Zen. Od roku 2011 pořádá deník též odborné konference a společenské eventy. Stále významnější je také produkce magazínů E15 Premium. \n\nWebová stránka www.e15.cz se stala po integraci menších projektů jako DIGIaréna, Strategie nebo AVmánia jednou z největších byznysových zpravodajských stránek českého internetu. Pod značku E15 patří rovněž partnerské weby FinExpert nebo The Student Times. \n\nOd roku 2011 byl deník E15 částečně zpoplatněn. Byl dostupný na některých novinových stáncích v síti prodejen PNS. Zároveň byl k dispozici zdarma na stojanech, nejčastěji ve velkých administrativní budovách, firmách, úřadech, ve finančních institucích nebo v kavárnách, se kterými deník E15 navázal spolupráci. \n\nNa podzim 2017 se redakce deníku E15 rozhodla pro skrytí části obsahu webu E15.cz za platební bránu.\n\nOd ledna 2020 přešel deník E15 kompletně do placené distribuce. Je k dispozici na novinových stáncích HDS a Geco po celé České republice. Zároveň navazuje na spolupráci s firmami v podobě placených novinových stojanů.\n\n\n"}
{"id": "654070", "url": "https://cs.wikipedia.org/wiki?curid=654070", "title": "Baby, Please Don't Go", "text": "Baby, Please Don't Go\n\n\"Baby, Please Don't Go\" je bluesová skladba, kterou poprvé nahrál Big Joe Williams v roce 1935. Píseň nahrálo mnoho interpretů, z nichž nejznámější byla skupina AC/DC.\n\n"}
{"id": "654071", "url": "https://cs.wikipedia.org/wiki?curid=654071", "title": "Bokovka", "text": "Bokovka\n\nBokovka může být:\n\n\n\n"}
{"id": "654075", "url": "https://cs.wikipedia.org/wiki?curid=654075", "title": "El Dorado", "text": "El Dorado\n\nEl Dorado je druhá skladba z alba The Final Frontier od heavy metalové skupiny Iron Maiden z roku 2010. Píseň byla nominovaná na cenu Grammy.\n\n"}
{"id": "654079", "url": "https://cs.wikipedia.org/wiki?curid=654079", "title": "Idris I.", "text": "Idris I.\n\nKrál Idris I. Libyjský, GBE ( إدريس الأول), celým jménem Saíd Muhamad Idris bin Saíd Muhamad al-Mahdí al-Senussi (12. března 1889 – 25. května 1983), byl prvním a jediným králem Libye. Vládl v letech 1951–1969 a byl současně hlavou muslimského řádu Senussiů.\n\nNarodil se v Al-Džagbúbu, v ústředí hnutí Senussiů, jako syn Saída Muhammada al-Mahdího bin Saída Muhammada al-Senussiho a jeho páté ženy Aishy bint Ahmad al-Syrte. Idris byl vnukem Saída Muhammada bin Alího as-Senussiho, zakladatele muslimského súfijského řádu Senussiů. Roku 1916 se po abdikaci svého bratrance Saída Ahmeda Šarífa as Senussiho stal hlavou řádu Senussiů. Byl uznán Brity s novým titulem emíra území Kyrenaika, který byl posléze uznán také Italy (1920). V roce 1922 se též stal emírem Tripolska.\n\nPočátky jeho politického života se nesly ve znamení snah o vyjednání nezávislosti pro Kyrenaiku. V roce 1922 se po italském vojenském útoku proti Libyi uchýlil do exilu. Jako základna v guerillové válce proti italským koloniálním úřadům mu tehdy sloužil Egypt.\n\nBěhem druhé světové války, podporoval Idris Spojené království v naději, že se jeho vlast jednou provždy zbaví italské okupace. Proto také přivedl příslušníky hnutí Senussiů a kyrenejské vlastence do boje po boku Spojenců proti Ose. S porážkou německých a italských sil vedených Erwinem Rommelem se konečně mohl vrátit do hlavního města Benghází a zformovat oficiální vládu.\n\nK nevoli domácích arabských nacionalistů a podpůrců panarabismu v sousedních státech zachovával král Idris těsné vztahy se Spojeným královstvím a USA, a později dokonce intervenoval proti Egyptské agresi během Suezské krize roku 1956.\nJiným ohrožením jeho panování byla nevyslyšená snaha o mužského potomka, jenž by jej později nahradil na trůně. Ekonomika státu díky výtěžkům z ropných polí a díky přítomnosti letectva Spojených států amerických na základně Wheelus poblíž Tripolisu vzrůstala, avšak královo zdraví se začalo zhoršovat.\n\n1. září 1969, kdy byl král Idrís v Turecku, aby se podrobil lékařskému zákroku, byl sesazen libyjskou armádou pod velením Muammara Kaddáfího při státním převratu. Převrat předešel abdikaci krále Idríse určené na 4. srpna 1969, s platností od 2. září 1969, ve prospěch jeho synovce korunního prince Hasana as-Senussiho.\n\nPo převratu byl král Idrís souzen in absentia \"Libyjským lidovým soudem\" a v listopadu 1971 nad ním byl vynesen rozsudek smrti.\n\nPodařilo se mu lodí dostat do města Kamena Vourla v Řecku a poté se uchýlil do exilu v Egyptě, kde roku 1983 zemřel v Káhiře ve věku 94 let. Byl pochován v Medině v Saúdské Arábii.\n\nAčkoli král Idrís I. zemřel v exilu a většina dnešních Libyjců se narodila až po konci jeho panování, mnoho opozičních demonstrantů za libyjského povstání proti plukovníku Kaddáfímu, mělo připnutu trikolóru s barvami vlaky Libyjského království a v rukou drželi portréty krále, zejména v tradiční pevnosti Senussiů Kyrenaice.\n\n"}
{"id": "654082", "url": "https://cs.wikipedia.org/wiki?curid=654082", "title": "Ringo (sport)", "text": "Ringo (sport)\n\nRingo je sport, který se hraje podobně jako volejbal či házená, ale s kroužkem, který je gumový, má vnitřní průměr 17 cm a váží asi 165 gramů. Vynalezl ho v roce 1959 Polák Włodzimierz Strzyżewski jako doplňkový sport pro trénink šermířů a demonstroval ho roku 1968 na tehdejších letních olympijských hrách. Ringo se hraje hlavně v Polsku, kde se konalo v roce 1973 první mistrovství republiky,a je částečně rozšířeno i na Slovensku. Cílem hry je dosáhnout, aby kroužek spadl na soupeřově polovině hřiště, hra cvičí ohebnost a rychlé reakce. Můžeme ho též označit za sport podobný Armingu. Podává se vestoje (nikoli z výskoku jako ve volejbale), podávající mění pokud součet bodů dosáhne násobku pěti (např. za stavu 5:0, či 8:2) . Kroužek se smí chytat pouze jednou rukou, nesmí se s ním chodit ani nahrávat. Hraje se bez ztrát do patnácti bodů, pokud není rozdíl bodů více než 2, hra se prodlužuje až do sedmnácti bodů. Hraje se na přenosném (či normálním) volejbalovém hřišti o rozměrech 18×9 metrů, horní okraj sítě je ve výšce 243 cm. Soutěžní kategorie jsou jednotlivci, dvojice a smíšené trojice; jednotlivci hrají jedním kroužkem, dvojice a trojice dvěma současně. V roce 1975 byla založena \"Mezinárodní federace ringa\", jejími členy jsou Polsko, Litva, Bělorusko, Arménie, Česká republika, Německo, Spojené státy americké a Keňa.Hru Ringi hraje dětský křesťanský krožek se jménem Royal Rangers.\n\n"}
{"id": "654087", "url": "https://cs.wikipedia.org/wiki?curid=654087", "title": "Gabriel Fránek", "text": "Gabriel Fránek\n\nGabriel Fránek (13. prosince 1859 Troubky-Zdislavice – 9. února 1930 Győr, Maďarsko) byl český skladatel a dirigent.\n\nVystudoval Piaristické gymnázium v Kroměříži. Hudební vzdělání získal na Pražské konzervatoři a pokračoval dalším studiem v Berlíně a ve Vídni. \n\nByl varhaníkem a ředitelem kůrů v několika rakousko-uherských městech a nakonec se v roce 1894 stal ředitelem kůru v katedrále sv. Štěpána v Győru. Uváděl zde často chrámové skladby českých autorů. Pohostinsky dirigoval orchestry v Pešti a Prešpurku (Bratislava), kde v roce 1903 uvedl \"Missu solemnis\" Ludwiga van Beethovena.\n\nJako ředitel kůru je autorem mnoha chrámových skladeb, z nichž některé byly vydány i tiskem. Kromě toho však komponoval i hudbu světskou. Některé své sbory věnoval moravským pěveckým sdružením.\n\n\n\n\n"}
{"id": "654092", "url": "https://cs.wikipedia.org/wiki?curid=654092", "title": "Jig'al Kohen", "text": "Jig'al Kohen\n\nJig'al Kohen (: יגאל כהן) byl izraelský politik a poslanec Knesetu za stranu Likud.\n\nNarodil se roku 1928 v obci Tel Adašim. Sloužil v jednotkách Palmach, navštěvoval Hebrejskou univerzitu.\n\nByl koordinátorem mládežnického odboru hnutí izraelských mošavů, zasedal v sekretariátu hnutí ha-No'ar ha-oved ve-ha-lomed a v sekretariátu strany mládežnické organizace strany Mapaj. Působil jako instruktor v mošavech nově zřizovaných v Jeruzalémském koridoru a jako trenér skautské organizace Gadna v Evropě, USA a Africe. Byl původně členem levicové strany Mapaj, roku 1965 přešel do nové formace Rafi. V roce 1968 ovšem přešel do strany Rešima mamlachtit. Stal se předsedou její frakce v odborové centrále Histadrut. Byl také jedním ze zakladatelů strany La'am, která byla jednou ze zakládajících složek dnešního Likudu. V roce 1987 se připojil k hnutí Cherut, čímž dokončil svůj posun na pravici.\n\nV izraelském parlamentu zasedl poprvé po volbách v roce 1973, do nichž šel za stranu Likud. Mandát ale získal dodatečně, v prosinci 1974, coby náhradník za Ariela Šarona. Byl členem parlamentního výboru práce. Mandát za Likud obhájil ve volbách v roce 1977. Zasedl ve výboru pro ekonomické záležitosti, výboru pro zahraniční záležitosti a obranu, výboru finančním a několika podvýborech. Opětovně byl zvolen na kandidátce Likud ve volbách v roce 1981. Zastával funkci místopředsedy Knesetu a člena výboru pro ekonomické záležitosti a finančního výboru. Předsedal podvýboru pro ochranu nemocnice v Nahariji. Za Likud úspěšně kandidoval i ve volbách v roce 1984. Stal se členem finančního výboru a několika podvýborů a zvláštních výborů.\n\nNaposledy se zvolení dočkal ve volbách v roce 1988. Zemřel ale jen několik týdnů po začátku funkčního období, 6. prosince 1988. Jeho křeslo zaujal Micha'el Kleiner.\n\n"}
{"id": "654093", "url": "https://cs.wikipedia.org/wiki?curid=654093", "title": "NT Live", "text": "NT Live\n\nNT Live \"(National Theatre Live)\" je služba společnosti Aerofilms, která v roce 2011 sprostředkovává přímé přenosy z Národního divadla v Londýně.\n\n\n\n\nV sezoně 2009-2010, národní divadlo v Londýně začalo vysílat NTLive, program NTLive je živá produkce v kinech jiných městech, nejprve ve Velké Británii a pak mezinárodně. V první sezóně se takto prezentovali tři hry. V sezóně 2010-2011 se vysílají i jiné společnosti. \n\nNT má roční obrat přibližně 54.000.000 liber (v 2008-09). Příjem z z této výdělečné činnosti tvoří přibližně 54% z celkového počtu (34% – prodej letenek ,20% – příjem z restaurací, knihkupectví a dalších. \n\n35% těchto příjmů získává podporou od Arts Council a dalších státních dotací a zbývajících 11% pochází ze dalších soukromníků, firem a institucí. \n\nhttp://www.nationaltheatre.org.uk/ntlive\nhttps://web.archive.org/web/20110217091645/http://www.aerofilms.cz/filmy/142-NT-Live/synopse/\n"}
{"id": "654101", "url": "https://cs.wikipedia.org/wiki?curid=654101", "title": "Otto Muneles", "text": "Otto Muneles\n\nOtto (Gabriel) Muneles (8. ledna 1894 Praha – 4. března 1967 tamtéž) byl český judaista, hebraista, znalec židovské mystiky, klasický filolog.\n\nOtto Gabriel Muneles ( ) pocházel ze staré pražské židovské rodiny, která je zmiňována již v pramenech z 16. století a nepodlehla ani asimilačnímu proudu 19. století. Mezi jeho předky patřil i rabín Abraham Muneles, který v letech 1839–1844 vypracoval index k talmudskému slovníku Aruch. Muneles studoval mezi léty 1904–1912 Pražské gymnázium na Staroměstském náměstí. Již během gymnaziálních let projevoval zájem o klasickou filologii a judaistiku. Navštěvoval večerní kurzy klasické filologie v čítárně Pražské knihovny a věnoval se i studiu Talmudu a Mišne Tora na pražské židovské škole „Talmud Tora“ (něm. „Talmud Thora Schule“) v Jáchymově ulici, kde získal v letech 1910–1914 stipendium. Po absolvování gymnázia začal studoval klasickou filologii na pražské německé univerzitě, přičemž zůstal věrný i studiu halachické literatury na zmíněné „Talmud Tora“.\n\nPo absolvování šesti semestrů studium na univerzitě roku 1915 přerušil a odcestoval spolu s Jiřím Mordechajem Langerem do Belzu v Haliči. Pro Langera to byla již druhá cesta (poprvé se mezi chasidy vydal roku 1913) a svůj druhý výjezd do Belzu v doprovodu Munelese komentuje v knize „Devět bran“ takto: „\"Jedu tedy znovu, tentokrát již pevně odhodlán. Nejsem již tak sám, jako jsem byl na své první pouti. Tentokrát jede se mnou druh, pražské dítě stejně jako já, který se rovněž rozhodl pro chasidismus.\"“ Po krátkém pobytu v Belzu strávil Muneles několik let v okresním městě Rava-Ruska, kde se pod vedením svého tchána Berla Weisse věnoval systematickému studiu Talmudu, halachické a chasidské literatury. S Weissovou dcerou Barborou resp. Bejlou (nar. 30. září 1892 Rava-Ruska) se oženil pravděpodobně roku 1918. Jiří Langer, byl povolán k výkonu vojenské služby, ale pro svou náboženskou svéhlavost a díky přímluvě svého bratra Františka, byl uznán neschopným. Langer poté doprovázel belzského rebe na jeho ozdravném pobytu v Mariánských Lázních. Za těchto souvislostí na Ottu v „Devíti branách“ vzpomíná: \"„Gavríla, svého pražského druha, jsem již hezký čas neviděl. Sedí si teď v Hivnevu – u Belzu – a pěkně se tam učí. Má se jistě dobře. Oženil se tam.“\" V Haliči se 1. srpna 1919 narodil Munelesův první syn Samuel.\n\n26. prosince 1921 získal Muneles rabínskou aprobaci od uhnivského rabína Eleazara Rokacha, čímž se také uzavírá jeho pobyt v Haliči. Předpokládá se, že do Prahy se vrátil v prvním čtvrtletí roku 1922. Po návratu byla Munelesova rabínská aprobace uznána a 4. dubna 1922 vydána pražským vrchním rabínem Heinrichem Chajimem Brodym. Muneles v letech 1922–1924 pokračoval ve svém vysokoškolském studiu, avšak tentokrát v oboru orientalistiky (philologia semitica). Své znalosti klasické a semitské filologie propojil ve své dizertační práci pod názvem \"Die Transkription der hebräischen Eigennamen in der Septuaginta in ihrem Verhältnisse zum masoretischen Texte\" (Přepis hebrejských vlastních jmen v Septuagintě ve vztahu k masoretskému textu). Ještě během studií, 4. května 1923, se mu narodil druhý syn Emil. Po úspěšném zakončení univerzitních studií působil v prestižní funkci člena pražského pohřebního bratrstva (chevra kadiša), byl soukromým učencem a svůj volný čas věnoval literárním a vědeckým studiím. Ve sbírce responsí Aharona Epsteina \"Kapej Aharon\" (; Mukačevo 1933) jsou uvedeny dva dotazy dr. Munelese.\n\nZa okupace byla chevra kadiša coby židovská instituce zrušena a nahrazena Pohřebním ústavem, Otto Muneles zůstal však navzdory této transformaci jejím zaměstnancem. Přitom externě a nárazově spolupracoval také s Židovským ústředním muzeem, jemuž pomáhal katalogizovat knihy z fondu chevry kadiši.\n\nV létě roku 1943 byl Otto Muneles společně s dalšími členy své rodiny deportován do Terezína. Zde se stal vedoucím takzvaného Talmudkommanda, skupiny vězňů, která zpracovávala a třídila hebrejské knihy. Když byla Munelesova rodina na podzim 1944 zařazena do transportu na východ, přihlásil se do něj Muneles dobrovolně rovněž. Snad pro jeho důležitou úlohu v Talmudkommandu mu nebylo vyhověno. O zařazení do transportu žádal i později a opakovaně, ale nikdy nedosáhl svého. \n\nKdyž po válce Otto Muneles zjistil, že zůstal sám, jeho svět, včetně víry v Boha a v budoucnost židovství, se zhroutil. Judaismus pro něj nadále představoval pouhý předmět vědeckého zájmu, který byl však kvůli k tomu, že Munelesovi chyběla jiná životní náplň, nesmírně usilovný. Již v roce 1946 Muneles pečoval o knihovnu v nástupnické instituci Židovského ústředního muzea, které se později transformovalo v Státní židovské muzeum. Funkci vedoucího knihovny pak zastával od roku 1950 po celou dobu, kdy byl v muzeu zaměstnán. Mezi lety 1954–1956 vyučoval externě judaistice na filosofické fakultě UK a i později byl k dispozici studentům, kteří s ním potřebovali konzultovat otázky z daného oboru. Mimo tyto aktivity se Muneles zabýval epitafy na náhrobcích na Starém židovském hřbitově, a měl tudíž podíl na publikaci o této památce, vydané roku 1955.\n\nV téže době učinil Otto Muneles jedno rozhodnutí v osobním životě, které jeho okolí zaskočilo – v roce 1954 se oženil se svou kolegyní Miladou Vilímkovou (mimochodem katolického vyznání). Z hlubokého zármutku, až deprese nad ztrátou původní rodiny se nicméně nevymanil, což se zřejmě odrazilo i v jeho rozhodnutí, že nové manželství zůstane bezdětné. Roku 1962 Muneles odešel do důchodu, avšak i nadále bádal a publikoval. Zemřel v Praze 4. března 1967 a byl pohřben na Novém židovském hřbitově na Olšanech.\n\nProf. Vladimír Sadek o svém učiteli a příteli dr. Munelesovi napsal:\nProf. Jan Heller vzpomíná na svá setkání s O. Munelesem ve své knize \"Podvečerní děkování\":\n\n"}
{"id": "654104", "url": "https://cs.wikipedia.org/wiki?curid=654104", "title": "Singin' the Blues", "text": "Singin' the Blues\n\nSingin' the Blues je debutové album bluesového kytaristy B. B. Kinga, vydané v roce 1956.\n\nPokud není uvedeno jinak, všechny skladby napsali B. B. King a Jules Taub.\n\n\n\n"}
{"id": "654106", "url": "https://cs.wikipedia.org/wiki?curid=654106", "title": "Sara Doron", "text": "Sara Doron\n\nSara Doron (: שרה דורון) byla izraelská politička a poslankyně Knesetu za stranu Likud.\n\nNarodila se 20. května 1922 v Kaunasu v Litvě. V roce 1933 přesídlila do dnešního Izraele. Vystudovala střední školu v Tel Avivu.\n\nByla aktivní ve skautském hnutí, zasedala v městské samosprávě Tel Avivu, kde byla předsedkyní městského vzdělávacího výboru. Předsedala správní radě vzdělávacího finančního fondu \"Gachelet\". Předsedala také \"Organizaci liberálních žen\" (ארגון הנשים הליברליות, \"Irgun ha-Našim ha-Liberalijot\"). Podílela se rovněž na fungování zdravotní pojišťovny Makabi šerutej bri'ut, kde byla v roce 2010 jmenována čestnou prezidentkou podniku.<\n\nV izraelském parlamentu zasedla poprvé po volbách v roce 1977, do nichž šla za stranu Likud. Byla členkou parlamentního výboru vzdělávání a kulturu a výboru práce a sociálních věcí. Předsedala podvýboru pro zavření porodnice v Tel Avivu. Mandát za Likud obhájila ve volbách v roce 1981. Zasedla ve výboru pro záležitosti vnitra a životního prostředí, výboru práce a sociálních věcí a výboru House Committee. Opětovně byla zvolena na kandidátce Likud ve volbách v roce 1984. Zastávala funkci členky výboru pro zahraniční záležitosti a obranu, výboru pro ekonomické záležitosti a výboru House Committee. V letech 1983–1984 byla ministryní bez portfeje.\n\nNaposledy se zvolení dočkala ve volbách v roce 1988. Byla členkou výboru pro zahraniční záležitosti a obranu a výboru House Committee. Předsedala zvláštnímu výboru pro status žen. Zemřela 2. listopadu 2010 ve věku 88 let.\n\n"}
{"id": "654108", "url": "https://cs.wikipedia.org/wiki?curid=654108", "title": "Velehrad (rozcestník)", "text": "Velehrad (rozcestník)\n\nVelehrad může být:\n\n"}
{"id": "654109", "url": "https://cs.wikipedia.org/wiki?curid=654109", "title": "D.E.V.O.L.U.T.I.O.N.", "text": "D.E.V.O.L.U.T.I.O.N.\n\nD.E.V.O.L.U.T.I.O.N. je 10. studiové album německé thrash metalové kapely Destruction. Je to poslední řadová deska na které účinkoval bubeník Marc Reign. První písmena v názvech všech skladeb tvoří slovo \"devolution\".\n\nAutoři všech skladeb jsou Schmier a Sifringer\n\n\n"}
{"id": "654113", "url": "https://cs.wikipedia.org/wiki?curid=654113", "title": "Argentinské námořnictvo", "text": "Argentinské námořnictvo\n\nArgentinské námořnictvo (španělsky: \"Armada de la República Argentina\") je námořní složkou ozbrojených sil Argentiny. Je středně velkým námořnictvem. Zahrnuje válečné lodě, ponorky, námořní letectvo a námořní pěchotu. Celkově ho tvoří okolo 17 200 mužů.\n\nArgentina si v první i druhé světové válce ponechala neutralitu. Od 16. září 1955 se však námořnictvo zapojilo do převratu, který svrhl vládu prezidenta Juana Perona a nastolilo režim vojenské junty. V období od skončení druhé světové války až do 70. let námořnictvo tvořily udržované starší lodě průběžně posilované o druhoválečná plavidla získaná z přebytků USA a Velké Británie. V roce 1951 zakoupilo dva lehké křižníky třídy \"Brooklyn\". Druhoválečné americké torpédoborce zastupovalo sedm jednotek třídy \"Fletcher\", čtyři jednotky třídy \"Allen M. Sumner\" a jedna třídy \"Gearing\". Čtyři v USA zakoupené ponorky patřily ke třídě \"Balao\". Výjimkou bylo dodání dvou lehkých letadlových lodí třídy \"Colossus\" z Velké Británie – HMS \"Warrior\" sloužil jako \"Independencia\" (V-1) a HMS \"Venerable\" jako \"Veinticinco de Mayo\" (V-2).\n\nV 70. letech byl zahájen ambiciózní program přezbrojení námořnictva novými plavidly, která ostatně tvoří jeho jádro dodnes. Ve Velké Británii byly zakoupeny dva nejmodernější torpédoborce typu \"42\", v SRN byly objednány čtyři torpédoborce třídy \"Almirante Brown\", šest korvet třídy \"Espora\", šest ponorek třídy \"TR-1700\" a konečně ve Francii byly zakoupeny tři korvety třídy \"Drummond\". Část lodí byla stavěna v domácích loděnicích. V roce 1982, tedy ještě před dokončením tohoto programu, vypukla falklandská válka, ve které Argentina utrpěla porážku od Velké Británie a zejména jejího námořnictva, které provedlo výsadkovou operaci v jižním Atlantiku. Argentinské námořnictvo ve válce ztratilo lehký křižník \"General Belgrano\", potopený britskou jadernou ponorkou HMS \"Conqueror\" a i Britové utrpěli nemalé ztráty. Důsledkem války byl pád vojenské junty, urychlené vyřazení starších lodí a citelné zpoždění stavby nových jednotek (hlavně kvůli ekonomické krizi).\n\nVelitelství hladinového loďstva, letectva a námořní pěchoty sídlí v přístavu Puerto Belgrano, zatímco velitelství ponorek je v Mar del Plata. Hladinové lodě se dělí do čtyř flot – výsadkové síly tvoří velitelská loď \"Hércules\" a výsadková loď \"Bahía San Blas\", 1. divizi korvet tvoří lodě třídy \"Drummond\", 2. divizi korvet tvoří lodě třídy \"Espora\" a 2. divizi torpédoborců tvoří lodě třídy \"Almirante Brown\".\n\n\n\n\n\n\n\n\n\n\n\n"}
{"id": "654121", "url": "https://cs.wikipedia.org/wiki?curid=654121", "title": "Letov Š-14", "text": "Letov Š-14\n\nLetov Š-14 byl prototyp jednomotorového jednosedadlového stíhacího dvouplošníku. Tento typ byl vyvíjen paralelně s prototypem Letov Š-13. První vzlet Š-14 proběhl v r. 1924, během léta tohoto roku byl prototyp přestavěn na vzpěrový hornoplošník tzv. \"Parasol\". V této konfiguraci se zúčastnil druhého leteckého závodu rychlostního \"O cenu presidenta československé republiky\", kde s tímto strojem pilot Alois Vrecl obsadil 3. místo v hlavním závodě.\n\nDle knihy „Letov – 100 let od založení první československé továrny na letadla“, vydání 2019, str. 22 a 26, letoun Š-14 vznikl v roce 1923 z letounu Š-4.20. Tento letoun byl vybaven motorem Hispano-Suiza 8Fb o výkonu 300 HP. Zkoušen byl až v roce 1924, a pro rychlostní závod o cenu prezidenta republiky 1924 mu bylo odebráno spodní křídlo a byl přestavěn na parasol. Pro závod dostal startovní číslo 3, a pilot Alois Vrecl s ním doletěl na 3. místě v hlavním závodu (dle časopisu Letectví 1924). \nDle knihy „Letov – 100 let od založení první československé továrny na letadla“, vydání 2019, str. 23, však byl letoun Š-4.20 zničen dne 14.5.1929 při havárii v Leteckém učilišti v Chebu. Nikde není uvedeno, jak se z velmi upraveného závodního speciálu Š-14 stal opět Š-4.20 pro Letecké učiliště – pokud se opravdu jedná o tentýž stroj.\n\nPozn.: Letadlo Š-14 bývá označováno i jako a Letov Š-14, ale obchodní název Letov se používal až od října 1926. Toto letadlo bylo vyrobeno v době, kdy se firma jmenovala Československá vojenská továrna na letadla (od září 1924 Vojenská továrna na letadla v Praze), a svoje letadla značila jen písmenem Š, podle konstruktéra Aloise Šmolíka.\n\n\n\n"}
{"id": "654125", "url": "https://cs.wikipedia.org/wiki?curid=654125", "title": "Gid'on Gadot", "text": "Gid'on Gadot\n\nGid'on Gadot (: ) byl izraelský politik a bývalý poslanec Knesetu za stranu Likud.\n\nNarodil se 1. dubna 1941. Navštěvoval střední zemědělskou školu v Mikve Jisra'el, studoval sociologii a komunikaci na univerzitě v Jihoafrické republice.\n\nOd roku 1951 působil v hnutí Bejtar, v letech 1965–1968 byl členem jeho celostátního vedení a v letech 1970–1973 byl vyslancem Bejtaru v Jihoafrické republice. Působil jako novinář v listech Cherut, ha-Jom a Jom jom. V letech 1977–1982 byl vedoucím tiskového odboru hnutí Cherut.\n\nV izraelském parlamentu zasedl poprvé po volbách v roce 1984, do nichž šel za stranu Likud. Byl členem výboru finančního a výboru pro televizi a rozhlas. Mandát za Likud obhájil ve volbách v roce 1988. Zasedl ve výboru finančním výboru pro ekonomické záležitosti a výboru pro televizi a rozhlas. Působil jako místopředseda Knesetu.\n\nZemřel 21. září 2012 a je pohřben na hřbitově Nachlat Jicchak v Tel Avivu.\n\n"}
{"id": "654127", "url": "https://cs.wikipedia.org/wiki?curid=654127", "title": "The King of Limbs", "text": "The King of Limbs\n\nKings of Limbs je osmé studiové album britské kapely Radiohead. Žánrově se zařazuje mezi alternativní rock. Desku produkoval Nigel Godrich (spolupracoval také například s Travis, Charlotte Gainsbourg, Paulem McCartneym).\nKapela slíbila, že album vydá do konce roku 2010. Nechala však fanoušky několik měsíců čekat a vydání alba oznámila teprve pět dní předem. Radiohead nakonec pustili do světa své album o den dříve, což zveřejnili na svém blogu. Datum vydání je 18. února 2011. Tohoto dne vyšlo však jen v digitální podobě, fanoušci si jej mohli stáhnout z internetu na oficiálních stránkách alba v podobě WAV £9.00 nebo MP3 za cenu £6.00. Klasické CD a vinyl bude k dostání od 28. března. 9. května by měla vyjít speciální edice. Spolu s albem zveřejnili také svůj první singl \"Lotus Flower\" s příslušným videoklipem, kde se leader kapely Thom Yorke svíjí v zajetí tance. To zřejmě odkazuje také na název alba, které lze přeložit jako Král končetin.\n\nVydané album sklízí zatím velmi příznivou kritiku jak fanoušků kapely, tak i hudebních recenzentů.\n\n"}
{"id": "654130", "url": "https://cs.wikipedia.org/wiki?curid=654130", "title": "Slovo 21", "text": "Slovo 21\n\nSlovo 21 (anglicky \"Word 21\") je nestátní nezisková organizace, která byla založena v roce 1999 v Praze. Jeho výkonnou ředitelkou je Jelena Silajdžić.\n\nZabývá se realizací vzdělávacích a kulturních projektů a pracuje zejména s 2 cílovými skupinami - romskou komunitou a cizinci žijícími v ČR.\nMezi hlavní cíle sdružení patří ochrana lidských práv, budování tolerance vůči minoritám, boj proti rasismu a xenofobii, podpora vzdělávání a zaměstnávání a integrace menšin. Slovo 21 realizuje projekty na území celé České republiky. Mezi nejvýznamnější projekty organizace patří světový romský festival Khamoro, integrační projekt pro cizince \"Rodina Odvedle\", \"Podpora zaměstnávání Romů v Praze\", \"Manushe\" (projekt pro nízkokvalifikované romské ženy), bulletin \"Slovo pro cizince a o cizincích\" a další.\n\n"}
{"id": "654136", "url": "https://cs.wikipedia.org/wiki?curid=654136", "title": "Symfonie č. 1 (Fibich)", "text": "Symfonie č. 1 (Fibich)\n\nSymfonie č. 1 F dur, op. 17, je první ze tří zralých symfonií českého skladatele Zdeňka Fibicha. Byla napsána v letech 1877-1883. Její provedení trvá asi 30-35 minut.\nZdeněk Fibich se věnoval symfonii již od raného mládí. Jako čtrnáctiletý (v roce 1865) složil svou první symfonii Es dur, kterou později zničil. O dva roky později napsal další symfonii g moll, kterou dokonce provedl a sám dirigoval v Chrudimi dne 6. října 1867. Ani tato symfonie se nedochovala, až na scherzo, které Fibich využil o mnoho let později ve 4. větě své první zralé symfonie.\n\nTa vznikala v poměrně dlouhém časovém rozmezí. 1. věta byla napsána roku 1877, bezprostředně po dokončení opery \"Blaník\", 2. věta o rok později. Obě první věty pak byly poprvé hrány roku 1879 na koncertě Spolku českých žurnalistů. K dokončení symfonie se však Fibich vrátil až o několik let později; v mezidobí prodělal jeho styl značný vývoj, který vyvrcholil operou \"Nevěsta messinská\" (uvedena až 1884). Roku 1882 napsal 3. větu a následujícího roku 4. větu první symfonie, kterou převzal do své opusové řady. Celou symfonii poprvé provedl orchestr Národního divadla pod vedením dirigenta Adolfa Čecha dne 3. května 1883, na jubilejním koncertě Umělecké besedy.\n\nZákladní nálada symfonie je optimistická, evokuje \"šťastný životní pocit\", je to \"symfonie Fibichova mládí\". Silně přítomná je přírodní romantika, zejména atmosféra lesa, zvláště blízká Fibichovi jakožto synovi lesmistra. Toto přírodně romantické až pastorální ladění evokuje Beethovenovu \"Pastorální symfonii\", Schumannovu \"Jarní symfonii\" nebo skladby C. M. von Webera, ale též současné skladby Fibichova staršího vrstevníka Antonína Dvořáka \"Rapsodie\" nebo \"Dumky\" nebo o něco pozdější skladby Sibeliovy.\n\nPodle fibichovského badatele Jaroslava Jiránka je Fibichova symfonie č. 1 \"invenčně hýřivá, rozmanitá a přitom jednotná svým základním českým laděním a osobitě již fibichovským viděním světa\".\n\nPrvní věta ihned navozuje atmosféru lesa pasáží, které dominuje hluboký zvuk lesních rohů, jemuž odpovídá rychlá vibrace (\"ševelení\") smyčců. Věta má v zásadě sonátovou formu, kde se různě variované, ale v zásadě zvučné až heroické hlavní téma střídá z lyrickým, zpěvným vedlejším tématem.\n\nDruhá věta je třídílné scherzo, oproti subjektivnímu romantismu 1. věty klasičtějšího typu. Zároveň má nejlidovější, \"nejčeštější\" charakter, což podtrhuje využití polky v místě střední části - tria (Poco meno vivace).\n\nTato věta, označená skladatelem jako \"romance\" (\"ala romanza\"), má epický ráz. Její krajní díly znějí jako melancholická rapsodie, krátká prostřední část (Poco andante) kontrastuje bezprostředním, optimistickým tónem.\n\nV této větě, rovněž sonátového tvaru, skladatel využil hudební materiál původního ronda ze své rané symfonie g moll, který umně zpracoval v různých variacích a na jedné straně propojil s tématem 1. věty, na druhé straně vygradoval do finále, čímž uzavřel cyklickou formu symfonie.\n\nV současnosti jsou na hudebních nosičích (CD) dostupné zejména tyto nahrávky:\n\n\nExistují i další nevydané nahrávky, například rozhlasové nahrávky Symfonického orchestru Československého/Českého rozhlasu v Praze s dirigenty Josefem Hrnčířem (1976) a Stanislavem Boguniou (1999).\n"}
{"id": "654140", "url": "https://cs.wikipedia.org/wiki?curid=654140", "title": "Seznam okresních hejtmanů Semil", "text": "Seznam okresních hejtmanů Semil\n\nPo zrušení vrchnostenských úřadů, které spravovaly semilské panství, nastoupil Jindřich Schade jako podkrajský (1849–1855), aby spravoval okresní úřad; po něm František Delavos jako okresní (1855–1868), a potom již nastupovali okresní hejtmani.\n"}
{"id": "654141", "url": "https://cs.wikipedia.org/wiki?curid=654141", "title": "Invadopodia", "text": "Invadopodia\n\nInvadopodia jsou výčnělky buněčné membrány některých buněk. Jsou bohaté na aktinová filamenta a jsou v kontaktu s bílkovinami extracelulární matrix. V invadipodiích je zaznamenávána vysoká míra proteolytického rozkladu a zároveň se zde odehrává čilá buněčná signalizace. Na druhou stranu jsou invadipodia mnohdy pozorována u metastázujících nádorových buněk. Do jisté míry se invadipodia podobají podozomům vytvářeným normálními buňkami, jež pouze potřebují překročit tělní bariéry (např. makrofágy a monocyty vystupující z cév). Podozomy jsou však pouze časově omezené a neúčastní se degradace mimobuněčné hmoty.\n\nV některých případech (např. u některých linií buněk rakoviny prsu) je schopnost tvořit invadipodia přímo spojena s jejich rakovinotvorným chováním.\n\n"}
{"id": "654144", "url": "https://cs.wikipedia.org/wiki?curid=654144", "title": "Jaroslav Obšut", "text": "Jaroslav Obšut\n\nJaroslav Obšut (* 9. března 1976, Prešov, Československo) je slovenský hokejový obránce hrající v běloruském týmu HK Dynamo Minsk v lize KHL.\n\nJaroslav Obšut odešel už jako osmnáctiletý do zámoří, kde působil v juniorských ligách SJHL a WHL. Po první sezóně v zámoří jej draftoval tým Winnipeg Jets v osmém kole na celově 188. místě vstupního draftu NHL 1995. Obšut se poté snažil prosadit do NHL v nižších zámořských ligách ECHL a AHL. V NHL debutoval v sezóně 2000–01 v dresu St. Louis Blues se kterými podepsal smlouvu 26. dubna 1999. V sezóně 2000–01, kdy si ve čtyřech zápasech NHL nepřipsal jediný bod, chyběl většinu sezóny kvůli zranění. 11. září 2001 podepsal jako volný hráč smlouvu s Coloradem Avalanche, za které sehrál 3 zápasy a zbytek sezóny 2001–02 hrál v nižší lize AHL za Hershey Bears. 10. července 2002 podepsal jako volný hráč smlouvu s Vancouverem Canucks. Ve Vancouveru nesehrál jediný zápas a po dvě sezóny hrál na jejich farmě v AHL za Manitobu Moose. Poté odešel do Evropy, kde podepsal 28. dubna 2004 smlouvu se švédským celkem Luleå HF. Za Luleu hrál v Elitserien 5 sezón do roku 2009. 27. května 2009 podepsal smlouvu s ruským Spartakem Moskva, hrajícím v KHL. Ve Spartaku hrál do poloviny sezóny 2010–11, kdy přestoupil do dalšího klubu KHL Atlantu Mytišči. Před sezónou 2011-12 podepsal smlouvu s klubem HK Dynamo Minsk.\n\nZa Slovenskou reprezentaci nastoupil na dvou Mistrovství světa, na Olympijských hrách a na Světovém poháru. Na žádné z těchto akcí nezískal s reprezentací medaili.\n\n\nStatistiky reprezentace na Mistrovstvích světa a Olympijských hrách:\n"}
{"id": "654163", "url": "https://cs.wikipedia.org/wiki?curid=654163", "title": "Ernst Neufert", "text": "Ernst Neufert\n\nErnst Neufert (15. března 1900 – 23. února 1986) byl německý architekt významně působící především v předválečném Německu. Byl členem avantgardní výtvarné školy Bauhaus a je znám především jako autor světoznámé publikace Navrhování staveb (Bauentwurfslehre. Handbuch für den Baufachmann, Bauherren, Lehrenden und Lernenden).\n\nNarodil se 15. března roku 1900 ve Freyburgu. Jako sedmnáctiletý zedník, tehdy již s pětiletou praxí, se přihlásil na výmarskou stavební školu (Baugewerbeschule). Jeho tehdejší učitel ho doporučil v roce 1919 Walteru Gropiovi jako jednoho z prvních studentů Bauhausu. Studia ukončil v roce 1920 a spolu s expresionistickým architektem Paulem Linderem (1897-1968) se vydal na roční studijní cestu po Španělsku, kde se zabýval kreslením středověkých chrámů. V Barceloně se seznámil s Antoniem Gaudim, jehož architektura na mladého studenta hluboce zapůsobila. Neufert později v Německu horlivě obhajoval Gaudiho dílo. Po návratu ze Španělska v roce 1921 opět působil v Bauhausu, aby se stal vedoucím architektem v Gropiově ateliéru, uznávaném výtvarném studiu tehdejší Výmarské republiky.\n\nV roce 1923 se seznámil s malířkou Alicí Spies-Neufertovou, někdejší studentkou významných členů Bauhasu Georga Mucheho a Paula Kleea, a v roce 1924 se s ní oženil. Společně měli čtyři děti (Peter, Christa, Ingrid a Ilas).\n\nO dva roky později v roce 1925 úzce spolupracoval s Gropiem na realizaci nových budov Bauhausu v Desavě a na stavbě soukromých sídel zmíněných mistrů Bauhasu Mucheho, Kleea a Vasilije Kandinského. V roce 1926 se vrátil do Wiemaru, kde učil na Vysoké škole stavební (Bauhochschule), známé také jako \"druhý Bauhaus\", pod profesorem Otto Bartingem. Mezi léty 1928 a 1930 zrealizoval množství staveb mezi něž patří např. Mensa na Cestě filozofů (Philosophenweg) a akademické pracoviště při vysoké škole v Jeně známé jako Abbeanum.\n\nJe rovněž autorem návrhu svého soukromého rodinného sídla v Gelmerondě poblíž Výmaru, jež zrealizoval v roce 1929 a které je dnes sídlem Neufertovy nadace (v současné době je rovněž museem výtvarného umění). Po uzavření Vysoké školy stavební (Bauhochschule) nacisty v roce 1933, se přestěhoval do Berlína, kde rok pracoval v soukromé výtvarné škole Johanna Ittena, který byl v roce 1934 rovněž nucen školu uzavřít.\n\nVelmi brzo, již v době svých studií, pocítil nutnost racionalizace stavebně-technického procesu navrhování budov a potřebu normovaných pravidel.\n\nV roce 1934 se stal stálým architektem Lužických skláren (Vereinigte Lausitzer Glaswerke). Je autorem návrhu soukromého sídla jejich ředitele Dr. Kindta (s barevnými vitrážemi Charlese Crodela) a množstvím domů, kanceláří a továrních budov v Bílé vodě (Weißwasser), Černicích (Tschernitz) a Kamenci (Kamenz). Ve stejné době začal pracovat své knize v českém překladu známé jako Navrhování staveb (Bauentwurfslehre. Handbuch für den Baufachmann, Bauherren, Lehrenden und Lernenden), kterou publikoval o dva roky později v dubnu roku 1936. Kniha se stala v průběhu následujících let stěžejním dílem celosvětové architektonické tvorby a obecně uznávanou normou v procesu navrhování budov. Je odkazována ve velkém množství stavebně-výtvarné literatury a v dnešní době je s drobnými úpravami přeložena do osmnácti jazyků včetně češtiny.\n\nV roce 1936 odcestoval do New Yorku na pozvání Franka Lloyda Wrighta, kde zaznamenal velký úspěch s prvním vydáním své knihy. Po návratu do Berlína začal připravovat druhé vydání. Státní podpora jeho studia ho přiměla zůstat v Německu. V roce 1939 ho Albert Speer přiměl ke spolupráci na standardizaci německé průmyslové architektury a jmenoval ho vedoucím skupiny, která se danou problematikou zabývala.\n\nPo 2. světové válce byl jmenován profesorem hesenského vysokého učení technického v Darmstadtu. V roce 1953 si otevřel vlastní kancelář Neufert und Neufert spolu se svým synem Petrem a realizoval množství průmyslových projektů.\n\nZemřel v roce 1986 v Bugneaux-sur-Rolle ve Švýcarsku.\n\n"}
{"id": "654170", "url": "https://cs.wikipedia.org/wiki?curid=654170", "title": "Othnielia", "text": "Othnielia\n\nOthnielia (podle Othniela C. Marshe) byl rod malého ornitopodního dinosaura ze skupiny hypsilofodontů, který žil v období svrchní jury na území dnešních států Wyoming, Colorado a Utah v USA.\n\nFosilie tohoto dinosaura jsou velmi fragmentární, proto není tento býložravý ornitopod příliš dobře znám. Šlo o malého (asi 2,2 metru dlouhého a až 30 kg vážícího), rychle běhajícího býložravého ornitopoda. V poslední době vědci uvažují, že materiál není dostatečně diagnostický a \"Othnielia\" bude možná přiřazena k taxonu \"Othnielosaurus\". Typový druh \"O. rex\" byl původně popsán pod jménem \"Nanosaurus rex\" paleontologem O. C. Marshem v roce 1877. Novější jméno \"Othnielia\" je právě poctou tomuto vědci.\n\nV románu Jurský park od Michaela Crichtona jsou tito dinosauři (označovaní jako \"othys\" - \"othyové\") vykresleni v podobě stádních zvířat, skákajících i po stromech. Takový životní styl je však nepravděpodobný.\n\n"}
{"id": "654174", "url": "https://cs.wikipedia.org/wiki?curid=654174", "title": "Jan Matásek", "text": "Jan Matásek\n\nJan Matásek (* 1972 Praha) je český hudební skladatel, pozounista a herec. Působí též jako hudební pedagog hudebních seminářů na Fakultě humanitních studií Univerzity Karlovy a na Katedře alternativního a loutkového divadla DAMU.\n\nAbsolvoval Konzervatoř Pardubice obor trombon a pražskou Konzervatoř Jaroslava Ježka obor kompozice pod vedením Víta Clara. Komponuje především scénickou hudbu pro česká divadla (např. Komedie, plzeňská Alfa, liberecké Naivní divadlo, Nablízko, Drak, brněnská Reduta, Viola ad.) a spolupracuje s řadou významných divadelních režisérů (Arnošt Goldflam, David Drábek, Jiří Adámek, Skutr, Rostislav Novák ml., Braňo Holiček, Michal Dočekal, Josef Krofta). Od roku 2001 působí jako skladatel a herec v loutkovém divadle Minor v Praze. Věnuje se také kompozici menších hudebních forem (fanfáry, drobné klavírní skladby, sbory) a účinkuje jako hudebník a herec v řadě inscenací. Je autorem hudby k seriálu \"Kombajn je fajn\" a spoluautorem hudby k seriálu \"TvMiniUni\" v České televizi. V roce 2018 zkomponoval celovečerní balet na motivy povídky \"Vánoční koleda\" Charlese Dickense uvedený v Divadle F. X. Šaldy v choreografii Richarda Ševčíka.\n\nJako lektor se účastní divadelních festivalů (Jiráskův Hronov, Loutkářská Chrudim) a vede hudební semináře na Fakultě humanitních studií Univerzity Karlovy.\n\n"}
{"id": "654180", "url": "https://cs.wikipedia.org/wiki?curid=654180", "title": "Otto Ender", "text": "Otto Ender\n\nOtto Ender (24. prosince 1875 – 25. června 1960) byl rakouský politik a kancléř Rakouska v letech 1930–1931.\n\nOtto Ender vystudoval jezuitskou školu ve Feldkirchu. Studoval práva v Innsbrucku, Freiburgu, Praze a Vídni. \n\nRoku 1915 byl ředitelem Hypoteční banky ve Vorarlbergu. Za války pomáhal dodávat vojákům obilí. V letech 1920–1934 byl členem Spolkové rady, ve stejné době byl i hejtmanem Vorarlberska.\n\nV letech 1930–1931 byl rakouským kancléřem. Roku 1934 byl kancléřem Dollfussem pověřen vytvořením „květnové ústavy“, která změnila Rakousko na austrofašistický stát. Od té doby až do roku 1938 byl předsedou rakouského soudu.\n\nPo anšlusu žil nuceně ve Vídni, nacisté mu uložili „Gauverbot“ (zákaz pobytu v župě \"Tirol-Vorarlberg\"). Po válce mu byl opět nabídnut post kancléře, ale Ender odmítl. Věnoval se podpoře dopravních projektů jako například neuskutečněnému propojení Rýna s Bodamským jezerem a splavnění tohoto úseku. V roce 1947 se stal prezidentem rakouského sdružení \"Rheinschifffahrtsverband\". Zemřel ve věku 84 let.\n\n"}
{"id": "654181", "url": "https://cs.wikipedia.org/wiki?curid=654181", "title": "Théâtre de l'Odéon", "text": "Théâtre de l'Odéon\n\nThéâtre de l'Odéon (\"Divadlo Odéon\"), též Théâtre national de l’Odéon (\"Národní divadlo Odéon\") je divadlo v Paříži, které bylo otevřeno v roce 1782. Divadlo se nachází v ulici \"Rue Corneille\" č. 2 v 6. obvodu v klasicistní budově s kapacitou 800 diváků. Od roku 1971 je Divadlo Odéon jedním ze šesti národních divadel ve Francii. Od března 2007 je ředitelem divadla Olivier Py.\n\nV roce 1767 požádal markýz de Marigny, ředitel královských staveb architekty Marie-Josepha Peyra a Charlese de Wailly, aby vypracovali návrh nového divadla. Umístění divadla bylo vybráno poblíž Lucemburského paláce, kde bydlel králův bratr. Nové divadlo mělo doplnit stávající Comédie-Française. Stavební práce byly zahájeny v květnu 1779. Architekt Peyre byl zodpovědný za exteriéry a de Wailly za interiéry. Spolu s budovou bylo upraveno i její nejbližší okolí. Pět ulic \"Rue Racine\", \"Rue Casimir-Delavigne\", \"Rue de l' Odéon\", \"Rue Crébillon\" a \"Rue Regnard\" se sbíhá k půlkruhovému náměstí \"Place de l'Odéon\" před divadlem. 16. února 1782 se do divadla nastěhovala divadelní společnost a 9. dubna 1782 jej královna Marie Antoinetta slavnostně otevřela pod názvem \"Théâtre-Français du faubourg Saint-Germain\" (Francouzské divadlo na předměstí Saint-Germain). Výbor pro veřejné blaho přejmenoval v roce 1789 na \"Théâtre de la Nation\" (Divadlo národa). Během jakobínské diktatury bylo divadlo uzavřeno a opět otevřeno až 27. června 1794 pod názvem \"Théâtre de l'Égalité\" (Divadlo rovnosti). Divadlo vyhořelo a za Napoleonovy vlády bylo obnoveno a v roce 1808 otevřeno jako \"Théâtre de Sa Majesté l'Impératrice et Reine\" (Divadlo Jejího Veličenstva císařovny a královny). Budova podruhé vyhořela 20. března 1818. Divadlo přestavěl architekt Pierre Thomas Baraguay a bylo slavnostně otevřeno v září 1819. Jeho jméno znělo s ohledem na přičlenění ke Comédie-Française \"Second Théâtre-Français\" (Druhé francouzské divadlo). V roce 1971 získal Odéon statut národního divadla, ale až 1. června 1990 získal opravdovou nezávislost na Comédie-Française. Významnější renovace a modernizace proběhly v letech 1906, 1921, 1930 a 2002-2006.\n\nVe foyer se nachází muzeum věnované divadlu. V roce 1995 byla otevřena knihovna specializující se na divadlo. Od roku 2003 má divadlo k dispozici druhý sál pro 500 diváků, který byl vytvořen z bývalého skladu rekvizit Pařížské opery na \"Boulevardu Berthier\" v 17. obvodu.\n\n"}
{"id": "654184", "url": "https://cs.wikipedia.org/wiki?curid=654184", "title": "Šakal (rozcestník)", "text": "Šakal (rozcestník)\n\nŠakal může být:\n\n\n\n\n"}
{"id": "654186", "url": "https://cs.wikipedia.org/wiki?curid=654186", "title": "Josef Goldberg", "text": "Josef Goldberg\n\nJosef Goldberg (: יוסף גולדברג, neformálně Josi Goldberg, יוסי גולדברג) byl izraelský politik a poslanec Knesetu za strany Likud, Nová liberální strana a opět Likud.\n\nNarodil se 8. dubna 1942 v obci Metula. Sloužil v izraelské armádě, kde dosáhl hodnosti majora (Rav Seren). Velel jednotkám na severním izraelském pohraničí a byl jedním z tvůrců takzvaného Dobrého plotu, zjednodušeného hraničního styku mezi Izraelem a Libanonem. Navštěvoval základní školu v Metule a střední zemědělskou školu v Mikve Jisra'el. Pracoval v zemědělství.\n\nV letech 1978-1998 byl starostou Metuly a zasedal ve vedení Svazu místní samospráv. Byl členem sekretariátu firmy \"Industrial Structures Co.\" a předsedou asociace mošavů v Galileji. Zastupoval izraelské obyvatele pohraničních obcí.\n\nV izraelském parlamentu zasedl po volbách v roce 1988, do nichž šel za stranu Likud. V průběhu volebního období ale přešel do Nové liberální strany, aby se pak opět vrátil do Likudu. Byl členem výboru státní kontroly a výboru pro záležitosti vnitra a životního prostředí. Zemřel 8. června 2002 ve věku 60 let.\n\n"}
{"id": "654190", "url": "https://cs.wikipedia.org/wiki?curid=654190", "title": "Kakariki žlutočelý", "text": "Kakariki žlutočelý\n\nKakariki žlutočelý (\"Cyanoramphus auriceps\"; nazývaný také žlutokorunkatý) je podobný kakariki rudočelému (žlutočelý je o něco menší). Druh se vyskytuje pouze na Novém Zélandu a přilehlých ostrovech.\n\nSameček je zelený, na spodině žlutější. Nad zobákem má karmínově červený úzký pásek, který je rozšířený až po oči. Čelo mají zlatožluté, po stranách kostrče jsou dvě karmínově červené skvrny a vnější prapory letek jsou fialově modré. Zobák je bledě modrošedý (na špici tmavě šedý). Běhák mají šedavě hnědý. Duhovka samců je tmavě červená, kdežto u samic je oranžovější. Samice jsou drobnější než samci. Mají i menší zobák, karmínově červený proužek nad zobákem mají užší a žluté zbarvení na čele méně rozsáhlé. Mladí ptáci nemají ocasní péra tak dlouhá, zobák mají zbarvený rohově. Oči mají tmavé (bledě hnědé) a peří nemají tak zbarvené (matnější).\n\nKakarikiové žijí ve smíšených lesích větší rozlohy. Živí se semeny, bobulemi, výhonky i hmyzem, potravu sbírají i na zemi. Hnízdí obvykle v říjnu až prosinci. Hnízdo si jednotlivé páry staví obvykle v dutině stromu, někdy také ve skalní štěrbině. Samička snáší 5–9 vajec, na kterých sedí zhruba 20 dní. Mláďata opouštějí hnízdo ve věku 5–6 týdnů, do té doby je krmí oba rodiče.\n\n"}
{"id": "654195", "url": "https://cs.wikipedia.org/wiki?curid=654195", "title": "Symfonie č. 2 (Fibich)", "text": "Symfonie č. 2 (Fibich)\n\nSymfonie č. 2 Es dur, op. 38, je druhá ze tří zralých symfonií českého skladatele Zdeňka Fibicha. Byla napsána v roce 1892. Její provedení trvá asi 35-40 minut.\nVznik Fibichovy Druhé symfonie spadá do doby po dokončení melodramatické trilogie \"Hippodamie\" (1891) a do počátku skladatelova intenzivního erotického vztahu s Anežkou Schulzovou. V první polovině 90. let 19. století vytvořil Fibich svá nejpopulárnější díla: první řadu drobných klavírních skladeb \"Nálady, dojmy a upomínky\" (1891-94, op. 41), selanku \"V podvečer\" (1893, op. 39) a volnou trilogii oper \"Bouře\" (1893-94, op. 40), \"Hedy\" (1894-95, op. 43) a \"Šárka\" (1896-97, op. 51).\n\nDo této řady zapadá i symfonie č. 2 Es dur. Na rozdíl od skladatelovy První symfonie vznikla v krátkém období, v průběhu roku 1892, a je tematicky značně provázána s první řadou \"Nálad, dojmů a upomínek\". Poprvé ji zahrál orchestr Národního divadla v Praze 9. dubna 1893 pod řízením skladatele. Měla u obecenstva i kritiky úspěch a upoutala mj. významného dirigenta Hanse Richtera, kterému Fibich později věnoval svou Třetí symfonii. \n\nFibichovu symfonii Es dur lze označit za první českou cyklickou symfonii (tedy sevřenou jedním tématem). Těžiště celé rozsáhlé symfonie tvoří krátké hlavní téma, sestávající z pouhého jednoho taktu fanfárovitého motivu svěřeného charakteristicky lesním rohům a něžnější, měkčí odpovědi smyčců (toto strukturální schéma odkazuje na první větu Fibichovy symfonie č. 1, kde je však pojednáno ve větší šíři). Toto hlavní téma je rozpracováno v první větě a pak prochází celou symfonií v různých rytmických i melodických referencích až do finále. Typická pro tuto symfonii je vedle melodické invence přehledná a účinná stavba a kondenzovanost a efektní zkratkovitost výrazu.\n\nPřes absenci výslovně vyjádřeného programu lze považovat tuto symfonii za programní skladbu, popisující začátek a rozvinutí milostného vztahu, jak lze usoudit z porovnání hudby s okolnostmi vzniku díla, a zejména z návaznosti na ryze programní motivy z \"Nálad, dojmů a upomínek\". První věta tak popisuje nesmělé první setkání a zrod lásky, druhá věta je milostným vyznáním, třetí je návalem radostného nadšení nad naplněním vztahu a finále představuje sebevědomé vykročení do života plného lásky.\n\nRázné \"mužské\" hlavní téma první věty je současně ústředním tématem symfonie. V kontrastu stojí vedlejší \"ženské\" téma, které je intonačně spjato s Dojmem č. 46 \"portrét Anežčiny hlavy\". Střídání vášnivého lyrického návalu a zdrženlivosti až ostýchavosti přiléhavě popisuje citové vzrušení.\n\nOproti tradičnímu symfonickému schématu následuje pomalá druhá věta (zatímco scherzo tvoří větu třetí). Celá věta je velký milostný zpěv, její téma je převzato z Upomínky v H dur zvané \"Otázka a odpověď\" a datované dnem 1. července 1892, kdy Zdeněk Fibich vyznal lásku Anežce Schulzové. Věta však není idylická a uprostřed se objevuje pasáž s rozčilenými synkopami a až tragickým nádechem. Po návratu milostného tématu se toto varování objeví ještě hlasitě těsně před koncem věty, který však patří v pianissimu připomenutému ústřednímu tématu.\n\nVelmi dynamická třetí věta, často využívající kontrast mezi žesťovými nástroji, zejména výraznými trubkami, a smyčcovými nástroji, hrajícími v neméně energickém, akcentovaném rytmu. Toto hlavní téma věty, jež je důmyslně odvozeno z ústředního tématu symfonie, popisuje Jaroslav Jiránek jako \"gejzír radosti\"; střední část (Molto meno mosso) s vedlejším tématem v rytmu sousedské je sice pokojnější a idyličtější, ale i v něm převládá radostná nálada.\n\nVe finále radostná nálada z třetí věty dále pokračuje a je postupně gradována až k vítězoslavnému vygradování; mezitím však prochází řadou epizod: vypjatě lyrickou pasáží opírající se o Upomínku č. 132, připomenutí zlověstného motivu z 2. věty a jemného uklidnění až taneční povahy (Meno mosso). Muzikolog Jaroslav Havlík hovoří o \"sebevědomé, znamenitě vystupňované hudební manifestaci opojné radosti z naplněného milostného citu\", Fibichovský badatel Jaroslav Jiránek považuje tuto větu za \"pravou perlu Fibichova symfonického umění\".\n\nV současnosti jsou na hudebních nosičích (CD) dostupné zejména tyto nahrávky:\n\n\nExistují i další nevydané nahrávky, například rozhlasové nahrávky Janáčkovy filharmonie Ostrava s dirigentem Josefem Hrnčířem (1980) a Symfonického orchestru Českého rozhlasu v Praze s dirigentem Stanislavem Boguniou (2000).\n"}
{"id": "654198", "url": "https://cs.wikipedia.org/wiki?curid=654198", "title": "Gerhard Oestreich", "text": "Gerhard Oestreich\n\nGerhard Oestreich (* 2. května 1910, Zehden an der Oder - 5. února 1978, Kochel am See) byl německý historik, který se proslavil především zavedením konceptu sociální disciplinace do historického myšlení 2. poloviny 20. století. Vyučoval na univerzitách v Berlíně, Hamburgu a Marburgu.\n\n"}
{"id": "654202", "url": "https://cs.wikipedia.org/wiki?curid=654202", "title": "Seznam medailistů na letních olympijských hrách v silniční cyklistice – muži", "text": "Seznam medailistů na letních olympijských hrách v silniční cyklistice – muži\n\n\n"}
{"id": "654205", "url": "https://cs.wikipedia.org/wiki?curid=654205", "title": "Pinchas Goldstein", "text": "Pinchas Goldstein\n\nPinchas Goldstein (: פנחס גולדשטיין) byl izraelský politik a poslanec Knesetu za strany Likud a Nová liberální strana.\n\nNarodil se 26. srpna 1939 v Tel Avivu. Navštěvoval vojenskou internátní školu a absolvoval studium práv na pobočce Hebrejské univerzity v Tel Avivu.\n\nV letech 1978–1998 zasedal ve vedení společnosti Israel Electric Corporation. Byl členem předsednictva Sionistického výkonného výboru.\n\nV izraelském parlamentu zasedl poprvé po volbách v roce 1981, do nichž šel za stranu Likud. Byl členem výboru pro vzdělávání a kulturu, výboru pro ekonomické záležitosti, výboru pro zahraniční záležitosti a obranu a výboru House Committee. Mandát obhájil ve volbách v roce 1984, opět za Likud. Stal se členem výboru pro zahraniční záležitosti a obranu, výboru pro televizi a rozhlas a výboru pro imigraci a absorpci. Předseda podvýboru pro sport. Mandát obhájil i ve volbách v roce 1988, na kandidátní listině Likudu. Zasedal jako člen ve výboru pro vzdělávání a kulturu, výboru pro zahraniční záležitosti a obranu, výboru pro drogové závislosti a výboru House Committee. Byl předsedou výboru pro televizi a rozhlas. V průběhu volebního období přešel do Nové liberální strany, za kterou neúspěšně kandidoval ve volbách v roce 1992.\n\nZastával i vládní funkce. Konkrétně to byl v roce 1990 náměstek ministra dopravy a v letech 1990–1992 náměstek ministra školství a kultury. Zemřel 14. srpna 2007 ve věku 67 let.\n\n"}
{"id": "654208", "url": "https://cs.wikipedia.org/wiki?curid=654208", "title": "Ňuja", "text": "Ňuja\n\nŇuja ( , ) je řeka v Jakutské republice v Rusku. Je dlouhá 798 km. Plocha povodí měří 38 100 km².\n\nProtéká Přilenskou planinou převážně rovnoběžně s Lenou. Na středním a dolním toku je velmi členitá. Ústí zleva do Leny.\n\n\nZdrojem vody jsou převážně sněhové srážky. Nejvyšších vodních stavů dosahuje v květnu a červnu. Od července do října dochází k povodním, které jsou způsobené dešti. Průměrný roční průtok vody ve vzdálenosti 132 km od ústí činí 115 m³/s. Zamrzá ve druhé polovině října a rozmrzá v květnu.\n\nŘeka je splavná.\n"}
{"id": "654209", "url": "https://cs.wikipedia.org/wiki?curid=654209", "title": "Jehuda Perach", "text": "Jehuda Perach\n\nJehuda Perach (: יהודה פרח) byl izraelský politik a poslanec Knesetu za stranu Likud.\n\nNarodil se 11. ledna 1924 v Jeruzalému. Navštěvoval zemědělskou školu Kadoorie, učitelský seminář v Jeruzalému a získal doktorát z literatury a pedagogiky na Telavivské univerzitě. Pracoval jako vysokoškolský učitel.\n\nV roce 1974 vstoupil do Liberální strany (později jedna z ustavujících částí strany Likud), předsedal její pobočce v Netanji a zasedal v jejím ústředním výboru. V letech 1976–1982 byl školským inspektorem pro Centrální distrikt. V letech 1976–1982 také vedl na Telavivské univerzitě Centrum pro technologie ve vzdělávání. V roce 1985 byl generálním ředitelem Ústřední školy pro turistický ruch.\n\nV izraelském parlamentu zasedl poprvé po volbách v roce 1981, do nichž šel za stranu Likud. Byl členem výboru práce a sociálních věcí, výboru státní kontroly a výboru pro vzdělávání a kulturu. Mandát neobhájil ve volbách v roce 1984. Do Knesetu se vrátil až po volbách v roce 1988, opět na kandidátní listině Likudu. Zasedal jako člen ve výboru záležitosti vnitra a životního prostředí, výboru pro vzdělávání a kulturu, výboru pro drogové závislosti, výboru práce a sociálních věcí, výboru pro zahraniční záležitosti a obranu, výboru pro imigraci a absorpci a zvláštního výboru pro status žen. Ve volbách v roce 1992 nebyl zvolen. Zemřel 6. listopadu 1998 ve věku 74 let.\n\n"}
{"id": "654212", "url": "https://cs.wikipedia.org/wiki?curid=654212", "title": "Alexej Fried", "text": "Alexej Fried\n\nAlexej Fried (13. října 1922 Brno – 19. června 2011 Praha) byl český hudební skladatel a dirigent.\n\nPo absolvování reálného gymnázia v Brně studoval na brněnské konzervatoři klavír. Již na gymnáziu založil studentský orchestr \"Alex’ Boys\", který řídil a hrál v něm na trubku. V letech 1942–1944 hrál v různých tanečních orchestrech. V roce 1944 byl nacisty uvězněn a zbytek války strávil v koncentračním táboře.\n\nPo roce 1945 pokračoval na brněnské konzervatoři studiem skladby u Theodora Schäfera. V roce 1947 vstoupil na Pražskou konzervatoř. Studoval skladbu u Pavla Bořkovce a později na Akademii múzických umění v Praze u Emila Hlobila.\n\nIhned po skončení války založil a řídil v Brně zábavní orchestr. V době svých pražských studií řídil \"Lidový soubor pražské konzervatoře\" (1949–50), \"Orchestr Jaroslava Ježka\" (1950–51) a \"Velký estrádní soubor Právnické fakulty Karlovy univerzity\". V roce 1953 se toto těleso pod názvem \"Velký taneční orchestr Alexeje Frieda\" stalo součástí \"Československho rozhlasu\". Alexej Fried pak působil v rozhlase jako hudební redaktor.\nOd roku \"1955\" zastával různé vedoucí funkce. Byl tvůrčím tajemníkem \"Svazu československých skladatelů\", uměleckým ředitelem \"Mezinárodního jazzového festivalu v Praze\" a v letech 1964–1967 byl uměleckým ředitelem Armádního uměleckého souboru. \n\nVe svém skladatelském díle se Alexej Fried kromě komponování populárních skladeb snažil o syntézu jazzové a vážné hudby. Tento skladatelský směr se označuje jako třetí proud. Jeho skladby byly uváděny jak symfonickými orchestry, tak špičkovými jazzovými a tanečními orchestry. Z našich orchestrů to byly zejména orchestry Karla Vlacha a Gustava Broma.\n\nČetné Friedovy skladby byly hrány v zahraničí na jazzových festivalech a na koncertech v USA, Německu, Švýcarsku, Španělsku a dalších evropských zemích, nahrávány na gramofonové desky, vydávány tiskem. V roce 2002 udělil Český rozhlas Brno Alexeji Friedovi \"Cenu Gustava Broma\" za mimořádný vklad k vývoji a úrovni českého jazzu.\n\n\n\n\nDále komponoval hudbu pro film, scénickou hudbu, ale i hudbu ke spartakiádním cvičením, estrádní skladby a populární písně.\n\n\n"}
{"id": "654213", "url": "https://cs.wikipedia.org/wiki?curid=654213", "title": "Joachim Sauer", "text": "Joachim Sauer\n\nJoachim Sauer (* 19. duben 1949, Hosena NDR) je německý kvantový chemik, profesor na Humboldtově univerzitě v Berlíně. Je manželem spolkové kancléřky Německa Angely Merkelové.\nV letech 1967 až 1972 studoval chemii na Humboldtově univerzitě v Berlíně, kde získal roku 1974 doktorát. Od roku 1993 je řádným profesorem fyzikální i teoretické chemie na této univerzitě.\n\nZe svého prvního manželství má dva syny, Daniela a Adriana. 30. prosince 1998 se oženil s Angelou Merkelovou. Vzhledem k politické kariéře své manželky získal mnohem více veřejné publicity než je pro vědce obvyklé. Při několika příležitostech se vyjádřil, že tuto publicitu nevyhledává. \n\nJe velký milovník hudby Richarda Wagnera.\n\n"}
{"id": "654214", "url": "https://cs.wikipedia.org/wiki?curid=654214", "title": "Uri'el Lin", "text": "Uri'el Lin\n\nUri'el Lin (: אוריאל לין) je izraelský politik a bývalý poslanec Knesetu za stranu Likud.\n\nNarodil se 2. dubna 1935 v Jeruzalému. Vystudoval důstojnickou školu v Haifě, práva na Hebrejské univerzitě a na University of California v Berkeley. Získal osvědčení pro výkon povolání právníka.\n\nV letech 1965-1970 byl právním poradcem textilní firmy Ata, v letech 1972-1979 byl výkonným ředitelem textilky Jerusalem Jersey. V letech 1982-1984 působil jako vysoký úředník na Ministerstvu energetiky a infrastruktury Izraele. Byl členem Liberální strany (později jedna z ustavujících částí strany Likud). Od roku 1992 vedl vlastní právní firmu.\n\nV izraelském parlamentu zasedl poprvé po volbách v roce 1984, do nichž šel za stranu Likud. Byl členem výboru pro ústavu, právo a spravedlnost, výboru práce a sociálních věcí, výboru pro imigraci a absorpci a výboru pro ekonomické záležitosti. Předsedal podvýboru pro energetiku, podvýboru pro dopravní nehodovost a vyšetřovací komisi pro dopravní nehodovost. Mandát obhájil ve volbách v roce 1988, opět na kandidátní listině Likudu. Zasedal jako člen ve výboru pro ústavu, právo a spravedlnost, výboru House Committee a výboru pro ekonomické záležitosti. Ve volbách v roce 1992 nebyl zvolen.\n\n"}
{"id": "654220", "url": "https://cs.wikipedia.org/wiki?curid=654220", "title": "Centrum znalostního managementu", "text": "Centrum znalostního managementu\n\nCentrum znalostního managementu (CZM) je samostatná organizační jednotka Fakulty elektrotechnické ČVUT, jejímž posláním je rozvíjet výuku a spolupráci s externími komerčními i nekomerčními subjekty v oblasti aplikovaného managementu a přispívat tak ke zvyšování úrovně FEL i celého ČVUT z hlediska kvality výuky i z hlediska vědy a výzkumu a zároveň k posilování prestiže školy. V tomto duchu existuje spolupráce fakulty s mnoha externími partnery.\n\nCentrum zajišťuje prakticky orientovanou výuku v současnosti čtyř předmětů: Základy projektového řízení, Tvorba informačních systémů, Informační systémy a procesní řízení a Corporate Performance Management, skrze které se studenti učí napříklady analyzovat základní požadavky business oddělení na IT oddělení a navrhovat vhodná technologická řešení na základě business vstupů. Výuka je založena na reálných případových studiích a umožňuje tak využít teoretické znalosti v praxi. Zároveň se zaměřuje na týmovou práci a kontakt s odborníky z praxe. \n\nUniversity Technology Exploration Center (UTEC) je společným projektem Fakulty elektrotechnické ČVUT a IBM. Nabízí širokou škálu možností a příležitostí pro každého, kdo má zájem využít své teoretické znalosti v praxi. Studenti mají možnost využívat mobilní počítačovou učebnu se serverovou částí, která zprostředkovává kontakt s nejnovějšími IT technologiemi. Nabízí kontakt s odborníky z praxe, propojení se stážovým programem IBM a prakticky orientovanou výuku.\n\nInteroperability Lab (IOL), jinak též Laboratoř interoperability, již zrušila činnost. Řešila propojování různých technologií a systémů. Zaměřovala se na aplikovaný výzkum a rozšiřování získaných znalostí do praxe, komunit a výuky. Partnerem IOL byla společnost Microsoft. \n\nV rámci pilotního provozu laboratoře byly pod vedením pedagogů a odborným dohledem konzultantů z komerčních firem dokončeny následující projekty:\n\n"}
{"id": "654221", "url": "https://cs.wikipedia.org/wiki?curid=654221", "title": "Freja Beha Erichsenová", "text": "Freja Beha Erichsenová\n\nFreja Beha Erichsenová (* 18. října 1987 Roskilde, Dánsko) je dánská modelka.\n\nV roce 2005 zazářila na módních přehlídkách v Paříži a Miláně. Internetový portál \"models.com\" ji zařadil na druhé místo v přehledu top 50 světových modelek Na svém těle má celkem 16 tetování. Na krku má vytetované slovo \"float\", z vnitřní strany levé paže pistoli, na zadní straně pravé ruky nápis \"Serendipity is life\". Žije v New Yorku. \n\n"}
{"id": "654222", "url": "https://cs.wikipedia.org/wiki?curid=654222", "title": "Symfonie č. 3 (Fibich)", "text": "Symfonie č. 3 (Fibich)\n\nSymfonie č. 3 e moll, op. 53, je poslední ze tří zralých symfonií českého skladatele Zdeňka Fibicha. Byla napsána v roce 1898. Její provedení trvá asi 35-40 minut.\nZdeněk Fibich brzy po své Druhé symfonii (1892) začal psát novou symfonii G dur věnovanou své lásce a múze Anežce Schulzové, po 186 taktech však práci přerušil, nespokojen s formou. V symfonické oblasti se na nějakou dobu odmlčel; jeho léta 1893-1897 byla ostatně vyplněna usilovnou prací na volné trilogii oper \"Bouře\" (1893-94, op. 40), \"Hedy\" (1894-95, op. 43) a \"Šárka\" (1896-97, op. 51). Teprve v roce 1898, v průběhu rekonvalescence po překonání nebezpečného onemocnění spálou, se pustil do práce na nové symfonii. Stejně jako symfonie č. 2 Es dur mu hlavní inspirací byl vztah s Anežkou Schulzovou a opět řada motivů pochází z průběžně doplňovaného cyklu klavírních skladeb \"Nálady, dojmy a upomínky\" (3. řady), ty jsou však důsledněji přizpůsobovány symfonickému médiu a celkový tón symfonie je střízlivější a vyzrálejší. \n\nSymfonie byla dokončena 19. července 1898. Skladatel ji věnoval slavnému německému dirigentovi Hansi Richterovi, který již dříve projevil o Fibichovu symfonickou tvorbu zájem. Poprvé ji zahrála Česká filharmonie dne 7. března 1899 pod řízením skladatele.\n\nTřetí symfonie zůstala Fibichovou poslední. V roce 1899 začal pracovat na další symfonii A dur, jejímž hlavním motivem měla být skladatelova láska k alpské přírodě, tuto práci však přervala Fibichova smrt 15. října 1900.\n\nTřetí symfonie pokračuje ve Fibichově subjektivním, vášnivém lyrismu, a v tomto ohledu navazuje na operu \"Šárka\", bezprostředně předcházející větší dílo. Současně však dokládá jak postupné ukáznění a soustředění výrazu, tak další rozvoj skladatelova instrumentačního umění. Fibichovský badatel Jaroslav Jiránek vidí i v této symfonii dílo programní, \"píseň o životě tak, jak jej vidí zralý mistr\".\n\nPrvní věta pracuje s jediným tématem, a je tak ve Fibichově díle ojedinělým ryze monotematickým kusem. Toto téma je epické, podmalované stálou basovou figurou, a současně baladické (Jiránek: \"jako by nějaký lidový rapsód vyprávěl\"). Téma je v detailech neklidné, probíhá variacemi a je přerušované řadou krátkých epizod.\n\nHlavní, dramatické až sveřepé téma je přejato z Nálady č. 208, zachycující konflikt mezi Fibichem a Anežkou Schulzovou vyvolaný skladatelovou žárlivostí; název navržený Zdeňkem Nejedlým je \"Když jsem byl vším právem pokárán\". Následuje druhé téma (Adagio) vycházející tentokrát z Dojmu č. 53 nadepsaného \"Anežčina ústa\": je to láskyplný dialog milujících bytostí vědomých si nástrah společného života.\n\nTřetí věta je rozmarná a veselá, lidovou notu dotváří stylizace polky. Střední část s vedlejším tématem (Andante con moto) zaznívá dvořákovským tónem a typově připomíná Fibichovy \"Nálady, dojmy a upomínky\", ačkoli mezi nimi nemá přímý vzor.\n\nFinále v široké sonátové formě prochází řadou nálad: od baladické introdukce přes hlavní polkové téma, které však nejprve působí váhavě, přerušované lyrickými pasážemi vycházejícími z \"Nálad, dojmů a upomínek\", až k živému a jásavému návratu k hlavnímu tématu, které finále dovádí k vítěznému závěru.\n\nV současnosti jsou na hudebních nosičích (CD) dostupné zejména tyto nahrávky:\n\n\nExistují i další nevydané nahrávky, například rozhlasové nahrávky Symfonického orchestru Československého/Českého rozhlasu v Praze s dirigenty Martinem Turnovským (1962), Josefem Hrnčířem (1974) a Stanislavem Boguniou (1999).\n"}
{"id": "654225", "url": "https://cs.wikipedia.org/wiki?curid=654225", "title": "Jehošua Sagui", "text": "Jehošua Sagui\n\nJehošua Sagui (: יהושע שגיא) je izraelský důstojník, politik a bývalý poslanec Knesetu za stranu Likud.\n\nNarodil se 27. září 1933 v Jeruzalému. Vystudoval střední školu v Jeruzalému a bakalářský titul v oboru dějiny a mezinárodní vztahy získal na Telavivské univerzitě. Sloužil v izraelské armádě. Během šestidenní války, jomkipurské války a opotřebovací války byl zpravodajským důstojníkem v Jižním velitelství. V letech 1974–1978 byl asistentem ředitele zpravodajské služby Aman, pak v letech 1978–1979 zástupcem jejího ředitele a v letech 1979–1983 ředitelem. Post náčelníka vojenské rozvědky opustil po událostech, které se během první libanonské války odehrály při masakru v Sabře a Šatíle. Sagui byl kritizován Kahanovou komisí za to, že „zavíral oči a ucpával si uši před tím, co se jasně dělo uvnitř Sabry a Šatíly, jakmile tam vstoupili křesťanští falangisté.“\n\nV izraelském parlamentu zasedl po volbách v roce 1988, do nichž šel za stranu Likud. Byl členem výboru pro záležitosti vnitra a životního prostředí, výboru pro zahraniční záležitosti a obranu a výboru finančního. Ve volbách v roce 1992 nebyl zvolen. Později se stal v letech 1993–2003 starostou města Bat Jam.\n\n"}
{"id": "654232", "url": "https://cs.wikipedia.org/wiki?curid=654232", "title": "Teroristický útok na srílanskou kriketovou reprezentaci v Láhauru", "text": "Teroristický útok na srílanskou kriketovou reprezentaci v Láhauru\n\nK teroristickému útoku na srílanskou kriketovou reprezentaci došlo 3. března 2009 v 8:40 hodin na kruhovém objezdu na náměstí Svobody v Láhauru, zhruba 500 metrů od stadionu Muammara Kaddáfího, kde se měl v ten den odehrát přátelský kriketový zápas Pákistán – Srí Lanka.\nPřátelské utkání se Srí Lankou bylo náhradou za zrušené přátelské utkání s Indií, neboť indická kriketová reprezentace cestu do Pákistánu odřekla po teroristických útocích v Bombaji.\n\nVe chvíli, kdy autobus se srílanskou reprezentací opouštěl kruhový objezd na náměstí Svobody, zahájila skupina 12 ozbrojenců palbu na autobus a byla dokonce i na něj vypálena raketa, která ale autobus minula. Pod autobus byl i hozen granát, ten ale také explodoval až poté, co autobus přes něj přejel. Řidič autobusu Mehar Mohammad Khalil po zahájení palby ani na okamžik nezastavil a pokračoval dál v jízdě až ke stadionu Muammara Kaddáfího, kde zraněným hráčům Srí Lanky bylo poskytnuto základní ošetření, dva hráči Thilan Samaraweera a Tharanga Paranavitana byli hospitalizováni v nejbližší nemocnici a zbytek mužstva byl vrtulníky pákistánské armády přepraven na letiště, odkud nejbližším volným letem odletěl zpátky do Kolomba. Po úniku autobusu z místa útoku došlo k přestřelce mezi teroristy a pákistánskou policií, která autobus doprovázela a opětovala palbu. Na kruhovém objezdu v tu chvíli uvízl minibus s rozhodčími a delegáty utkání, jehož řidič byl zabit. Zhruba po 20 minutách teroristé z místa útoku utekli.\nBylo zabito celkem 8 lidí - 6 pákistánských policistů, řidič minibusu s rozhodčími a delegáty utkání a jeden civilista.\n\nPákistánský řidič autobusu se srílanskou reprezentací Mehar Mohammad Khalil tím, že po zahájení palby nezastavil a pokračoval dál v jízdě ke stadionu nejspíše zachránil několika srílanským hráčům život. Dále hlavní rozhodčí zápasu Angličan Chris Broad poté, co byl postřelen rezervní rozhodčí Ahsan Raza, jej zalehl a ochránil jej tak před dalším zraněním.\nDva dny po útoku 5. března 2009 guvernér provincie Paňdžáb Salmaan Tasser nechal vypsat odměnu 10 milionů rupií za informace vedoucí k dopadení teroristů odpovědných za útok na srílanskou kriketovou reprezentaci. Pákistánská policie postupně pozatýkala zhruba 250 podezřelých, převážně členů místních militantních hnutí Jaish-e-Mohammed, Lashkar-e-Jhangvi a Lashkar-e-Taiba. Pachatele útoku se ale zjistit nepodařilo, mezi hlavními podezřelými jsou 3 již výše zmíněné organizace a z nich pak především Lashkar-e-Taiba, která v roce 2004 dokonce vyhlásila fatvu proti hraní kriketu, dalšími podezřelými organizacemi také jsou Tálibán, Al-Káida a LTTE.\nPozději vzniklo i několik konspiračních teorií obviňujících z podílu na útoku pákistánskou nebo paňdžábskou vládu popř. i pákistánskou kriketovou radu (PCB). Tyto teorie se především opírají o fakt, že oba týmy i rozhodčí byli před zápasem ubytováni ve stejném hotelu a na stadion měli přijet společně v jednom konvoji, ale autobus s pákistánskou reprezentací se zhruba o 5 minut opozdil za autobusem se srílanskou reprezentací a minibusem s rozhodčími a delegáty utkání.\nNovozélandská kriketová reprezentace odřekla přátelské utkání, které měla sehrát v Pákistánu v prosinci 2009 a plánované přátelské utkání v Pákistánu také odložila bangladéšská kriketová reprezentace. Dále v roce 2011 měl Pákistán spolu s Indií, Srí Lankou a Bangladéšem pořádat mistrovství světa v kriketu. V Pákistánu se mělo uskutečnit celkem 14 utkání včetně jednoho semifinálového zápasu, ale po útoku na srílanskou reprezentaci Mezinárodní kriketová rada (ICC) odebrala Pákistánu spolupořadatelství a ze 14 zápasů hraných v Pákistánu přeložila 8 do Indie, 4 na Srí Lanku a 2 do Bangladéše.\n"}
{"id": "654233", "url": "https://cs.wikipedia.org/wiki?curid=654233", "title": "Zalman Šoval", "text": "Zalman Šoval\n\nZalman Šoval (: זלמן שובל) je izraelský politik a bývalý poslanec Knesetu za strany Rešima mamlachtit, Likud, Rafi, Telem a opět Likud.\n\nNarodil se 28. dubna 1930 Gdaňsku, tehdejším Svobodném městě Gdaňsk (dnes součást Polska). V roce 1938 přesídlil do dnešního Izraele. Vystudoval střední školu v Tel Avivu. Bakalářský titul získal na University of California v Berkeley, magisterské studium v oboru mezinárodní vztahy absolvoval na Ženevské univerzitě. Získal také doktorát z mezinárodních vztahů.\n\nV letech 1955–1957 pracoval na Ministerstvu zahraničních věcí Izraele, pak působil v bankovním a finančním sektoru, dvakrát předsedal radě Bankovní asociace. Od konce 50. let 20. století byl členem levicové strany Mapaj, v roce 1965 přešel do strany Rafi. V roce 1973 přestoupil do Likudu. Mezitím v roce 1969 byl jedním z předáků strany Rešima mamlachtit. V roce 1976 také zakládal frakci Likudu La'am. V roce 1977 založil \"Platformu pro vyjasňování politiky\". V roce 1978 pracoval opět pro Ministerstvo zahraničních věcí Izraele, tentokrát v informačním úseku. V roce 1981 se přidal ke straně Telem, roku 1984 byl jedním z předáků strany Omec.\n\nV izraelském parlamentu zasedl poprvé po volbách v roce 1969, do nichž šel za stranu Rešima mamlachtit. Mandát získal až dodatečně, v květnu 1970, jako náhradník. Byl členem výboru pro vzdělání a kulturu a výboru práce. Mandát obhájil ve volbách v roce 1973, nyní jako kandidát Likudu. Zasedl ve finančním výboru Knesetu. Opětovně byl zvolen za Likud ve volbách v roce 1977. Během volebního období ovšem přešel do strany Rafi a potom do strany Telem, za kterou kandidoval neúspěšně ve volbách v roce 1981. Ve funkčním období 1977–1981 byl členem parlamentního výboru pro zahraniční záležitosti a obranu, výboru pro ekonomické záležitosti, výboru finančního a výboru pro ústavu, právo a spravedlnost.\n\nZnovu se v Knesetu objevil až po volbách v roce 1988, nyní opět za Likud. Zasedl do výboru pro zahraniční záležitosti a obranu a výboru pro ekonomické záležitosti. Na funkci poslance rezignoval během funkčního období, v říjnu 1990.\n\nPo odchodu z parlamentu sloužil v letech 1990–1993 a potom znovu v letech 1998–2000 coby velvyslanec Izraele v USA. Mezitím se angažoval v propagaci Likudu v USA.\n\n"}
{"id": "654240", "url": "https://cs.wikipedia.org/wiki?curid=654240", "title": "Bibliothèque-musée de l'Opéra", "text": "Bibliothèque-musée de l'Opéra\n\nBibliothèque-musée de l'Opéra (česky \"Knihovna-muzeum Opery\") je spojená knihovna a muzeum sídlící v Opéra Garnier v 9. obvodu v Paříži. Shromažďuje písemné a hmotné dokumenty týkající se Pařížské opery i operního žánru obecně. Není přímo součástí Pařížské opery, ale patří do hudebního oddělení Francouzské národní knihovny.\n\nV roce 1669 byla založena Královská akademie hudby (Académie royale de musique), která měla oddělení na kopírování partitur. Ty zde byly ukládány a postupně tak vznikla rozsáhlá knihovna. Zde byl i archiv dokumentů samotné akademie. Oficiálně byla knihovna vytvořena v roce 1866 a libretista Charles Nuitter (1828-1899) byl jmenován archivářem Pařížské opery a krátce na to i jejím knihovníkem a začal s tříděním a katalogizací dokumentů. V roce 1875 bylo oddělení přejmenováno na Archiv-knihovna Opery. V roce 1882 Nuitter získal pro knihovnu prostory císařského pavilonu v Palais Garnier a připojil k ní i muzeum. Archivní materiál s výjimkou kartoték byl z velké části předán v roce 1932 Francouzskému národnímu archivu. Proto byla instituce přejmenována na dnešní Knihovna-muzeum Opery.\n\nV roce 1935 byla knihovna Národní konzervatoře a sbírky hudebnin Národní knihovny spojeny do jednoho celku pod správou Francouzské národní knihovny. V roce 1942 z něj vzniklo hudební oddělení a Knihovna-muzeum Opery k němu byla připojena.\n\nKnihovna-muzeum uchovává téměř 600 000 dokumentů týkající se dějin opery:\n\nKnihovna zahrnuje rovněž Mezinárodní archiv tance, který shromáždil švédský sběratel umění Rolf de Maré (1898-1964) a daroval jej instituci v roce 1953.\n\nMuzeum je součástí prohlídky Palais Garnier. Skládá se z pěti průchozích místností, kde jsou vystaveny obrazy, modely a kostýmy. Muzejní sbírky obsahují celkem 8500 předmětů, jako jsou modely dekorací, obrazy nebo kostýmy.\n\nKnihovna-muzeum Opery zorganizovala od roku 1992 na 25 výstav a spolupracuje na výstavách s Národní knihovnou nebo jinými institucemi. Některé předměty z muzejních sbírek jsou prezentovány střídavě v Musée d'Orsay.\n"}
{"id": "654241", "url": "https://cs.wikipedia.org/wiki?curid=654241", "title": "Downgrade", "text": "Downgrade\n\nDowngrade (doslova \"nižší stupeň\") je snížení (vrácení se na původní verzi) určitého výrobku; typicky softwaru či počítačové komponenty.\nDowngrade se provádí hlavně v případě nekompatibility vyšší verze softwaru/zařízení s jinou součástí počítače či programového vybavení. Opakem downgradu je upgrade.\n\nPříkladem downgradovaného programu je Gmax, původní starší verze softwaru 3D Studio MAX, která je používaná profesionálními počítačovými grafiky. Gmax je volně ke stažení a zjednodušený pro snadné použití.\n\nTermín „downgrade“ se stal obzvláště populární během vydání operačního systému Windows Vista, od kterého se uživatelé chtěli vrátit zpět, nebo downgradovat (v některých případech byl tento úkon ironicky nazýván „upgradem“) na Windows XP z důvodů výkonnostních a všeobecných problémů Vist od Microsoftu.\n\n"}
{"id": "654242", "url": "https://cs.wikipedia.org/wiki?curid=654242", "title": "Brian Propp", "text": "Brian Propp\n\nBrian Propp (* 15. února 1959) je bývalý kanadský hokejista, který odehrál v National Hockey League celkem 15 sezón. Pětkrát hrál se svým týmem ve finále Stanley Cupu, ani jednou se však z jeho zisku netěšil.\n\nPo úspěšných letech v juniorské Western Hockey League byl draftován do NHL v roce 1979 týmem Philadelphia Flyers. V lize debutoval v následující sezóně a hned v prvním utkání vstřelil vítězný gól. Hrával v řadě s výbornými útočníky Bobby Clarkem a Reggie Leachem, s nimiž si dobře rozuměl a to přispělo k jeho úspěšnému startu v NHL. V první sezóně zaznamenal 75 bodů a v žádné z následujících deseti sezón neklesl pod 65 bodů za rok. S Philadelphií se třikrát dostal do finále Stanley Cupu, pokaždé však s neúspěšným koncem. Závěr ročníku 1989/1990 odehrál v Bostonu, v němž zažil další prohru ve finále Stanley Cupu. Od sezóny 1990/1991 hrával za Minnesota North Stars. Zde se s týmem hned v prvním roce opět dostal až do finále play-off, popáté v kariéře, ale ani tentokrát se ze zisku Stanley Cupu netěšil, když jeho tým podlehl Pittsburghu. V roce 1993 si krátce odskočil do Švýcarska, kde hrával za HC Lugano a posílil kanadskou reprezentaci na Spenglerův pohár. Jeho poslední sezónou v NHL byl ročník 1993/1994, v němž hrával za Hartford Whalers. Zaznamenal sice jen 29 bodů, ale překonal metu 1000 kanadských bodů i 1000 utkání v NHL. Během výluky v NHL 1994/1995 působil jako hrající trenér ve druhé francouzské lize, do NHL se již aktivně nezapojil.\n\nKanadu reprezentoval na mistrovství světa nejprve v kategorii juniorů – v roce 1979, poté dvakrát i v seniorské kategorii (v letech 1982 a 1983 – v obou případech pomohl vybojovat bronzové medaile. V roce 1987 byl nominován do silného národního týmu na Kanadský pohár. V hvězdném týmu hrával v řadě s Waynem Gretzkym a Mariem Lemieuxem a přispěl k zisku zlaté medaile.\n\nTýmové\n\nIndividuální\n\nRekord NHL\n\nKlubový rekord Minnesota North Stars/Dallas Stars\n\nKlubový rekord Philadelphia Flyers\n\nRekordy WHL\n\n"}
{"id": "654244", "url": "https://cs.wikipedia.org/wiki?curid=654244", "title": "Ostrovní hry 2009", "text": "Ostrovní hry 2009\n\n13. ročník Ostrovních her se konal na přelomu června a července 2009 na Alandách, souostroví, patřícímu k Finsku. Soutěžilo se o 198 zlatých medailí v 15 různých sportovních odvětvích. Nejvíce zlatých medailí zde získali Faerské ostrovy, ale nejvíce medailí celkem vyhráli sportovci a sportovkyně z ostrova Man.\n\nOstrovních her v roce 2009 se zúčastnily reprezentace 25 ostrovů či souostroví:\n\n\nZde je pouze přehled toho, jaké sporty probíhaly v jednotlivých dnech Ostrovních her:\n\n"}
{"id": "654245", "url": "https://cs.wikipedia.org/wiki?curid=654245", "title": "Micha'el Bar Zohar", "text": "Micha'el Bar Zohar\n\nMicha'el Bar Zohar (: מיכאל בר-זוהר) je izraelský politik a bývalý poslanec Knesetu za stranu Ma'arach a Stranu práce.\n\nNarodil se 30. ledna 1938 v Sofii v Bulharsku. V roce 1948 přesídlil do Izraele. Vystudoval městskou střední školu E v Tel Avivu. Absolvoval studium ekonomie a mezinárodních vztahů na Hebrejské univerzitě. Politologii studoval na Pařížské univerzitě, kde získal i doktorát. Pracoval pak jako vědecký pracovník, vysokoškolský přednášející a publicista.\n\nV letech 1958-1959 byl editorem týdenní přílohy o vědě pro list Davar. V letech 1960-1964 přispíval z Paříže do listu LaMerhav. Od roku 1965 byl členem strany Rafi. V roce 1967 působil jako mluvčí Ministerstva obrany Státu Izrael. V letech 1970-1973 přednášel na Haifské univerzitě. Byl členem ústředního výboru Strany práce. Vydal množství odborných knih i beletrie.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Byl členem výboru pro vzdělání a kulturu a výboru pro zahraniční záležitosti a obranu. Ve volbách v roce 1984 neuspěl. Znovu se v Knesetu objevil až po volbách v roce 1988, opět za Ma'arach. V průběhu volebního období se byla strana Ma'arach sloučena do Strany práce. Bar Zohar byl předsedou parlamentního výboru pro vzdělání a kulturu a členem výboru pro ústavu, právo a spravedlnost a výboru pro televizi a rozhlas. Ve volbách v roce 1992 mandát poslance neobhájil.\n\nPozději před volbami v roce 2009 se přidal k nové straně Jisra'el Chazaka, která ale nezískala mandát.\n\n"}
{"id": "654251", "url": "https://cs.wikipedia.org/wiki?curid=654251", "title": "Kromaňonci", "text": "Kromaňonci\n\nKromaňonec nebo kromaňonský člověk nebo cromagnonský člověk je vědecky nepřesné označení pro mladopaleolitického Homo sapiens sapiens. O kromaňoncích mluvíme cca od 35 000 BP (nejstarší nálezy) do cca 10 000 BP. V druhé polovině 20. století (kdy i neandertálce považovali za poddruh Homo sapiens) někteří badatelé kromaňonce „vědecky“ označovali jako člověk předvěký, čili latinsky \"Homo sapiens (sapiens) fossilis\", \"Neoanthropus fosssilis\" či \"Homo sapiens diluvialis\".\n\nKromaňonští lidé sbírali plody, kořínky a lovili divokou zvěř. Žili v prostých jeskyních a přístřešcích. Přibližně před 10 000 lety se mentálně vyvinuli natolik, že se způsobem myšlení a bohatšími výrazovými prostředky začali podobat modernímu člověku. Vytvářeli již první umělecká díla včetně jeskynních maleb ve Francii, Španělsku a na Sahaře. Zhotovovali šperky, figurky, oděvy, přístřešky, nástroje a lovecké zbraně.\n\nKromaňonci měli robustní stavbu těla a byli silní. Tělo bylo celkově těžké a pevné se silnou muskulaturou. Čelo bylo docela rovné (na rozdíl od ubíhajícího u Neandertálce) a jen s nepatrnými nadočnicovými oblouky. Obličej byl krátký a široký. Brada byla nápadná. Objem mozku byl kolem 1 600 cm, tedy větší než průměrný objem mozku současného moderního člověka. V roce 2018 byla poprvé rekonstruována podoba tváře první objevené kostry „kromaňonce“ z roku 1868.\n\nOznačení \"Kromaňonec\" pochází od názvu jeskyně \"Abri de Cro-Magnon\" ve Francii (\"abri\" je francouzsky označení pro kamenné přístřeší, \"cro\" je okcitánsky „díra“ nebo „dutina“,\na Magnon je jméno majitele pozemku)\nu osady Les Eyzies v komuně Les Eyzies-de-Tayac-Sireuil v jihozápadní Francii, kde byla nalezena první lebka Kromaňonce v roce 1868.\nKromaňonec je nejstarší známý anatomicky moderní člověk (\"Homo sapiens sapiens\") v Evropě. Kromaňonci byly spojeni s velmi známými jeskynními malbami v Lascaux a s aurignacienskou kulturou, jejíž pozůstatky jsou známé z jižní Francie a Německa. Po dalších nálezech v archeologických lokalitách v západní Evropě i jinde a po vylepšení radioaktivního datování na počátku 21. století, byly tyto nálezy přidány do taxonomické klasifikace hominoidů.\n\n"}
{"id": "654252", "url": "https://cs.wikipedia.org/wiki?curid=654252", "title": "Jekatěrina Gamovová", "text": "Jekatěrina Gamovová\n\nJekatěrina Alexandrovna Gamovová rusky: \"Екатерина Александровна Гамова\" (* 17. říjen 1980 Čeljabinsk, Sovětský svaz, dnes Rusko) je ruská volejbalistka.\n\nByla členkou ruského reprezentačního týmu, který získal zlaté medaile na mistrovstvích světa v letech 2006 a 2010 a stříbrné medaile na Olympijských hrách roku 2000 v Sydney a roku 2004 v Athénách.\n\nNa mistrovství světa roku 2010 v Tokiu byla vyhlášena za nejužitečnější hráčku šampionátu. \n\n"}
{"id": "654263", "url": "https://cs.wikipedia.org/wiki?curid=654263", "title": "Arje Eli'av", "text": "Arje Eli'av\n\nArje Eli'av (: אריה אליאב, neformálně též Arje Lova Eli'av, אריה לובה אליאב, narozen jako Lev Lipšic) byl izraelský politik a poslanec Knesetu za strany Ma'arach, Izraelská strana práce, Ma'arach, Sia'a soci'alistit acma'it, Machane smol le-Jisra'el, Ma'arach a Izraelská strana práce.\n\nNarodil se 21. listopadu 1921 v Moskvě v tehdejším Sovětském svazu. V roce 1924 přesídlil do dnešního Izraele. Vystudoval Halperinovu školu a gymnázium Herzlija v Tel Avivu. Absolvoval studium historie a sociologie na Hebrejské univerzitě. V roce 1936 se připojil k židovským vojenským jednotkám Hagana, v letech 1941–1945 bojoval v Britské armádě. V letech 1946–1948 se podílel na organizování ilegální židovské imigrace (Alija Bet) v jednotkách Paljam. Během války za nezávislost sloužil v izraelské armádě, kde působil v Izraelském vojenském námořnictvu. Dosáhl hodnosti podplukovníka (Sgan Aluf). Pracoval pak jako učitel a sociolog.\n\nV letech 1949–1953 byl poradcem Levi Eškola v osidlovacím odboru Židovské agentury. V letech 1955–1957 byl jedním z hlavních organizátorů budování sítě nových osad v regionu Chevel Lachiš. V roce 1956 se podílel na záchraně Židů z egyptského města Port Said. V letech 1958–1960 byl prvním tajemníkem na izraelské ambasádě v Moskvě. Počátkem 60. let 20. století řídil zakládání města Arad. V letech 1962–1964 vedl záchranářské práce v Íránu po tamním velkém zemětřesení. Roku 1972 vedl podobný záchranný tým vNikaraguji. V letech 1969–1971 byl generálním tajemníkem Strany práce a v této funkci podporoval ústupky arabským státům. Byl zakladatelem organizace Israeli Council for Israeli-Palestinian Peace. V letech 1976–1977 se angažoval v rozhovorech se zástupci Organizace pro osvobození Palestiny. Vydal množství knih o dějinách Izraele a Blízkého východu.\n\nV izraelském parlamentu zasedl poprvé po volbách v roce 1965, do nichž šel za stranu Ma'arach. Byl členem výboru práce, výboru finančního a výboru pro ekonomické záležitosti. Ve volbách v roce 1969 mandát obhájil, opět za Ma'arach. Usedl jako člen do výboru pro záležitosti vnitra, výboru pro zahraniční záležitosti a obranu a výboru pro veřejné služby. Ve volbách v roce 1973 byl opětovně zvolen na kandidátce Ma'arach. Během volebního období ale ze strany odešel. V dubnu 1975 opustil stranu Ma'arach a přidal se k formaci Ja'ad-Hnutí za lidská práva. Později zakládal stranu Sia'a soci'alistit acma'it (Nezávislá socialistická frakce). Znovu byl zvolen ve volbách v roce 1977, nyní za levicovou kandidátku Machane smol le-Jisra'el (Levý tábor Izraele), kterou zakládal. Byl členem výboru práce a sociálních věcí a výboru pro imigraci a absorpci. Na mandát rezignoval v lednu 1979. Po rezignaci z Knesetu v roce 1979 se věnoval vzdělávání v Or Akiva. V roce 1981 přednášel na vysoké škole v Tel Chaj. Byl členem organizace International Center for Peace in the Middle East.\n\nNaposledy byl zvolen do parlamentu ve volbách v roce 1988, opět za Ma'arach. V průběhu volebního období byla ovšem strana Ma'arach sloučena do Strany práce. Usedl do výboru pro zahraniční záležitosti a obranu a výboru pro vzdělávání a kulturu. Ve volbách v roce 1992 nekandidoval. V roce 1993 usiloval o nominaci na prezidenta Izraele za Stranu práce, ale byl nakonec poražen Ezerem Weizmanem. V roce 1986 založil mládežnickou vesnici Nicana, kde pak působil jako její ředitel.\n\nZastával i vládní posty. V letech 1966–1967 to byl náměstek ministra obchodu a průmyslu, v letech 1968–1969 náměstek ministra absorpce imigrantů.\n\nZemřel 30. května 2010 ve věku 88 let. Roku 2011 byla po něm pojmenována, na přání místních obyvatel, nově budovaná vesnice Eli'av nedaleko regionu Chevel Lachiš.\n\n"}
{"id": "654285", "url": "https://cs.wikipedia.org/wiki?curid=654285", "title": "Velvyslanci Evropské unie", "text": "Velvyslanci Evropské unie\n\nToto je seznam velvyslanců Evropské unie v zemích a při mezinárodních organizacích.\n\n\n"}
{"id": "654290", "url": "https://cs.wikipedia.org/wiki?curid=654290", "title": "Oxid holmitý", "text": "Oxid holmitý\n\nOxid holmitý (HoO) je oxidem holmia, které je v něm přítomno v oxidačním čísle III.\n\nS chlorovodíkem nebo chloridem amonným reaguje za vzniku chloridu holmitého:\n\nHoO + 6 NHCl → 2 HoCl + 6 NH + 3 HO.\n\nPoužívá se k výrobě barevného skla.\n"}
{"id": "654291", "url": "https://cs.wikipedia.org/wiki?curid=654291", "title": "Václav Bělohradský (patolog)", "text": "Václav Bělohradský (patolog)\n\nVáclav Bělohradský (14. ledna 1844 Tursko – 5. října 1896 Praha) byl český patolog. Roku 1872 získal doktorský titul na lékařské fakultě, v roce 1883 se habilitoval na právech, kde poté přednášel soudní lékařství. V roce 1890 byl jmenován mimořádným profesorem. Pracoval jako soudní znalec a přispíval články do odborných časopisů. Byl uznávaný pro své rozsáhlé znalosti a pedagogický talent.\n\nPo maturitě na novoměstském gymnáziu studoval na pražské lékařské fakultě, kterou úspěšně absolvoval v roce 1872. Roku 1883 se habilitoval jako docent soudní medicíny a začal přednášet na české právnické fakultě. Roku 1887 byl zapsán jako soudní znalec pro oblast trestního práva a o rok později i pro občanské právo.\n\nRoku 1890 byl jmenován mimořádným profesorem.\n\nByl všeobecně uznávaný pro své rozsáhlé vědomosti, a to nejen ve svém oboru. Podrobně znal řecké a římské klasiky a někdy z nich čerpal informace o projevech duševních poruch. Měl pedagogický talent, jeho přednášky byly poučné a oblíbené. V odborných článcích prokazoval hlubokou znalost literatury a používal výstižný styl. Dokonale ovládal histologii, chemii, chirurgii a vnitřní lékařství.\n\nDlouhodobě trpěl neurózami, které se s postupem času stupňovaly. V poslední době se stranil lidí, a to i svých nejbližších přátel. Nepříznivě na něj také zapůsobila nemoc manželky. 5. října 1896 odpoledne byl nalezen mrtev ve svém kabinetu v druhém patře Karolina, příčinou smrti byla otrava. Pohřben byl 8. října na Olšanských hřbitovech za účasti rektora UK (Jan Jaromír Hanel), děkanů lékařské a právnické fakulty a dalších představitelů akademické obce i veřejného života.\n\nBělohradský přispíval do odborných časopisů. K jeho oblíbeným tématům patřily psychopatologie, kazuistika, sexualita a řešení soudně-lékařských záhad (např. správné rozlišení mezi vraždou a sebevraždou).\n\nJeho články vycházely především v \"Časopise českých lékařů\" a \"Prager Zeitschrift für Heilkunde\"\n\nSamostatně vyšly:\n"}
{"id": "654292", "url": "https://cs.wikipedia.org/wiki?curid=654292", "title": "Stephen L. Baker", "text": "Stephen L. Baker\n\nStephen L. Baker (* 1955) je americký novinář, spisovatel a absolvent Kolumbijské univerzity. Jeho první kniha \"Numerati\" se zabývá lidským chováním v digitálním věku. Mezi první profesní úspěchy patří získání místa hlavního ekonomického reportéra časopisu The Daily Journal ve Venezuele. Od roku 1987 do prosince 2009 byl zaměstnancem týdeníku BusinessWeek. V současné době pracuje na své druhé knize s názvem \"Final Jeopardy\" (Jeopardy je soutěž typu Riskuj!), ve kterém píše o superpočítači firmy IBM jménem Watson. Tento počítač nové generace umí analyzovat text, hledat souvislosti a vyhodnocovat výsledky s takovou správností, že se mu dokonce podařilo porazit lidského protivníka v oblíbené hře Jeopardy.\n\n"}
{"id": "654293", "url": "https://cs.wikipedia.org/wiki?curid=654293", "title": "Seznam hokejistů draftovaných týmem Kansas City Scouts", "text": "Seznam hokejistů draftovaných týmem Kansas City Scouts\n\nToto je kompletní seznam hokejistů, kteří byli draftováni v NHL do týmu Kansas City Scouts. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "654300", "url": "https://cs.wikipedia.org/wiki?curid=654300", "title": "École de bibliothécaires-documentalistes", "text": "École de bibliothécaires-documentalistes\n\nÉcole de bibliothécaires-documentalistes (\"Škola knihovníků a dokumentátorů\") je soukromá škola v Paříži, která sídlí v prostorách Katolického institutu a poskytuje vyšší vzdělání v oblasti knihovnictví a správy informací. Škola byla založena v roce 1935.\n\nŠkola nabízí dvouleté studium v oblasti denního vzdělávání. Po jeho absolvování obdrží účastníci diplom správce informací (gestionnaire de l'information). V rámci dalšího vzdělávání (večerní kurzy) je možné získat též osvědčení odborného asistenta knihovníka-dokumentátora (250 vyučovacích hodin) nebo osvědčení knihovníka-dokumentátora (320 hodin).\n\nOba typy kurzů připravují posluchače jak práci v knihovnách tak v dokumentačních centrech.\n\n"}
{"id": "654302", "url": "https://cs.wikipedia.org/wiki?curid=654302", "title": "Dión z Prúsy", "text": "Dión z Prúsy\n\nDión z Prúsy (Δίων Χρυσόστομος ), Dión Zlatoústý nebo též Dión Cocceianus (po 40 – před 120) byl řecký řečník, spisovatel, filosof a historik působící na území Římské říše v 1. století. \n\nDión se narodil v Prúse (nyní Bursa) v římské provincii Bithýnie (nyní součást severozápadního Turecka). Jeho otec Pasikratés se věnoval s velkou péčí jeho vzdělávání již od raného mládí. Zprvu byl zaměstnán v místě svého narození, kde vykonával významné úřady, zde také psal své první projevy, řečnické a sofistické eseje. Teprve později se s velkým nadšením oddal studiu filosofie ve které se však neomezoval na určitou filosofickou oblast nebo školu a rovněž se vzdal vytváření nových hlubokých teorií. Jeho cílem byla spíše aplikace filosofické nauky pro potřeby praktického života, především pak pro správu věcí veřejných a zájmu jak těmito prostředky dosáhnout lepšího stavu věcí. Ze všech filosofických škol jej pak nejvíce okouzlil stoicismus a filosofie středního platonismu.\n\nDión z Prúsy byl součástí Druhé sofistické školy řeckých filosofů, která dosáhla svého vrcholu na počátku 2. století. Napsal mnoho filosofických a historických prací.\n\n"}
{"id": "654304", "url": "https://cs.wikipedia.org/wiki?curid=654304", "title": "Popa Chubby", "text": "Popa Chubby\n\nTheodore Joseph Horowitz (31. březen 1960, Bronx, New York City, New York, USA), hlavně známý jako Popa Chubby, je americký bluesový zpěvák, kytarista a skladatel.\n\n\n"}
{"id": "654305", "url": "https://cs.wikipedia.org/wiki?curid=654305", "title": "Ukmergė", "text": "Ukmergė\n\nUkmergė je třinácté největší město v Litvě. Je to okresní město ve Vilniuském kraji, 71 km na severovýchod od Kaunasu. Městem protéká řeka Šventoji, ve městě se do ní zprava vlévá říčka Ukmergėlė, dříve nazývaná Vilkamergė nebo Vilkamergėlė. Na pravém břehu Šventoji stojí v centru města Staré město (městská památková rezervace) a\nhradiště Ukmergės piliakalnis.\n\nUkmergė je jedním z nejstarších měst v Litvě. Nejpopulárnější je (nedoložená) verze, že vzniklo v roce 1225. Ačkoliv zajisté město i hrad zde byly mnohem dříve, jako oficiální jubileum města se uvádí rok 1333, kdy město bylo poprvé zmíněno v kronice Hermanna von Wartberge \"Chronicon Livoniae\" pod názvem Vilkenberge.\n\nV roce 1486 Ukmergė dostalo městská práva, v roce 1792 opakovaně. V roce 1935 byla potvrzena městská práva I. řádu.\n\n\nV \"Chronicon Livoniae\" bylo město zmíněno pod názvem Vilkenberge. V té době byl litevský název nejspíše Vilkamergė. Do I. světové války byl oficiální název Vilkmergė (synonyma: Aukmergė, Likmerė). Později se postupně stále více vžívalo pojmenování Ukmergė, po II. světové válce již jako jediné.\n\nNázev pravděpodobně vznikl podle názvu říčky, Ukmergėlė, dříve nazývané Vilkamergė nebo Vilkamergėlė. Ten název je složeninou ze dvou částí: Vilka- a -mergė. První část je podle litevského slova \"vilkas\" (překloněno do rodu ženského; v soudobé litevštině se ale říká vilkė, ne vilka), tedy vlčice. Druhá část se nedá vysvětlit pomocí odpovídajících litevských slov (podobnost se slovem \"merga\" – dívka, děvečka – je čistě náhodná), ale v lotyštině slova \"merga, marga\" – mrholení nebo sloveso \"mergat\" – poprchávat mohla mít dříve obecnější význam smáčení, proudění, zurčení, který by se dal logicky dovodit při vzniku názvu Vilkamergė/Vilkmergė. Jak město vyrostlo, název říčky dostal koncovku zdrobněliny a stala se z ní Vilkmergėlė, nyní Ukmergėlė.\n\nVolně by se tedy dal název města přeložit jako Vlčice-Mrlinka nebo Vlčice-Malá-Mže nebo prostě \"potůček Vlčice\".\n\n\n\n\n\n\n\n"}
{"id": "654311", "url": "https://cs.wikipedia.org/wiki?curid=654311", "title": "Selce (Crikvenica)", "text": "Selce (Crikvenica)\n\nSelce je vesnice a oblíbené rekreační místo v Chorvatsku, na pobřeží Kvarnerského zálivu.\n\nJe to nejjižnější část známého města Crikvenica, pod které administrativně patří. Od Rijeky je Selce vzdálená cca 40 km. Sousedními obcemi jsou Kraljevica a Novi Vinodolski.\n\n"}
{"id": "654312", "url": "https://cs.wikipedia.org/wiki?curid=654312", "title": "Narušení optických podmořských kabelů 2008", "text": "Narušení optických podmořských kabelů 2008\n\nNarušení optických podmořských kabelů byla série tří oddělených incidentů z roku 2008, při nichž došlo k větším škodám na optické kabeláži pro konektivitu zemí zejména v oblasti Středozemního moře, Indie a Středního východu (s výjimkou Izraele a Iráku).\n\n\nNarušení byla nejdříve dávána za vrub buď běžné praxi, při které k porušení kabelů občas dochází, a nebo porušení kotvami lodí. Nicméně, např. pro narušení na egyptském pobřeží nebyly z egyptských sledovacích systémů nalezeny žádné lodi v oblasti. \n\nVzhledem k tomu, že 18. února 2008 a Sami al-Murshed, pověřený OSN za vyšetřování incidentu nevyloučil záměrný akt sabotáže, vynořily se i alternativní (konspirační) vysvětlení. Z nich dominovala souvislost s Íránskou ropnou burzou, která měla být během několika následných dnů otevřena (17. února na ostrově Kiš – v místě prvního narušení) a svým obchodováním s ropnými produkty s vyloučením amerického dolaru by narušila petrodolarový cyklus a tím zpochybnila krytí amerického dolaru v podobě ropy i dolarovou hegemonii.\n\n "}
{"id": "654313", "url": "https://cs.wikipedia.org/wiki?curid=654313", "title": "Seznam hokejistů draftovaných týmem Colorado Rockies", "text": "Seznam hokejistů draftovaných týmem Colorado Rockies\n\nToto je kompletní seznam hokejistů, kteří byli draftováni v NHL do týmu Colorado Rockies. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "654321", "url": "https://cs.wikipedia.org/wiki?curid=654321", "title": "Hliníkový disk", "text": "Hliníkový disk\n\nHliníkový disk je součást kola automobilu (ráfek), vyrobená ze slitiny hliníku a několika dalších lehkých kovů. Díky vysokému podílu hliníku se tyto disky nazývají Alu kola. Odlévají se jako jeden kus (v případě šroubovaných kol jsou složeny z více dílů). V závěrečné fázi se na hliníkové disky nanáší vrstva ochranného laku.\n\nOproti ocelovým diskům mají hliníkové disky výhodu ve svém estetickém vzhledu. Disky z Al slitiny s vysokým podílem magnézia jsou navíc mimořádně lehké.\nHliníkové disky jsou lakované, proto jim, zvláště v zimě, hrozí, že se ve slaném prostředí tato vrstva poškodí a slitina kovů pod lakem začne galvanicky korodovat, což může vést k úniku vzduchu pneumatiky.\nHliníkové disky kola nejsou celkově výrazně lehčí než ocelové, ale mají příznivější rozložení hmoty, což se pozitivně projevuje poklesem hodnot setrvačných sil rotujícího kola, tím se zvyšuje dynamika akcelerace i brzdění. Hliníkové disky nejsou, na rozdíl od plechových disků svařovány, ale při větší deformaci se tříští, na rozdíl od ocelových s trvalou deformací.\n\nDisky ze slitiny hořčíku se používají zejména pro závodní vozy, případně exkluzivní modely kol pro sportovní osobní automobily. Kola jsou vyráběna kováním ze slitiny hořčíku (ZK60, AZ31 a AZ91). Lité disky ze slitin hořčíku jsou používány pro kola motocyklů.\nHmotnost průměrného automobilového disku z hořčíku je asi 5-9 kg (v závislosti na velikosti). Na rozdíl od běžného hliníkového disku, kde může být hmotnost až dvojnásobná.\nNevýhodou hořčíkových kol je hořlavost, z tohoto důvodu byla hořčíková kola v rámci některých motoristických závodů zakázána.\n\nPět typů značení:\n\nŠířka ráfku je v palcích.\n1\" (palec) = 2,54 cm.\nPříklad značení šířky: 5,5×14, 6×14\n\nPrůměr ráfku je také v palcích a je shodný s průměrem pneumatiky.\n\nPCD je parameter počtu děr na roztečné kružnici. Počet šroubových děr x průměr roztečné kružnice v mm (vzdálenost dvou protilehlých děr).\nPříklad PCD: 5x100\n\nVzdálenost od osy kola k dosedací ploše kola. Uveden v mm. Při pohledu na automobil zepředu jsou alu kola s větším ET zálisem schována více v podběhu (jsou v blatníku více zapuštěná dovnitř automobilu), přičemž kola s menším ET zálisem vystupují z podběhu do stran více (kola jsou při pohledu zepředu vidět více).\n\nVelikost středového (středícího) otvoru. Uvedeno v mm.\n\nTři typy oprav:\n\nRovnání na soustruhu je spojeno s obrušováním samotného materiálu hliníkového disku. Dochází při tom k úbytku hliníku, což má za příčinu postupné zmenšování rozměrů a ztrátu pevnosti.\n\nRovnání na soustruhu nelze provádět opakovaně z důvodů popsaných výše. Samotnému soustružení často předchází rovnání paličkou a kladivem.\n\nRovnání pomocí paličky a kladiva je nejprimitivnější způsob opravy hliníkových disků. Při něm se však velice složitě dosahuje přesné kruhovosti ráfků, jehož přípustná hodnota je podle norem pro radiální i axiální směr 1,2 mm.\n\nRovnání pomocí hydraulické stolice je nejmodernější metoda. Při ní se diskům zachovávají výrobní rozměry a nedochází k úbytku materiálu jako v případě soustružení.\n\nStolice je vybavena zaměřovacím zařízením, díky kterému je dosaženo narovnání do výrobních tvarů. Dále obsahuje soustruh, který slouží pro opravu poškrábaných okrajů a lemů.\n\n\n"}
{"id": "654324", "url": "https://cs.wikipedia.org/wiki?curid=654324", "title": "Seznam hokejistů draftovaných týmem Atlanta Flames", "text": "Seznam hokejistů draftovaných týmem Atlanta Flames\n\nToto je kompletní seznam hokejistů, kteří byli draftováni v NHL do týmu Atlanta Flames. To zahrnuje každého hráče, který byl draftován, bez ohledu na to, zda hrál za tým.\n\n\n"}
{"id": "654325", "url": "https://cs.wikipedia.org/wiki?curid=654325", "title": "For-l'Évêque", "text": "For-l'Évêque\n\nFor-l'Évêque je bývalá věznice v Paříži. Její název pochází původně z latinského \"forum episcopi\" (biskupův soud), což označovalo duchovní jurisdikci, neboť toto vězení spadalo původně pod správu pařížského biskupa. Jako církevní vězení bylo zrušeno v roce 1674 a přeměněno na královské vězení pro dlužníky a potulné herce, kteří se provinili při představení. Vězení bylo zrušeno v roce 1780 a později zbořeno.\n\nVěznice pařížského biskupa se nacházela v ulici \"Rue Saint-Germain-l'Auxerrois\". Biskup Maurice de Sully nechal kolem roku 1161 vybudovat nový biskupský palác a s ním i věznici. Filip II. August viděl v počínání biskupa ohrožení svých soudních práv. Spor o rozsah soudních kompetencí mezi králem a biskupem byl částečně vyřešen až v roce 1222. Ovšem objevoval se i v pozdějších dobách. Definitivně až Ludvík XIV. rozhodl o zrušení biskupského soudu a věznice. V roce 1674 vydal patent o zrušení soudu a přenesení kompetencí na Grand Châtelet. For-l'Évêque se tak stal světským vězením. Když byl Jacques Necker jmenován ministrem financí, provedl inspekci věznic. Petit Châtelet a For-l'Évêque byly shledány jako velmi nezdravé a vlhké a proto Ludvík XVI. nařídil v roce 1780 jejich uzavření a přeložení vězňů do věznice Force. Začala postupná demolice vězení, která byla dokončena na počátku 19. století.\n"}
{"id": "654326", "url": "https://cs.wikipedia.org/wiki?curid=654326", "title": "Prázdniny (rozcestník)", "text": "Prázdniny (rozcestník)\n\nPrázdniny mohou být:\n\n\n\n\n\n\n"}
{"id": "654330", "url": "https://cs.wikipedia.org/wiki?curid=654330", "title": "Rovnováha (Star Trek: Stanice Deep Space Nine)", "text": "Rovnováha (Star Trek: Stanice Deep Space Nine)\n\n„Rovnováha“ (v originále „Equilibrium“; v původním českém překladu „Ekvilibrium“) je v pořadí čtvrtá epizoda třetí sezóny seriálu \"\".\n\nPři večeři pro důstojníky pořádané komandérem Siskem zkusí Jadzia zahrát na Jakeovy klávesy. Podle jejího tvrzení ona ani žádný předcházející hostitel Daxe neměl hudební nadání, ale i tak dokáže zahrát část neznámé skladby. Jadziino chování se prudce mění, stává se agresivní a popudlivou, a rovněž ji začínají trápit halucinace postavy s maskou. Doktor Bashir při vyšetření zjistí nízkou hladinu izoboraminu; to by vedlo k odvržení symbionta a smrti obou dvou.\n\nJadzia spolu se Siskem a Bashirem cestují na planetu Trill. I přes okamžitou léčbu se však Jadzii vracejí nové halucinace. Jeden ze strážců nespojených symbiontů tvrdí, že se v případě Jadzii nejedná o halucinace, ale o vzpomínky některého z hostitelů. Počítač vypátrá autora skladby, kterou Jadzia hrála; ta má při pohledu na jeho fotografii vizi a upadá do šoku.\n\nSisko a Bashir vypátrají, že Komise pro symbiózu, která je zodpovědná za přidělování symbiontů, provedla před mnoha lety riskantní pokus, který nevyšel. Následkem toho má symbiont Dax zablokovanou část paměti, což Komise nechce přiznat. Hodlá symbionta přesunout do nového hostitele, což by Jadzii zabilo. Sisko vyhrožuje, že celý případ zveřejní. To by znamenalo destabilizaci trillské společnosti, protože spojení se symbionty je schopna skoro polovina Trillů a stal by z něj obyčejný obchod. Komise ustupuje a umožňuje Jadzii vstoupit do nádrže se symbionty, kteří uvolňují paměťový blok.\n\n"}
{"id": "654333", "url": "https://cs.wikipedia.org/wiki?curid=654333", "title": "Martin Freeman", "text": "Martin Freeman\n\nMartin John Christopher Freeman (* 8. září 1971, Aldershot, Hampshire, Anglie, Spojené království Velké Británie a Severního Irska) je britský herec.\n\nNarodil se v hampshirském Aldershotu. Je nejmladší z pěti dětí námořního důstojníka Geoffreyho Freemana a Philomeny Freeman, rozené Norris. Má tři starší bratry, Benedicta, Timothyho (Tima), který byl v 80. letech členem art-pop skupiny Frazier Chorus a Jamese (Jamieho), který je hudebník a webdesigner, a starší sestru Lauru. Jeho bratranec z matčiny strany je komik Ben Norris. Po rozvodu rodičů žil s otcem. Když mu bylo deset let, jeho otec zemřel na infarkt myokardu a Martin Freeman se přestěhoval zpět k matce a nevlastnímu otci Jamesovi.\n\nNavštěvoval salesiánskou školu v Chertsey. V 15 letech začal navštěvovat dramatický kroužek, což naznačilo, jakým směrem se bude ubírat jeho další studium. V 17 letech proto přestoupil na londýnskou \"Central school of speech and drama\".\n\nPo vystudování školy začal Martin Freeman hrát v divadle, v televizních seriálech i ve filmech. Jeho první filmová role byla v krátkometrážním snímku \"I just want to kiss you\". Poté si zahrál v úspěšných seriálech \"Black Books\" a v britském seriálu \"Kancl\", kde hrál jednu z hlavních rolí – Tima Canterburyho. V roce 2002 hrál ve filmu Sachy Baron Cohena \"Ali G Indahouse\". O rok později se nezapomenutelným způsobem zhostil role stydlivého herce intimních scén v romantickém filmu \"Láska nebeská\". Rok 2005 mu přinesl do té doby jeho nejznámější roli, a to \"Arthura Denta\" ve filmu \"Stopařův průvodce po Galaxii\". Zlomovou rolí, která ho zapsala do povědomí fanoušků a přinesla mu věhlas, ale získal až v roce 2010. Tehdy získal roli doktora Johna Watsona v dnes již kultovním seriálu \"Sherlock\" z produkce BBC. V roce 2012 byl obsazen do role Bilba Pytlíka z trilogie \"Hobit\" Petera Jacksona. Není tajemstvím, že byl vybrán na základě svého výkonu v seriálu \"Sherlock\". Po prvním a druhém díle s názvem \"\" a \"\" kritici nešetří chválou na jeho hlavu. V roce 2014 se Martin objevil ve třetím a posledním dílu trilogie \"Hobit\", a to ve filmu \"\", nebo v krimiseriálu \"Fargo\".\n\nV roce 2011 vyhrál cenu BAFTA za nejlepší výkon ve vedlejší roli za výkon v seriálu \"Sherlock\". V roce 2013 získal cenu MTV pro nejlepšího hlavního hrdinu za ztvárnění Bilba Pytlíka v \"Hobitovi.\n\nV roce 2000 se seznámil se svou bývalou partnerkou, herečkou Amandou Abbington (* 1974), se kterou má v současnosti syna Joea (* 2006) a dceru Grace (* 2008). 22. prosince 2016 v rozhovoru pro Financial Times Martin uvedl, že se se svou partnerkou rozešli, důvod ovšem nesdělil.  \"“I’m not with Amanda any more. It’s very, very amicable – I’ll always love Amanda.”\"\n\nMartin Freeman je věřící katolík a vegetarián.\n\n\n"}
{"id": "654340", "url": "https://cs.wikipedia.org/wiki?curid=654340", "title": "Vigo (rozcestník)", "text": "Vigo (rozcestník)\n\nVigo může být:\n\n\n\n"}
{"id": "654345", "url": "https://cs.wikipedia.org/wiki?curid=654345", "title": "Laine", "text": "Laine\n\nPříjmení Laine nosí více různých osobností:\n\n"}
{"id": "654346", "url": "https://cs.wikipedia.org/wiki?curid=654346", "title": "Isaiah West Taber", "text": "Isaiah West Taber\n\nIsaiah West Taber (17. srpna 1830, New Bedford, Massachusetts - 22. února 1912) byl americký daguerrotypista, ambrotypista a fotograf, který pořídil celou řadu snímků Kalifornie. Fotografie později věnoval Kalifornské státní knihovně, s tím, že \"by stát měl zachovávat jména a tváře, a udržovat vzpomínky co dělali a čím byli\" Kromě toho maloval také sketče a byl zubařem.\n\nNarodil se v New Bedfordu v Massachusetts a v období 1845 - 1849 pracoval na moře na velrybářské lodi. Kalifornii poprvé navštívil v roce 1850. Zpátky na východ se vrátil v roce 1854 a otevřel své první fotografické studio v Syracuse, New York. V roce 1864 se vrátil do Kalifornie, kde pracoval v ateliéru H. W. Bradleye a Williama Rulofsona do roku 1873.\n\nV roce 1871, kdy otevřel své vlastní studio, získal věhlas reprodukcemi krajinářských fotografií Carletona Watkinse. Jeho negativy získal poté, co Watkins zkrachoval, ale reprodukce Taber prodával bez marže pro Watkinse.\n\nAsi v roce 1880 Taber podnikl šestitýdenní fotografický výlet na Havajské ostrovy, kde mimo jiného fotografoval havajského krále Kalākaua, tři portréty celé postavy. V následujícím roce navštívil Kalākaua Taberovo studio v San Franciscu. V té době studoval techniku fotografie také japonský fotograf Suzuki Shin'ichi (1855–1912); Suzuki také fotografoval krále Kalākaua (v roce 1881), což může být zdrojem některých názorů, že se některé pohlednice japonské krajiny dostaly do Taberova archivu.\n\nOd 90. let Taber rozšířil provoz svých studií v Londýně i na dalších místech v Evropě. Nicméně zemětřesení v San Franciscu v roce 1906 a následný požár zničili Taberovo studio, galerii i sbírku negativů a ukončilo jeho kariéru.\n\n"}
{"id": "654349", "url": "https://cs.wikipedia.org/wiki?curid=654349", "title": "Karl Brjullov", "text": "Karl Brjullov\n\nKarl Pavlovič Brjullov (, Petrohrad, Rusko – Manziana, Papežský stát, dnes Itálie) byl ruský romantický malíř.\n\nZačal jako akademik. V létech 1830–1833 žil v Itálii, kde namaloval obraz \"Poslední den Pompejí\", který dokládá jeho zaujetí Davidem a Ingresem. Obraz mu ve vlasti vynesl velkou slávu, dokonce i hrabě Edward Bulwer-Lytton, který napsal knihu se stejnojmenným názvem, jež vyšla r. 1834, byl jím okouzlen. Pařížský salon mu udělil zlatou medaili, a to přispělo k jeho pověsti úspěšného malíře historických námětů.\n\nV další fázi své tvorby Brjullov nicméně opustil historické malířství a maloval portréty ruských šlechticů a šlechtičen, ale i významných ruských literátů, a také několik autoportrétů.\n\n"}
{"id": "654350", "url": "https://cs.wikipedia.org/wiki?curid=654350", "title": "Alexandr Andrejevič Ivanov", "text": "Alexandr Andrejevič Ivanov\n\nAlexandr Andrejevič Ivanov (Алекса́ндр Андре́евич Ива́нов, 28. července 1806, Petrohrad, Rusko - 15. července 1858, tamtéž) byl ruský malíř, přední představitel ruského klasicismu.\n\nVětšinu času žil v Římě, kde pracoval pod vlivem antiky a klasicistního malířství. Poté, co namaloval plátna jako \"Apollo\", \"Hyacint a Zefyr\" nebo \"Zjevení Krista Máří Magdaléně\" (1836), začal pracovat na obrovském plátně, kterému se věnoval až do své smrti, totiž \"Zjevení Krista lidu\" (1837-1857), nicméně nikdy nebyl s výsledkem své práce spokojený. Skutečně, plátno je těžkopádné a všechny skice k němu, včetně mistrovské hlavy Jana Křtitele, mají v sobě energii, jež finálnímu plátnu chybí. Když bylo toto plátno následující rok v Petrohradě vystaveno, nemělo předpokládaný ohlas. Ivanov v témže roce zemřel.\n\n"}
{"id": "654351", "url": "https://cs.wikipedia.org/wiki?curid=654351", "title": "Alfred A. Hart", "text": "Alfred A. Hart\n\nAlfred A. Hart (16. března 1816 – 5. března 1908) byl americký fotograf pracující pro firmu Central Pacific Railroad, aktivní v 19. století.\n\nHart byl oficiálním fotografem na západní polovině První transkontinentální železnice, pro kterou pořídil 364 historických stereofotografií během stavby železnice 60. letech. Hart prodával své negativy Carletonu Watkinsovi, který stereofotografie publikoval po celá 70. léta. Než se stal fotografem byl malířem panoramat. Jeho žákem byl malíř Silas Jerome Uhl.\n\n"}
{"id": "654352", "url": "https://cs.wikipedia.org/wiki?curid=654352", "title": "Hejda", "text": "Hejda\n\nSlovo Hejda může být:\n\n\n\n"}
{"id": "654353", "url": "https://cs.wikipedia.org/wiki?curid=654353", "title": "Třída Legend", "text": "Třída Legend\n\nTřída Legend (jinak též National Security Cutter – NSC či Maritime Security Cutter, Large) je třída kutrů Pobřežní stráže Spojených států amerických vyvinutých v rámci rozsáhlého modernizačního programu \"Integrated Deepwater System Program\" (IDS). Jsou to dosud největší postavené kutry americké pobřežní stráže, která budou zároveň plnit funkci vlajkových lodí. Celkem bylo objednáno 11 jednotek této třídy. Do služby jsou zařazovány od roku 2008.\n\nProgram \"Integrated Deepwater System Program\" byl zahájen v roce 2002. Jeho součástí je koupě 91 nových kutrů (8 třídy \"Legend\", 25 oceánských hlídkových kutrů a 58 menších kutrů), 35 letadel, 34 vrtulníků, 76 bezpilotních prostředků a modernizace 93 stávajících vrtulníků a 49 kutrů.\n\nKutry třídy \"Legend\" staví americký koncern Northrop Grumman Ship Systems ve svých loděnicích Ingalls Shipbuilding v Pascagoule ve státě Mississippi. Jejich životnost je plánována na 30 let. Nejprve byla objednána první skupina osmi kutrů. Kýl první jednotky \"Bertholf\" byl založen v srpnu 2004 a do služby loď vstoupila v roce 2008, následovaná o dva roky později druhou jednotkou \"Waesche\". Třetí kutr \"Stratton\" byl do služby přijat v březnu 2012. Poslední osmá jednotka má být dodána roku 2017.\n\nV září 2016 loděnice Ingalls Shipbuilding získala kontrakt na stavbu devátého plavidla. Jeho kýl byl založen 14. září 2018. V prosinci 2018 byly objednány další dvě jednotky, takže jejich celkový počet stoupl na 11 kusů.\n\nJednotky třídy \"Legend\":\nKutry mají oproti předchozí třídě vylepšené nautické vlastnosti, větší rychlost, vytrvalost a dosah. Mohou například vypouštět malé čluny, bezpilotní prostředky a vrtulníky za horších podmínek.\n\nVýzbroj tvoří jeden 57mm kanón Mk 101 s dostřelem 9 mil a jeden obranný systém Phalanx CIWS s 20mm kanónem. Na zádi kutrů se nachází přistávací paluba a dva hangáry pro uskladnění vrtulníků HH-60 či bezpilotních prostředků. Ze záďové rampy mohou být na moře spuštěny dva malé čluny typu RHIB. Pohonný systém je koncepce CODAG. Pro plavbu ekonomickou rychlostí slouží dva diesely MTU 20V1163, přičemž v bojové situaci se přidá ještě jedna plynová turbína General Electric LM2500. Lodní šrouby jsou dva. Nejvyšší rychlost dosahuje 28 uzlů. Dosah je 12 000 námořních mil.\n\n"}
{"id": "654357", "url": "https://cs.wikipedia.org/wiki?curid=654357", "title": "Carl Rottmann", "text": "Carl Rottmann\n\nCarl Rottmann (11. ledna 1797, Handschuhsheim – 7. července 1850, Mnichov) byl německý romantický malíř – krajinář, jeden z nejvýznamnějších představitelů německého romantismu. \n\nV mládí měl na vývoj Rottmanna vliv předčasně zemřelý Carl Philipp Fohr a také G. A. Wallis. V roce 1821 Rottmann nastoupil na mnichovskou Akademii, kde byl mimo jiné ovlivněn Josephem Antonem Kochem. Později ho Ludvík I. vyslal několikrát do Palerma. Ludvík I. ho pověřil malováním fresek italských krajin v Mnichově pro arkády v zahradách Hofgartenu. Tyto krajiny maloval v letech 1830–1833. V letech 1834–1835 podnikl Rottmann cestu do Řecka, kde ho uchvátily jasné, modravé tóny. Po cyklu italských krajin následovala série řeckých krajin malovaných na břidlicové desky (1838–1850). \n\nRottmann byl v celém Německu nadšeně uznáván a byl vzorem pro další generaci krajinářů.\n\n"}
{"id": "654359", "url": "https://cs.wikipedia.org/wiki?curid=654359", "title": "Karl Buresch", "text": "Karl Buresch\n\nKarl Buresch (12. října 1878 Groß-Enzersdorf, Rakousko-Uhersko – 16. září 1936 Vídeň, Rakousko) byl rakouský právník, křesťansko-sociální politik a kancléř Rakouska.\n\nZákladní školu dokončil v Groß-Enzersdorf a střední školu v Döblingu. V roce 1901 vystudoval práva na univerzitě ve Vídni a ve svém rodném městě si založil advokátní kancelář.\n\nV roce 1912 se stal členem Groß-Enzersdorfské rady a v roce 1916 se stal starostou města (byl jím do roku 1919). V témže roce se stal členem ústavního národního shromáždění (\"der Mitglied Konstituierenden Nationalversammlung\"). Byl členem rakouské Národní rady (1920–1934), zemským hejtmanem Dolních Rakous (1922–1931 a 1932–1933), a předsedou křesťansko-sociální strany.\n\nV roce 1931 se stal rakouským kancléřem. Po rozpadu největší rakouské banky Creditanstalt v červnu téhož roku a dalších problémech, které způsobily nestabilitu měny se Rakousko ocitlo v politické vřavě. Bureschovi se však podařilo sestavit kabinet po neúspěšných pokusech o předchůdců Otto Endera a Ignaze Seipela.\n\nSvůj mandát opustil roku 1932. Až do své smrti v roce 1936 byl ministrem financí (1935), ministrem bez portfeje (1935–1936) a guvernérem Österreichische Postsparkasse.\n\n"}
{"id": "654360", "url": "https://cs.wikipedia.org/wiki?curid=654360", "title": "Julius Schnorr von Carolsfeld", "text": "Julius Schnorr von Carolsfeld\n\nJulius Schnorr von Carolsfeld (26. března 1794 Lipsko – 24. května 1872 Drážďany) byl německý romantický malíř a kreslíř, představitel nazarénského slohu, který vznikl v Římě mezi lety 1808-1820.\n\nNejprve studoval u svého otce, malíře a grafika, ředitele lipské Akademie, a oba jeho bratři byli také malíři. Navštěvoval Tomášskou školu v Lipsku a od roku 1811 studoval na vídeňské akademii, odkud v předchozím roce odešel Friedrich Overbeck. Sblížil se zde s dalšími malíři a byl přijat do Spolku svatého Lukáše, který chtěl obnovit křesťanské umění podle starých italských vzorů. V roce 1818 podnikl cestu do Říma, zde spolupracoval s nazarény, jako byl Friedrich Overbeck a Peter von Cornelius. V Římě se podílel na výzdobě \"Villa Massimi\", která ho proslavila. Roku 1826 odešel na pozvání bavorského krále Ludvíka I. do Mnichova, kde se stal profesorem na Akademii a pracoval pro královský dvůr. V letech 1827-1867 vyzdobil pět sálů paláce Ludvíka I. pověstmi o Niebelunzích. Roku 1846 byl jmenován profesorem v Drážďanech a ředitelem tamější galerie. V letech 1851-1860 vytvořil 240 dřevorytů jako ilustrací k Bibli, které měly neobyčejný úspěch a stal se tak - vedle G. Doré - nejznámějším ilustrátorem Bible v 19. století. Navrhoval také okna pro katedrálu svatého Pavla v Londýně a další.\n\nSchnorr von Carolsfeld maloval krajiny, velké náboženské a historické fresky a byl také vynikající kreslíř. Jeho díla se vyznačují technickou dokonalostí, ale trpí jistou ztrnulostí a často i nedokonalou kompozicí. Jeho monumentální obrazy dnes nejsou příliš ceněny, zanechal však řadu pozoruhodných krajin a několik barevně jemných portrétů (\"Klara Bianka von Quant\", Národní galerie v Berlíně). Největší sbírka jeho obrazů je v Galerii nových mistrů v Drážďanech.\n\n"}
{"id": "654361", "url": "https://cs.wikipedia.org/wiki?curid=654361", "title": "Goodbye Lullaby", "text": "Goodbye Lullaby\n\nGoodbye Lullaby je čtvrté studiové album zpěvačky Avril Lavigne vydané roku 2011 s hlavním singlem What The Hell, který měl premiéru 31.12.2010 v show Dick Clark's New Year's Rockin' Eve with Ryan Seacrest.\n\nAlbum Goodbye Lullaby bylo vydáno 8. března 2011 v základní a rozšířené verzi (Deluxe edition). Základní verze obsahuje 14 písniček, rozšířená verze obsahuje navíc skladbu Bad Reputation a 3 akustické verze písniček What The Hell, Push a Wish You Were Here. Rozšířená verze obsahuje také DVD z přípravy alba.\n"}
{"id": "654362", "url": "https://cs.wikipedia.org/wiki?curid=654362", "title": "Porto Pino", "text": "Porto Pino\n\nK mysu téhož jména, který dosahuje maximální výšky 40 metrů, se vztahují rozlehlé borové lesy, spontánní borovice alepská, které se nachází na Sardinii pouze v této oblasti a na ostrově San Pietro. Borovice alepské zde rostou společně s duby, které jsou typické pro zdejší pobřežní prostředí a také jsou ve zdejší oblasti poměrně vzácné.\n\nV borovém lese vegetují i další druhy, včetně phoenica a Juniperus oxycedrus. Na západní straně vane vítr Maestral, který rozšiřuje nízké křoviny a lesostepi, kde dominuje jamovec, rozmarýn a několik druhů růží. \nDůležitý mokřad v Porto Pino tvoří soustava rybníků. Rybníky jsou určeny pro chov ryb a jsou přímo spojeny se solným jezerem Santa Caterina. Tuto oblast obývá mnoho druhů ptáků, včetně růžových plameňáků či ledňáčků.\n\nKanál, který odděluje moře od rybníka je dlouhý asi 70 metrů a je obsazen ve vnitřní části borovým lesem, který se nachází přímo na pláži, která se rozprostírá po délce 4 km.\n\nPláž Porto Pino je dlouhá cca 4 km. Ta je tradičně rozdělena do 3 částí: dvě oddělené pláže a oblast písečných dun. Takzvaná první pláž se nachází za obcí u parkoviště. Je dlouhá 550 metrů a oblíbená u plavců díky turistickým službám. Druhá pláž méně než 2 kilometry dlouhá se skládá z bílého písku a je méně navštěvovaná, s výjimkou začátku a konce, které jsou snáze dostupné. Ta je administrativně rozdělena mezi obcemi Sant'Anna Arresi a Teulada.\n\nOblast dun je třetí oblast pláže. Je asi 1km dlouhá a nachází se v obci Teulada. Přístup je povolen pouze v létě. Při obdělávání půdy v dunách byly nalezeny vojenské pozůstatky v důsledku vojenského cvičení v nedávné minulosti.\n\nMys Porto Pineddu, který končí v Punta Menga, je místně známý jako Candiani. Vyznačuje se bílými písčitými plážemi v blízkosti mysu, malé pláže v blízkosti skupiny domů, známá jako „francouzská pláž“ nebo Sa Bua a různé úseky skalnatého pobřeží.\n\nKanál Porto Pino tvoří jediné spojení mezi mořem a rybníky, které jsou používány jak pro chov ryb, tak pro první odpařování povodí pro slaný rybník Santa Caterina (asi 10km dlouhý systém potrubí a čerpadel). Správné množství vody je zajištěno přepážkami a odvodněním. Kanál je používán jako kotviště pro rybářské lodě a jachty.\n"}
{"id": "654370", "url": "https://cs.wikipedia.org/wiki?curid=654370", "title": "Mairead Maguireová", "text": "Mairead Maguireová\n\nMairead Maguireová, rozená Corriganová (* 27. ledna 1944), je irská mírová aktivistka a spoluzakladatelka organizace \"Community of Peace People\" (Obec lidí míru), která měla za cíl mírově ukončit konflikt v Severním Irsku. Spolu s Betty Williamsovou získala v roce 1976 Nobelovu cenu za mír. V roce 2010 se zúčastnila plavby kontroverzního konvoje \"Flotila svobody\" směřujícího do Pásma Gazy, který byl zastaven a zadržen Izraelem.\n\n"}
{"id": "654372", "url": "https://cs.wikipedia.org/wiki?curid=654372", "title": "Sophie Germainová", "text": "Sophie Germainová\n\nSophie Germainová (1. dubna 1776 Paříž, Francie – 27. červen 1831 Paříž) byla francouzská matematička, fyzička a filozofka. \n\nPřesto, že to v té době nebylo u žen obvyklé, se jí dostalo matematického vzdělání z knih jejího otce a z korespondence s matematiky jako Joseph-Louis Lagrange, Adrien-Marie Legendre a Carl Friedrich Gauss. I když se matematikou nikdy neživila, položila základy teorii pružnosti. Významná je také její práce okolo Velké Fermatovy věty. \n\nZabývala se nejen matematikou ale také filozofií, psychologií a sociologií. Její filozofii uznával vysoce postavený zakladatel pozitivismu Auguste Comte.\n\nJméno Sophie Germainové není mezi 72 jmény významných osobností na Eiffelově věži, ačkoliv bez základů teorie pružnosti, které položila, by nebylo postavení takto konstruované věže vůbec možné. Životopisec Sophie Germainové John Augustine Zahm (píšící pod pseudonymem H. J. Mozans) v roce 1913 vyslovil domněnku, že byla ze seznamu vyloučena jen proto, že byla žena.\n\nVynalezla vzorec, který nese její jméno a je notoricky známý mezi účastníky matematických olympiád\n\n<math>{a^4} + 4{b^4} = \\left( \n"}
{"id": "654373", "url": "https://cs.wikipedia.org/wiki?curid=654373", "title": "Jestřábí boudy", "text": "Jestřábí boudy\n\nJestřábí boudy je název pro zaniklou skupinu Krkonošských bud, které se nacházely pod vrcholem Vrbatova návrší v nadmořské výšce 1380 metrů.\n\nSkupina budov s pozdějším názvem Jestřábí boudy byla vybudována jihozápadně od vrcholu Vrbatova návrší v druhé polovině třicátých let jako kasárna vojenské jednotky střežící a obsazující objekty československého opevnění budované v tomto prostoru. Jednalo se o pětici objektů. Čtyři z nich byly objekty ubytovacími. Jednalo se o typizované stavby, které byly původně určené pro výcvikový vojenský tábor ve Vyškově. Pátý objekt byl skladovací. Termín dokončení celého komplexu byl stanoven na 1. srpna 1938. K zásobování bud měla sloužit především nedaleko končící Masarykova horská silnice, v době její nepoužitelnosti pak plánovaná a nikdy nevybudovaná lanová dráha z Dolních Míseček. Dolní stanice dráhy se měla nacházet v prostoru soutoku Jizerky a Kotelského potoka.\n\nV roce 1938 podnikl německý přírodovědec dr. Kurt Herdemerten výpravu do západního Grónska. Po svém návratu si Jestřábí boudy vybral jako výzkumnou základnu z důvodu podobnosti okolní krajiny se severskou tundrou. Komplex získal název \"Polare Versuchsstation Goldhöhe\" (česky \"Polární výzkumná stanice Zlaté návrší)\". Během druhé světové války začala základna sloužit k válečným vědeckým účelům. Po návrhu tehdejšího vedoucího dr. Hanse Knoespela z roku 1942 zde byla zřízena vojenská polární škola cvičící adepty pro službu na německých tajných polárních meteorologických stanicích. Výcvik se sestával například z lyžování, přežívání na konzervách, nocování ve sněhu a též i z trhání zubů nebo amputací omrzlých končetin. Prodělala jej zde i poslední posádka stanice \"Haudegen\" na severních Špicberkách pod velením dr. Wilhelma Degeho, která dne 4. 9. 1945 kapitulovala i jako poslední německá vojenská jednotka.\n\nProvozovatelem Jestřábích bud se po druhé světové válce stal podnik Interhotel Krkonoše. Čtyři ubytovací budovy sloužily nadále ubytování rekreantů, z páté vznikla restaurace. Byl zde vystavěn malý lyžařský vlek. Neúdržba způsobila umenšení jejich významu, v sedmdesátých letech sloužily školním lyžařským kurzům, posléze již jen jako ubytovny dělníků pracujících na výstavbě Labské boudy. Dvě budovy vyhořely, první začátkem 50. let a druhá roku 1970. Definitivní uzavření bud zapříčinil fakt, že odpadní vody byly vypouštěny přímo bez jakékoliv úpravy a to v nejcennější partii Krkonošského národního parku. V roce 1986 byly v režii KRNAPu strženy a odstraněny. Dnes jsou zde k nalezení pozůstatky základů a stojí zde trafostanice a garáž sloužící nedaleké Vrbatově boudě.\n\n\n"}
{"id": "654374", "url": "https://cs.wikipedia.org/wiki?curid=654374", "title": "Kryštof z Gendorfu", "text": "Kryštof z Gendorfu\n\nKryštof Gendorf z Gendorfu (* 5. srpna 1497, Greifenburg v západních Korutanech − 6. srpna 1563) byl horní podnikatel, rádce krále Ferdinanda a zakladatel města Vrchlabí.\n\nNarodil se na hradě Greigenburgu jako jedno z pěti dětí Hanse Kostela, důlního odborníka ze západních Korutan. Rodina byla luteránská. Absolvoval klasické humanistické vzdělání, ovládal latinu. Okolo roku 1520 přišel jako třiadvacetiletý do Čech. Roku 1520 vstoupil do služeb královské konmory. V letech 1521–1523 získal od krále Ludvíka Jagellonského právo dobývat rudy na pozemcích \"Giessdorfu,\" což je název pro nynější Vrchlabí. Po smrti panovníka se stal poradcem nového krále Ferdinanda Habsburského ve věcech horních a mincovních. Roku 1528 jeho jménem převzal správu jáchymovské mincovny od Šliků. Pomáhal Ferdinandovi I. také během Šmalkaldské války, kdy obsadil kurfiřtovi Janu Fridrichu Saskému jeho hornické město Horní Blatnou. V letech 1545–1546 byl horním hejtmanem v Jáchymově.\n\nRoku 1533 koupil od Jana Tetaura z Tetova vrchlabské panství. Založil železárnu, vv tédobě největší v zemi.Díky němu začal slibný rozvoj tohoto hutnického města, který přerušily tzv. vrchlabské války, které vedl se sousedními Valdštejny. Vrchlabí však byla díky němu povýšeno na město, ve kterém dal postavit zámek. Ve druhém patře se v Rytířském sále dochovala kachlová kamna s Gendorfovým znakem, letopočtem 1545 a pestrobarevně glazovanými reliéfními kachly. \nOženil se Margaretou ze Zendalitz, s níž měl 9 dětí (1 syna a 8 dcer).\nKryštof z Gendorfu zemřel bez mužských dědiců 6. srpna 1563.\n"}
{"id": "654375", "url": "https://cs.wikipedia.org/wiki?curid=654375", "title": "ZiU-10", "text": "ZiU-10\n\nZiU-10 (přesněji ZiU-683) je ruský kloubový třínápravový trolejbus, odvozený od základní dvounápravové verze ZiU-9. První prototypy byly dokončeny v roce 1978. V roce 1986 Urického závod (ZiU) rozběhl sériovou výrobu velkokapacitního trolejbusu ZiU-683B s tyristorovou pulsní regulací. Tyristorová regulace umožnila šetřit až 25 % elektrické energie. Tento model byl průběžně modernizován a v současnosti je nabízen jak s tyristorovou, tak s odporově stykačovou regulací. Je provozován v řadě měst Ruska i SNS.\n\nPrvní kloubové trolejbusy ZiU-10 vznikly v Urického závodě v roce 1978. jejich předchůdcem byl 24-metrový trolejbus SVARZ TS vyráběný v šedesátých letech minulého století v Moskvě. SVARZ TS byl určen až pro 300 cestujících. ZiU-10 byl odvozen od dvounpravového typu ZiU-9 (ZiU-682). První kloubový ZiU-683 zkoušeli v Engelsu, kde je výrobní závod a v sousedním Saratově. Na další zkoušky ho poslali v roce 1980 do Moskvy. Zpočátku se příliš neosvědčil, měl zastaralou odporově stykačovou regulaci a dosahoval rychlosti nejvýše 45 km/hod. V roce 1982 vznikla přepracovaná verze s tyristorovou pulsní regulací, ale kvůli technickým problémům se vůz vrátil zpět výrobci. První ZiU-10 jezdil 9 let do roku 1987. Sériová výroba běžela od roku 1986 a trolejbusy byly vybaveny motory moskevské firmy Dinamo. Na konci osmdesátých let přešel výrobce na typ ZiU-683B00 s tyristorovou pulsní regulací. Vozy s odporově stykačovou regulací ZiU-683V01 se udržely ve výrobě do roku 1995. Od roku 1991 se ZiU-683 v různých modifikacích exportovaly na Balkán, do Polska, na Ukrajinu i do dalších států SNS, dokonce do Řecka a Argentiny. S rozpadem SSSR se v roce 1992 produkce snížila. V roce 1993 se začal vyrábět typ ZiU-6205 s řadou vylepšení a změn.\nV roce 2002 Urického závod (rusky Zavod imeni Urickogo) přejmenovali na Trolza a.s. a trolejbusy přestaly být označovány jako ZiU. Původní typ ZiU-683 byl výrazně modernizován použitím nových dílů pohonu a odolnější karoserií. Modernizovaná verze byla označena Trolza-6205, ale ze setrvačnosti byla často označována jako ZiU-6205. Dvounápravová verze ZiU-682 (čili ZiU-9) byla také výrazně modernizována a označena Trolza-5264-01.\n\n\n\n\n"}
{"id": "654378", "url": "https://cs.wikipedia.org/wiki?curid=654378", "title": "Alva Myrdalová", "text": "Alva Myrdalová\n\nAlva Myrdalová rozená Reimerová (nepřechýleně Alva Myrdal; 31. ledna 1902 Uppsala – 1. února 1986 Stockholm) byla švédská socioložka a politička, která v roce 1982 získala Nobelovu cena za mír. V roce 1924 si vzala Gunnara Myrdala. V roce 1962 byla zvolena do švédského parlamentu.\n\n"}
{"id": "654380", "url": "https://cs.wikipedia.org/wiki?curid=654380", "title": "Everything Is Healing Nicely", "text": "Everything Is Healing Nicely\n\nEIHN (Everything Is Healing Nicely) je album Franka Zappy, posmrtně vydané v \"Zappa Family Trust\" v prosinci 1999 u příležitosti Zappových nedožitých 59. narozenin.\n\n"}
{"id": "654384", "url": "https://cs.wikipedia.org/wiki?curid=654384", "title": "Lékaři proti jaderné válce", "text": "Lékaři proti jaderné válce\n\nLékaři proti jaderné válce (International Physicians for the Prevention of Nuclear War, IPPNW) je celosvětová skupina 63 národních lékařských organizací, která se snaží pomáhat zabránit jaderné válce a která podporuje jaderné odzbrojení. Byla založena v prosinci roku 1980 a na začátku devadesátých let měla okolo 200 000 členů z více než 60 zemí. Sídlí v Somerville v Massachusetts.\n\n"}
{"id": "654391", "url": "https://cs.wikipedia.org/wiki?curid=654391", "title": "Henry McCullough", "text": "Henry McCullough\n\nHenry McCullough, rodným jménem Henry Campbell Liken McCullough (21. července 1943 – 14. června 2016) byl anglický písničkář a kytarista, který hrál ve skupinách Spooky Tooth, Wings a Grease Band.\n\nMcCulloughova hudební kariéra začala počátkem 60. let, kdy působil jako sólový kytarista skupiny The Skyrockets v irském Enniskillen. V roce 1964, společně s dalšími třemi členy The Skyrockets opustil a založil novou skupinu Gene and The Gents, kterou vedl zpěvák původem z Jižní Afriky Gene Chetty.\n\nV roce 1967 se McCullough přestěhoval do Belfastu kde společně s dalšími hudebníky, kterými byli Chris Stewart (baskytara), Ernie Graham (zpěv) a Dave Lutton (bicí) založil psychedelic-rockovou skupinu \"The People\". Koncem téhož roku se skupina přestěhovala do Londýna, kde podepsali smlouvu s Chas Chandlerem, který změnil jméno skupiny na Éire Apparent. Pod Chandlerovým vedením, přestože vydali jenom jeden singl, jezdili po turné s takovými skupinami, jako byli Pink Floyd, Soft Machine, The Move a The Jimi Hendrix Experience. Vše šlo hladce až do roku 1968, kdy byl McCullough poslán z Kanady zpátky do Irska, kvůli problémům s vízem, jeho místo ve skupině pak převzal Mick Cox.\n\nPo návratu do Irska se připojil k původně folkové skupině Sweeney's Men. Pod jeho vlivem brzy začali mísit folk a rock, a jsou často zmiňováni jako průkopníci folk-rocku. Po ročním působení v Irsku se McCullough vrátil do Londýna, kde pracoval jako člen doprovodné skupiny Joe Cockera, Grease Band (s kterými hrál na jejich stěžejním albu bez Cockera). S Cockerem pak koncertoval po Spojených státech a vystupoval s ním i na festivalu ve Woodstocku.\n\n"}
{"id": "654392", "url": "https://cs.wikipedia.org/wiki?curid=654392", "title": "Brněnský jazykový ostrov", "text": "Brněnský jazykový ostrov\n\nBrněnský jazykový ostrov je část území dnešního města Brna (\"Brünn\") a jeho okolí, osídleného německy mluvícím obyvatelstvem od středověku až do vysídlení Němců z Československa po druhé světové válce. Vychází se tedy z obecného vnímání pojmu „jazykový ostrov“ jako označení oblasti, ve které se převážně používá jeden jazyk, a která se celá nachází uvnitř oblasti, ve které se převážně používá jiný jazyk.\n\nNěmecké osídlení Brněnska vytvořilo relativně kompaktní celek, kromě vlastního Brna a malé osady Kamenný Mlýn (\"Steinmühl\") do něj patřily zejména obce na jih od centra města – Brněnské Ivanovice (\"Nennowitz\"), Černovice (\"Czernowitz\"), Dolní (\"Unter-\") a Horní Heršpice (\"Ober Gerspitz\"), Komárov (\"Kumrowitz\"), Přízřenice (\"Priesenitz\"), Modřice (\"Mödritz\"), Moravany (\"Morbes\") a Želešice (\"Schöllschitz\"). Na tomto území žilo v roce 1910 celkem 140 tisíc obyvatel, z toho 93 tisíc se hlásilo k německé obcovací řeči (66 %). \n\nPůvodní převahu a význam brněnské němčiny ale potlačil vznik Československé republiky a vytvoření Velkého Brna, v něm například k roku 1930 žilo celkem 265 tisíc obyvatel, z toho bylo 200 tisíc Čechů (75 %) a 52 tisíc Němců (20 %). Vnitřní Brno pak mělo 146 tisíc obyvatel, z toho 95 tisíc Čechů (65 %) a 42 tisíc Němců (29 %).\n\nV minulosti lze vystopovat osídlení brněnského jazykového ostrova Němci v souvislosti s takzvanou vnitřní kolonizací, přibližně v období od konce 12. století a průběžně i ve 13. století, zejména v době vlády Václava I. V Brně, které bylo tehdy jedním z center přemyslovské moci na Moravě, se začali usazovat kolonisté především ze Švábska a jihu Německa obecně. Do Brna přinesli své zvyky, ale i například německé švábské právo, které později vytvořilo brněnské městské právo, které bylo pokládáno za jeden z nejlepších systémů městského práva v českých zemích a bylo uznáváno i ve svém inspirativním rodišti – jihu Německa, kde leží původ v tzv. Švábském zrcadle. Mimo to přinesli němečtí osadníci i řemeslné postupy a moderní poznatky z vyspělejších zemí na západ od českých zemí. Také díky nim bylo Brno i v době husitských válek věrné katolicismu a císaři Zikmundovi. Další, tzv. „druhá“ kolonizační vlna z německých zemí přichází do brněnského regionu zejména po třicetileté válce, aby nahradila úbytek obyvatelstva, jenž byl způsoben nucenou emigrací z regionu následkem rekatolizace po porážce stavovského povstání na Bílé hoře. \n\nJiž za první světové války se objevily první výraznější rozpory mezi Čechy a Němci a tento již významný projev prohlubujících se rozporů mezi česky a německy mluvícím obyvatelstvem se později naplno projevil ve 30. letech 20. století v souvislosti s nástupem nacistického hnutí v Německu a nástupu Hitlera k moci. Po porážce hitlerovského Německa ve druhé světové válce se osud českých Němců stal nevyhnutelným. O odsunu Němců z Československa se rozhodlo na Postupimské konferenci v červnu 1945, ale rozhodnotí předcházel tzv. divoký odsun, který prováděla převážně československá armáda a revoluční gardy. Divokému vysídlování se nevyhnuly různé větší či menší excesy. Ačkoli se odsun nevztahoval na všechny německy mluvící skupiny obyvatelstva, z praktického hlediska došlo k jejich téměř úplnému vysídlení.\n\nPokud se pominou excesy v počátku odsunu, šlo o relativně organizovaný jev, v rámci možností státních institucí po skončení druhé světové války a odsuny byly řízeny podle „Směrnic k provádění soustavného odsunu Němců z území ČSR“, vydaných tehdejším ministerstvem vnitra. Došlo tak k vysídlení drtivé většiny německých obyvatel do Rakouska a spolkových zemí v Německu. Samo vysídlení brněnských Němců do Rakouska v květnu 1945 je známo jako Brněnský pochod smrti. Tím bylo město etnicky vyčištěno, ale ztratilo jednu ze svých tváří, které jej formovaly po stovky let a byly i ku prospěchu věci.\n\nZ řad brněnských Němců vzešla nejedna osobnost světového jména. Za všechny je znám geniální matematik Kurt Gödel. Z Brna také pocházelo velké množství německých podnikatelů. I když byli Němci na konci války chápáni velmi negativně, tak na architektuře města Brna a pro jeho nejen stavební, ale i kulturní vývoj, byli velmi důležitou součástí.\n\n\n"}
{"id": "654394", "url": "https://cs.wikipedia.org/wiki?curid=654394", "title": "Avenue de Choisy", "text": "Avenue de Choisy\n\nAvenue de Choisy je ulice v Paříži. Nachází se ve 13. obvodu. Spolu s Avenue d'Ivry je jednou z hlavních os pařížské asijské čtvrti.\n\nUlice vede od křižovatky s \"Boulevardem Masséna\" směrem na sever, kříží \"Rue de Tolbiac\", kde se spojuje s \"Avenue d'Ivry\" a končí na \"Place d'Italie\", společně s \"Boulevard Vincent-Auriol\" a \"Avenue d'Italie\". Je dlouhá 1310 metrů a široká 30 metrů, od \"Rue de Tolbiac\" její šířka činí 31,50 m.\n\nUž na plánu z roku 1672 je uváděna jako cesta z Vitry. Součástí Paříže se ovšem stala až v roce 1860 při rozšíření města až k jeho hradbám. Do té doby oddělovala obce Gentilly a Ivry-sur-Seine. Svůj současný název odvozuje od města Choisy-le-Roi, kam vede státní silnice 305, která je prodloužením \"Avenue de Choisy\" přes Ivry-sur-Seine. V římské době tvořila část staré cesty z Lyonu do Lutetie.\n\nUrbanizace ulice začala až od druhé poloviny 19. století, když se zde rozvíjel průmysl. Vznikla zde automobilka Panhard (při renovaci přeměněná na byty a obchodní centrum) nebo čokoládovna Lombart (přestavěná na Lycée Gabriel Fauré) a rovněž velká plynárna, na jejímž místě se dnes rozkládá park Choisy. Růst obyvatel vedl rovněž k založení kostela Saint-Hippolyte.\n\nAž do 60. let 20. století patřila \"Avenue de Choisy\" ke klasické dělnické zástavbě 13. obvodu. Od 60. let a na počátku 70. let probíhala operace Italie 13, jejíž cílem byla obnova rozsáhlé oblasti v jižní části 13. obvodu. To mělo za následek výstavbu několika výškových budov (cca 30 pater) a nákupního centra na počátku \"Avenue de Choisy\". Po tomto radikálním období obnovy se demografická skladba \"Avenue de Choisy\" velmi proměnila s příchodem imigrantů z Vietnamu a dalších asijských zemí, takže dnes je lemovaná po celé délce množstvím asijských restaurací a obchodů.\n\n\n"}
{"id": "654400", "url": "https://cs.wikipedia.org/wiki?curid=654400", "title": "Švehlova chata", "text": "Švehlova chata\n\nŠvehlova chata je název nerealizovaného hotelu na Zlatém návrší v Krkonoších.\n\nNutným předpokladem ke vzniku projektu chaty, která měla nést jméno Antonína Švehly, trojnásobného předsedy československé vlády, bylo vybudování Masarykovy horské silnice z Jilemnice přes Horní Mísečky na Zlaté návrší. Otevřena byla v roce 1936 a výrazně zlepšila přístupnost této části hor jak pro turistickou veřejnost, tak i pro relativně snadnou dopravu stavebního materiálu a pozdějšího zásobování.\n\nChata zaměřená na mohovitější klientelu měla být vybudována asi 35 metrů severně od zakončující smyčky silnice. Autorem projektu byl Ing. Oktáv Koutský. Zastavěná plocha měla být přes 700 m², vysoká měla být 26 m, kromě přízemí a suterénu měla mít šest nadzemních pater, z toho tři v podkroví. Do výbavy měly patřit tři restaurační sály, vinárna, bufet, salónek, vyhlídková terasa, kancelář pro četníky a holičství. Kromě ubytování pro bohatší klientelu (mmj. čtyři luxusní apartmá) zde měla být i letní turistická noclehárna. Součástí stavby měl být i dvůr, který měl být obestavěn přízemní hospodářskou budovou zahrnující garáže (mmj. pro autokar), stáj, velkou lednici, místnost zařízenou na porážku zvířat a úpravu masa a další provozní místnosti.\n\nVzhledem k umístění stavby v prostoru právě budované linie československého opevnění měly být v hospodářské budově zřízeny střílny. Měly být použity zbylé kusy střílen ze zastavené výstavby lehkého opevnění vzor 36.\n\nZapočetí stavby bylo plánováno na jaro 1938, ale investoři záměr pozastavili z důvodu událostí okolo anšlusu Rakouska z 12. března téhož roku a nejasností s dalším politickým vývojem. K výstavbě chaty již pak nedošlo. Jedinou památkou je základní kámen, který se nachází uprostřed smyčky Masarykovy horské silnice.\n\n"}
{"id": "654401", "url": "https://cs.wikipedia.org/wiki?curid=654401", "title": "Edward Fox", "text": "Edward Fox\n\nEdward Charles Morrice Fox OBE (* 13. dubna 1937, Chelsea, Londýn, Anglie, Velká Británie) je britský herec. Mezi jeho nejznámější filmové role patří postava atentátníka Šakala ze snímku \"Den Šakala\" nebo postava britského krále Edvarda VIII. v britském televizním seriálu \"Edward & Mrs. Simpson\".\n\nPochází z umělecké rodiny, jeho otec Robin Fox byl divadelní agent, matka Angela Worthingtonová byla herečka, hercem se stal i jeho bratr James Fox a filmovým producentem bratr Robert Fox, jeho dědeček Frederick Lonsdale byl britský dramatik a jeho prapradědeček Samuel Fox byl průmyslník, herečkou se stala i jeho dcera Emilia Fox.\n\nDivadlo hraje profesionálně od roku 1958, ve filmu debutoval poprvé v roce 1963.\n\n"}
{"id": "654403", "url": "https://cs.wikipedia.org/wiki?curid=654403", "title": "Malcolm Fraser", "text": "Malcolm Fraser\n\nJohn Malcolm Fraser (21. května 1930, Melbourne, Austrálie – 20. března 2015) byl australský politik, vůdce Liberální strany Austrálie a ministerský předseda Austrálie v letech 1975–1983.\n\nVystudoval politické vědy a ekonomii na Oxfordské univerzitě. V roce 1954, po prvním spuštění pro dům zástupců jménem Liberální strany Austrálie (LPA) byl poražen o 17 hlasů. O rok později se ve věku 25 let stal nejmladším členem parlamentu. V roce 1975 se stal vůdcem Liberální strany Austrálie i předsedou vlády Austrálie po vítězství ve federálních volbách v roce 1975. V té době nastaly ve vládě spory o hospodářskou politiku. Nejkonzervativnější křídlo, v čele s tehdejším ministrem financí Johnem Howardem požadovalo radikální reformy inspirované požadavky Margaret Thatcherové. On sám byl mnohem mírnější. Za jeho vlády byly zvýšeny daně a sociální výdaje. V předčasných federálních volbách v roce 1983 prohrál s vůdcem levice Bobem Hawkem.\n\nPoté vystoupil z aktivního politického života a snaží se pomáhat v mezinárodních organizacích, také neúspěšně kandidoval na generálního sekretáře Společenství národů a nevládní organizace. V prostředí Liberální strany Austrálie, která strávila následujících 13 let v opozici a vina za tento stav byla kladena jeho týmu, který hodně věcí zanedbal. Zapojil se do kampaně na založení republiky v Austrálii. V roce 2004 daroval svůj osobní archiv a knihovnu na univerzitě v Melbourne.\n"}
{"id": "654415", "url": "https://cs.wikipedia.org/wiki?curid=654415", "title": "Musée du service de santé des armées", "text": "Musée du service de santé des armées\n\nMusée du service de santé des armées (česky \"Muzeum vojenské zdravotní služby\") je muzeum v Paříži, které sídlí ve vojenské nemocnici Val-de-Grâce v 5. obvodu na \"Place Alphonse-Laveran\". Bylo založeno v roce 1850. Jeho sbírky se zaměřují na vojenské zdravotnictví. Muzeum také pořádá dočasné výstavy.\n\nZaložení muzea je spojeno s vytvořením školy aplikovaného vojenského zdravotnictví ve Val-de-Grâce vyhláškou ze dne 9. srpna 1850. V roce 1852 získalo sbírku anatomických vzorků odebraných během dřívějších válek, také další přírůstky se týkaly v podstatě anatomie. Teprve v roce 1886 byly připojeny historické sbírky jako malby, busty, portréty, paměti a další památky vztahující se k historii armádního zdravotnického sboru. Sbírky však přesto nebyly příliš rozsáhlé. Během první světové války však bylo získáno téměř 100 000 archivních dokumentů, 10 000 předmětů a 6500 fotografií dokumentující práci zdravotníků přímo na bojištích i v polních lazaretech.\n\n"}
{"id": "654421", "url": "https://cs.wikipedia.org/wiki?curid=654421", "title": "Ԟ", "text": "Ԟ\n\nԞ (minuskule ԟ) je písmeno cyrilice. Je používáno pouze v aleutštině. Jedná se o variantu písmena К. Písmeno zachycuje stejnou hlásku jako písmeno Ӄ v chantyjštině a čukotštině, písmeno Қ v kazaštině, písmeno Ҡ v baškirštině, a nyní již nepoužívané písmeno Ԛ, které bylo v minulosti používáno pro zápis kurdštiny a abcházštiny.\n"}
{"id": "654424", "url": "https://cs.wikipedia.org/wiki?curid=654424", "title": "Kvádříkové zdivo", "text": "Kvádříkové zdivo\n\nKvádříkové (kvádrové) zdivo je druh zdiva z opracovaných kamenů, používaný v románském stavitelství.\n\nKámen (v českém prostředí zpravidla opuka), byl opracován na kvádr o výšce nejčastěji 8 – 24 cm a kladen na maltu do řádků. Výška jednotlivých řádků se lišila a někdy mohla kolísat i výška jednoho řádku (zvlněná vodorovná spára). Kvádříkové zdivo – na rozdíl od mnohem levnějšího lomového – většinou zůstávalo bez omítky.\n\nKvádříkové zdivo se používalo u nákladnějších románských staveb. Typické je u rotund, obdélných kostelů a bazilik, hradeb (Soběslavovo opevnění Pražského hradu), paláců (falcí apod.); později i u měšťanských domů. U méně náročných staveb byla z kvádříků vyzděna pouze nároží a na vlastní zdi bylo použito zdivo lomové (neopracované kameny).\n"}
{"id": "654426", "url": "https://cs.wikipedia.org/wiki?curid=654426", "title": "Čaroděj (literatura)", "text": "Čaroděj (literatura)\n\nV novodobé pohádce a fantasy literatuře je čaroděj označením běžného povolání. Čaroděj může být dobrý, zlý i něco mezi a často spolu vzájemně bojují čarodějové na straně dobra a čarodějové na straně zla. Zajímavým faktem je, že i v případech strašlivě mocných čarodějů a mágů na obou stranách jsou k této činnosti (resp. k vítězství jedné ze stran) často zapotřebí obyčejní lidé (nebo jiní humanoidi v magii nevzdělaní). Ti se tak z ne vždy zcela pochopitelných důvodů stávají faktorem, který pak rozhoduje o vítězství dobra či zla. Tento jev lze ještě výrazněji pozorovat u počítačových her, u kterých se někdy objevuje silnější příběh, který se pokouší vysvětlit, proč je čarodějnice na té či oné straně.\n\nČarodějové ve fantasy tráví mnoho času studiem magické literatury a výzkumem magie, někdy jsou na to zakládány celé univerzity. Nebývá ovšem pravda, že by se čarodějem mohl stát každý - a nadání pro magii, na rozdíl od nadání třeba pro matematiku nebo jazyky, bývá možné odhalit magií již v dětském věku. Vzhledem ke vzácnosti tohoto nadání se proto setkáváme se situacemi, kdy je nadané dítě vyhledáno čarodějem, který ho přesvědčuje, aby studovalo u něj nebo na jeho univerzitě.\n\nPokud se ve příslušném díle vyskytuje více ras, bývá tam alespoň jedna, která má větší nadání na magii než lidé - nejčastěji jsou to elfové.\n\nMerlin jako nejznámější historický čaroděj se vyskytuje v mnoha dílech, a to jak „za sebe“, tedy jako postava připomínající historického Merlina, tak jako zcela odlišný čaroděj stejného jména.\n\n"}
{"id": "654428", "url": "https://cs.wikipedia.org/wiki?curid=654428", "title": "Ҍ", "text": "Ҍ\n\nҌ (minuskule ҍ) je písmeno cyrilice. Je používáno pouze v kildinské sámštině. Nazývá se poloměkký znak a označuje palatalizaci předcházející souhlásky \"d\", \"t\" a \"n\". Tvarově se podobá staroslověnskému písmenu Ѣ (jat).\n"}
{"id": "654430", "url": "https://cs.wikipedia.org/wiki?curid=654430", "title": "Ӿ", "text": "Ӿ\n\nӾ (minuskule ӿ) je písmeno cyrilice. Jedná se o variantu písmena Х. Je používáno pouze v nivchštině.\n"}
{"id": "654434", "url": "https://cs.wikipedia.org/wiki?curid=654434", "title": "Ӽ", "text": "Ӽ\n\nӼ (minuskule ӽ) je písmeno cyrilice. Jedná se o variantu písmena Х. Je používáno pouze v itelmenštině a v nivchštině.\n"}
{"id": "654436", "url": "https://cs.wikipedia.org/wiki?curid=654436", "title": "Ҳ", "text": "Ҳ\n\nҲ (minuskule ҳ) je písmeno cyrilice. Jedná se o variantu písmena Х. Je používáno v chantyjštině, v abcházštině, v tádžičtině a v jaghnóbštině.\n"}
{"id": "654437", "url": "https://cs.wikipedia.org/wiki?curid=654437", "title": "Senussiové", "text": "Senussiové\n\nSenussi nebo Sanussi je název královské dynastie a muslimského politicko-náboženského hnutí v Libyi a regionu Súdán založené v Mekce roku 1837 Velkým Senussim, Saídem Muhammadem ibn Alí as-Senussi. Senussiové vládli Libyi oficiálně v letech 1951 až 1969, ale již od roku 1917 byli emíry Kyrenaiky (východní třetina Libye).\n\nSenussiové odvozují svůj původ od proroka Mohameda přes jeho dceru Fátimu, vnuka Hasana a pravnuka Hasana. Řadí se tak dalším muslimským, současným i bývalým panovnickým rodům, které odvozují svůj původ od proroka Mohameda (např. Hášimovci, Alavité, Kásimovci, Fátimovci, atd.) Přes Mohamedova vnuka Hasana, pravnuka Hasana a prapravnuka Abdalláha a jeho mladšího syna Idrise I., který založil v Maroku vlastní dynastie odvozují svůj původ právě Senussiové jako vedlejší větev Idrisidů. Další větev Idrisidů se později stala dynastií Husajnid, která vládla v Tunisku.\n\nDynastie Senussiů byla v historii pro Evropany i ostatní celkově zvnějšku uzavřená, proto se informace o jejich a činech velmi liší. Ačkoli je možné si utvořit určitý obrázek ze života jednotlivých senussiovských šejků, získat jakékoli další podrobnosti je obtížné.\n\nSenussi byl spojován s odklonem od islámské náboženské spirituality a naopak probuzením muslimské politické integrity. Byl ovlivněn hnutím salafi, do kterého zahrnul učení různých súfijských řádů. V letech 1902 až 1913 se členové rodiny Senussiů zúčastnili boje proti francouzské expanzi na Sahaře, stejně jako proti italské kolonizaci Libye na počátku roku 1911. V roce 1951 se vnuk Velikého Senussiho stal králem Libye jako Idris I. Roku 1969 byl král Idris I. svržen vojenským pučem vedeným plukovníkem Kaddáfím. Třetina libyjské populace zůstala na straně hnutí Senussi.\n\n"}
{"id": "654444", "url": "https://cs.wikipedia.org/wiki?curid=654444", "title": "Thrash Anthems", "text": "Thrash Anthems\n\nThrash Anthems je 9. studiové album německé thrash metalové kapely Destruction. Album obsahuje kompletně znovunahrané skladby z desek vydaných v letech 1984 až 1990. Vedle těchto nahrávek jsou na albu i dvě zcela nové skladby „Profanity“ a „Deposition (Your Heads Will Roll)“.\n\nAutoři všech skladeb jsou Destruction\n\n\n"}
{"id": "654447", "url": "https://cs.wikipedia.org/wiki?curid=654447", "title": "Věznice Cherche-Midi", "text": "Věznice Cherche-Midi\n\nVěznice Cherche-Midi (francouzsky \"Prison du Cherche-Midi\") bylo vojenské vězení v Paříži, které se nacházelo na dnešním \"Boulevardu Raspail\" na rohu s ulicí \"Rue du Cherche-Midi\". Věznice byla v provozu v letech 1847–1950.\n\nLudvík XIV. zabavil pozemky a stavby v ulici \"Rue du Cherche-Midi\" kalvinistovi Léonardovi Laudouinovi a věnoval je katolickému společenství Dcer dobrého pastýře. Během Francouzské revoluce zde ministr války zřídil sklady oděvů pro pařížskou posádku a později sklady potravin pro armádu. V roce 1847 byly staré stavby zbořeny a byla zde postavena nová vojenská věznice, která nahradila starou věznici Abbaye. Nové vězení se inspirovalo u věznice Auburn v New Yorku, kde byly cely pro jednotlivce. Kapacita věznice byla až dvě stě vězňů. Byl zde vězněn i Alfred Dreyfus. Vězení bylo evakuováno po pádu Francie v červnu 1940 a přeloženo do Mauzac poblíž Périgueux. Vězení pak využívali Němci k internaci politických vězňů a členů francouzského odboje jako byli Henri Honoré d'Estienne d'Orves nebo Léon-Maurice Nordmann. Po osvobození Paříže zde byli uvězněni němečtí váleční zajatci. Generál Otto von Stülpnagel a příslušník SS Kurt Gerstein zde spáchali sebevraždu. 1. prosince 1947 byli vojenští vězni vystěhováni a v budově sídlil pouze vojenský soud. Věznici převzalo ministerstvo spravdlnosti jako civilní zařízení. Věznice pro lehké zločiny sloužila do března 1950, kdy byla uzavřena jako nevyhovující. Zchátralá stavba byla zbořena v roce 1966. Na jejím místě byl v roce 1970 postaven Dům humanitních věd (Maison des sciences de l'homme), který byl v roce 1976 připojen k Vysoké škole sociálních věd (École des hautes études en sciences sociales).\n\n"}
{"id": "654449", "url": "https://cs.wikipedia.org/wiki?curid=654449", "title": "Doživotí", "text": "Doživotí\n\nDoživotí je výjimečný trest odnětí svobody, který si vězeň odpykává ve vězení až do konce svého života.\n\nDoživotí je v České republice nejvyšším možným trestem (trest smrti od roku 1990 neexistuje). Uložit jej lze pouze pachateli, který spáchal zvlášť závažný zločin vraždy, nebo který při spáchání zvlášť závažného zločinu obecného ohrožení, vlastizrady, teroristického útoku, teroru, genocidia, útoku proti lidskosti, použití zakázaného bojového prostředku a nedovoleného vedení boje, válečné krutosti, perzekuce obyvatelstva nebo zneužití mezinárodně uznávaných a státních znaků úmyslně způsobil smrt člověka. Za trestný čin vraždy však lze udělit pouze, pokud je vražda spáchána na dítěti mladším patnácti let, těhotné ženě, dvou a více lidech, opětovně, zvláště trýznivým nebo krutým způsobem, za účelem finančního zisku nebo zatajení důkazů nebo za vraždu úřední osoby nebo svědka. A jen tehdy, pokud je spáchaný zločin mimořádně závažný vzhledem k zvlášť zavrženíhodnému způsobu provedení nebo k zvlášť zavrženíhodné pohnutce anebo k zvlášť těžkému a těžko napravitelnému následku, přičemž jeho uložení vyžaduje účinná ochrana společnosti, případně dle psychologů není naděje, že by pachatele bylo možno napravit výjimečným trestem odnětí svobody nad 20 až do 30 let. V praxi se doživotí uděluje zejména za brutální nebo vícenásobnou vraždu.\n\nPsychologové určují, zdali je u dotyčného možná resocializace (náprava). Pokud ano, dostane dotyčný menší trest, pokud je resocializace nulová, nebo problematická, může dostat doživotí. Ovšem například v případě Jack Unterweger potvrdili jeho napravení a po propuštění zavraždil 9, možná i 11 žen. Někteří vězni svůj doživotní úděl neunesou a pokusí se o sebevraždu, nejčastěji oběšením (Jack Unterweger, Stanislav Večeřa). Tzv. lesní vrah Viktor Kalivoda se podřezal žiletkou na holení.\n\nDoživotně odsouzený člověk však nemusí za mřížemi strávit celý svůj život. Po 20, ve výjimečných případech až po 30 letech (soud může při vynesení rozsudku stanovit, že do této doby se nezapočítává doba strávená ve věznici se zvýšenou ostrahou; přeřadit vězně odsouzeného na doživotí do věznice s mírnějším režimem je možné nejdříve po uplynutí 10 let), po odsouzení si může požádat o podmíněné propuštění. Žádost pak projedná soud. Pokud se odsouzenec ve vězení skutečně napravil, může být propuštěn. Pokud však ani po tak dlouhé době nejeví známky nápravy či lítosti, může být jeho žádost zamítnuta. Současná praxe je taková, že i navzdory tomu, že má doživotně odsouzený právo požádat o podmíněné propuštění, soudy takové žádosti většinou zamítají. Dosud jediným podmíněně propuštěným doživotně odsouzeným je František Müller, který nebyl k doživotí odsouzen za vraždu, ale za účast na přepadení klenotníka v Německu.\n\nV USA je doživotní trest obecně uplatňován ve velmi hojné míře. Zákony se liší stát od státu. Obecně se doživotní trest uplatňuje pro širokou škálu trestných činů, od vraždy až po krádež a přechovávání návykových látek, např. marihuany. V některých státech, např. v Kalifornii, platí tzv. \"three strikes laws\" („třikrát a dost“), kdy za třetí závažný trestný čin („felony“) je automaticky trest doživotí. \n\nV USA je také rozšířen doživotní trest bez možnosti podmíněného propuštění. V roce 2012 si v USA trest doživotí odpykávalo 159 tis. pachatelů, z toho 49 tis. bez možnosti podmíněného propuštění. Rovněž ale mnoho nedoživotních rozsudků přesahuje dobu lidského života. \n\nAčkoli USA nejsou jedinou zemí na světě, která umožňuje doživotní trest pro trestné činy spáchané mladistvými, jsou jedinou zemí, která tento trest v současnosti uplatňuje. Podle údajů organizace Human Rights Watch bylo v roce 2011 v amerických věznicích 2 589 doživotních vězňů bez možnosti podmíněného propuštění, kteří trestný čin spáchali jako mladiství.\n\nZatímco v České republice se může doživotí pro jednoho člověka udělit jen jednou, v USA může vězeň dostat i 49 doživotních trestů. Např. americký sériový vrah Gary Ridgway si může zažádat o podmínečné propuštění až za 480 let.\n\nNejvyšší trest odnětí svobody v Norsku je 21 let s možností prodloužení trestu (\"forvaring\"), což byl také trest, který dostal terorista Anders Breivik.\n\nNa Novém Zélandu je trest odnětí svobody na doživotí za vraždu automaticky povinným trestem s výjimkou případů, kdy by to bylo dle tamních zákonů „evidentně nespravedlivé“, čímž se v praxi myslí vražda se souhlasem oběti nebo vražda v důsledků předchozího zločinu poškozeného (například po dlouhodobém týrání). Nový Zéland byl označen za druhou nejbezpečnější zemi na světě, ročně zde je 45 vražd, což je více než třikrát méně než v České republice. Rovněž jsou zde děti trestně odpovědné za vraždu od deseti let. Na Novém Zélandu se rovněž udílí trest odnětí svobody na doživotí za únosy letadel, terorismus a obchodování s drogami ve velkém množství.\n\nV Brazílii trest odnětí svobody na doživotí ani trest smrti není možný a jedná se o zemi s největším množství vražd ročně. V roce 2017 zde 63 880 lidí bylo zavražděno.\n\nKe konci roku 2016 bylo v České republice celkem 48 doživotně odsouzených vězňů, z toho tři ženy. Doživotně odsouzení vězni jsou umístěni ve věznicích Valdice, Mírov, Karviná, Opava (jen ženy) a Horní Slavkov.\n\n"}
{"id": "654450", "url": "https://cs.wikipedia.org/wiki?curid=654450", "title": "Sylvia Kristel", "text": "Sylvia Kristel\n\nSylvia Kristel (28. září 1952, Utrecht, Nizozemsko – 17. října 2012) byla nizozemská herečka, zpěvačka a bývalá modelka.\n\nByla jednou z největších ženských hereckých hvězd subžánru erotického filmu 70. let 20. století, kdy v roce 1974 natočila svůj nejznámější francouzský snímek \"Emmanuelle\", který se později dočkal řady dalších pokračování. V klasickém dramatickém žánru vynikla výrazně například ve snímku \"Alice ou la dernière fugue\" z roku 1977.\n\nVe věku 60 let podlehla rakovině, se kterou bojovala posledních deset let svého života.\n\n"}
{"id": "654452", "url": "https://cs.wikipedia.org/wiki?curid=654452", "title": "StrongARM", "text": "StrongARM\n\nStrongARM je rodina procesorů implementujících instrukční sadu ARM V4. Byla původně vyvinuta firmou DEC a později prodána Intelu, který ji vyráběl než ji nahradil řadou XScale.\n\nStrongARM byl společný projekt firem DEC a Advanced RISC Machines, jehož cílem bylo vytvoření rychlejšího procesoru typu ARM. Výsledný produkt měl být určený do PDÁček a do set-top boxů.\n"}
{"id": "654453", "url": "https://cs.wikipedia.org/wiki?curid=654453", "title": "You Can't Do That on Stage Anymore, Vol. 5", "text": "You Can't Do That on Stage Anymore, Vol. 5\n\nYou Can't Do That on Stage Anymore, Vol. 5 je dvojalbum sestavené z koncertních nahrávek kytaristy Franka Zappy. Disk 1 nahrál ještě se skupinou The Mothers of Invention v šedesátých letech 20. století a disk 2 nahrál již bez Mothers of Invention v roce 1982. Album bylo vydané v roce 1992.\n\nVšechny skladby napsal Frank Zappa, pokud není uvedeno jinak.\n\n"}
{"id": "654454", "url": "https://cs.wikipedia.org/wiki?curid=654454", "title": "Comedy rock", "text": "Comedy rock\n\nComedy rock je hudební žánr, který spojuje rockovou hudbu a komedii, často satiru a parodii .\n\nČasné příklady zahrnují Stana Freberga, který parodoval amerických umělců jako Elvis Presley, Carl Perkins \"Blue Swede Shues\", The Coasters \"Yakety Yak\", Bobby \"Boris\" Picket, David Seville, The Ran-Dells, Napoleon XIV, Sheba Wooley, jejichž \"Purple People Eater\" dosáhl # 1 v hitparádě Billboard Pop Chart v roce 1958 a zůstal tam 6 týdnů.\n\nJe známých mnoho rockových a pop punkových skupin hlavního proudu, které zasahují do komedie. Například Cheech & Chong, Frank Zappa, \"Weird Al\" Yankovic, Bloodhound Gang, Blink-182, Bowling for Soup, Reel Big Fish, Sublime, Primus, System of a Down a The Presidents of the United States of America.\n"}
{"id": "654455", "url": "https://cs.wikipedia.org/wiki?curid=654455", "title": "Läther", "text": "Läther\n\nLäther je album Franka Zappy, nahrané v letech 1972-1976 a vydané v roce 1996.\n\nVšechny skladby napsal Frank Zappa.\n\n"}
{"id": "654458", "url": "https://cs.wikipedia.org/wiki?curid=654458", "title": "Petr Vladovič", "text": "Petr Vladovič\n\nPetr Vladovič (* 21. května 1986 Uherské Hradiště) je podnikatel v oblasti bezpečnostního managementu. V letech 2006 – 2010 působil jako český regionální politik, starosta obce Slavkov a nejmladší starosta v ČR.\n\nNarodil se 21. května 1986 v Uherském Hradišti. Od narození žije ve Slavkově nedaleko Uherského Brodu. V roce 2005 dokončil studium na Obchodní akademii Uherské Hradiště maturitní zkouškou. Poté se věnoval poradenství v oblasti informačních technologií a ekonomickému poradenství jako OSVČ. V letech 2006 – 2009 pracoval i jako politický tajemník poslance Ing. Jaroslava Plachého (ODS).\n\nV roce 2004 se stal členem Občanské demokratické strany. Od roku 2005 byl členem Oblastní rady ODS Uherské Hradiště a v letech 2008-2009 předsedou Místní organizace ODS ve Slavkově.\n\nV říjnu 2006 byl zvolen do zastupitelstva obce Slavkov a na ustavujícím zasedání v listopadu 2006 byl zastupitelstvem zvolen starostou obce Slavkov.\n\nV roce 2009 z ODS vystoupil pro nesouhlas s tehdejší politikou vedení strany..\n\nStal se spoluzakladatelem Strany Práv Občanů ZEMANOVCI ve Zlínském kraji, za kterou v roce 2010 kandidoval ve volbách do Poslanecké sněmovny PČR jako lídr kandidátky ve Zlínském kraji.\n\nV červnu 2010 oznámil odchod z politiky s tím, že zůstane řadovým členem zastupitelstva obce Slavkov, do kterého byl znovu zvolen v říjnu téhož roku.. Na mandát člena zastupitelstva však v červenci 2011 rezignoval.\nV komunálních volbách 2014 byl opět zvolen do zastupitelstva obce a je zastupitel.\n\nOd roku 2005 se specializuje na oblasti ekonomického poradenství, podnikových informačních systémů a řešení pro veřejnou správu. V roce 2012 pak přechází do oblasti bezpečnosti – managementu firemních rizik (management firemních rizik, ochrana informačních technologií a systémů, podnikové informační systémy, Business Intelligence, Risk Management).\n"}
{"id": "654461", "url": "https://cs.wikipedia.org/wiki?curid=654461", "title": "Kolopejka vděčná", "text": "Kolopejka vděčná\n\nKolopejka vděčná (\"Kalanchoe blossfeldiana\") je druh rostliny z čeledi tlusticovité.\nNejznámější z druhů rodu. Druh se pěstuje jako okrasná pokojová rostlina. Mimo olistění tvořeného ztlustlými listy je dekorativní je především kvetení. Kvete v únoru až dubnu, při nabuzení druhého kvetení stíněním kvete i v prosinci. V prosinci, v období vánoc, jsou prodávány zvláště červeně kvetoucí odrůdy. Květy jsou někdy používány k aranžování, ale spíše jako doplňkové květy.\n\nV roce 1930 byl druh přivezen z Madagaskaru do Evropy (do Postupimi) Robertem Blossfeldem, berlínským botanikem a prodejcem semen, a pojmenován podle něj \"Kalanchoe blossfeldiana\". V rámci rodu jde o popularitou nepřekonaný druh.\n\nPůvodní druh je rozšířen na severním Madagaskaru, na poměrně chladných horských planinách v humózní půdě. Druh je široce pěstován jako okrasná rostlina.\n\nRostlina dorůstá výšky až 30 cm, má tmavě zelené, masité lysé listy. Listová čepel je oválná, podlouhlá nebo vejčité podlouhlá, asi 7 cm dlouhá, 4 cm široká, mírně vroubkovanými okraji. Štíhlé vzpřímené květní stonky jsou zakončeny vrcholíky šarlatově červených květů. Kvete hojně na jaře a po iniciaci i v zimě.\n\nJe uváděna jako rostlina jejíž pěstování je nenáročné.\n\nUmisťuje se na teplé a velmi světlé místo, snese přímé slunce. V letních měsících může být rostlina také umístěna venku (letněna). Pěstování ve volné půdě je možné, ale pouze v teplých oblastech planety, nesnáší mráz. Doporučuje se také druh pěstovat v přiměřeně velkých květináčích, ve větších nádobách roste hůře. Teplota půdy nemá nikdy klesnout pod pod 10 ° C, ale nemá překročit 18 ° C. Přes zimní měsíce je třeba rostliny udržovat na světlém chladném bezmrazém místě při teplotě 14—16 °C. V zimě je doporučeno výrazně omezit zálivku.\n\nJe doporučována směs pařeništní zeminy, písku a listovky, v půdě s 5,5-7,0 pH, tedy humózní mírně kyselé a neutrální zahradnické zeminy. Lze ale použít běžně dostupný substrát pro hrnkové květiny nebo zahradnický substrát, jenž jsou míchány na základě rašeliny. Druh velmi dobře snáší i hlinité půdy (např hlinitý kompost a hlinitopísčitou zeminu s listovkou) ornici nebo mírně zásadité půdy, i půdy s obsahem vápníku, ačkoliv zde roste pomaleji. Na živiny bohaté půdy podporující růst mohou způsobit hniloby během přezimování.\n\nNěkteré zdroje na internetu uvádí že je třeba použít lehčí, humózní a dobře propustný substrát s významným podílem rašeliny pro dosažení kyselého pH.\n\nPo celý rok je třeba zalévat až půda na povrchu vyschne, především nepřelévat. Rostlina snese přísušky i omezenou zálivku lépe než přelití.\n\nHnojení je doporučeno během vegetace (od května přes léto), každé 2 týdny. Je vhodné s hnojením dusíkem skončit v polovině srpna nebo v červenci, a použít draselné hnojiva, aby měkká pletiva do zimy dobře vyzrála. Dusíkem není doporučováno přehnojovat, protože u tohoto druhu vedou vyšší dávky dusíku k napadení mšicemi.\n\nZemina je ideální s dostatkem humusu, který může být dodáván (ve formě kompostu) s novou zeminou při přesazování na jaře.\n\nKalanchoe je rostlinou krátkého dne. Pro vyvolání dalšího kvetení je třeba rostlinu po odkvětu postavit na chladnější místo (16 °C) a přikrývat po dobu jednoho měsíce tak, aby byla zatemněna 12 hodin. Bez tohoto opatření pokvete kalanchoe až na jaře. Teplota během zatemnění nesmí být vyšší než 15° C, jinak se mění barva rostliny.\n\nPodle dostupných zdrojů je kvetení u kalanchoe řízeno hormonálně (fytohormony), během krátkého dne se obsah některých látek v rostlině výrazně snižuje.\n\nBylo zjištěno, že kvetení u kolopejky vděčné přirozeně inhibuje (mimo jiné) kyselina gallová. Její obsah v listech druhu se zvyšuje během vegetace v období dlouhého dne a během období krátkého dne klesá. Během dlouhého dne se v rostlině ovšem zvyšuje i obsah dalších organických sloučenin, například fenolických sloučenin nebo taninu, ale není zcela jednoznačné, které látky se jakým dílem na fotoperiodicitě podílejí. Kvetení bude delší na chladnějším místě. Je vypěstováno mnoho kultivarů s různými barvami květů a plnokvěté odrůdy.\n\nProdávaná rostlina má mít 6-8 květních stvolů (současně kvetoucích), aby byla rostlina působivá, proto je během pěstování zaštipována. jako komerčně významné jsou zmiňovány zakrslé formy 'Christel Preuss' hort. a 'Ernst Thiede' hort. které jsou umělým zkracováním dne připravovány k prodeji kvetoucích rostlin o Vánocích (ČSSR, 1957).\n\nMnoží se na jaře nebo v létě řízkováním vrcholovými řízky se třemi páry listů. Podle některých autorů může být ale množena listovými řízky v únoru. Zakořeňuje snadno.\n\nŘízek se ošetřuje růstovým stimulátorem, který se zapíchne do lehkého množárenského substrátu (zlehčující příměsi s rašelinou, často ve směsi dvou částí rašeliníku a jednoho dílu písku.) ve vytápěném skleníku nebo poloteplém pařeništi na vzdálenost 3 cm. Je vhodné přistínění za prudkého slunečního záření. Při teplotě 20-25 °C zakoření za 2 týdny. Do květináče se přesazuje v květnu, je doporučena směs listovky, pařeništní zeminy a písku 2:2:1, podle jiných autorů výživnější směs pařeništní a kompostové zeminy a písku (poměr 2: 1: 4). Řízek se poté seřezává v květnu nebo červnu, aby se rostlina rozvětvila.\n\nNěkteré firmy množí opakovaně řízky z pěstovaných rostlin (při seřezávání), takže ani nepoužívají matečnice.\n\nJosef Vaněk k tomu uvádí: \"\"Chceme li zachovati přesnost druhu, musíme množiti řízky, což jde velmi snadno.  Avšak stálým množením řízky ochabuje vzrůst, je tudíž nutné občas omladit kulturu výsevem.\"\"\nKultivar 'Yucatan' byl testován ohledně reakce na organizaci a vytváření nových pletiv při vegetativním množení při použití různých kombinací auxinů a cytokininů. Nejrychleji byly kalusy indukovány a tvořeny s přírodní IAA (kyselina indolyloctová) a Z (zeatin).\n\nNejvydatnější a nejúspornější pro množení je rozmnožování semenem. Semeno je velmi jemné, 82.000 semen v 1 g.\n\nKolopejky lze také množit generativně výsevem. Jako vhodnější jsou doporučeny únorové, březnové a dubnové výsevy. Výsevy se doporučuje přikrýt sklem. Při výsevu v lednu semenáčky trpí nedostatkem světla a jsou zpočátku choulostivé. Může být vyseta až do června.\n\nPro množení semenem je doporučován substrát z listovky a písku 3:1. Semena klíčí 14 dní po výsevu. Za 4 - 6 týdnů po výsevu je rostliny vhodné poprvé přepichovat tak, aby se rostliny vzájemně nedotýkaly. Po přesázení do květináčů je vhodné vysenkovat do pařeniště a dočasně přistínit, později vzduchovat a otužovat. Rostliny kvetou asi za rok po výsevu.\n\nPěstované kultivary:\n\nTrpí především fyziologickými chorobami spojenými s chybami při pěstování, nadměrná zálivka, sluneční úžeh nebo poškození v důsledku zastínění. V nadměrně zahuštěné kultuře s horším prouděním vzduchu dochází k výskytu houbových chorob (padlí) a plísní. Mohou být napadeny mšicemi, zejména v prostředí se suchým vzduchem. Při nadměrné zálivce, nebo při přezimování ve vlhké půdě, hnije. Může být poškozena silným větrem.\n\nJe udáváno, že rostliny pěstované v tmavých a vlhkých částech skleníku mohou mít na listech hnědé skvrny, takové rostliny jsou neprodejné. Při teplotě pod 15 °C trpí kořeny hnilobami.\n\nKolopejka vděčná i další druhy rodu obsahují glykosidy s účinky na srdeční svalstvo, rostliny jsou toxické pro dobytek a menší zvířata. V Jižní Africe a Austrálii, kde se tyto rostliny vyskytují ve volné přírodě, jsou otravy skotu a ovcí běžné. Může být tedy nebezpečná pro chovaná zvířata v domácnosti. Již během několika hodin přicházejí bolesti břicha a zvracení. Během léta jsou koncentrace toxinů vyšší. Toxická dávka \"pro\" malá zvířata není udávána, ale u telat je letální dávka odhadnuta na 7 g květů / kg tělesné hmotnosti nebo 40 g listů / kg tělesné hmotnosti.\n\nDruhy kalanchoe jsou udávány jako nejedovaté pro člověka nebo s neznámou jedovatostí pro člověka.\n\nAčkoliv jsou popsány tendence druhu zplaňovat v teplých oblastech, druh není označen jako plevel nebo jako invazivní druh.\n\n"}
{"id": "654463", "url": "https://cs.wikipedia.org/wiki?curid=654463", "title": "XScale", "text": "XScale\n\nXScale (výslovnost [ˈeksˌskeil]) je mikroarchitektura procesorů implementující instrukční sadu architektury ARM (verze 5). Jde o původní design firmy Intel, po následném prodeji Marvellu (červen 2006) nový majitel rozšířil značku na další mikroarchitekrtury jako je ARM Cortex. Součástí implementace není podpora instrukcí pro práci s čísly s pohyblivou řádovou čárkou.\n\nXScale je nástupce předchozí generace procesorů StrongARM koupené Intelem od firmy DEC v rámci vyrovnání právního sporu.\n"}
{"id": "654464", "url": "https://cs.wikipedia.org/wiki?curid=654464", "title": "Strictly Personal", "text": "Strictly Personal\n\nStrictly Personal je druhé studiové album Captaina Beefhearta a jeho skupiny Magic Band, poprvé vydané v říjnu 1968.\n\nVšechny skladby napsal Don Van Vliet.\n\n"}
{"id": "654465", "url": "https://cs.wikipedia.org/wiki?curid=654465", "title": "Squamish", "text": "Squamish\n\nSquamish může být:\n"}
{"id": "654466", "url": "https://cs.wikipedia.org/wiki?curid=654466", "title": "ZIL", "text": "ZIL\n\nZIL (ЗиЛ), zkratka názvu Zavod imeni Lichačeva (\"Завод имени Лихачёва\"), je ruská automobilka sídlící v hlavním městě Moskvě. V současnosti se zaměřuje především na výrobu nákladních automobilů, z dob Sovětského svazu přetrvává výroba luxusních limuzín pro státnické a diplomatické účely a výroba autobusů.\n\nV letech 1931 až 1956 nesla automobilka název ZIS, neboli Zavod imeni Stalina (\"Завод имени Сталина\"). Po odsouzení Stalinových zločinů v roce 1956 byl podnik přejmenován na ZIL podle jeho dlouholetého ředitele Ivana Alexejeviče Lichačeva (1896–1956). Dnešní název firmy zní AMO ZIL.\n\nPočátky automobilky sahají do roku 1916, kdy byl carem založen podnik AMO (Avtomobilnoje Moskovskoje Obšestvo, česky: Moskevská automobilová společnost). V době právě probíhající první světové války měl vyrábět nákladní automobily pro potřeby ruské armády. Pro tento účel měl posloužit licenčně vyráběný italský nákladní automobil Fiat F-15. Velká říjnová revoluce a následná občanská válka zpozdily začátek jeho výroby do roku 1924. AMO F-15, jak se nově vůz nazýval, se stal vůbec prvním sovětským masově vyráběným nákladním automobilem. Po rekonstrukci továrny v letech 1930 až 1931 bylo navázáno na výrobu nákladních vozů, ovšem již bez italské licence. Po znovuotevření továrny byl podnik přejmenován na ZIS (Zavod imeni Stalina) a tuto značku nesly nově všechny vozy. Poté, co ZIS v roce 1936 nakrátko převzal výrobu luxusního vozu L-1 vyráběného do té doby v Leningradě, bylo rozhodnuto o výrobě vlastního reprezentativního modelu. Díky spolupráci mezi automobilkou ZIS a americkou značkou Buick, díky níž vznikl vůz L-1, se začal v roce 1936 vyrábět první z řady reprezentativních limuzín značky ZIS, potažmo ZIL, model 101. ZIS 101, podobající se tehdejším vozům Packard, zůstal ve výrobě do roku 1941. Po konci druhé světové války se v roce 1945 začal vyrábět model ZIS 110, který setrval ve výrobním programu do roku 1958. Vůz, jež se dodával jako sedan nebo čtyřdveřový kabriolet, byl silně inspirován vozem Packard Super Eight, který Josefu Vissarionoviči Stalinovi věnoval během války americký prezident Franklin Delano Roosevelt. Kabriolet využíval k státnickým povinnostem např. i československý prezident Antonín Novotný.\n\nV roce 1956 byly na XX. sjezdu KSSS odsouzeny Nikitou Chruščovem Stalinovy zločiny a kult osobnosti a bylo přistoupeno ke změně názvu automobilky. V témže roce zemřel Ivan Alexejevič Lichačev, ředitel automobilky od roku 1927, jehož jméno bylo včleněno do nového názvu. Podnik pokračoval v malovýrobě luxusních limuzín pro vysoké vládní a stranické funkcionáře, nákladních automobilů a těžké techniky a autobusů. Vzhled i použitá technika osobních vozů se s postupem let zlepšovaly, kulaté tvary s množstvím chromového dekoru (např. ZIL 111) 50. let byly v 60. letech nahrazovány střídmějšími rovnými plochami a celkově jednodušším designem, po technické stránce se jednalo o plně sovětské automobily. V tomto duchu se představil v roce 1967 i ZIL 114, který snesl srovnání se soudobými vozy Lincoln (zjm. model Continental). Až přes šest metrů dlouhé, tři tuny těžké vozy ZIL byly používány špičkami států tzv. východního bloku, u nás např. prezidentem Gustávem Husákem (ZIL 114) nebo premiérem Lubomírem Štrougalem (ZIL 117) či v NDR Erichem Honeckerem (ZIL 115). Poslední luxusní limuzínou byl model 115, později přejmenovaná na ZIL-4104, který používal motor V8 vlastní konstrukce s rozvodem OHC a jenž se vyráběl i po rozpadu Sovětského svazu.\n\nKromě produkce nákladních automobilů a reprezentativních osobních vozů vyráběla automobilka ZIL řadu vedlejších produktů. Zajímavostí je produkce sportovních a závodních vozů, které se v tehdejším SSSR podílely na tvorbě mnoha rekordů. V průběhu let ZIL participoval i na vojenských zakázkách. Již jako AMO na počátku 20. letech vyráběl licenční lehké tanky podle vzoru Renault, za války vznikaly mimo jiné v továrně ZIL unikátní bojové motorové saně a po jejím konci různá vojenská nákladní vozidla, transportéry nebo obojživelná vozidla. Pro potřeby překonávání extrémních podmínek ruské Sibiře vznikaly i masivní off-roadová vozidla (př. ZIL E-167) nebo terénní třínápravové obojživelné vozidlo ZIL 49061. Během své dlouhé historie vyráběla moskevská továrna ZIL i ledničky a jízdní kola.\n\nDnes již soukromá firma AMO ZIL pokračuje ve výrobě nákladních vozů, které se staly jejím hlavním zaměřením. Po propadu výroby z počátku 90. let zapříčiněných rozpadem SSSR a ztrátou některých tradičních trhů se v současnosti výroba stabilizovala. V nabídce firmy figurují jak běžná nákladní vozidla, tak vozy záchranné služby nebo hasičská auta. Výroba autobusů si dnes vede v porovnání s minulostí o mnoho hůře, v nabídce zůstává pouze jeden menší autobus, přestavovaný na objednávku z nákladního vozu ZIL 5301.\n\nPodobně si vede i výroba luxusních limuzín, která se od roku 1991 pohybovala v řádech jednotek kusů vyráběných na objednávku. Jediným modelem v nabídce zůstal model 4104, který se v nezměněné podobě vyrábí dodnes, i když pouze v extrémně malých počtech např. pro výroční přehlídkové události. Vozy ZIL patřily v éře Sovětského svazu k základu vozového parku vysokých státních a diplomatických úřadů, po jeho rozpadu začala byla pro podobné potřeby používána vozidla zahraniční výroby, zjm. vozy Mercedes-Benz, a původní vozu ruské výroby zůstaly již pouze v garážích vysoce postavených politiků. Změnu může přinést projekt organizovaný ruskou vládou z roku 2010, který má za cíl obnovit výrobu větších počtů tradičních luxusních limuzín ZIL s moderní technikou i vzhledem, přičemž má být plně ruského původu. V roce 2012 se představila nová limuzína ZIL 4112 R.\n\n\n\n\n"}
{"id": "654467", "url": "https://cs.wikipedia.org/wiki?curid=654467", "title": "Musée Hébert", "text": "Musée Hébert\n\nMusée Hébert (\"Hébertovo muzeum\") je národní muzeum v Paříži založené v roce 1978 díky velkorysosti Patrise d'Uckermanna, adoptivního syna Gabrielle Hébertové. Muzeum je věnováno dílu Antoina Ernesta Augusta Héberta (1817-1908), významného francouzského malíře druhé poloviny 19. století. Muzeum se nachází v 6. obvodu v ulici \"Rue du Cherche-Midi\" č. 85 v městském paláci Hôtel de Montmorency-Bours. Budova vznikla v roce 1743 spojením několika sousedících domů. Fasáda paláce byla 22. února 1926 zapsána mezi historické památky.\nOd roku 2004 je Musée Hébert připojeno k Musée d'Orsay. V současné době je uzavřeno kvůli rekonstrukci.\n\n"}
{"id": "654468", "url": "https://cs.wikipedia.org/wiki?curid=654468", "title": "Squamish (řeka)", "text": "Squamish (řeka)\n\nSquamish je krátká, nicméně mohutná řeka v kanadské provincii Britská Kolumbie. Je dlouhá přibližně 80 kilometrů a její povodí má rozlohu 3328 čtverečních kilometrů. Odvodňuje část Pobřežních hor severně od Vancouveru a teče víceméně na jih k městu Squamish. To se jmenuje po ní a sama řeka dostala jméno podle indiánského kmene Squamish, který tu žil a žije.\n"}
{"id": "654469", "url": "https://cs.wikipedia.org/wiki?curid=654469", "title": "Charlie Marinkovich", "text": "Charlie Marinkovich\n\nCharlie Marinkovich (* 7. října 1959) je kytarista a zpěvák, který je od roku 2002 je členem rockové skupiny Iron Butterfly, se kterou v říjnu 2010 dvakrát vystoupil v Česku.\n\n"}
{"id": "654470", "url": "https://cs.wikipedia.org/wiki?curid=654470", "title": "Tramvajový pluh", "text": "Tramvajový pluh\n\nTramvajový pluh je tramvaj speciálně upravená či přímo zkonstruovaná za účelem odklízení sněhu z tramvajových tratí. Odklízení sněhu z tramvajového tělesa je totiž za pomoci běžné silniční techniky téměř nemožné a to zejména z otevřeného kolejového svršku.\n\nDůležitou součástí jízd tramvajových pluhů je nejen samotné odhrnování sněhu ale také ruční čištění výhybek posádkou vozu. Vnitropodnikovými normami je v jednotlivých městech také určena povinnost projíždění všech obratišť a to případně včetně jejich běžně neprojížděných kolejí.\n\nV Praze je odklízení sněhu realizováno pomocí osmi upravených vozů Tatra T3 vypravovaných po jednom z každé provozní vozovny a jedním vozem vypravovaným z muzea ve vozovně Střešovice. Pražské pluhy jsou označeny číselnou řadou 541 a poslední číslici tvoří číselný kód vozovny; výjimku tvoří pouze depo Střešovice, jehož pluh nese dle starého označení vozovny číslo 5419 (a nikoli 5416) a vozovna Pankrác, jejíž pluh je speciálně upravený vůz Tatra T3M eč. 5572. Tento vůz může díky své trakční výbavě obsluhovat i tramvajovou trať na Barandov, kam je vjezd ostatních pluhů zakázán. Každý má pevně určenou oblast, kterou obsluhuje. Posádka pluhu je zpravidla tvořena dvěma záložními řidiči a délka směny dosahuje šesti hodin.\n\nPluhy jsou vybaveny oranžovým výstražným majákem s přerušovaným světlem, takže pro ně neplatí povinnost zastavování v každé zastávce. Po zahájení provozu vozů typu Škoda 15T byly všechny provozní pluhy osazeny přídavnou boční radlicí respektující průjezdový profil tohoto vozidla.\n\nV roce 2012 si Dopravní podnik hl. m. Prah pořídil jeden tlačný sněžný pluh PSP01 za přibližně 1,55 milionů Kč. Tlačen je speciálně upravenou tramvají typu T3R.P s evidenčním číslem 8300. Tři režimy plužení (plovoucí poloha pro běžné plužení, přítlak pro zledovatělý povrch, nadlehčování pro travnatý povrch) se nastavují dálkovým ovládáním z kabiny řidiče. Pracovní rychlost je maximálně 30 km/h. Poprvé v ostrém provozu byl nasazen během ledna a února 2013, zejména v kopcovatých oblastech (Bílá Hora, Petřiny, Kobylisy).\n\n\n"}
{"id": "654473", "url": "https://cs.wikipedia.org/wiki?curid=654473", "title": "Greg Willis", "text": "Greg Willis\n\nGreg Willis († 11. listopadu 2016) byl americký baskytarista. V roce 1966 byl jeden ze zakládajících členů skupiny . Ta byla aktivní v kalifornském San Diegu, avšak brzy se někteří její členové rozhodli odejít do Los Angeles. Willisovi, který v té době byl stále žákem střední školy, jeho otec nedovolil odjet a tak skupinu musel opustit. Ve skupině jej nahradil Jerry Penrod. Později působil v mnoha dalších skupinách, mezi něž patří například Candye Kane & The Swingin' Armadillos, The King Biscuit Blues Band a The Blonde Bruce Band. Hrál převážně na baskytaru Fender Jazz Bass. Rovněž působil jako diskžokej na stanici KPRI FM, kde vystupoval pod jménem Soloman Grundy. Většinu svého života prožil v San Diegu, odkud se několik let před smrtí přestěhoval do Portlandu, kde zemřel. V dubnu roku 2012 utrpěl mrtvici.\n"}
{"id": "654475", "url": "https://cs.wikipedia.org/wiki?curid=654475", "title": "Jiná perspektiva", "text": "Jiná perspektiva\n\nJiná perspektiva je název šestnácté a poslední epizody první řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 5. ledna 1974, v České republice 11. ledna 1998.\n\nHvězdného data 5501.2 federační loď USS Enterprise NCC-1701 vedená kapitánem Jamesem T. Kirkem je na orbitě planety \"Lactra VII\", kde má za úkol zjistit, co se stalo s expedicí, kterou sem Federace vyslala. Z obdržených záznamů vyplývá, že před 5 týdny se posádka náhle na povrchu planety ztratila a kapitán lodi se je, proti nařízení Federace, vydal s posledními pěti členy posádky zachránit. Také se již neohlásil.\n\nKapitán Kirk, první důstojník Spock a vědecký důstojník Leonard McCoy na povrchu potkávají pouze tvory, podobné dinosaurům. Daří se jim ale zachytit signál vysílání od posádky lodi USS \"Ariel\". Signál je natolik špatný, že mu není rozumět. Když se blíží k místu, odkud byl vyslán signál, zjišťují, že poušť náhle střídá prales. Pan Spock dedukuje, že celý ekosystém mohl někdo vytvořit, namísto aby vznikal svévolně. Této teorii nahrává i fakt, že zvířata na planetě jsou jakoby seskupením fauny z různých, od sebe dost vzdálených, planet.\n\nCelý výsadek je zajat neznámými tvory, kteří se podobají obřím slimákům, jistě inteligentními s vyspělou technologií. Při přesunu si všichni všímají, že celý komplex je spíše jako ZOO s výběhy pro různé rasy a druhy zvířat a bytostí. Celý výsadek končí ve výběhu pro lidi, kde se setkávají i s posádkou lodi Ariel. Kapitán Markel objasňuje, že se snažili utéct mnoha způsoby a zrovna tak o navázání komunikace. Spock odhaduje, že jde o telepatické tvory a zkouší s nimi komunikovat. Domůže se však pouze jakési formy smíchu. Když ale Dr. McCoy potřebuje svou lékařskou brašnu, daří se ostatním myslet na lékařské náčiní a tvorové opravu předají doktorovi co potřebuje.\n\nPo tomto pokusu Spock navrhuje, aby jeden z členů simuloval nemoc a ostatní musí věřit, že k jeho vyléčení je zapotřebí komunikátor. Když se Kirk komunikátoru zmocní, volá Scottyho a vyzývá jej k transportu. Scotty ovšem transportuje pouze mládě věznitelů. Jeho rodiče se snaží projít do Kirkovi mysli, čímž mu způsobují hroznou bolest. Mezitím na lodi Scotty přesvědčuje mládě, že nemá co vychylovat Enterprise z kurzu a transportuje se s ním zpět.\n\nMládě sdělí rodičům vše, co o lidech a Vulkáncích zjistilo z palubního počítače. Tvorové posádku nadále považuje za primitivní, ale usoudí, že není vhodné je věznit ve vlastní ZOO. Když se všichni vrací na Enterprise, Spock podotýká, že je tvorové rádi za 20 – 30 století uvítají zpět na planetě, ale protože jde o jejich století, přepočet na pozemské roky mu trochu potrvá.\n\n\n"}
{"id": "654478", "url": "https://cs.wikipedia.org/wiki?curid=654478", "title": "Jack Pinney", "text": "Jack Pinney\n\nJack Pinney je americký bubeník a jeden ze zakládajících členů rockové skupiny Iron Butterfly, ze které odešel ještě před vydáním jejich debutového alba \"Heavy\". Ve skupině ho nahradil Bruce Morse. Skupinu opustil poté, co se ze San Diega přestěhovala do Los Angeles. Později působil ve skupině Glory.\n\n"}
{"id": "654480", "url": "https://cs.wikipedia.org/wiki?curid=654480", "title": "Seznam rektorů Slezské univerzity v Opavě", "text": "Seznam rektorů Slezské univerzity v Opavě\n\nChronologický seznam rektorů Slezské univerzity v Opavě od jejího založení v roce 1991.\n\n"}
{"id": "654492", "url": "https://cs.wikipedia.org/wiki?curid=654492", "title": "Richard Podolor", "text": "Richard Podolor\n\nRichard Podolor (*1940) je americký hudební producent. Byl také první producent, jehož album dosáhlo na platinovou desku.\n\n\n\n\n\n\n\n\n\n\n"}
{"id": "654494", "url": "https://cs.wikipedia.org/wiki?curid=654494", "title": "Misuráta", "text": "Misuráta\n\nMisuráta (arabsky , Misráta) je město na severozápadě Libye. Leží na pobřeží Středozemního moře 210 kilometrů na východ od Tripolisu, hlavního města země. Má přes půl milionu obyvatel a je to po Tripolisu a Benghází třetí největší město státu.\n"}
{"id": "654495", "url": "https://cs.wikipedia.org/wiki?curid=654495", "title": "Józef Rotblat", "text": "Józef Rotblat\n\nSir Józef Rotblat nebo Sir Joseph Rotblat, KCMG, CBE, FRS (4. listopadu 1908 Varšava – 31. srpna 2005 Londýn) byl britský fyzik narozený v Polsku, který v roce 1995 získal Nobelovu cenu za mír. Byl spoluzakladatelem Pugwashských konferencí, které se snaží o mezinárodní odzbrojení.\n\n"}
{"id": "654496", "url": "https://cs.wikipedia.org/wiki?curid=654496", "title": "Erik Barnett", "text": "Erik Barnett\n\nErik Barnett je americký rockový zpěvák a kytarista, nejvíce známý jako člen skupiny Iron Butterfly, ve které hrál v letech 1995-2002. Se skupinou nahrál dvě koncertní DVD: \"\" a \"Concert and Documentary - Europe 1997\". Ke skupině se vrátil v roce 2015.\n"}
{"id": "654499", "url": "https://cs.wikipedia.org/wiki?curid=654499", "title": "Komonice lékařská", "text": "Komonice lékařská\n\nKomonice lékařská (komoň = kůň, pastva pro koně – odtud komonice; \"Melilotus officinalis\") je dvouletá bylina dosahující výšky až 150 cm. Má vystoupavou lodyhu a dlouze řapíkaté trojčetné listy. Kvete drobnými žlutými květy typickými pro bobovité. Plodem je šedohnědý lusk s jedním až dvěma žlutozelenými nebo červenohnědými semeny. Kvete od června do září.\n\nKomonice roste na stráních, podél cest, na loukách, kamenitých místech, železničních náspech, apod. Daří se jí na suchých vápenitých půdách.\n\nV obkladech a mastech lze použít proti vředům, otokům, artritidě, revmatismu a bolestem hlavy. Výtažek komonice se používal do rychloobvazových náplastí. Čajem se vymývají rány a používá se i k protizánětlivému výplachu očí. Vnitřně užívaná působí příznivě proti bronchitidě, potížím s močením, střevním potížím, vysokému tlaku a nespavosti.\n\nSušená nať položená volně nebo v látkovém pytlíčku je prostředkem proti molům (i potravinovým).\n\nZavěšuje se do auta nebo do stodoly pro ochranu domova.\n\nObsahuje kumarin (0,9 %) a melilotin (0,2 %). Dále pak purinové deriváty, allantoin, kyselinu allantoinovou a močovou. Kumarin a melilotin se z rostliny uvolní až po vysušení. Působí na hladké svaly, tlumí jejich činnost. Přítomnost kumarinu může při užívání ve vyšších dávkách zapříčinit bolesti hlavy, závratě, dávení, spavost a ochrnutí.\n\n\n \n"}
{"id": "654500", "url": "https://cs.wikipedia.org/wiki?curid=654500", "title": "Zoltán Pásztory", "text": "Zoltán Pásztory\n\nZoltán Pásztory (v maďarštině Pásztory Zoltán [pástory zoltán], 31. října 1944, Mosonmagyaróvár - 1. května 2005, Budapešť) byl maďarský hudebník, nejvíce známý jako hráč na bicí nástroje ve skupině Illés.\n\nZoltán Pásztory se narodil v Mosonmagyaróváru, v rodině Zoltána Pásztoryho staršího a Edity (rodné příjmení Sigmond). Vystudoval konzervatoř.Počátky jeho hudební dráhy proběhly v uměleckém souboru Maďarského komunistického svazu mládeže a v budapešťském hudebním divadle Fővárosi Operettszínház. Ve skupině Illés působil od roku 1965.V roce 1973 Pásztory opustil Maďarsko a odešel do Západního Německa. Pracoval v hotelu v Lindau, od roku 1989 byl ředitelem hotelu u Bodamského jezera.\n\nOd roku 1982 byla jeho manželkou Dominique Girault, s níž má dceru Lindu Dominique (narozena 1986).\n\n\n"}
{"id": "654501", "url": "https://cs.wikipedia.org/wiki?curid=654501", "title": "Pugwashské konference o vědě a světových záležitostech", "text": "Pugwashské konference o vědě a světových záležitostech\n\nPugwashské konference o vědě a světových záležitostech (anglicky Pugwash Conferences on Science and World Affairs) je mezinárodní organizace, která se snaží o omezení válečných konfliktů. Byla založena roku 1957 Josephem Rotblatem a Bertrandem Russellem v kanadském Pugwashi. V roce 1995 organizace spolu s Rotblatem získala Nobelovu cenu za mír za své snahy o nukleární odzbrojení.\n"}
{"id": "654502", "url": "https://cs.wikipedia.org/wiki?curid=654502", "title": "Závíja", "text": "Závíja\n\nZávíja je město na severozápadě Libye na břehu Středozemního moře. Je vzdáleno přibližně čtyřicet kilometrů na západ od Tripolisu, hlavního města země. Má přibližně dvě stě tisíc obyvatel a je pátým největším libyjským městem po Tripolisu, Benghází, Misurátě a Bajdá.\n\nV roce 1988 byla ve městě založena univerzita.\n\nBěhem občanské války v Libyi se Závíja stala místem tuhých bojů mezi armádou a povstalci, neboť se nachází na významné spojnici mezi hlavní městem Tripolis a tuniskou hranicí.\n"}
{"id": "654511", "url": "https://cs.wikipedia.org/wiki?curid=654511", "title": "Zamilované maso", "text": "Zamilované maso\n\nZamilované maso je krátkometrážní film surrealistického českého režiséra Jana Švankmajera z roku 1989. Trvá jednu minutu, objevil se jako reklama ve Švankmajerově filmu Otesánek. Jan Švankmajer obstaral námět, režii i výtvarnou stránku filmu, animaci zajistil Bedřich Glaser.\n\nHlavní postavy hrají dva syrové plátky masa. Ty se do sebe zamilují, když se prohlíží v odraze lžičky. Následně spolu tancují při hudbě z rádia, pak se oba vyválí v talíří plném mouky. Ttuto scénu lze chápat jako sexuální akt. Na závěr jsou steaky napíchnuty na vidlice a položeny na rozpálenou pánev. Tak končí jejich láska.\n\nCelý děj je provázen mlaskavými zvuky pohybujícího se masa. Film nazvučil Ivo Špalj.\n\nFilm byl odvysílán také na MTV.\n\n"}
{"id": "654522", "url": "https://cs.wikipedia.org/wiki?curid=654522", "title": "Nino Niederreiter", "text": "Nino Niederreiter\n\nNino Niederreiter (* 8. září 1992 v Churu, Švýcarsko) je švýcarský hokejový útočník, který nastupuje za klub Carolina Hurricanes v severoamerické lize NHL.\n\nDvakrát si zahrál na mistrovství světa hráčů do 18 let – v roce 2008 v Rusku a 2009 v USA, v obou případech skončili Švýcaři osmí.\n\nNa mistrovství světa do 20 let 2010 v Kanadě byl oporou švýcarské juniorské reprezentace, když mužstvu pomohl k překvapivému čtvrtému místu a sám byl zařazen do All star týmu turnaje. O rok později při světovém šampionátu juniorů v USA zastával funkci kapitána týmu, který skončil na turnaji pátý. Vzhledem k ročníku narození byl způsobilý hrát i na juniorském mistrovství světa 2012, Islanders nevyvrátili možnost, že jej uvolní, ale deklarovali jeho zdravotní problémy v průběhu podzimu. Jeho jméno figurovalo v širší nominaci, kterou Švýcaři nahlásili, v konečné nominaci se ale neobjevil.\n\nNa jaře 2010 si v dresu A-týmu švýcarské reprezentace zahrál na mistrovství světa v Německu, kde byl švýcarský tým vyřazen ve čtvrtfinále a skončil pátý. Byl jednou ze tří posil Švýcarska z NHL na mistrovství světa 2012, kde jeho tým nepostoupil ze skupiny. Byl účastníkem mistrovství světa 2013, kde dal 3. května svůj premiérový gól na MS proti domácímu Švédsku (Švýcaři vyhráli 3:2). Se svým týmem získal stříbrné medaile.\n\nByl účastníkem na olympijských hrách v Soči 2014 (9. místo). Posílil reprezentaci na MS 2016 v Rusku (11. místo). 2018 v Dánsku (stříbro), a 2019 na Slovensku (7. místo). \n\nOdehrál světový pohár 2016 za Výběr Evropy (finále).\n\nOdchovanec EHC Chur od roku 2006 působil v mládežnických celcích HC Davos. V jeho dresu si zahrál i nejvyšší švýcarskou soutěž mužů, když nastoupil třikrát v playoff sezony 2008/09 – Davos celou soutěž vyhrál. Od roku 2009 působil Niedereiter v Portland Winterhawks v kanadské juniorské WHL. V roce 2010 jej na celkově páté pozici draftoval klub NHL New York Islanders. V dresu tohoto týmu nastoupil během sezony 2010/11 k devíti utkáním, ve kterých si připsal jednu branku a tím se stal nejmladším střelcem v historii Islanders (věk 18 let a 35 dní). Sezonu dokončil v Portlandu, s kterým došel až do finále WHL, kde se spoluhráči nestačili na mužstvo Kootenay Ice.\n\nJiž před draftem byl považován za největší talent švýcarského hokeje. Před sezonou 2011/12 nastupoval v přípravném kempu za Islanders, ale pro zranění třísel zmeškal úvod sezony. Po doléčení šestkrát nastoupil za farmu v AHL – Bridgeport Sound Tigers, než byl povolán zpět do hlavního celku. V ročníku sbíral zkušenosti většinou ve čtvrté útočné formaci. V době výluky NHL v úvodu ročníku 2012/13 hrál AHL za Sound Tigers, svými výkony si vysloužil nominaci do utkání hvězd této soutěže. Díky hlasování fanoušků nastoupil dokonce v úvodní formaci Východní konference. Za Sound Tigers nakonec hrál i po rozjetí ročníku NHL.\n\nBěhem léta 2013 byl vyměněn z Islanders do Minnesota Wild poté, co sám zažádal o výměnu a odmítl nastoupit do tréninkového kempu newyorského klubu. V dresu Minnesoty si poprvé zahrál play off NHL a v 1. kole si připsal v rozhodujícím 7. utkání proti Colorado Avalanche premiérové dvě branky, druhou v prodloužení rozhodl celou sérii.\n\nV sezoně 2014/2015 vstřelil svůj první hattrick v NHL, když 14.11.2014 vstřelil tři góly na ledě Buffalo Sabres a přispěl tak k výhře Wild 6:3.\n\nV létě 2017 podepsal s Wild pětiletou smlouvu.\n\nV průběhu sezony 2018/2019 byl Minnesotou 17. ledna 2019 vyměněn do týmu Carolina Hurricanes za středního útočníka Victora Raska.\n\n\"Držel pozici nejmladšího Evropana, co dal branku v NHL, byl překonán v sezoně 2013/14, když skóroval Aleksander Barkov ve věku 18 let a 31 dní\"\n\nAHL\n\nWHL\n\nMS 20\n\n"}
{"id": "654528", "url": "https://cs.wikipedia.org/wiki?curid=654528", "title": "Antonín Wildt", "text": "Antonín Wildt\n\nAnton Wildt, též Antonín Wildt (11. června 1830 Praha – 12. dubna 1883 Praha) byl český sochař.\nAnton Wildt se školil v letech 1848-1855 v sochařské dílně Josefa Maxe. Roku 1855 poprvé vystavoval na výroční výstavě Krasoumné jednoty a následujícího roku si otevřel v Praze vlastní sochařskou dílnu. Počátkem 60. let pracoval ve Vídni na výzdobě Arsenalu spolu s Ludvíkem Šimkem a Tomášem Seidanem, v letech 1863-69 spolupracoval ve Vídni se sochařem F. Melnickým.\n\nK jeho přátelům patřili malíř Josef Mánes, který Wildta portrétoval, a Adolf Kosárek. Po Kosárkově předčasné smrti Wildt sňal jeho posmrtnou masku.\n\nMěl velký smysl pro humor, své společníky a přátele bavil vyprávěním originálních vtipů. Nabízeli mu kvůli tomu angažmá v divadle, to ale odmítal — zdařile reprodukovat cizí dílo by nedokázal. V 50. letech si společně s malířem Karlem Purkyně tropil žerty z pražské policie. Jeho humor byl laskavý, dobrácký. Byl známý i jako vlastenec, starostlivý manžel a otec.\nZemřel na onemocnění plic, pohřben byl na Olšanských hřbitovech.\nWildt byl vyškolen v dílně bratří Maxů jako klasicistní sochař a ve svých dílech se vyrovnával s neorenesančním dobovým názorem. Wildtova tvorba kolísá mezi idealismem až poněkud lidovým (Tylův náhrobek) a ozdobným realismem (pomník Kopeckého). Jeho nejznámějším dílem je sousoší Čechie na atice bývalé České spořitelny na Národní třídě v Praze. Wildtovy náhrobky jsou většinou řemeslné, bez vyšších uměleckých ambicí.\n\n"}
{"id": "654531", "url": "https://cs.wikipedia.org/wiki?curid=654531", "title": "Albrecht Altdorfer", "text": "Albrecht Altdorfer\n\nAlbrecht Altdorfer (kol. 1480 Altdorf v Dolním Bavorsku, možná Řezno – 12. února 1538 Řezno) byl německý renesanční malíř, rytec a stavitel.\n\nPravděpodobně byl synem malíře Ulricha Altdorfera. Spolu s Lucasem Cranachem starším a Wolfem Huberem je považován za hlavního představitele tzv. dunajské školy. Většinu života prožil v Regensburgu, kde byl uznávaným měšťanem, známým i jako stavitel kostela a opevnění. V roce 1505 získal jako „amberský malíř“ v Regensburgu domovské právo. Roku 1519 se stal členem městské rady a městským stavitelem byl jmenován v roce 1526. Altdorfer cestoval často do Vídně, byl ovlivňován podněty, které čerpal z rakouského a italského umění, zejména z tvorby Albrechta Dűrera. Usiloval o jednotu přírody a zobrazovaných postav, zajímal se velmi o ztvárnění krajiny. I když v pozdějších letech tento aspekt pro jeho tvorbu není tak důležitý, stal se tvůrcem první skutečné krajinomalby v evropském malířství. Přes snahu o přesné zobrazení jsou pro něho typické fantastické útvary, zasazené do neurčité hloubky prostoru. Často ztvárňoval výjevy z historických a biblických témat. Jeho nejlepší náboženské scény jsou velmi intenzivní, malíř pracuje se světlem, používá zářící barvy. Jeho obrazy někdy směřují až k expresionismu. Jeho tématem jsou chvíle intimity mezi Kristem a jeho matkou či jiných svatých. Jedno z jeho nejznámějších sakrálních děl je mistrovské dílo \"Legenda o sv. Šebestiánovi\" a \"Umučení Krista\" z takzvaného \"Sebastianova oltáře\" V zavřeném stavu oltářní obraz ukazuje čtyři panely s obrazy inspirovanými legendou o umučení sv. Šebestiána, zatímco otevřené křídla zobrazují křížovou cestu. V současnosti je oltářní obraz demontován. Dvě scény z oltáře \" Pohřbení\" a \"Vzkříšení\" byly prodány do Kunsthistorisches Museum ve Vídni v roce 1923 a 1930.\n\nAlbrechtův bratr Erhard Altdorfer se stal také malířem a grafikem, byl žákem Lucase Cranacha staršího.\n\n\n\n\n\n"}
{"id": "654538", "url": "https://cs.wikipedia.org/wiki?curid=654538", "title": "Ozdobník", "text": "Ozdobník\n\nOzdobník či zastarale šmukýř je řemeslník, který vyrábí ozdobné předměty (ozdoby klobouků, brašen, šatů, apod.), především z kůže, papíru apod. Šmukýř někdy vykonával i kloboučnickou práci, vyrobené klobouky a čepice pak zdobil podle přání zákazníků (pomocí zlatých či stříbrných nití, peří, perel, závojů, apod.).\n\nŠmukýř je také české příjmení. Ozdobník je v Národní soustavě povolání také synonymum pro brašnáře.\n\n"}
{"id": "654541", "url": "https://cs.wikipedia.org/wiki?curid=654541", "title": "Peter Hollingworth", "text": "Peter Hollingworth\n\nPeter Hollingworth (* 10. dubna 1935 Adelaide) je australský anglikánský kněz. V letech 2001–2003 byl 23. generálním guvernérem Austrálie.\n\nV 50. letech 20. století absolvoval povinnou vojenskou službu (National Service). Po základním výcviku pracoval v kanceláři kaplana, kde se rozhodl stát knězem. Vystudoval na univerzitě v Melbourne v roce 1960,stal se jáhnem a potom pastorem v St. Marie v Melbourne. Byl členem \"Bratrstva svatého Vavřince\", kde pracoval pro chudé. Za tuto práci získal nejvyšší národní vyznamenání. Byl také ředitelem této organizace. V letech 1989-2001 byl arcibiskupem v Brisbane.\n\nV květnu 2001 ministerský předseda John Howard oznámil jeho nominaci na post Generálního guvernéra Austrálie, slavnostní přísaha se konala 29. června téhož roku.\n\nV Brisbane na konci roku 2001 v souvislosti s vyšetřováním pedofilie ve škole, bylo zjištěno, že škola patřila k diecézi, kde Peter Hollingworth působil a neučinil žádné kroky k objasnění této věci. S rostoucí kritikou ze strany médií nakonec z funkce generálního guvernéra Austrálie v květnu 2003 odstoupil.\n"}
{"id": "654545", "url": "https://cs.wikipedia.org/wiki?curid=654545", "title": "Pátek třináctého 4", "text": "Pátek třináctého 4\n\nPátek třináctého 4 (v anglickém originále Friday the 13th: The Final Chapter) je americký hororový film z roku 1984, čtvrtý z hororové série \"Pátek třináctého\". Ačkoli součástí názvu je \"The Final Chapter\" (česky \"Poslední kapitola\"), následovalo několik dalších pokračování. Součástí originálního názvu dalšího filmu je \"A New Beginning\" (česky \"Nový začátek\") a ve filmu se objevil nový vrah, ale protože tento film propadl u kritiky, v pokračování \"Pátek třináctého 6\" se vrací vrah Jason Voorhees. Jde o nejhvězdněji obsazený díl z celé série.\n\nDen po událostech předchozího filmu jsou policisté a zdravotníci zaneprázdněni odstraňováním následků, včetně mrtvoly samotného vraha Jasona Voorheese. Když je jeho tělo doručeno do márnice, vyjde najevo, že vrah je stále naživu. Probudí se, zabije patologa Axela a zdravotní sestru Morgan a vydá se zpět ke Křišťálovému jezeru. Tam si skupina studentů (Paul, Sam, Sara, Doug, Ted a Jimmy) pronajala dům. Cestou na místo skupina narazí na hrob Pamely Voorheesové a na stopařku. Ta se stane další Jasonovou obětí, když je bodnuta do hrdla, zatímco jí banán. Vedle pronajatého domu bydlí rodina Jarvisových. Když skupina dorazí, potká Trish Jarvisovou a jejího mladšího bratra Tommyho. Následující den se spřátelí s dvojčaty Tinou a Terri, které rovněž v oblasti bydlí. Na večerní party pozve skupina také Trish. Když se Trish a Tommymu rozbije auto, potkají Roba, který jim pomůže a rychle se s nimi spřátelí.\n\nVečer si skupina užívá na party doma. Čtyři chlapci a čtyři dívky mají rande, ale objeví se mezi nimi konflikty, když se některé páry změní. Během večera se ale objeví Jason a jednoho po druhém zabije. Sam se jde večer nahá koupat do jezera a zpod raftu je probodnuta. Když ji jde Paul ven hledat je zabit pomocí harpuny. Terri se rozhodne odejít dřív a jde ke svému kolu, ale je zabita oštěpem. Po sexu s Tinou se Jimmy rozhodne to oslavit lahví vína. Když hledá vývrtku, objeví se Jason a zabodnu mu vývrtku do ruky a pak použije sekáček na maso. Tinu Jason vytáhne v horním patře z okna a ta zemře při dopadu na auto. Opilý Ted sleduje staré pornografické filmy, přijde blíže k projekčnímu plátnu a skrz plátno je probodnut kuchyňským nožem. Když Sara odejde od Douga ze sprchy, Jason omlátí Dougovu hlavu o kachličky ve sprše. Pak zabije sekerou Saru, když se snaží utéct.\n\nTrish a Tommy ve svém domě zjistí, že jejich matka je pryč, a tak jde Trish zavolat Roba, aby jim pomohl. Rob jí prozradí, že chce pomstít smrt své sestry Sandry Dyerové (zavražděna Jasonem ve druhém díle). Trish a Rob se s Gordonem (psem Jarvisových) vydají do vedlejšího domů, aby zjistili, co se děje. Tommy zůstane sám doma a najde Robovi články o Jasonovi. Ve vedlejším domě proskočí vyděšený Gordon oknem ve druhém patře. Jason zabije Roba a Trish uteče zpět do svého domu, aby varovala Tommyho. Po dlouhé honičce v domě a okolo něj si Tommy vyholí hlavu, aby vypadal jako Jason, což Jasona rozptýlí dostatečně dlouho na to, aby na něj mohla Trish zaútočit mačetou. Trish pak sundá Jasonovi jeho hokejovou masku a vyděšená jeho vzhledem upustí mačetu na zem. Tommy ji vezme a udeří s ní Jasona do hlavy. Jason pak spadne na zem, což způsobí, že se mačeta zařízne hlouběji do jeho hlavy. Když se Tommy a Trish objímají, Tommy zahlédne, jak se Jason hýbe. Tommy se rozčílí, popadne mačetu a několikrát brutálně Jasona sekne, zatímco Trish volá Tommyho jméno.\n\nV poslední scéně filmu Tommy navštíví Trish v nemocnici a obejmou se. Věří, že jejich noční můra je u konce. Na konci se Tommy psychopatickým pohledem podívá do kamery.\n\nAlternativní konec, který obsahuje DVD Deluxe edice z roku 2009, obsahuje scénu, kde se Trish a Tommy den poté, co zabili Jasona, probudí za zvuku policejních sirén. Trish pošle Tommyho, aby zavolal policisty, kteří přijeli k vedlejšímu domu. V tom okamžiku si Trish všimne vody, která kape ze stropu a jde zjistit, co se děje. Vstoupí do koupelny a najde tělo ve vaně utopené tělo své matky. Oči paní Jarvisové se otevřou a Jason se objeví za Trish připravený udeřit. Trish se pak náhle probudí v nemocnici ve scéně připomínající první film. Režisér Zito v komentáři prozrazuje, že scéna byla vystřižena, protože nebyla v souladu s tím, že se jedná o poslední film série.\n\n"}
{"id": "654561", "url": "https://cs.wikipedia.org/wiki?curid=654561", "title": "KUGS", "text": "KUGS\n\nKUGS (89,3 FM) je vysokoškolská radiostanice v Bellinghamu, v americkém státě Washington. Byla založena v lednu 1974 jako desetiwattová, v roce 1984 byla rozšířena na nynějších 100 wattů. KUGS je nezávislou a plně studentsky ovládanou vysokoškolskou stanicí. V roce 1997 byla druhým americkým rádiem, které vysílalo online. V roce 2002 bylo online vysílání přerušeno a v roce 2006 opět obnoveno, na webových stránkách rádia. V roce 1999 zažádala stanice o povolení na rozšíření na sedmisetwattovou stanici, které ji bylo vydáno na konci roku 2006. Vlastníkem rádia je Western Washington University.\n"}
{"id": "654564", "url": "https://cs.wikipedia.org/wiki?curid=654564", "title": "Zdeněk Petráň", "text": "Zdeněk Petráň\n\nMUDr. Zdeněk Petráň (* 29. června 1953 Jičín) je český lékař a numismatik. Pracuje jako vedoucí oddělení endoskopických metod ve zdravotnickém zařízení Centromed-Poliklinika Budějovická v Praze a od roku 1990 zároveň pracuje jako numismatik v Českém muzeu stříbra v Kutné Hoře.\n\n\n"}
{"id": "654566", "url": "https://cs.wikipedia.org/wiki?curid=654566", "title": "Mistrovství světa v rychlobruslení juniorů 2011", "text": "Mistrovství světa v rychlobruslení juniorů 2011\n\nMistrovství světa v rychlobruslení juniorů 2011 se konalo od 25. do 27. února 2011 na otevřené rychlobruslařské dráze ve finském Seinäjoki. Celkově se jednalo o 40. světový šampionát pro chlapce a 39. pro dívky. Českou výpravu tvořili Roman Vodička a Karolína Erbanová.\n\n"}
{"id": "654571", "url": "https://cs.wikipedia.org/wiki?curid=654571", "title": "Šlomo Hilel", "text": "Šlomo Hilel\n\nŠlomo Hilel (: שלמה הלל, narozen 23. dubna 1923) je izraelský diplomat, politik a bývalý poslanec Knesetu za strany Mapaj, Ma'arach a Izraelská strana práce.\n\nNarodil se v Bagdádu v dnešním Iráku a v roce 1933 přesídlil do dnešního Izraele. Vystudoval politologii, ekonomii a veřejnou správu na Hebrejské univerzitě.\n\nV roce 1946 byl vyslancem sionistů v Iráku, kde potají organizoval místní Židy. V letech 1948–1949 se pak podílel na organizaci vystěhovalecké vlny Židů z Iráku, Libanonu a Sýrie do Izraele. Roku 1949 patřil mezi zakladatele kibucu Ma'agan Micha'el. V roce 1951 byl izraelským emisarem v Egyptě, v letech 1959–1961 izraelským ambasadorem v Guineji, v letech 1961–1963 pak sloužil na postu izraelského velvyslance v Pobřeží slonoviny, Horní Voltě, Dahome a Nigeru. V letech 1963–1967 sloužil jako člen stále izraelské delegace při OSN. Mezi roky 1967 a 1969 pracoval coby zástupce ředitele odboru pro Blízký východ na Ministerstvu zahraničních věcí Izraele. Koncem 80. let 20. století byl předsedou globální správní rady organizace Keren ha-jesod.\n\nV izraelském parlamentu zasedl poprvé po volbách v roce 1951, do nichž šel za stranu Mapaj. Mandát ale obdržel až dodatečně, v prosinci 1952, jako náhradník. Byl členem výboru pro záležitosti vnitra, výboru pro ústavu, právo a spravedlnost a společného výboru pro tělovýchovu. Ve volbách v roce 1955 mandát obhájil, opět za Mapaj. Usedl jako člen do výboru pro ústavu, právo a spravedlnost, výboru pro veřejné služby a výboru House Committee. Mandátu se ale vzdal v průběhu volebního období v červenci 1959, kdy přešel do diplomatických služeb státu. Opětovně se v parlamentu objevil až po volbách v roce 1969, nyní už jako kandidát strany Ma'arach. V této době zastával i četné vládní posty. V letech 1969–1977 byl ministrem policie a v roce 1974 a 1977 také ministrem vnitra. Mezitím obhájil mandát poslance Knesetu ve volbách v roce 1973. Po volbách v roce 1977 se stal předsedou výboru pro záležitosti vnitra. Poslancem zůstal i po volbách v roce 1981, po nichž byl členem výboru pro zahraniční záležitosti a obranu. Uspěl ve volbách v roce 1984. V letech 1984–1988 se stal předsedou Knesetu.\n\nNaposledy byl zvolen ve volbách v roce 1988, stále za Ma'arach. V průběhu volebního období byla ovšem strana Ma'arach sloučena do Strany práce. Usedl do výboru pro zahraniční záležitosti a obranu. V roce 1988 získal Izraelskou cenu.\n\n"}
{"id": "654577", "url": "https://cs.wikipedia.org/wiki?curid=654577", "title": "Howard Reitzes", "text": "Howard Reitzes\n\nHoward Reitzes je americký rockový zpěvák a klávesista, který byl jeden ze členů skupiny Iron Butterfly při jejím reunionu v roce 1974, ve skupině byl jen do roku 1975. S touto skupinou nahrál studiové album Scorching Beauty.\n"}
{"id": "654578", "url": "https://cs.wikipedia.org/wiki?curid=654578", "title": "David de Kretser", "text": "David de Kretser\n\nDavid de Kretser (* 27. dubna 1939 v Kolombo, Srí Lanka) – australský lékař a sociální aktivista srílanského původu. V současné době zastává funkci guvernéra státu Victoria (Austrálie).\n\nMu bylo devět let, když jeho rodina emigrovala do Austrálie. Získal magisterský titul v oboru lékařství na univerzitě v Melbourne, a pak doktorát na Monash University. Většinu z jeho kariéry strávil jako výzkumný pracovník na Monash University a také přednášel na University of Washington v Seattlu. Je odborník v oblasti andrologie a endokrinologie, a nejdůležitějšími oblastmi jeho výzkumu jsou poruchy spojené s neplodností. V roce 1991 se stal profesorem lékařské vědy. V roce 2006 byl jmenován guvernérem státu Victoria.\n"}
{"id": "654586", "url": "https://cs.wikipedia.org/wiki?curid=654586", "title": "Pavel Radoměrský", "text": "Pavel Radoměrský\n\nPhDr. Pavel Radoměrský, CSc. (23. listopadu 1926 Praha – 13. října 2008) byl český numismatik a archeolog, pracovník numismatického oddělení Národního muzea v Praze.\n\nVystudoval historii na Filosofické fakultě University Karlovy. Po ukončení studia v roce 1952 začal pracovat v numismatickém oddělení Národního muzea v Praze. V roce 1961 přešel do oddělení historicko-archeologického, kde působil až do odchodu do důchodu v roce 1986. Zabýval se především mincovnictvím keltským, antickým, byzantským a českým denárovým obdobím. Je autorem řady odborných studií a pro laickou veřejnost několika prací, které zpřístupňují srozumitelnou formou dosažené poznatky a nové informace z numismatiky. Byl dlouholetým členem a v letech 1968–1976 předsedou Numismatické společnosti československé. Za svou dlouholetou činnost, kterou se výrazně zasloužil o rozvoj a zachování kulturního dědictví na Podblanicku, obdržel po smrti v roce 2009 ocenění \"Blanický rytíř\".\n\n\n\n"}
{"id": "654587", "url": "https://cs.wikipedia.org/wiki?curid=654587", "title": "Marie Bashirová", "text": "Marie Bashirová\n\nDame Marie Bashirová (* 1. prosince 1930, Narranderra, Nový Jižní Wales, Austrálie) je australská lékařka, sociální aktivistka a politička. Od 1. března 2001 do 1. října 2014 byla guvernérkou Nového Jižního Walesu (jako první žena v historii) a od 1. ledna 2007 do 15. prosince 2012 kancléřkou univerzity v Sydney.\n\nPřestože se narodila v Austrálii, oba její rodiče byli Libanonci. Vystudovala lékařství na univerzitě v Sydney, a pak učila na své alma mater a University of New South Wales. V roce 1993 se stala profesorkou klinické psychiatrie. Kromě vědecké práce se stala se známou pro její sociální aktivity, především v souvislosti se zdravotními programy pro děti a domorodce. V roce 1971 vyhrála soutěž o matku roku v Austrálii, a v roce 1988 jí byl udělen Řád Austrálie.\n\nV roce 2001 ji královna Alžběta II. na žádost premiéra Boba Carra jmenovala - jako první ženu v historii - guvernérkou Nového Jižního Walesu. V roce 2007 byla vyjmenována na další čtyři roky. Ve stejném roce se také stala kancléřkou své alma mater.\n\nJejím manželem je sir Nicholas Shehadie, bývalý starosta města Sydney a kapitán Austrálie v ragby. Mají tři děti a šest vnoučat.\n"}
{"id": "654589", "url": "https://cs.wikipedia.org/wiki?curid=654589", "title": "Edna Solodar", "text": "Edna Solodar\n\nEdna Solodar (: עדנה סולודר) je izraelská pedagožka, politička a bývalá poslankyně Knesetu za strany Ma'arach a Izraelská strana práce.\n\nNarodila se 15. března 1930 ve vesnici Ašdot Ja'akov. Vystudovala střední školu a Rubinovu hudební akademii v Tel Avivu. Studovala humanitní a společenské vědy. Před vznikem státu Izrael se zapojila do činnosti židovských jednotek Hagana a během války za nezávislost se podílela v rámci izraelské armády na obraně židovských osad v údolí řeky Jordán před arabskými invazními armádami.\n\nPracovala jako učitelka hudby ve školách v kibucech a v regionu Bejt Še'an a Emek ha-Jarden. V letech 1967-1971 a 1978-1980 působila jako tajemnice kibucu Gešer. V období let 1972-1982 byla také tajemnicí hnutí ha-Kibuc ha-Meuchad pro otázky vnitra, potom v letech 1992-1998 dokonce předsedala Kibucovému hnutí. Podílela se na zakládání nových vesnic.\n\nV izraelském parlamentu zasedla poprvé po volbách v roce 1981, do nichž šla za stranu Ma'arach. Mandát ale obdržela až dodatečně, v lednu 1982, jako náhradnice. Byla členem výboru pro záležitosti vnitra a životního prostředí, výboru práce a sociálních věcí a předsedala podvýboru pro rozvoj a ochranu Kineretu. Ve volbách v roce 1984 mandát obhájila, opět za Ma'arach. Usedla jako členka do výboru pro zahraniční záležitosti a obranu, výboru House Committee a výboru pro záležitosti vnitra a životního prostředí. Předsedala podvýboru pro rozvoj Jordánského údolí, podvýboru pro ochranu historických památek a podvýboru pro problematiku vesnice Bejt Džan.\n\nNaposledy byla zvolena ve volbách v roce 1988, stále za Ma'arach. V průběhu volebního období byla ovšem strana Ma'arach sloučena do Strany práce. Usedla do výboru pro záležitosti vnitra a životního prostředí, výboru pro drogové závislosti, výboru finančního, výboru pro ekonomické záležitosti a výboru House Committee. Předsedala podvýboru pro otázky vody. Ve volbách v roce 1992 mandát nezískala.\n\n"}
{"id": "654594", "url": "https://cs.wikipedia.org/wiki?curid=654594", "title": "Šlomo Dajan", "text": "Šlomo Dajan\n\nŠlomo Dajan (: שלמה דיין) je izraelský rabín, politik a bývalý poslanec Knesetu za stranu Šas.\n\nNarodil se 6. listopadu 1952 ve městě Tetuán v Maroku. V roce 1962 přesídlil do dnešního Izraele. Vystudoval ješivu a získal osvědčení pro výkon funkce rabína.\n\nV letech 1983–1988 byl členem místní samosprávy v Jeruzalému a místopředsedou jeruzalémské Náboženské rady. V letech 1985–1987 byl předsedou organizačního výboru strany Šas. Působil rovněž coby předseda Institutu pro studium severoafrického Židovstva. Publikoval články o židovském právu.\n\nV izraelském parlamentu zasedl po volbách v roce 1988, do nichž šel za stranu Šas. Byl členem výboru pro záležitosti vnitra a životního prostředí, výboru pro imigraci a absorpci, výboru pro televizi a rozhlas a zvláštního výboru pro status žen. Zastával funkci místopředsedy Knesetu. Ve volbách v roce 1992 mandát neobhájil.\n\n"}
{"id": "654598", "url": "https://cs.wikipedia.org/wiki?curid=654598", "title": "Kapradinka skalní", "text": "Kapradinka skalní\n\nKapradinka skalní (\"Woodsia ilvensis\") je stálezelená kapradina malého vzrůstu. Její vědecké rodové jméno odkazuje na anglického botanika J. Woodse.\n\nKapradinka skalní je menšího vzrůstu, 7–15 cm dlouhá v přízemní růžici. Čepel je v obrysu úzce podlouhlá, kopinatá, 5–11 cm dlouhá a 1,5–3,0 cm široká. Vřeteno listu a čepele je na spodní straně hojně pletivnaté a chlupaté, na svrchní straně je lysá, zpravidla tmavozeleně zbarvená. Listy jsou zpeřené. Po každé straně má 8–16 lístků, nejdolejší lístek je většinou nápadně menší a značně oddálený od sousedního vyššího lístku. Listy jsou spíše delší než široké, na vrcholu tupé až špičaté. Řapík je kratší nebo tak dlouhý jako čepel, pletivnatý, hnědočervený a lesklý. Výtrusy jsou nejčastěji 40–50 µm dlouhé a 30–38 µm široké.\n\nVyskytuje se na suchých skalách a skalkách, sutích, kamenitých svazích, ale především na vyvřelých horninách (znělec, čedič, apod.)\n\nJejí ohrožení spočívá v možném zarůstání a zastínění skalek. V České republice je tato kapradinka chráněná zákonem jako silně ohrožený druh. V Červeném seznamu je zařazena mezi silně ohrožené druhy.\n\nV České republice se vyskytuje roztroušeně, především v severozápadních a západních oblastech (Milešovské a Verneřické středohoří, Lužické hory a Ralsko), na vrcholových skalách a sutích. Na Moravě vzácně. Celkově je rozšířena v Severní Evropě, Severní Americe a Grónsku.\n\n\n\n\n \n"}
{"id": "654600", "url": "https://cs.wikipedia.org/wiki?curid=654600", "title": "Madura", "text": "Madura\n\nMadura je hustě zalidněný ostrov ležící severovýchodně od Jávy. Je součástí indonéské provincie Východní Jáva. S Jávou ji přes úzký Madurský průliv od roku 2009 spojuje most Sumaradu, který je s délkou 5,4 km nejdelším mostem Indonésie. Jde o vůbec první most spojující 2 indonéské ostrovy.\n\nVětšinu obyvatel tvoří Madurci, kteří jsou třetím nejpočetnějším etnikem Indonésie. Větší část Madurců ovšem žije mimo ostrov, migrace probíhala po několik posledních staletí včetně dnešní doby, obvyklým důvodem odchodu jsou špatné podmínky pro zemědělství. Nejrozšířenějším náboženstvím je islám.\n\nMadura patří v rámci Východní Jávy mezi chudé oblasti. Nejdůležitějším odvětvím madurské ekonomiky je zemědělství. Místní půda není příliš úrodná, pěstuje se především kukuřice a tabák. Rozšířen je také chov skotu, tradicí jsou býčí závody pořádané na různých místech ostrova. Nezanedbatelný význam má také rybolov.\n\nMadura je také významným producentem soli.\n"}
{"id": "654601", "url": "https://cs.wikipedia.org/wiki?curid=654601", "title": "Biak", "text": "Biak\n\nBiak je ostrov o rozloze 1746 km², který se nachází poblíž severního pobřeží ostrova Nová Guinea. Biak je součástí indonéské provincie Papua. Povrch ostrova je převážně rovinatý. Biak je největší ostrov v souostroví Schoutenovy ostrovy.\n"}
{"id": "654602", "url": "https://cs.wikipedia.org/wiki?curid=654602", "title": "Moše Ze'ev Feldman", "text": "Moše Ze'ev Feldman\n\nMoše Ze'ev Feldman (: משה זאב פלדמן, žil 14. listopadu 1930 - 9. února 1997) byl izraelský rabín, politik a poslanec Knesetu za stranu Agudat Jisra'el.\n\nNarodil se ve městě Eisenstadt v Rakousku. V roce 1949 přesídlil do Izraele. Vystudoval střední školu v Anglii a četné ješivy, kde získal osvědčení pro výkon funkce rabína.\n\nByl členem předsednictva ústředního výboru Agudat Jisra'el a zasedal i ve vedení světové organizace tohoto hnutí. Předsedal veřejnému výboru za zřízení chasidské komunity v Chacor ha-Glilit. Řídil ješivu \"Omar Emet\" v Bnej Brak a spoluřídil ješivu \"Bejt Jisra'el\" v Ašdodu. Byl také ředitelem ješivy \"Aguda\" v Kfar Saba a ješivy \"Karlin\" v Bnej Brak. Stal se předsedou izraelské organizace Agudat Jisra'el.\n\nV izraelském parlamentu zasedl po volbách v roce 1988, do nichž šel za stranu Agudat Jisra'el. Byl členem výboru pro ústavu, právo a spravedlnost a předsedal výboru finančnímu. Zastával i vládní post. V letech 1988-1989 byl náměstkem ministra práce a sociální péče. Ve volbách v roce 1992 mandát poslance neobhájil.\n\n"}
{"id": "654606", "url": "https://cs.wikipedia.org/wiki?curid=654606", "title": "Jednotky Quds", "text": "Jednotky Quds\n\nJednotky Quds ( نیروی قدس, Jeruzalémské jednotky) jsou tajnou složkou Íránských revolučních gard odpovědnou za operace v zahraničí, včetně sbírání zpravodajských materiálů, podpory převratů, výcviků zahraničních povstaleckých sil a atentátů. Pro jednotky dříve známé jako Bírún marzí (بیرون مرزی mimo hranice) nebo Oddělení 9000 se v rámci Revolučních gard vžilo označení jednotky Quds. Al Quds (القدس) v arabštině znamená Jeruzalém a název slibuje, že Revoluční gardy jednoho dne Jeruzalém osvobodí od izraelských kolonizátorů a zničí stát Izrael. Odhaduje se, že jednotky mají asi 15 000 vojáků a operativců. Velitelem byl brigádní generál Kásim Sulejmaní. Jednotky jsou přímo odpovědné nejvyššímu vůdci islámské revoluce Sajjidu Alímu Chameneímu.\n\nJednotky Quds vznikly na počátku irácko-íránské války jako součást Íránských revolučních gard. Jejich úkolem bylo podněcovat irácké Kurdy proti vládě Saddáma Husajna. V této činnosti po skončení války dále pokračovaly. V době sovětské okupace Afghánistánu v letech 1979-1989 podporovaly povstalecké oddíly Ahmada Šáha Masúda a po odchodu sovětských vojsk i proti Tálibánu. V době války v Jugoslávii pomáhaly bosenským muslimům v boji proti Srbům.\nJednotky Quds se ve své činnosti zaměřují na vyzbrojování a podporu islámských revolučních skupin po celém Blízkém východě. Zahraniční rekruti jsou přepravováni z jejich domovských zemí do Íránu, kde jsou školeni v konvenčním boji. Důstojníci jednotek Quds někdy operují i v místě konfliktu, kde pomáhají s plánováním vojenských operací a poskytují rady povstaleckým oddílům. \n\nOblastmi působnosti jsou hlavně:\nNásilné působení Hizballáhu v Libanonu nejvíce směřuje proti hlavnímu nepříteli, Izraeli. Jednotky Quds hrají hlavní roli ve vytváření operačních plánů Hizballáhu i jejich realizaci v poli v případě eskalace různých konfliktů s Izraelem. Írán takto řídí i koordinuje většinu vojenských akcí Hizballáhu. Členové jednotek Quds vybavují Hizballáh sofistikovanými zbraněmi a zacvičují jeho bojovníky v jejich používáni. V období druhé libanonské války pomáhaly Hizballáhu s přípravou a odpálením raket Kosar, které poškodily izraelskou korvetu třídy Saar 5.\nV Iráku se jednotky Quds zaměřují především na vyzbrojování militantních organizací jako Mahdího armáda (جیش المهدی) nebo militantního křídla Vojenské rady pro islámskou revoluci.\n\nJednotky Quds jsou rozděleny do 8 sekcí z nichž každá má na starosti určitou geopolitickou oblast.\n"}
{"id": "654608", "url": "https://cs.wikipedia.org/wiki?curid=654608", "title": "Bigbít (soundtrack)", "text": "Bigbít (soundtrack)\n\nBigbít je soundtrack ke stejnojmenné knize, kterou napsal hudební publicista Vojtěch Lindaur. Na soundtracku se objevují české a slovenské rockové skupiny, o kterých je řeč v knize. Obsahuje také vzácné nahrávky skupiny Primitives Group.\n\n\n"}
{"id": "654609", "url": "https://cs.wikipedia.org/wiki?curid=654609", "title": "Philip Henry Gosse", "text": "Philip Henry Gosse\n\nPhilip Henry Gosse (6. dubna 1810 Worcester – 23. srpna 1888 Torquay) byl britský přírodovědec, popularizátor vědy, naturalista ale také zakladatel ornitologie na Jamajce či vynálezce mořského akvária. Napsal mnoho přírodovědných knih, které si sám na vysoké úrovni ilustroval. Dodnes je ale proslulý především svou knihou \"Omphalos\" (pupík), v níž se pokusil sloučit geologické a paleontologické nálezy s doslovným zněním Bible. Tvrdil, že Bůh stvořil Zemi zdánlivě starou (včetně koster nikdy neexistujících tvorů), aby vystavil zkoušce víru lidí.\n"}
{"id": "654610", "url": "https://cs.wikipedia.org/wiki?curid=654610", "title": "Eli'ezer Mizrachi", "text": "Eli'ezer Mizrachi\n\nEli'ezer Mizrachi (: אליעזר מזרחי, narozen 19. dubna 1945) je izraelský politik a bývalý poslanec Knesetu za strany Agudat Jisra'el a Ge'ulat Jisra'el.\n\nNarodil se ve městě Rechovot. Vystudoval na ješivě napojené na hnutí Chabad. Pracoval jako brusič diamantů.\n\nV izraelském parlamentu zasedl po volbách v roce 1988, do nichž šel za stranu Agudat Jisra'el. Byl členem výboru pro imigraci a absorpci, výboru House Committee a výboru pro záležitosti vnitra a životního prostředí. V průběhu volebního období se odtrhl od mateřské strany a ustavil vlastní politickou formaci Ge'ulat Jisra'el. Zastával i vládní post. V letech 1990-1992 byl náměstkem ministra zdravotnictví. Ve volbách v roce 1992 mandát poslance neobhájil, protože strana Ge'ulat Jisra'el nepřekročila práh nutný pro vstup do parlamentu. Později neúspěšně kandidoval ve volbách v roce 1996 za Likud.\n\n"}
{"id": "654616", "url": "https://cs.wikipedia.org/wiki?curid=654616", "title": "Mordechaj Viršubski", "text": "Mordechaj Viršubski\n\nMordechaj Viršubski (10. května 1930 – 1. května 2012), hebrejsky: מרדכי וירשובסקי, byl izraelský právník, politik a poslanec Knesetu za strany Daš, Šinuj, Rac a Merec.\n\nNarodil se ve městě Lipsko v Německu. V roce 1939 přesídlil do dnešního Izraele. Vystudoval střední školu v Tel Avivu a právo na Hebrejské univerzitě. Pracoval jako právník.\n\nV letech 1955–1966 byl právním poradcem při Úřadu pro vodu. V letech 1966–1977 pak působil coby právní poradce města Tel Aviv. V letech 1966–1977 zároveň zasedal v městské samosprávě v Tel Avivu.\n\nV izraelském parlamentu zasedl poprvé po volbách v roce 1977, do nichž šel za stranu Daš. Stal se členem výboru pro záležitosti vnitra a životního prostředí a výboru pro ústavu, právo a spravedlnost. Předsedal podvýboru pro základní zákony a podvýboru pro problematiku arabské vesnice Arab al-Mafjer. V roce 1974 patřil mezi zakladatele Šinuj a roku 1976 byl jedním ze zakladatelů strany Daš, do které Šinuj vplynula. V průběhu volebního období se strana Daš rozpadla a Viršubski přešel do samostatné frakce Šinuj. Mandát poslance obhájil ve volbách v roce 1981, nyní už za stranu Šinuj. Byl členem výboru pro ústavu, právo a spravedlnost. Opětovně byl zvolen ve volbách v roce 1984, opět za Šinuj. Usedl jako člen do výboru pro záležitosti vnitra a životního prostředí a výboru pro ústavu, právo a spravedlnost. Předsedal podvýboru pro policii a vězeňství a podvýboru pro nebezpečí na veřejných plážích. Byl členem a předsedou sekretariátu strany Šinuj. V průběhu volebního období v roce 1987 ale odešel z Šinuj do strany Rac.\n\nNaposledy se do Knesetu dostal ve volbách v roce 1988, na kandidátní listině strany Rac. Stal se místopředsedou Knesetu a členem výboru pro záležitosti vnitra a životního prostředí. V průběhu tohoto volebního období vplynula strana Rac do formace Merec. Za ní neúspěšně kandidoval ve volbách v roce 1992.\n\nSvou politickou dráhu završil po odchodu z Knesetu jako zastupitel samosprávy Tel Avivu za Stranu zelených. Byl rovněž členem vedení asociace sdružující Izraelce původem ze střední Evropy a předsedou izraelské střechové organizace tělesně postižených.\n\n"}
{"id": "654620", "url": "https://cs.wikipedia.org/wiki?curid=654620", "title": "Araucanía", "text": "Araucanía\n\nAraucanía () je jedním z chilských regionů. Sousedí na severu s regionem Bío-Bío, na jihu s regionem Los Ríos. Na východě je ohraničen státní hranicí s Argentinou, na západě Pacifikem. Zabírá 4,21 % rozlohy celého Chile a žije zde 5,67 % chilské populace.\n\nHlavním městem je Temuco s 250 000 obyvateli; okolo 50 000 obyvatel mají města Villarrica a Angol. Nachází se zde mnoho chráněných území, např. národní parky Tolhuaca, Nahuelbuta, Huerquehue, Conguillío a Villarrica.\n\nRegion se dále dělí na 2 provincie (provincie Cautín, hlavní město Temuco; provincie Malleco, hlavní město Angol) a dále na 32 komun.\n"}
{"id": "654624", "url": "https://cs.wikipedia.org/wiki?curid=654624", "title": "Mkrtič Armen", "text": "Mkrtič Armen\n\nMkrtič Armen, v arménštině Մկրտիչ Արմեն, vlastním jménem Mkrtič Harutjunjan (27. prosince 1906, Gjumri – 22. prosince 1972, Jerevan), byl sovětský arménský prozaik. \n\nMrktič Armen se narodil v Gjumri jako syn řemeslníka. V mládí byl aktivní komsomolec, v letech 1937–1945 byl internován pro údajnou protilidovou činnost, po válce byl rehabilitován. Nejprve psal agitační scénky a povídky ze života komsomolců, později novely novely i romány. \n\nNejznámějším a zřejmě nejlepším jeho dílem je novela \"Heghnar aghbjur\" (1935, Hegnařin pramen. česky jako Zázračný pramen), romantický příběh několika nešťastných lásek, odehrávající se v meziválečné době v Gjumri blízko tureckých hranic, kde se střetává arménský a turecký svět a tedy zároveň křesťanská a islámská morálka. Jejími hlavními postavami je stavitel pramenů Mkrtič a jeho krásná žena Hegnar.\n\n\n\n"}
{"id": "654625", "url": "https://cs.wikipedia.org/wiki?curid=654625", "title": "Gare de Paris-Nord", "text": "Gare de Paris-Nord\n\nGare du Nord (česky doslovně \"Severní nádraží\") je nejrušnější železniční stanice v Paříži, denně je zde odbaveno půl miliónu cestujících. Se svými 190 milióny cestujících ročně (2008) je zároveň největší nádraží v Evropě a třetí na světě. Hlavová stanice se nachází v 10. obvodu na \"Place Napoléon III\". Architektem nádražní budovy, která je zapsaná na seznam historických památek, je Jacques Ignaz Hittorff.\n\nPředchůdcem dnešního Gare du Nord bylo Belgické nádraží otevřené 20. června 1846 pro společnost \"Chemin de Fer du Nord\", kterou řídil Léonce Reynaud, profesor architektury na École Polytechnique v Paříži. Byl rovněž zahájen provoz na lince Paříž-Amiens-Lille. Nádraží ovšem brzy nedostačovalo vzrůstající železniční dopravě. Proto bylo v roce 1857 rozhodnuto postavit nádraží, které mělo být třikrát tak velké. Současně s tím měla proběhnout modernizace veškerého okolí nádraží. Budova byla částečně zbořena v roce 1860 a průčelí původního nádraží bylo přeneseno a umístěno v Lille. Prezident společnosti \"Chemin de Fer du Nord\", James Mayer de Rothschild pověřil stavbou francouzského architekta Jacquesa Ignace Hittorffa (1792-1867), jehož spolupracovníkem byl německý architekt Heinrich Koehler (1830-1903). Stavební práce začaly v květnu 1861 a trvaly do prosince 1865, ovšem nové nádraží uvedeno do provozu už v roce 1864. I rozšířené nádraží však kapacitně přestalo dostačovat, proto roku 1884 přibylo pět dalších nástupišť. Interiér budovy byl kompletně přestavěn v roce 1889 a na východní straně vznikla část pro předměstské železniční linky.\n\n21. dubna 1908 byla otevřena podzemní stanice metra Gare du Nord\njako součást prvního úseku linky 4 mezi stanicemi Porte de Clignancourt a Châtelet. Později byla tato stanice přestavěna tak, aby se zde mohla napojit i linka 5. K tomu došlo až 6. října 1942, kdy bylo otevřeno zdejší nástupiště a hned 12. října odtud linka 5 dále pokračovala do stanice Église de Pantin.\n\nOd 70. let probíhala výstavba sítě RER, na kterou bylo napojeno i Gare du Nord. Byla vybudována podzemní nástupiště, která byla uvedena postupně do provozu 14. prosince 1980 a 18. července 1982.\n\nDalší rozsáhlá přestavba proběhla souběžně s výstavbou vysokorychlostní trati LGV Nord. Po zprovoznění zejména Eurotunelu došlo k nárůstu počtu cestujících. Mimo jiné bylo pod nádražím vybudováno podzemní parkoviště pro 1300 aut.\n\nNádražní budova byla postavena podle návrhu architekta Jacquese Ignace Hittorffa. Průčelí bylo navrženo ve formě vítězného oblouku a délka kamenné fasády je 180 m. Je zdobené 23 alegorickými sochami, které představují města, do kterých společnost vypravovaly vlaky. Nejhonosnější sochy, které se nacházejí na vrcholu stavby, představují významné dopravní uzly (Paříž, Londýn, Berlín, Varšava, Amsterdam, Vídeň, Brusel), zatímco francouzská města představují menší sochy na průčelí. Budova má půdorys ve tvaru písmene U. Hlavní podpůrná traverza z litiny a podpůrné pilíře uvnitř budovy byly vyrobeny ve Skotsku, kde se nacházela jediná slévárna schopná vyrobit takto velké odlitky. Střecha se skládá z kovové konstrukce.\n\nOd zavedení vlaků Eurostar v roce 1994 platí nové rozdělení nástupišť:\n\nJak název napovídá, z této stanice tradičně vyjíždějí vlaky do severní části Francie a do Belgie a Nizozemí (od roku 1996 soupravy Thalys), do severního Německa a Skandinávie. Od roku 1994 je na nádraží terminál Eurostar a je prostřednictvím Eurotunelu spojeno s Ashfordem (Kent) a londýnským nádražím St Pancras ve Velké Británii.\n\nNádraží je výchozím bodem také v regionální dopravě. Vyjíždějí odtud linky Transilien H a K ve směru Beauvais, Compiègne, Crépy-en-Valois a Pontoise.\n\nV podzemí stanici zastavují linky RER B a RER D. Odtud je rovněž možné podzemním spojovacím tunelem přestoupit i na linku RER E na nádraží Magenta.\n\nPodzemní stanice metra Gare du Nord slouží linkám 4 a 5 pařížského metra.\n\n\n"}
{"id": "654627", "url": "https://cs.wikipedia.org/wiki?curid=654627", "title": "Enfer", "text": "Enfer\n\nEnfer [ɑfɛʁ] (česky \"peklo\") je označení pro dvě zvláštní oddělení Francouzské národní knihovny, která uchovávají literaturu a další dokumenty s erotickým a pornografickým obsahem. V první polovině 19. století vznikly dvě skupiny těchto dokumentů - v oddělení grafiky (dnes uložené v původním sídle na \"Rue de Richelieu\") a v oddělení tisků (v nové budově na \"Rue de Tolbiac\"). Se svými zhruba 2000 publikacemi od 16. století do současnosti patří k nejvýznamnějším neveřejným knižním fondům. Skupina vyčleněných knih v oddělení tisků je dnes součástí fondu vzácných knih. Na tvorbě jejího prvního katalogu se podílel i Guillaume Apollinaire.\n\nJiž katalog z konce 17. století v tehdejší královské knihovně odděloval knihy „dobré“ a „závadné“. Heterodoxní teologická pojednání nebo literatura a romány o lásce a dobrodružné příběhy byly odlišeny zvláštní značkou. Tyto texty byly z větší části uloženy v „kabinetu“ (pravděpodobně speciální skříni) a jejich počet až do Francouzské revoluce v roce 1789 nepřesáhl padesát kusů.\n\nNení přesně známo, za jakých okolností došlo v 19. století ke vzniku zvláštního oddělení, které bylo charakterizováno jako „\"fort mauvais, mais quelquefois très-précieux pour les bibliophiles, et de grand valeur vénal\"“ (mimořádně trestuhodné, ale velmi cenné pro bibliofily a s velkou komerční hodnotou). V roce 1836 knihovna založila sbírku vzácných a cenných knih a v roce 1844 se v jejích inventářích poprvé objevil termín \"Enfer\".\n\nPrvní knižní sbírka s tímto označením se připisuje klášteru v Paříži v \"Rue Saint-Honoré\". Mniši ironicky označovali soubor shromážděných protestantských spisů jako peklo. Termín v tomto významu se všeobecně ujal ve 2. polovině 19. století, jak dokládá Laroussova encyklopedie \"Grand dictionnaire universel du XIXe siècle\" (Paříž 1866–1877), která jej definuje jako „\"endroit fermé d'une bibliothèque, où l'on tient les livres dont on pense que la lecture est dangereuse; exemple: l'Enfer de la Bibliothèque nationale\"“ (uzavřené oddělení knihovny, kde se nacházejí knihy, jejichž četba je nebezpečná; příklad: Enfer v Národní knihovně).\n\nTaké jiné významné knihovny obdobně vyčlenily erotickou literaturu do zvláštních fondů, které se nazývají např. \"Private Case\" (soukromá záležitost) v Britském muzeu, ***** v New York Public Library, Δ (řecká delta) v Kongresové knihovně nebo Φ (řecké fí) v Bodleian Library.\n\nPo založení oddělení Enfer se započalo s podchycením uložených knih. Oproti očekávání se zde nacházelo jen málo publikací. V letech 1848-1850 byl Enfer předmětem veřejné diskuse, kdy byla knihovna obviňována z nedbalé správy a následné ztráty knih. V roce 1886 vzrostl počet titulů přes 700, v roce 2007 Enfer zahrnoval již na 2000 publikací od 16. století po současnost.\nPrvní zpracování fondu Enfer z konce 17. století, kdy byly knihy označeny značkou Y2, bylo přepracováno v roce 1886 a položky byly publikovány od roku 1896 v souborném katalogu Národní knihovny. V roce 1913 Apollinaire Guillaume spolu s dalšími vytvořil speciální katalog, který obnášel 854 titulů. Kritický katalog Pascala Pia v prvním vydání z roku 1978 zahrnoval asi 700 dalších titulů.\n\nPráce Apollinaira a Pia významně přispěly ke všeobecnému uznání literatury v oddělení Enfer. V 80. letech vydalo nakladatelství Fayard sedmisvazkový výběr z románů oddělení Enfer se soudobými ilustracemi a vysvětlujícími úvody. Rovněž vědecké studie o předrevoluční pornografii nalezly své místo v kulturní historii.\n\nRozvoj knižního trhu, měnící se morální normy a zrušení cenzury změnily charakter sbírky. S masivní dostupností erotických a pornografických děl ztratil Enfer svůj původní mysl. I nadále shromažďuje knihy s erotickým tématem, ovšem jedná se pouze o vzácné tisky nebo bibliofie. Přístup ke knižnímu fondu je i nadále omezený, ne však přísněji než u jiných vzácných fondů, ovšem v současnosti z opačného důvodu, než dříve. Zatímco tehdejším smyslem bylo ochránit veřejnost před knihami, dnes jsou knihy ochraňovány před veřejností.\n\n"}
{"id": "654628", "url": "https://cs.wikipedia.org/wiki?curid=654628", "title": "Charlie Biton", "text": "Charlie Biton\n\nCharlie Biton (: צ'רלי ביטון, plným jménem Charlie Šalom Biton, צ'רלי-שלום ביטון, narozen 11. dubna 1947) je izraelský politik a bývalý poslanec Knesetu za strany Chadaš a Černí panteři.\n\nNarodil se ve městě Casablanca v Maroku. V roce 1949 přesídlil do Izraele. Vystudoval základní školu a střední školu začleněnou do sítě World ORT.\n\nV roce 1971 se stal jedním ze zakladatelů hnutí izraelských Černých panterů, které sdružovalo některé sefardské Izraelce nespokojené se situací této komunity v rámci izraelské společnosti.\n\nV izraelském parlamentu zasedl poprvé po volbách v roce 1977, do nichž šel za stranu Chadaš. Stal se členem výboru pro ekonomické záležitosti, výboru pro imigraci a absorpci a výboru práce a sociálních věcí. Mandát poslance obhájil ve volbách v roce 1981, opět za Chadaš. Byl členem výboru pro ekonomické záležitosti a výboru práce a sociálních věcí. Opětovně byl na kandidátce Chadaš zvolen ve volbách v roce 1984. Usedl jako člen do výboru pro ekonomické záležitosti, výboru pro imigraci a absorpci a výboru práce a sociálních věcí.\n\nNaposledy se do Knesetu dostal ve volbách v roce 1988, na kandidátní listině strany Chadaš. Stal se členem výboru pro ekonomické záležitosti, výboru pro drogové závislosti, výboru finančního a výboru práce a sociálních věcí. V průběhu volebního období opustil klub poslanců Chadaš a po jistou dobu vystupoval jako nezařazený poslanec, aby pak zřídil samostatnou frakci Černých panterů. Ve volbách v roce 1992 neúspěšně kandidoval za politickou stranu ha-Tikva, která získala jen 0,1 % hlasů.\n\n"}
{"id": "654630", "url": "https://cs.wikipedia.org/wiki?curid=654630", "title": "Secure by design", "text": "Secure by design\n\nSecure by design (\"bezpečný díky návrhu\") je v informatice označení software, který byl navržen od základu tak, aby byl bezpečný. Znamená to, že návrhový vzor je volen tak, aby jeho znalost (tj. znalost principů práce počítačového programu) neohrozila bezpečnost. Riziko, že bude programátorská chyba v programu objevena a crackerem pomocí exploitu bude zneužita, je dnes vysoké. Všechny počítačové programy, které zpracovávají nedůvěryhodné vstupy, které nejsou pod kontrolou uživatele (například webový prohlížeč), by měly dbát základních pravidel bezpečného návrhu.\n\nObecně platí, že návrhy, které mají dobře fungovat, by neměly spoléhat na security through obscurity (\"bezpečnost skrze utajení\"). Software by měl být navržen tak, že i v případě znalosti návrhu (tj. principů funkce programu) nedojde k omezení bezpečnosti práce programu. Když více lidí vidí zdrojový kód, zvyšuje se šance, že jakékoliv nedostatky budou nalezeny dříve (Linusův zákon). Přitom je ale zdrojový kód s chybou zároveň přístupný útočníkům, kteří mohou chybu také snadněji nalézt.\n\nTaké je velmi důležité, aby vše fungovalo s minimálním množstvím oprávnění (princip nejnižších privilegií). Například webový server, který běží jako uživatel s oprávněními správce počítače (tj. root v unixových systémech, administrator ve Windows NT), může obsahovat chybu, která umožní běžnému uživateli změnu v systému, kterou by jinak mohl dělat jen správce počítače. Chyba v programu tak může ohrozit celý počítačový systém. Proto je používán princip nejnižších privilegií, kdy ani v případě chyby v programu nedojde k ohrožení celého systému (např. sandbox).\n\nChyba v programu může umožnit obejití autentizačního systému, takže s počítačem může pak manipulovat i útočník, který na něm nemá uživatelský účet.\n\nHlavním předpokladem kvalitního návrhu software je kontrola vstupů do programu. Následující program v jazyce C demonstruje systematickou chybu návrhu při zpracování vstupu:\n\nFunkce gets ve standardní knihovně jazyka C zapisuje do bufferu, dokud nenalezne znak nového řádku (CR) nebo EOF. Zadání více než 99 znaků na vstupu výše uvedeného programu znamená přetečení vyrovnávací paměti na zásobníku. Rezervace 100 znaků pro vyrovnávací paměť s předpokladem, že téměř každé křestní jméno od uživatele není delší, než 99 znaků, nebrání uživateli skutečně napsat více než 99 znaků. To může vést ke spuštění libovolného strojového kódu.\n\nDruhá vada je, že se program tiskne výstup přímo funkcí printf, která interpretuje v obsahu prvního argumentu speciální zástupné formátovací znaky (např. codice_1, codice_2 atd.) a tiskne pomocí nich dalšími argumenty ze svého zásobníku. Jestliže útočník zadá uvnitř vstupu znaky codice_2, program se pokusí vytisknout neexistující celočíselnou hodnotu ze zásobníku a může dojít k nepředvídatelnému chování (podle toho, co se zrovna nachází na vrcholu zásobníku).\n\nPodobný problém může nastat, pokud ve webovém skriptu nejsou ověřeny vstupní parametry. Například skript, který načte článek tím, že je jako parametr zadán název souboru, který je pak přímo načten a parsován. V následujícím hypotetickém URL je načten soubor codice_4:\n\nPokud skript neprovádí žádné vstupní kontroly, tak věří, že název souboru je platný, a proto může cracker pomocí URL získat konfigurační soubory z webového serveru:\n\nPokud je cílovým systémem unixový webový server, může útočník získat soubor codice_5, který obsahuje seznam uživatelských jmen, jejich identifikátory (UID), cesty k domácím adresářům a podobně. Podobně může probíhat SQL injection útok.\n\n"}
{"id": "654631", "url": "https://cs.wikipedia.org/wiki?curid=654631", "title": "The Venetian Las Vegas", "text": "The Venetian Las Vegas\n\nThe Venetian Las Vegas je luxusní hotel a kasíno na bulváru Las Vegas Strip v Paradise v metropolitní oblasti Las Vegas v USA. Disponuje více než 4000 pokoji.\n\nAmerický miliardář Sheldon Adamson byl léta posedlý myšlenkou postavit ve Spojených státech repliku italských Benátek. Mimo jiné i proto, že tam s manželkou strávil líbánky. V roce 1997 začal jednat. V oblasti Las Vegas zakoupil jeden z nejznámějších místních hotelů, nechal ho zbourat a na jeho místě se rozhodl vybudovat kopii benátského centra. Všemu předcházely pečlivé kunsthistorické a architektonické rešerše. V létě 1998 začal na ploše dvaceti hektarů své Benátky stavět a v květnu roku 1999 byl hotelový a obchodní komplex otevřen.\n\nV komplexu se nachází repliky benátských památek, jako je např. kostel sv. Marka se zvonicí, Dóžecí palác nebo Canale grande s gondolami.\n"}
{"id": "654637", "url": "https://cs.wikipedia.org/wiki?curid=654637", "title": "Hugo I. ze Champagne", "text": "Hugo I. ze Champagne\n\nHugo I. ze Champagne ( \"Hugues I de Champagne\", 1074 – 14. června 1126 Palestina) byl hrabě ze Champagne a Troyes, příslušník templářského řádu, mecenáš cisterciáckého řádu a přítel Bernarda z Clairvaux.\n\nByl třetím synem hraběte Theobalda z Blois a po matce držel titul hraběte ze Bar-sur-Aube a Vitry. Po smrti bezdětného staršího bratra Oda roku 1093 zdědil hrabství Troyes. Sjednocením těchto tří panství vzniklo jádro hrabství Champagne. Touto dobou se také poprvé oženil. Jeho ženou se stala Konstancie, dcera krále Filipa. Jediný syn zemřel a roku 1103 si Hugo zvolil za svého budoucího dědice Theobalda, mladšího syna svého bratra Štěpána. 25. prosince 1104 došlo v Soissons kvůli údajnému příbuzenství k anulaci Hugova manželství.\n\nDo Svaté země se Hugo vydal poprvé roku 1104 a pobýval tam do roku 1107. Roku 1114 se znovu vydal na východ. Zřejmě v této době daroval novému cisterciáckému řádu pozemky, na nichž vznikl klášter Clairvaux. Zdá se, že během těchto výprav byl v hraběcí družině jeho vazal Hugo z Payens, zakladatel a budoucí první velmistr templářského řádu.\n\nPo návratu do Champagne v roce 1116 se hrabě několik let věnoval správě hrabství. Roku 1124 se společně se synovcem Theobaldem ze Champagne účastnil obrany francouzského království před invazí anglického krále Jindřicha \"Beauclerca\" a jeho spojence německého císaře Jindřicha V. O rok později hrabě Hugo jako čerstvý příslušník templářského řádu převedl, bez ohledu na syna, hrabství Champagne na svého synovce Theobalda, opustil svou druhou ženu a odešel definitivně do Svaté země. Bernard z Clairvaux želel tehdy jeho ztráty, ale popřál mu ke změně postavení a k tomu, že se z hraběte stal chudákem. V červnu roku 1126 Hugo ve Svaté zemi zemřel.\n\n"}
{"id": "654643", "url": "https://cs.wikipedia.org/wiki?curid=654643", "title": "Enda Kenny", "text": "Enda Kenny\n\nEnda Kenny, (* 24. dubna 1951 Castlebar) je irský politik, bývalý předseda strany Fine Gael a irský taoiseach. Poslanecký mandát v dolní komoře irského parlamentu zastává od roku 1975, kdy v předčasných volbách nahradil svého otce Henry Kennyho, který zemřel po krátkém boji s rakovinou. Je tak nejdéle souvisle sloužícím členem dolní komory \"(Father of the Dáil)\".\n\nOd 15. prosince 1994 do 6. června 1997 byl ministrem obchodu a turistiky. V 9. března 2011 byl jmenován premiérem Irska. 14. června 2017 ho na této pozici nahradil Leo Varadkar, který byl 2. června zvolen předsedou vládní strany Fine Gael.\n\nHlásí se k římskokatolickému vyznání, od roku 1992 je ženatý a má tři děti.\n\n"}
{"id": "654644", "url": "https://cs.wikipedia.org/wiki?curid=654644", "title": "Charles Marville", "text": "Charles Marville\n\nCharles Marville byl pseudonym, který používal Charles François Bossu (17. července 1813, Paříž, Francie – 1. června 1879, Paříž) byl francouzský fotograf.\n\nPůvodně se učil malovat, vyřezávat a ilustrovat. Za nějaký čas fotografoval převážně architekturu a fotografii krajiny. Používal jako papírové, tak i skleněné negativy. Nejvíce je známý svými snímky historické Paříže ještě dříve, než byla zničena a přestavěna během \"Haussmannizace\" Barona Haussmanna, který uskutečňoval plán na obnovu a modernizaci Paříže. Také cestoval do Itálie, Německa a Alžírska. Během pozdních 50. let zástupci města Paříže požádali Charlese Marvilla, zda by nezdokumentoval staré části města, než budou upraveny modernizací. V roce 1862 byl jmenován oficiálním fotografem Paříže.\n\nMnoho skleněných desek Charlese Marvilla se v letech 1923-1924 dostalo do fotografického archivu oddělení výtvarných umění pod jménem fotografa Jeana-Eugèna Duranda.\n\nJeho fotografie Paříže z doby Napoleona III. jsou uloženy ve sbírkách National Gallery of Art ve Washingtonu.\n\n\n"}
{"id": "654649", "url": "https://cs.wikipedia.org/wiki?curid=654649", "title": "Východofríský racek", "text": "Východofríský racek\n\nVýchodofríský racek (německy \"Ostfriesische Möve\") je staré německé plemeno slepice.\n\nVýchodofríští rackové byli vyšlechtěni ve Frísku a Vestfálsku. Jsou blízce příbuzní jiným regionálním plemenům - groningenský racek, brakelka a vestfálska nosná slepice.\n\nVýchodofríští rackové jsou chováni ve 2 barevných rázech: zlatý černě pruhovaný a stříbrný černě pruhovaný. Základní barva je zlatožlutá nebo bílá. Celé tělo je černě tečkované kromě hlavy.\n\nSlepice jsou dobré nosnice, snáší 180 vajec ročně o hmotnosti 55 gramů.\n\n\n"}
{"id": "654650", "url": "https://cs.wikipedia.org/wiki?curid=654650", "title": "Odo III. z Troyes", "text": "Odo III. z Troyes\n\nOdo III. z Troyes (fr. \"Eudes III de Troyes\", † 1093) byl hrabě z Troyes.\n\nJako druhorozený syn hraběte Theobalda z Blois z manželství s Adélou, dcerou Rudolfa z Valois. Po otcově smrti roku 1089 zdědil hrabství Troyes. Je doložen jako jeden z mecenášů kláštera Saint-Quentina v Troyes a klášterů v Montier-en-Der a Molesme. Zemřel bezdětný zřejmě roku 1093 a jeho dědicem se stal mladší bratr Hugo, držitel hrabství Vitry a Bar-sur-Aube. Spojením těchto držav vzniklo jádro hrabství Champagne.\n"}
{"id": "654657", "url": "https://cs.wikipedia.org/wiki?curid=654657", "title": "Tma/Světlo/Tma", "text": "Tma/Světlo/Tma\n\nTma/Světlo/Tma je krátkometrážní československý animovaný film surrealistického režiséra Jana Švankmajera z roku 1989. Jan Švankmajer je scenárista, výtvarník a režisér filmu. Animaci provedl Bedřich Glaser, zvuk Ivo Špalj. Film je vytvořen technikou stop motion. Trvá necelých 8 minut.\n\nJe tma. Je slyšet klepání na dveře, do místnosti vejde ruka a rozsvítí světlo. Místnost je malá, má dvoje dveře, okno a lustr. Ruka se zmateně posunuje po podlaze, poté otevře druhé dveře, kudy se náhle přikutálí dvě oči. Ruka je vsadí do svých prstů. Je slyšet další klepání, vchází druhá ruka. Za oknem cosi poletuje. Vypadá to jako motýl, ale ruka okno otevře a vidí, že jsou to uši. Nasadí je druhé ruce. Ozve se další klepání, ozývá se funění, je to nos. Ruce se jej snaží vyrvat z obličeje za dveřmi, nakonec se dostane do místnosti celá hlava. Ruce jí nasadí uši a oči. Následně vchází jazyk, otevírá druhé dveře, aby mohly vejít čelisti se zuby. Ruce jej vsadí do obličeje. Další zaklepání, do místnosti se dostane mozek, který ruce také nasadí do hlavy. Hlava se nasadí na ruce, takže se může pohybovat.\n\nJe slyšet opětovné klepání, tentokrát z obou dveří. Ruce se odpojí od hlavy, otevřou oboje dveře a v tom momentu se dostávají do místnosti dvě nohy, každá z jiné strany, narazí na boky hlavy, takže ji úplně zdeformují. Ruce to napraví, tentokrát se hlava nasadí na nohy a připojí na sebe ruce. Pochoduje po místnosti. Náhle se ozve silné bušení na dveře, třese se celý pokoj. Hlava spadne, končetiny se rozpojí. Ruka otevře bušící dveře, ale aniž by divák věděl, kdo za nimi je, opět je zase zavře a drží, aby se nic do místnosti nedostalo. Všechny končetiny nyní drží bušící dveře, až na jednu ruku, která odejde protějšími dveřmi a přinese sklenici s vodou. Otevře dveře, vylije za ně vodu, ozve se zasyčení. Do místnosti vchází mokrý penis s varlaty. Ruka z nich okape vodu. Hmota, z níž je hlava a končetiny stvořeny, se valí oknem a dveřmi. Ruce z ní uplácají zadnici, připojí penis s varlaty a následně zbytek celého těla. Hlava narazí do stropu a vykřikne. Postava je úplná, ale pokoj je pro ni příliš malý. Ruka zhasne světlo. V místnosti je opět tma.\n"}
{"id": "654660", "url": "https://cs.wikipedia.org/wiki?curid=654660", "title": "Michael Massimino", "text": "Michael Massimino\n\nMichael James Massimino (* 19. srpna 1962, New York, USA) je americký astronaut italského původu. V letech 2002 a 2009 se zúčastnil servisních misí k Hubbleovu vesmírnému dalekohledu jako letový specialista. Ve vesmíru strávil více než 23 dní.\n\nPo absolvování střední školy (H. Frank Carey High School, Franklin Square, New York) získal v roce 1984 bakalářský titul na Kolumbijské univerzitě (Columbia University). Ve studiu pokračoval na Massachusettském technologickém institutu, kde v roce 1990 obdržel titul inženýra v oboru strojírenství a v roce 1992 zde obhájil svou doktorskou práci. \n\nV letech 1984 – 1986 pracoval pro firmu IBM jako systémový inženýr. Začal se zabývat řízením robotických systémů, od roku 1987 začal spolupracovat na projektech NASA. \nPo dokončení studií v roce 1992 začal pracovat v McDonnell Douglas v Houstonu v Texasu jako výzkumný inženýr, pracoval na vývoji ovládání manipulačního ramene raketoplánu RMS. Od roku 1995 vyučoval systémové inženýrství na Georgia Institute of Technology. V současné době vyučuje na Rice University a na univerzitě v Georgii.\n\nV květnu 1996 byl vybrán jako kandidát na astronauta, absolvoval dvouletý základní výcvik a získal kvalifikaci letový specialista.\n\nPoprvé se na oběžnou dráhu Země dostal v roce 2002, kdy se zúčastnil servisní mise STS-109 k Hubbleovu vesmírnému dalekohledu (HST). Start raketoplánu Columbia proběhl 1. března 2002. Po zachycení teleskopu proběhly čtyři výstupy do vesmíru, při kterých proběhly opravy a výměny dílů dalekohledu. Michael Massimino se zúčastnil dvou výstupů v celkové délce 14 hodin a 46 minut. Raketoplán přistál na Kennedyho vesmírném středisku (KSC) 12. března 2002.\n\nSvé zkušenosti z předchozí mise využil i při další servisní výpravě k HST, která se uskutečnila v roce 2009. Raketoplán Atlantis odstartoval k misi STS-125 z mysu Canaveral 11. května 2009. Teleskop se pohybuje na oběžné dráze ve výšce 560 km, když se raketoplán k němu přiblížil, byl HST vtažen do nákladového prostoru Atlantis. Během pěti výstupů do vesmíru, z nichž se Massimino zúčastnil dvou (celkem 15 hodin a 58 minut), byly u Hubbleova teleskopu vyměněny všechny gyroskopy, opravena tepelná izolace a rozšířena funkčnost pro pozorování vesmíru. Let trval 12 dní a 21 hodin a raketoplán přistál v KSC 24. května 2009.\n\nMichael Massimino působí v řídícím středisku letů jako komunikační důstojník (CAPCOM), komunikuje s kosmonauty na oběžné dráze.\n\nMassimino hrál v několika epizodách seriálu Teorie velkého třesku (15. epizoda 5. série Následky hypotetické katastrofy a 24. epizoda Reflexe odpočtu) sám sebe. Společně s postavou Howarda Wolowitze a Dmitrije, ruského kosmonauta, tvoří posádku ISS.\n"}
{"id": "654680", "url": "https://cs.wikipedia.org/wiki?curid=654680", "title": "Věznice Force", "text": "Věznice Force\n\nVěznice Force (francouzsky \"Prison de la Force\") je bývalé vězení v Paříži, které sloužilo v letech 1780–1845. Nacházelo se v prostoru dnešní ulice \"Rue Pavée\".\n\nPůvodní městský palác Hôtel de la Force byl postaven na ruinách staršího paláce, který patřil Karlovi I. z Anjou, bratrovi Ludvíka IX. Stavební práce zahájil kardinál Antoine Sanguin de Meudon v roce 1559 a byly dokončeny za kancléře Reného de Birague. Dům později získal Antoine de Roquelaure, hrabě de Saint-Paul, jehož vnučka se provdala za Jacquese Nompara de Caumont, vévodu de La Force, který dal paláce své jméno. Na konci vlády Ludvíka XV. byl dům rozdělen na dvě části. První část získala název Hôtel de Brienne a druhou posléze v roce 1754 získal kancléř d'Argenson, který zde zřídil vojenskou školu.\n\nV roce 1780 král Ludvík XVI. koupil Hôtel de Brienne, nechal jej přestavět a vytvořit zde dvě věznice Grande-Force pro muže a Petite-Force pro ženy. V roce 1782 sem byli přeloženi vězni z nevyhovujících věznic For-l'Évêque a Petit Châtelet. V roce 1785 byla uzavřena ženská věznice Saint-Martin a převážně prostitutky sem byly převezeny. Po dobytí Bastilly byli propuštěni i vězni z věnice Force. Jednalo se o dlužníky, odsouzence za drobné krádeže, potulku, žebrání a prostituci. Věznice ovšem sloužila dál i za Francouzské revoluce. Od roku 1792 zde byla vazební věznice také pro obžalované z politických zločinů. Političtí vězni zde byli internováni i v následujících letech a za Prvního císařství.\n\nInvaze aliančních vojsk v roce 1815 vyvolala v Paříži epidemii pohlavních nemocí mezi prostitutkami, takže se věznice Petite-Force dočasně změnila na nemocnici. Za Ludvíka XVIII. zde byly opět vězněny osoby, které se provinily urážkou krále nebo sympatizovaly s revolucí či Napoleonem. V roce 1845, kdy byla věznice uzavřena, zde bylo asi 550 vězňů, kteří byli převezeni do nové věznice Mazas. Objekt chátral a nebyl bezpečný a proto byl záhy zbořen. Dochovala se pouze zeď přiléhající k Historické knihovně města Paříže.\n"}
{"id": "654684", "url": "https://cs.wikipedia.org/wiki?curid=654684", "title": "Seznam lodí Borgů", "text": "Seznam lodí Borgů\n\nVe fiktivním vesmíru Star Treku jsou Hvězdné lodě Borgů mezihvězdné lodě používané rasou Borgů k asimilaci ostatních druhů. Všechny jejich lodě jsou jednoduše stereometrické s členitým povrchem, mají univerzální vzhled a decentralizovanou vnitřní strukturu. Jsou silně vyzbrojeny energetickými zbraněmi a jsou schopny se velmi rychle opravovat i při obrovských poškozeních.\nDříve byla vidět pouze plavidla ve tvaru krychle, což vedlo k domněnce, že Borgové používají pouze tento typ plavidel. Tento fakt byl později vyvrácen, ale i tak je Krychle základním hvězdoletem Borgského společenstva. Poprvé se objevila v seriálu v epizodě Kdo je Q, první kontakt s lodí Hvězdné flotily tak připadá na rok 2365 (hvězdné datum 42761.3). \n\nKrychle je mnohonásobně větší než lodě Hvězdné flotily; nejběžnější rozměry jsou 3x3x3 kilometry, váží okolo 4,5 miliard tun, má okolo 800 palub, hangár pro asimilované lodě, únikový modul a další vnitřní vybavení. V plavidle jsou čtyři transwarpové cívky, které dodávají plavidlu potřebnou rychlost. Na palubách se nacházejí výklenky pro regeneraci Borgů a ovládací panely jednotlivých systémů lodi. Oddělené místnosti jako na lodích Hvězdné flotily byste zde nenašli. Každé plavidlo je silně decentralizované, konstrukce neobsahuje můstek, strojovnu či obytné prostory. Zjednodušeně řečeno se zde vše nachází všude, takže loď může být zničena ze tří čtvrtin a stále ještě je schopna regenerovat síly a obnovit se. Nicméně nějaké důležité centrum na lodi je, ačkoliv ho nelze nalézt ani senzory. Každé plavidlo má také centrální Plexus, který ho spojuje s myslí Společenstva. Plexus je propojen s Unikomplexem (hlavní základnou Borgů a sídlem královny) pomocí subprostorové sítě.\n\nPosádka čítá okolo 100 000 vojáků. Životnost plavidla je neomezená díky automatické regeneraci, pokud samozřejmě není zničena. Všechny systémy se neustále vyvíjejí asimilováním nových technologií. Prostředí na palubách se skládá z dýchatelné atmosféry, tlaku o 2 kPa vyššího, než je běžný pozemský, relativní vlhkosti vzduchu okolo 92 procent a teploty udržované na 39,1 stupních Celsia. Pokud jde o obranu, mezi schopnosti každé Krychle patří vysoká warpová rychlost, samostatná regenerace, množství záložních systémů a schopnost analyzovat zbraňové systémy nepřítele během relativně krátké doby. Loď se tak rychle adaptuje na zbraně nepřítele, takže zásah phasery pro ni neznamená žádný problém, i když ne úplnou imunitu, protože ve filmu je prokázáno, že dostatečná palebná síla z lodí Federace může zničit borgskou Krychli i po přizpůsobení na jejich zbraně. Při útoku využívá torpéda vysílaná z mnoha odpališť a různé druhy paprsků (phasery, tažný paprsek, řezací parsek a jiné). \n\nVe sporné herní sérii a jejích pokračování slouží Krychle jako hlavní lodě borgské flotily. Stejně jako v seriálech jsou vybaveny tažným paprskem, který znehybní loď, zatímco jsou na palubu odesíláni vojáci, kteří asimilují posádku. Také mají schopnost asimilovat speciální zbraně nepřátelských lodí, takže touto zbraní můžou být vybaveny všechny ostatní Krychle. Pro herní účely nejsou tak obrovské a silné jako v seriálech. V pokračování herní série se může osm borgských Krychlí nebo jejich taktické varianty spojit v jedinou, aby vytvořily Fusion Cube, respektive Tactical Fusion Cube. Tyto masivní plavidla obsahují schopnosti každé jednotlivé lodí, včetně posádky, útočných a obranných systémů, čímž se jejich schopnosti znásobují. \nBorgská taktická krychle je těžce obrněná varianta standardní borgské Krychle. Zatím byla spatřena pouze jediná, číslo 138 v seriálu epizoda Unimatice nula.\n\nTento typ lodi také vystupoval v počítačové hře , kde jediným rozdílem mezi taktickou a obyčejnou kostky spočíval v lepší útočné a obranné schopnosti. Taktická krychle také vystupovala ve hře , kde byla větší a silnější než normální Krychle. \nBorgská koule (nebo také sféra) byla poprvé k vidění ve filmu \"Star Trek: První kontakt\", kde byla uložena uvnitř borgské Krychle jako únikové plavidlo, které po zničení Krychle v bitvě o sektor 001 opustilo loď a pokračovalo dále ve své misi. Tato konkrétní Koule byla schopna cestovat v čase. Po cestě zpět v čase a neúspěšném pokusu narušit historii lidstva byla Koule zničena. Některé její trosky dopadly v Arktidě, jak je ukázáno v seriálu v epizodě Regenerace. Není známo, zda i jiné Koule jsou běžně na palubě Krychlí nebo zda mají schopnost cestovat časem. \n\nKoule jako taková byla již viděna v mnoha velikostech, proto nelze uvést žádné jednoznačné rozměry. Dosud však vždy platilo, že byla menší než Krychle. Jsou vybaveny reaktivním pancířem a nesou 10 000 borgských vojáků. Jako ostatní borgská plavidla i Koule využívají zbraňové systémy asimilovaných kultur. Jejich životnost je takřka neomezená, nedojde-li ke zničení v bitvě, jelikož využívá autoregenerace.\n\nV \"Armadě\" jsou Koule definovány jako lehké křižníky, které mají schopnost rychle regenerovat štíty na krátkou dobu, zatímco v epizodě \"Voyageru\" Temná hranice je Sedmá z devíti popisuje jako průzkumné lodi.\nPoprvé byla Sonda k vidění ve seriálu \"Star Trek: Voyager\" v epizodě \"Temná hranice\". Je to malé podlouhlé plavidlo o délce přibližně 170 metrů vybavené transwarp pohonem, ale o palebné síle lodí třídy Intrepid.\n\nNa toto plavidlo narazil USS Voyager v roce 2375, načež se Borgové pokusili loď i posádku asimilovat. Došlo k souboji; v jednom okamžiku byla Sonda donucena upravit štíty. V této chvilce došlo k transportu fotonového torpéda přímo na palubu borgského plavidla a jeho následnému výbuchu, což mělo za následek zničení plavidla. Po Sondě zbylo 8 kilotun trosek, z nichž \"Voyager\" zachránil různá zařízení včetně dvou napájecích uzlů, dvou datových uzlů, dvanáct plazmových potrubí, auto-regenerační jednotku z lehké polytrinické slitiny, servo-armatury z lékařského opravného robota a transwarp cívku neopravitelně poškozenou tím, že regulátor zničil její pole (pomocí protokolu, který se spustí tehdy, je-li plavidlo kriticky poškozené). \n\nV \"Armadě\" je Sonda pojmenována jako \"Interceptor\" a je jediným plavidlem Borgů, které není schopné samo o sobě dosáhnout transwarpu.\nJde o plavidlo středních rozměrů tvaru pravidelného osmistěnu (někdy též nazývané Diamant). Má průměrné štíty, velmi silnou výzbroj a slouží Borgské královně k řízení operací. Loď je součástí borgské základny známé jako Unikomplex v kvadrantu Delta. Plavidlo královny bylo poprvé spatřeno v seriálu \"Star Trek: Voyager\" v epizodě \"Temná hranice\", když se oddělilo od Unikomplexu a mělo dohlížet na průběh asimilace druhu 10026. Loď i královna byli v této epizodě zničeni \"Voyagerem\", ale plavidlo bylo brzy znovu vybudováno (nebo nahrazeno), takže se znovu objevilo v díle \"Unimatice nula\" a mohlo být opět zničeno v závěrečném díle série Dohra.\n\nBohužel toto plavidlo nebylo vidět při bojovém nasazení a tak není možné posoudit jeho zbraňový potenciál. Rovněž není známo, kolik lodí tohoto typu bylo postaveno, ale lze oprávněně předpokládat, že je jen jedna, protože je konstruována speciálně pro osobní dopravu královny. Stejně jako Krychle může cestovat transwarpem.\n\nV rámci \"Armady\" a různých dalších her je tento typ lodi nazýván borgský Diamant a slouží jako vědecké plavidlo. \nPrůzkumník má tvar krychle, ale je podstatně menší než borgská Krychle. Měří jen několik metrů ve všech dimenzích a má hmotnost přibližně 2,5 miliónů metrických tun. Plavidlo vyžaduje minimální posádku, celkem 5 vojáků. Jedna takováto loď byla po havárii objevena lodí USS Enterprise-D v roce 2368 na povrchu měsíce v sektoru Argolius v epizodě \"Nové generace\" Já, Borg. V \"Armadě\" je Průzkumník popsán jako velmi malá a rychlá loď ve tvaru kužele.\nVe dvojdílné epizodě \"Nové generace\" Vpád zaútočila skupina borgských odpadlíků na základny a kolonie federace v několika vzdálených sektorech s novým typem plavidla, známým jako Loď odpadlických Borgů. Toto plavidlo tedy nebylo řízeno Borgským společenstvem, ale Borgy, kteří od něj byli odpojeni. Má neobvyklý asymetrický tvar, je mnohem větší než loď flotily třídy Galaxy a pravděpodobně disponuje i větší palebnou silou. Samozřejmě může cestovat transwarpem.\n\nSchematická varianta tohoto plavidla byla poprvé k vidění v epizodě \"Voyageru\" Škorpion. Sedmá z Devíti ho popsala jako vysoce účinnou multikinetickou zbraň, která bude mít větší efektivitu při rozptýlení nanosond, než fotonové torpédo Hvězdné flotily. Tento design je použit také v \"Armadě\" pod názvem třída Assimilator. Její speciální zbraň je podobná tažnému paprsku Krychle, ale nezastavuje lodě, namísto toho přenese posádku nepřátelské lodi na své plavidlo a začlení ji do Společenstva.\nV \"Armadě\" se objevuje několik dalších tříd borgských lodí, ale ty nejsou považovány za oficiální.\nFunkcí Assemblerů je stavba stanic a dalších struktur. Jsou vybaveni vlečnými paprsky umožňující vléct opuštěná plavidla. Nejsou to útočná plavidla a nemají zbraně.\nVelmi malá plavidla, jejichž funkcí je prozkoumávat oblasti vesmíru, ohodnotit jejich význam a informovat o výsledcích Společenstvo. Detector vyžaduje velmi malou posádku, je vybaven předním energetickým dělem a také tachyonovou detekční sítí – modifikace senzorů využívající tachyonové částice. Ta umožňuje Detectoru najít zamaskované lodě v dosahu senzorů.\nJejich jedinou funkcí je těžba dilithia z měsíců a jeho přeprava do zpracovatelských stanic. Jsou vybaveny výkonnými těžebními transportními paprsky.\n\n\n"}
{"id": "654692", "url": "https://cs.wikipedia.org/wiki?curid=654692", "title": "Konstancie Francouzská (1125)", "text": "Konstancie Francouzská (1125)\n\nKonstancie Francouzská ( \"Constance de France\"; 1078–1124/1126) byla hraběnka ze Champagne, Troyes a Antiochie.\n\nByla dcerou francouzského krále Filipa a jeho první manželky Berty, dcery holandského hraběte Florise. Na počátku 90. let 11. století ji otec provdal za Huga, novopečeného hraběte ze Champagne. Ženichův starší bratr Štěpán měl za ženu dceru Viléma Dobyvatele a král Filip chtěl svazkem své dcery ovlivnit vztahy s rodem z Blois a získat tak podporu vůči zhrzenému Fulkovi z Anjou, kterému odloudil ženu.\n\nKonstancie porodila zřejmě jednoho syna jménem Manasses, který zemřel v dětství a roku 1103 se Hugo rozhodl, že se jeho nástupcem stane jeho mladší synovec Theobald. Společně s Konstancií si vzali chlapce k sobě. V prosinci 1104 bylo manželství údajně pro blízké příbuzenství anulováno.\n\nPo rozvodu odešla Konstancie na dvůr své švagrové Adély a za její podpory se na jaře 1106 v Chartres během okázalých oslav provdala za Bohemunda z Tarentu, účastníka první křížové výpravy.\n\nBojovný choť po návratu do Apulie napadl byzantskou říši a po porážce se až do své smrti roku 1111 věnoval rodině. Ovdovělá Konstancie se stala během synovy nezletilosti jeho regentkou.\n\n"}
{"id": "654695", "url": "https://cs.wikipedia.org/wiki?curid=654695", "title": "Vladko Maček", "text": "Vladko Maček\n\nVladimir Vladko Maček (20. června 1879 Kupinec u Jastrebarska – 15. května 1964 Washington, D.C.) byl chorvatský politik v dobách existence království Jugoslávie, vůdčí osobnost chorvatské selské strany, která po smrti Stjepana Radiće pokračovala v tématu \"chorvatské otázky\" na poli jugoslávské politiky. Původem byl ze smíšené česko-slovinské rodiny.\n\nMaček studoval právnickou fakultu v Záhřebu (zakončil v roce 1903), bojoval v první světové válce a od začátků se účastnil aktivit Chorvatské selské strany. Tam se spřátelil s jejím předsedou a nejvlivnějším politikem - Stjepanem Radićem. Strávil několik měsíců ve vězení poté, co jugoslávské úřady využily návštěvu Radiće v Moskvě jako záminku interpretovanou jako snahu o rozšíření komunismu na území jihoslovanského státu. Protože však byla Chorvatská selská strana ve volbách úspěšná, byl Maček zvolen do národního shromáždění (skupštiny), takže vězení nakonec opustil.\n\nPoté, co došlo k lednu 1929 k převratu, při kterém se král chopil veškeré moci, byla provedena reorganizace státu, která posílila centralizační prvky. Území Chorvatska bylo rozděleno do řady bánovin, neodpovídajících historickým hranicím. Situace byla nyní pro chorvatské nacionalisty ještě horší, než v dobách nimi tak nenáviděné Vidovdanské ústavy. Maček se velmi rychle dostal ostrou kritikou krále do popředí HSS. Jako předseda jedné z nejsilnějších jugoslávských stran získal rychle významnou roli. V březnu 1929 byl režimem zatčen a souzen v Bělehradě. Oficiálně se musel zodpovídat z podpory terorismu. V roce 1938 byl vůdcem opozice v jugoslávském parlamentu a v podzimních volbách získala jeho strana celkem 44,9 % hlasů.\n\nDo dějin se hlavně zapsal ale \"dohodou Cvetković-Maček\", na základě které získalo Chorvatsko autonomní statut v rámci Jugoslávie jako tzv. Bánovina Chorvatsko. Na tuto bánovinu byla přenesena řada pravomocí z úrovně centrální vlády; bánovina měla svůj vlastní sněm (Sabor) a hospodářskou samostatnost.\n\nMaček byl v posledních letech Jugoslávie místopředsedou vlády; ve funkci zůstal i po převratu, který vedl k napadení Jugoslávie Německem a vytvoření nezávislého státu Chorvatsko pod ustašovskou vládou. Přestože Maček přivítal jako stoupenec až proseparatistické chorvatské selské strany nezávislý chorvatský stát, obával se příklonu jeho vlády na stranu fašismu, neboť mu bylo jasné, že pokud Němci prohrají, budou Chorvati mezi poraženými a jejich pozice bude velmi těžká. \n\nTehdejší režim však neviděl Mačeka příliš pozitivně a poslal jej do koncentračního tábora Jasenovac. Po skončení druhé světové války z rodící se komunistické Jugoslávie emigroval z obav, že komunisté nikoho ze stoupenců předchozího režimu neušetří; nejdříve do Francie a potom do USA, kde strávil zbytek života.\n\n"}
{"id": "654696", "url": "https://cs.wikipedia.org/wiki?curid=654696", "title": "Taufík Túbí", "text": "Taufík Túbí\n\nTaufík Túbí (: תופיק טובי, \"Taufik Tubi\", : توفيق طوبي, narozen 11. května 1922 – 12. března 2011) byl izraelský politik a bývalý poslanec Knesetu za strany Maki, Rakach a Chadaš.\n\nNarodil se v Haifě. Navštěvoval britskou internátní školu v Jeruzalému. V letech 1943–1949 pracoval v odboru veřejných prací při britské mandátní správě Palestiny. Patří do komunity izraelských Arabů.\n\nV roce 1940 se zapojil do činnosti Palestinské komunistické strany. Roku 1943 založil \"Ligu pro národní osvobození\", která vyjadřovala zájmy palestinských Arabů. Od roku 1948 byl členem ústředního výboru Izraelské komunistické strany a členem jejího sekretariátu. V letech 1976–1989 byl místopředsedou sekretariátu komunistické strany, v letech 1989–1993 pak jejím tajemníkem. Od roku 1950 také zasedal v předsednictvu organizace Národní výbor pro mír a Světová rada míru. Působil jako vydavatel a editor arabskojazyčného listu al-Ittihad.\n\nV izraelském parlamentu zasedl poprvé už po prvních volbách v roce 1949, do nichž šel za komunistickou stranu (Maki). Stal se členem výboru pro záležitosti vnitra a výboru House Committee. Znovu byl zvolen ve volbách v roce 1951, po nichž vykonával funkci člena výboru pro záležitosti vnitra a výboru pro ústavu, právo a spravedlnost. Křeslo poslance obhájil ve volbách v roce 1955. Zasedl jako člen ve výboru pro záležitosti vnitra, výboru pro vzdělávání a kulturu a výboru pro ústavu, právo a spravedlnost. Opětovně byl zvolen ve volbách v roce 1959. Zasedal pak coby člen ve výboru pro záležitosti vnitra a výboru House Committee. Zvolení se dočkal i ve volbách v roce 1961, stejně jako dosud za komunistickou stranu. V průběhu volebního období ovšem odešel od mateřské strany a spoluzakládal novou komunistickou stranu (takzvaná Rakach). Zastával post člena výboru pro záležitosti vnitra a výboru pro ústavu, právo a spravedlnost. Za Rakach byl zvolen ve volbách v roce 1965. Usedl potom do výboru pro ekonomické záležitosti. Další funkční období v Knesetu získal i po volbách v roce 1969, po kterých se stal členem výboru House Committee a výboru pro ústavu, právo a spravedlnost. Zvolen byl rovněž ve volbách v roce 1973. Zasedal pak ve výboru pro záležitosti vnitra a životního prostředí. V průběhu tohoto funkčního období se strana Rakach spojila do širší levicové aliance Chadaš. Za ní pak Taufík Túbí obhájil křeslo člena Knesetu ve volbách roku 1977. Stal se členem výboru pro ústavu, právo a spravedlnost, výboru House Committee, výboru pro vzdělávání a kulturu a zvláštního výboru pro zákon o národním zdraví. Opětovně byl zvolen ve volbách roku 1981, po nichž nastoupil do výboru House Committee, a ve volbách roku 1984. Stal se členem výboru pro vzdělávání a kulturu, výboru House Committee a zvláštního výboru pro zákon o volbách do místních samospráv.\n\nNaposledy se do Knesetu dostal ve volbách v roce 1988, opět na kandidátní listině strany Chadaš. Stal se členem výboru pro vzdělávání a kulturu, výboru House Committee a výboru pro ústavu, právo a spravedlnost. Během funkčního období ale v červenci 1990 rezignoval na mandát poslance a odešel z aktivní politiky (jeho křeslo zaujala Tamar Gožansky). V Knesetu strávil 41 let, 12 funkčních období a dle stavu k roku 2011 byl posledním žijícím členem prvního Knesetu zvoleného roku 1949.\n\n"}
{"id": "654700", "url": "https://cs.wikipedia.org/wiki?curid=654700", "title": "Mohammad Nafáa", "text": "Mohammad Nafáa\n\nMohammad Nafáa ( מוחמד נפאע, \"Mochamad Naf'a\", محمد نفاع‎, narozen 14. května 1939) je izraelský politik a bývalý poslanec Knesetu za stranu Chadaš.\n\nNarodil se v obci Bejt Džan. Navštěvoval střední školu v obci Rama, studoval hebrejskou a arabskou literaturu na Hebrejské univerzitě. Je členem komunity izraelských Drúzů.\n\nOd roku 1965 působil v mládežnickém hnutí izraelské komunistické strany. V roce 1980 se stal generálním tajemníkem Svazu komunistické mládeže.\n\nV izraelském parlamentu zasedl po volbách v roce 1988, do nichž šel za stranu Chadaš. Mandát ale získal až dodatečně, v únoru 1990, jako náhradník za poslance Tawfika Zi'ada. Stal se členem výboru pro záležitosti vnitra a životního prostředí, výboru pro jmenování drúzských soudců, výborů pro ústavu, právo a spravedlnost a výboru práce a sociálních věcí. Ve volbách v roce 1992 mandát neobhájil.\n\n"}
{"id": "654704", "url": "https://cs.wikipedia.org/wiki?curid=654704", "title": "Jisra'el Me'ir Lau", "text": "Jisra'el Me'ir Lau\n\nJisra'el Me'ir Lau (: , narozen 1. června 1937) je předseda památníku holocaustu Jad vašem v Jeruzalémě, vrchní rabín Tel Avivu a bývalý aškenázský vrchní rabín Izraele (1993–2003). V roce 2005 mu byla udělena Izraelská cena za jeho celoživotní přínos izraelské společnosti a státu.\n\nNarodil se v polském městě Piotrków Trybunalski do rodiny rabína. Jeho otec, Moše Chajim Lau, byl posledním vrchním rabínem městě Piotrków Trybunalski a zemřel ve vyhlazovacím táboře Treblinka. Sám Lau byl v roce 1945, v necelých osmi letech, osvobozen americkou armádou v koncentračním táboře Buchenwald. Během holocaustu zahynula celá jeho rodina, s výjimkou staršího bratra Naftali Lau-Lavie, polovičního bratra Jehošuy Lau-Hagera a strýce, který žil v mandátní Palestině.\n\nV červenci 1945 imigroval do britské mandátní Palestiny, kde studoval ve státní náboženské škole a následně v ješivách Kol Tora, Ponevež a Knese Chizkijahu. V roce 1961 se stal rabínem a později se oženil s dcerou bývalého telavivského vrchního rabína. V letech 1978 až 1988 působil jako vrchní rabín Netanji. Je ženatý a má osm dětí. Jeho syn David Lau působil jako vrchní rabín Modi'inu a od r. 2013 je vrchním aškenázským rabínem Izraele. Jeho synovci jsou Binjamin Lau, pedagog a aktivista hnutí náboženského sionismu, a Amichaj Lau-Lavie, zakladatel a umělecký ředitel židovského divadelního souboru Storahtelling.\n\nV roce 1993 se setkal s papežem Janem Pavlem II. v Římě. Šlo o první setkání papeže s izraelským vrchním rabínem od vzniku Izraele v roce 1948. Od 9. června 2005 je vrchním rabínem Tel Avivu. Tento post zastával již v minulosti, a to od roku 1985 do roku 1993, kdy byl jmenován aškenázským vrchním rabínem Izraele, kterým byl až do roku 2003. Na jaře 2006 se v izraelském tisku objevily spekulace, že by rabi Lau mohl být zvažován jako kandidát na izraelského prezidenta. Dne 9. listopadu 2008 byl izraelskou vládou jmenován ředitelem památníku Jad vašem. 13. dubna 2011 mu francouzský prezident Nicolas Sarkozy udělil nejvyšší francouzské státní vyznamenání Řád čestné legie za podporu dialogu mezi vírami.\n\n\n"}
{"id": "654713", "url": "https://cs.wikipedia.org/wiki?curid=654713", "title": "Jisra'el", "text": "Jisra'el\n\nJisra'el (: יִשְרָאֵל) může mít následující významy:\n\n\n\n\n\n\n"}
{"id": "654715", "url": "https://cs.wikipedia.org/wiki?curid=654715", "title": "The Social Network", "text": "The Social Network\n\nThe Social Network je americký dramatický film režiséra Davida Finchera. Jeho námětem je založení a začátky Facebooku a s tím spojené právní spory.\n\nFilm byl pozitivně přijat kritiky, získal také Zlatý glóbus za nejlepší dramatický film a další tři glóby. Získal také tři Oscary - za adaptovaný scénář, hudbu a střih, dalších pět nominací neproměnil.\n"}
{"id": "654719", "url": "https://cs.wikipedia.org/wiki?curid=654719", "title": "Jacob de Wit", "text": "Jacob de Wit\n\nJacob de Wit (19. prosince 1695, Amsterdam - 12. listopadu 1754, Amsterdam) byl holandský malíř 18. století, známý svými malbami alegorií na stropech, ale i různé dekorace dveří. Byl ovlivněn především italským manýrismem 16. století, dále zejména Bartolomé Murillem a Peterem Paulem Rubensem. Pocházel z rozvětvené rodiny. Maloval především náboženské náměty.\n"}
{"id": "654722", "url": "https://cs.wikipedia.org/wiki?curid=654722", "title": "Adriaen van der Werff", "text": "Adriaen van der Werff\n\nAdriaen van der Werff (21. ledna 1659 Kralingen-Ambacht dnes Rotterdam – 12. listopadu 1722 Rotterdam) byl holandský malíř, žijící v Rotterdamu na přelomu 17. – 18. století. Ve své době byl velmi oblíbený. Maloval nejprve uhlazené portréty a žánrové scény ve stylu Davida Tenierse, později se věnoval spíše mytologickým scénám. Jeho obrazy byly po celý jeho život oblíbené, jelikož vycházely vstříc požadavkům té doby, jež měla radši uhlazené náměty, než Rembrandtovy realisticky moderní pasty.\n"}
{"id": "654724", "url": "https://cs.wikipedia.org/wiki?curid=654724", "title": "Seznam medailistů na letních olympijských hrách v horských kolech – muži", "text": "Seznam medailistů na letních olympijských hrách v horských kolech – muži\n\n"}
{"id": "654726", "url": "https://cs.wikipedia.org/wiki?curid=654726", "title": "Seznam medailistů na letních olympijských hrách v BMX – ženy", "text": "Seznam medailistů na letních olympijských hrách v BMX – ženy\n\n"}
{"id": "654728", "url": "https://cs.wikipedia.org/wiki?curid=654728", "title": "Seznam medailistů na letních olympijských hrách v BMX – muži", "text": "Seznam medailistů na letních olympijských hrách v BMX – muži\n\n"}
{"id": "654733", "url": "https://cs.wikipedia.org/wiki?curid=654733", "title": "Wichita", "text": "Wichita\n\nWichita je největší město v americkém státě Kansas, 49. nejvetší město v USA a okresní město Sedgwick County. Podle sčítání lidu z roku 2009 má 372 186 obyvatel. Nachází se zhruba ve středu Kansasu na řece Arkansas. Metropolitní oblast Wichity měla v roce 2009 612 683 obyvatel.\n\nMěsto je centrem leteckého průmyslu USA, sídlí zde firmy Cessna, Beechcraft (a v minulosti Stearman Aircraft, dnes zaniklá společnost) a své závody zde mají další firmy (např. Learjet, sdružen v letecké divizi Bombardier Aerospace). Je zde vyráběno více letadel než v kterémkoli jiném městě na světě, díky tomu má přezdívku \"Air Capital of the World\".\n\nPodle sčítání lidu z roku 2010 zde žilo 382 368 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 15,3% populace.\n\n\n"}
{"id": "654737", "url": "https://cs.wikipedia.org/wiki?curid=654737", "title": "Day (příjmení)", "text": "Day (příjmení)\n\nPříjmení Day nosí více různých osobností:\n\n"}
{"id": "654738", "url": "https://cs.wikipedia.org/wiki?curid=654738", "title": "Day", "text": "Day\n\nDay znamená v angličtině \"den\" či \"denní\", může to být:\n\n"}
{"id": "654746", "url": "https://cs.wikipedia.org/wiki?curid=654746", "title": "Věznice Roquette", "text": "Věznice Roquette\n\nVěznice Roquette (francouzsky \"Prisons de la Roquette\") byla dvojice věznic v Paříži v 11. obvodu po obou stranách ulice \"Rue de la Roquette\", které byly v provozu v letech 1830-1974. Na místě menší věznice se dnes rozkládá náměstí \"Square de la Roquette\".\nV roce 1826 za vlády Karla X. bylo rozhodnuto postavit vězení pro mladé delikventy. Bylo vybráno místo nedaleko hřbitova Père Lachaise v ulici \"Rue de la Roquette\" na části pozemků bývalého kláštera Hospitalières de la Roquette, uzavřeného za Velké francouzské revoluce. Architekt Louis-Hippolyte Lebas (1782-1867) navrhl vězení hexagonálního půdorysu, které bylo otevřeno 11. září 1830. Ve stejném roce Ludvík Filip rozhodl o výstavbě dalšího vězení. Druhá věznice označovaná jako velká (Grande Roquette) byla otevřena 24. prosince 1836 rovněž podle návrhu architekta Lebase v ulici \"Rue de la Roquette\" naproti předchozí malé věznici (Petite Roquet) a bylo sem převezeno 187 vězňů z věznice v dnešním městě Le Kremlin-Bicêtre. Doslovný název nové věznice byl \"Dépôt de condamnés\" (Úložiště odsouzených), ovšem později převzala název podle ulice.\n\nV té době se rovněž řešilo nové umístění gilotiny. Ta byla v roce 1932 přenesena z Place de Grève na jižní okraj města do prostoru dnešní stanice metra Saint-Jacques, takže vzdálenost mezi věznicí Roquette a gilotinou byla zhruba 5 km. Ve věznici Grande Roquette proto byli shromažďováni nejen odsouzenci k deportaci na île de Ré, Cayenne nebo Nouméa, ale také odsouzenci k trestu smrti.\n29. listopadu 1851 byla vydána nová vyhláška o umístění poprav v Paříži. Gilotina byla přemístěna přímo do ulice \"Rue de la Roquette\" před vstup do Grande Roquette. První poprava na novém místě byla vykonána již 16. prosince 1851. Celkem zde bylo popraveno 69 odsouzených (včetně jedné ženy). Poslední odsouzenec byl popraven 2. února 1899. Mimo to bylo během Pařížské komuny v roce 1871 ve věznici hromadně postříleno několik rukojmí. Na konci 19. století již věznice Grande Roquette svými podmínkami nevyhovovala a proto Félix Faure v roce 1899 rozhodl věznici uzavřít a vězně přesunout do věznice La Santé. Následující rok byla věznice zbourána a na jejím místě vyrostly obytné domy. Propadliště gilotiny ředitel věznice nabídl prodeji do muzea Carnavalet, ale to odmítlo. Protože se přesun nevyplatil, byl z něj zhotoven svatoondřejský kříž, který je doposud vidět na křižovatce ulic \"Rue de la Croix-Faubin\" a \"Rue de la Roquette\". V ulici \"Rue de la Roquette\" jsou rovněž vidět základy gilotiny.\n\nVěznice Petite Roquette zůstala i nadále v provozu, i když došlo ke změnám. Na konci 20. let 20. století byla uzavřena ženská věznice Saint-Lazare. Mladiství delikventi byli z Petite Roquet převedeni do jiných ústavů a sem byly přeloženy ženy. Ženskou věznicí zůstala až do svého zavření v roce 1974. V roce 1939 byl vydán zákaz veřejných poprav a Petite Roquette byla určena jako místo pro výkon poprav žen v Paříži. Popravy zde byly vykonány dvě. 6. února 1942 byla popravena Georgette Monneron a 30. července 1943 Marie-Louise Giraud za nelegální potraty.\n\nPoté byly na území Francie popraveny ještě čtyři ženy:\n\nNa místě věznice Petite Roquette zbořené roku 1975 se dnes nachází \"Square de la Roquette\" vytvořené roku 1977 a podzemní divadelní sál. Park má rozlohu 1,6 ha. Z budovy věznice se dochoval pouze portál, který slouží jako vstup do parku.\n\n"}
{"id": "654747", "url": "https://cs.wikipedia.org/wiki?curid=654747", "title": "Vladimír II. Monomach", "text": "Vladimír II. Monomach\n\nVladimír II. Monomach (1053 – 19. května 1125) byl kyjevský kníže z rodu Rurikovců, vládl v letech 1113 až 1125. Byl synem Vsevoloda I. Jaroslaviče a jeho první řecké manželky, dcery nebo neteře byzantského císaře Konstantina IX. Monomacha, po němž získal své přízvisko.\n\nVladimír Monomach byl nadaným a energickým válečníkem a schopným panovníkem. Na kyjevský trůn však usedl až ve věku šedesáti let po smrti svého bratrance Svjatopolka Izjaslaviče v roce 1113. Jako dítě vyrůstal na knížecím dvoře svého otce v Perejaslavli. Když se kníže Vsevolod ujal vlády v Kyjevě (1076 – 1077 a znovu 1078), svěřil mu do správy významné starobylé město, Černigov a postupně ho pověřoval různými vojenskými úkoly. Šlo především o obranu země před kořistnickými nájezdy kočovných Polovců (Kumánů), kteří žili v jižních stepích, ale také o neustálé rozbroje mezi rurikovskými knížaty.\n\nVladimír se stal značně populárním, přesto odmítl po smrti svého otce usednout na kyjevský trůn a dal přednost svému bratranci Svjatopolkovi II., jemuž náležel na základě seniorátního práva. Roku 1094 napadl Černigov společně s Polovci další z Vladimírových bratranců, ctižádostivý a bojovný Oleg Svjatoslavič a poplenil okolí města. Vladimír s ním uzavřel mír a odešel do otcovské Perejaslavle, kde vládl až do roku 1113.\n\nPerejaslavl se nacházela na pomezí ruského státu a stepí, byla proto snadným cílem nájezdů Polovců. Vladimír s nimi vedl mnoho dalších válek a dosáhl vynikajících výsledků. V letech 1103–1111 je zatlačil až za Don, k dolní Volze. To bylo nepochybně jedním z důvodů, proč byl roku 1113 povolán na kyjevský knížecí stolec, přestože na něj stále neměl z hlediska nástupnických zvyklostí právo.\n\nJako kyjevský kníže dokázal Vladimír II. dočasně zastavit politické tříštění kyjevské říše a prosadit autoritu velikého knížete nad většinou ruského území. Vládu dokázal zajistit také svému nejstaršímu synovi Mstislavovi (1125–1132), po jehož brzké smrti se kyjevská říše začala rychle rozpadat.\n\nVladimírovou první ženou se stala Gita z Wessexu, dcera anglického krále Harolda II. Godwinsona. Podruhé se oženil s urozenou řeckou ženou neznámého jména. Z obou manželství měl celkem osm synů. Mezi nejstarším a nejmladším byl věkový rozdíl více než 35 let. Nejstarší Mstislav se stal po otcově smrti kyjevským knížetem (1125–1132), jeden z nejmladších Jurij Dolgorukij knížetem vladimirským a později také velikým knížetem kyjevským (1154–1157).\n"}
{"id": "654748", "url": "https://cs.wikipedia.org/wiki?curid=654748", "title": "Na každého jednou dojde", "text": "Na každého jednou dojde\n\nNa každého jednou dojde () je britská filmová kriminální komedie z roku 1960 režiséra Roberta Daye. Jde o situační komedii, která se odehrává v prostředí věznice, kdy parta lupičů se pokouší neúspěšné ukrást pytel diamantů v hodnotě 2 miliónů liber přesně v poslední den před svým propuštěním z vězení.\n\n\n\n"}
{"id": "654754", "url": "https://cs.wikipedia.org/wiki?curid=654754", "title": "Mezinárodní kampaň za zákaz nášlapných min", "text": "Mezinárodní kampaň za zákaz nášlapných min\n\nMezinárodní kampaň za zákaz nášlapných min (International Campaign to Ban Landmines, ICBL) je koalice nestátních neziskových organizací, která bojuje proti existenci pozemních min. Byla založena roku 1992 šesti organizacemi s podobným cílem, mezi nimi např. Human Rights Watch. Od té doby se stále rozrůstala a dnes v ní je více než 1400 skupin. V roce 1997 organizace spolu s její důležitou zaměstnankyní Jody Williams získala Nobelovu cenu za mír.\n\nZákaz a ničení protipěchotních min formuluje také široce uznávaná Ottawská úmluva.\n\n"}
{"id": "654756", "url": "https://cs.wikipedia.org/wiki?curid=654756", "title": "Bibliothèques municipales de la ville de Paris", "text": "Bibliothèques municipales de la ville de Paris\n\nBibliothèques municipales de la ville de Paris (česky \"Městské knihovny města Paříže\") je knihovní síť 69 veřejných knihoven v Paříži ve všech 20 městských obvodech. Vedle běžných knihoven jsou její součástí i odborně zaměřené knihovny jako Bibliothèque historique de la ville de Paris (Historická knihovna města Paříže), Bibliothèque Forney, Bibliothèque administrative de la ville de Paris (Správní knihovna města Paříže), Bibliothèque des littératures policières (Knihovna detektivní literatury), Médiathèque musicale de Paris (Hudební mediotéka), Bibliothèque Marguerite Durand, Bibliothèque de l'Heure Joyeuse (Knihovna veselé hodiny) aj.\n\n"}
{"id": "654758", "url": "https://cs.wikipedia.org/wiki?curid=654758", "title": "Jody Williams", "text": "Jody Williams\n\nJody Williams (* 9. října 1950 Brattleboro) je americká učitelka a humanitární pracovnice, která v roce 1997 získala spolu s Mezinárodní kampaní za zákaz nášlapných min (ICBL), pro kterou pracovala, Nobelovu cenu za mír. Učila angličtinu v Mexiku, Spojeném království a Washingtonu, D.C, poté působila jako humanitární pracovnice a v roce 1992 začala pracovat pro nově vzniklou ICBL.\n\n"}
{"id": "654763", "url": "https://cs.wikipedia.org/wiki?curid=654763", "title": "Bío-Bío (region)", "text": "Bío-Bío (region)\n\nRegion Bío-Bío (též \"Bíobio\") je jedním z chilských regionů. Sousedí na severu s regionem Ñuble, na jihu s regionem Araucanía. Na východě je ohraničen státní hranicí s Argentinou, na západě Pacifikem. Zabírá 3,16 % rozlohy celého Chile a žije zde 8,75 % chilské populace. Až do září 2018 byla součástí regionu i provincie Ñuble, která se následně transformovala do regionu Ñuble.\n\nRegion se dále dělí na 3 provincie a 33 komun.\n"}
{"id": "654767", "url": "https://cs.wikipedia.org/wiki?curid=654767", "title": "Plemena hus", "text": "Plemena hus\n\nVýsledkem dlouhodobého šlechtění bylo vyšlechtěno několik stovek plemen husy domácí. Na domestifikaci hus se podílelo několik divých druhů hus. V Evropě to byla husa velká (\"Anser anser\"), v Asii husa labutí (\"Cygnopsis cygnoides\"). Některá plemena hus mají v původ v obou druzích (některé ruské plemena hus, štajnbašská bojová husa). \n\nPolodomestifikovány byly také berneška velká a husice egyptská.\n\nHusy jsou chovány zejména pro maso, husí jatra, sádlo, peří a vejce. Některé plemena byly speciálně vyšlechtěna pro potlačování plevelí (americká bavlníková husa) nebo pro husí zápasy (např. štajnbašská bojová husa).\n\n\nZbarvení peří obou pohlaví hus je obvykle stejné. Existují však také autosexingové (colorsexingové, rodobarvé) plemena hus, kdy je viditelný pohlavní dimorfismus (samec a samice jsou jinak zbarveni). Samec je nejčastěji bílý, samice je buď celá šedá nebo bílo-šedě strakatá. \n\n\n\n"}
{"id": "654780", "url": "https://cs.wikipedia.org/wiki?curid=654780", "title": "Geršon Šafat", "text": "Geršon Šafat\n\nGeršon Šafat (: גרשון שפט, rodným jménem Gershon Staub, narozen 6. prosince 1927) je izraelský politik a bývalý poslanec Knesetu za stranu Techija.\n\nNarodil se ve Vídni v Rakousku. V roce 1934 přesídlil do dnešního Izraele. Navštěvoval střední školu v Tel Avivu a dva roky studoval sociologii a dějiny na univerzitě. Angažoval se v mládežnickém hnutí Bnej Akiva. V letech 1947-1948 patřil mezi zakladatele židovské vesnice Ejn Curim v regionu Guš Ecion. Poté, co byla vesnice dobyta arabskými silami, strávil deset měsíců jako zajatec v Jordánsku. Po návratu zakládal v roce 1949 novou vesnici Ejn Curim.\n\nV letech 1945-1979 byl členem strany Mafdal. V letech 1956-1958 byl manažerem nákupní organizace a politickým koordinátorem hnutí náboženských kibuců ha-Kibuc ha-dati. V letech 1961-1967 vedl podnik Tadmor. V letech 1976-1979 byl politickým tajemníkem hnutí Guš emunim a členem sektetariátu této organizace. V letech 1979-1985 pak působil jako generální tajemník hnutí Techija.\n\nV izraelském parlamentu zasedl poprvé po volbách v roce 1984, do nichž šel za stranu Techija. Stal se členem finančního výboru a výboru pro televizi a rozhlas. Předsedal podvýboru pro problematiku ústavů hesder ješiva. Opětovně byl za Techiji zvolen ve volbách v roce 1988. Mandát ale získal až dodatečně, v lednu 1990, jako náhradník za poslance Juvala Ne'emana. Stal se členem výboru finančního, výboru House Committee a výboru pro imigraci a absorpci. Ve volbách v roce 1992 mandát neobhájil, protože strana Techija nepřekročila práh pro vstup do parlamentu.\n\n"}
{"id": "654797", "url": "https://cs.wikipedia.org/wiki?curid=654797", "title": "Eli'ezer Waldman", "text": "Eli'ezer Waldman\n\nEli'ezer Waldman (: אליעזר ולדמן, narozen 11. února 1937) je izraelský rabín, politik a bývalý poslanec Knesetu za stranu Techija.\n\nNarodil se v Petach Tikva. V letech 1946–1950 žil v USA. Absolvoval vysoké školy Yeshiva University a Brooklyn College, kde studoval filozofii a psychologii. Angažoval se v mládežnickém hnutí Bnej Akiva, v jehož izraelském vedení zasedal v letech 1980–1986. V roce 1976 byl členem světového sekretaritátu Bnej Akiva.\n\nV roce 1972 se stal ředitelem vojensko-náboženské přípravky hesder ješiva v Hebronu, přičemž patřil k zakladatelům novodobého židovského osídlení v Hebronu. Spoluzakládal hnutí Guš emunim a strany Techija. Až do rozpadu strany byl členem ústředního výboru a sekretariátu Techija.\n\nV izraelském parlamentu zasedl poprvé po volbách v roce 1984, do nichž šel za stranu Techija. Stal se členem výboru pro imigraci a absorpci, výboru pro vzdělávání a kulturu a výboru pro ústavu, právo a spravedlnost. Opětovně byl za Techiji zvolen ve volbách v roce 1988. Nastoupil jako člen do výboru pro imigraci a absorpci a výboru pro drogové závislosti. Mandátu poslance se ale vzdal během funkčního období, v lednu 1990, nahradil ho Eljakim Ha'ecni.\n\n"}
{"id": "654800", "url": "https://cs.wikipedia.org/wiki?curid=654800", "title": "Jeghiše Čarenc", "text": "Jeghiše Čarenc\n\nJeghiše Čarenc, arménsky Եղիշե Չարենց, vlastním jménem \"Jeghiše Soghomonjan\" (, Kars, Ruské impérium, nyní v Turecku – 29. listopadu 1937, Jerevan) byl arménský básník, zakladatel moderní arménské literatury. Stal se obětí stalinského teroru během Velké čistky.\n\nČarenc pocházel z rodiny obchodníka s koberci. V letech 1908–1912 studoval na střední škole v rodném městě, v roce 1915 se přihlásil do jednoho z arménských dobrovolnických oddílů, které se snažily zabránit arménské genocidě ze strany Turecka, a zúčastnil se obrany města Van. Roku 1916 začal v Moskvě studovat na Národní městské universitě Šaňavského. Komunistickou říjnovou revoluci přivítal, protože v ní viděl naději pro záchranu svébytnosti arménského národa a proto vstoupil roku 1918 do Rudé armády, se kterou se zúčastnil bojů o Carycin a později i občanské války v Arménii.\n\nRoku 1922 se vrátil do Moskvy, aby dokončil své vzdělání, a zapojil se plně do literárního života, ve kterém byl pod vlivem Proletkultu propagátorem odmítání předrevolučních literárních tradic. V letech 1923 až 1925 působil v diplomatických službách v Turecku a v západní Evropě.\n\nSvé první básně publikoval Čarenc ještě při studiu na střední škole. Zpočátku byl ovlivněn francouzským a ruským symbolismem, později dal své dílo do služeb revoluce a hledal nové estetické principy pro vyjádření revolučních idejí. Psal však také intimní, hluboce emocionální lyriku, a právě pro tu je dodnes vysoce ceněn. V polovině 30. let se však v jeho díle začal projevovat pesimismus, vyvolaný zřejmě rozčarováním z národnostní praxe v Sovětském svazu, za který byl ostře kritizován a který se stal nakonec záminkou k jeho fyzické likvidaci. Roku 1937 byl jako údajný kontrarevolucionář zatčen a obviněn z nacionalismu, trockismu a dokonce i z terorismu. Ve vězeňské nemocnici pak za nejasných okolností zemřel, pohřben byl neznámo kde. Roku 1955 byl plně rehabilitován.\n\nOd roku 1967 je po něm pojmenováno arménské město Čarencavan.\n\n\n\n\n"}
{"id": "654804", "url": "https://cs.wikipedia.org/wiki?curid=654804", "title": "Studna Chand Baori", "text": "Studna Chand Baori\n\nStudna Chand Baori se nachází nedaleko vesnice Abhaneri v indickém Rádžasthánu, 95 km od Džajpuru.\n\nVe své době představovala elegantní řešení problémů spojených s dlouhotrvajícím suchem. Umožňovala pohodlný přístup více osob i přes kolísavou výšku hladiny vody. Studna má 13 podlaží, 3500 schodů a je hluboká 30 metrů. Byla vybudována v 9. století. Podle místní pověsti studnu postavili duchové za jedinou noc.\n"}
{"id": "654809", "url": "https://cs.wikipedia.org/wiki?curid=654809", "title": "Bem (Star Trek)", "text": "Bem (Star Trek)\n\nBem je název první epizody druhé řady seriálu \"Star Trek: The Animated Series\" (česky: \"animovaný seriál\"). Premiéra epizody v USA proběhla 14. září 1974, v České republice 18. ledna 1998.\n\nHvězdného data 7403.6 federační loď USS Enterprise NCC-1701 vedená kapitánem Jamesem T. Kirkem podniká sérii průzkumných výprav v neprozkoumaných oblastech. Na palubě Enterprise je také nezávislý pozorovatel, čestný komandér, \"Array Ben Bem\" z planety \"Pandro\" systému \"Garro VII\". Loď má za úkol prověřit nově objevenou planetu třídy M.\n\nVýsadek tvoří kapitán Kirk, první důstojník Spock, šéfinženýr Scott, kormidelník Hikaru Sulu a Bem. Při transportu je část výsadku přesunuta nad převis a spadne do jezera. Bem skočí do jezera a nabízí pomoc. Protože je voda mělká, kapitán odmítá. Nicméně Bem se pod vodní hladinou rozpůlí a jeho spodní část dojde ke kapitánovi a Spockovi a malýma rukama jim z kapes cosi sebere. Pak se zase spojí s horní částí Bema. Uhura z lodi hlásí, že zachytila z planety zvláštní údaje. Výsadek se vydává na průzkum. Bem oznamuje, že zachytil pozdrav od bytostní před nimi a najednou se dává na úprk. Ostatní jej pronásledují, ale před křoviskem se Bem rozdělí na několik částí a bez újmy projde trním.\n\nKdyž ostatní nachází Bema, je obklíčen domorodými tvory s oštěpy. Mezitím Uhura s Arexem zjišťují další podivné údaje a chtějí transportovat výsadek. Daří se jim to u Scottyho a Sulu, ale nemohou zaměřit kapitána ani prvního důstojníka. Kirk zjišťuje, že jeho phaser a komunikátor jsou jenom atrapy. Pokusí se tedy Bema zachránit v noci, ale jsou také zajati. Bem nechápe, proč jej nenechají provádět nadále průzkum, ale vrací jim jejich přístroje, které má stále u sebe. Zvláštní anomálie nulového pole, kterou viděla Uhura na senzorech, však obsáhla celý kontinent a komunikace s lodí není možná.\n\nPři pokusu o útěk jsou všichni tři zachyceni a znehybněni anomálií. Z nebes k ním promlouvá cizí hlas, který domorodce označuje za své děti a pobuřuje jej, že lidé chtějí planetu zkoumat. Všichni tři jsou opět uvězněni. Bem nařkne kapitána z neschopnosti, rozdělí se, aby prošel mřížemi, a následně odešel, aniž by pomohl Kirkovi se Spockem. Kapitán se zkouší domluvit s ochráncem planety. Ten souhlasí, že je nechá odejít pod podmínkou, že se jejich druh bude planetě vyhýbat.\n\nKirk nechává na povrch transportovat výsadek, aby našli Bema. Ten je opět zajatý domorodci. Když jej osvobodí, Bem se mu omlouvá a přiznává svou chybu. Kapitán vysvětluje ochránci planety, že nemohli nechat Bema, aby narušoval jejich klid. Bem se chce nadobro rozdělit, protože všechny zklamal, ale energetická bytost planety jej přemlouvá, aby se spíše ze své chyby poučil. Následně se všichni vrací na Enterprise.\n\nKirk nechává vyhlásit kolem planety zakázanou zónu, aby již žádná loď Federace nenarušovala klid jejích obyvatel.\n\n\n"}
{"id": "654811", "url": "https://cs.wikipedia.org/wiki?curid=654811", "title": "Eljakim Ha'ecni", "text": "Eljakim Ha'ecni\n\nEljakim Ha'ecni (: , rodným jménem Georg Bombach, narozen 22. června 1926) je izraelský právník, politik a bývalý poslanec Knesetu za stranu Techija.\n\nNarodil se ve městě Kiel v Německu. Roku 1938 přesídlil do tehdejší Palestiny. Vystudoval náboženský učitelský seminář hnutí Mizrachi a byl členem Hagany. Během války za nezávislost byl vážně raněn a strávil 18 měsíců v nemocnici. Potom absolvoval studium práv na Hebrejské univerzitě a získal osvědčení pro výkon právnické profese.\n\nJe ženatý a má čtyři děti.\n\nV roce 1972 se přestěhoval do nově založené izraelské osady Kirjat Arba u Hebronu. Byl aktivní v radě Ješa a ve straně Techija.\n\nV izraelském parlamentu zasedl po volbách v roce 1988, do nichž šel za stranu Techija. Mandát ale získal až dodatečně, v lednu 1990, jako náhradník po rezignaci poslance Eli'ezera Waldmana. Stal se členem výboru pro zahraniční záležitosti a obranu, výboru pro státní kontrolu a výboru pro záležitosti vnitra a životního prostředí.\n\n"}
{"id": "654819", "url": "https://cs.wikipedia.org/wiki?curid=654819", "title": "Trumpeldorův hřbitov", "text": "Trumpeldorův hřbitov\n\nTrumpeldorův hřbitov (: בית הקברות טרומפלדור), označovaný též jako Starý hřbitov (: בית הקברות הישן של), je hřbitov v Tel Avivu. Byl založen roku 1902, rozkládá se na ploše 10,6 hektarů a je zde pohřbeno zhruba pět tisíc lidí. Je pojmenován po sionistickém hrdinovi Josefu Trumpeldorovi.\n\nNa hřbitově je pohřbena řada předních osobností sionistického hnutí, Izraele, zakladatelé Tel Avivu a spisovatelé či umělci. Patří mezi ně například Me'ir Dizengoff, Moše Šaret, Achad ha-Am, Chajim Nachman Bialik, Josef Chajim Brenner či Chajim Arlozorov.\n\nU hlavní vstupní brány se nachází masové hroby Židů zabitých během arabských povstání v letech 1921, 1929 a 1936–1939.\n"}
{"id": "654828", "url": "https://cs.wikipedia.org/wiki?curid=654828", "title": "Seznam medailistů na letních olympijských hrách v dráhové cyklistice – muži", "text": "Seznam medailistů na letních olympijských hrách v dráhové cyklistice – muži\n"}
{"id": "654836", "url": "https://cs.wikipedia.org/wiki?curid=654836", "title": "Ragdoll", "text": "Ragdoll\n\nRagdoll je druhá největší rasa koček na světě, hned po mainské mývalí kočce. Patří mezi polodlouhosrsté kočky a velikostně se řadí mezi středně velká plemena. Tělo těchto koček má působit mohutným dojmem. Kočky váží jen 4–7 kg, kdežto kocouři něco mezi 6–9 kg a jejich délka může dosahovat až jednoho metru.\n\nRagdoll je klidná, trpělivá a elegantní kočka, která vyniká svou vysokou inteligencí, což mnohým majitelům přináší do života veselé momenty. Díky své mírumilovné povaze jsou skvělými felinoterapeuty, avšak na straně druhé velice špatně snáší samotu a nezájmem svého majitele mohou velmi trpět. Jsou taktéž velmi hraví, rádi aportují různé předměty a svého majitele pronásledují na každém kroku. Někdy jsou s nadsázkou označováni za pejsky v kočičím převleku.\n\nJe velká, svalnatá, se silnými kostmi a plným hrudníkem. Srst je nejdelší na krku, na hlavě naopak nejkratší; obecně je velmi hustá, hedvábně jemná a nemá sklony k plstnatění. Koťata jsou většinou po narození celá čistě bílá, ale už po několika týdnech se začnou zbarvovat. Zbarvování srsti končí až ve 4 letech, kdy je ukončen i jejich tělesný vývin.\n\nHlava je klínovitá s pevnou, silnou bradou. Velké a oválné oči by měly být modře zbarvené (čím jsou tmavší, tím lépe) a středně velké uši, posazené dále od sebe, jsou mírně zaoblené, nikoli do špičky. Nos je mírně prohnutý. Krk je obvykle krátký a tlustý a spolu s dlouhými chlupy plynule navazuje na hruď. Přední nohy jsou o něco kratší než zadní, zadní část mírně vystupuje nahoru. Velké tlapy mají kulatý tvar, mezi prsty vyrůstají chomáčky chloupků. Tyto kočky mají středně dlouhý a huňatý ocas.\n\nRagdoll patří mezi relativně mladá plemena. Zrodilo se v 60. letech 20. století v Kalifornii, kde bylo vyšlechtěno chovatelkou Ann Baker, která pro chov plemene využila bílou angoru – kočku jmenem Josephina a kocoura vzhledově připomínajícího plemeno birma.\n\nJosephina během březosti utrpěla autonehodu bez vážných zranění, ale Ann tvrdila, že se Josephině po autonehodě objevily typické vlastnosti pro ragdolly – po zvednutí do náruče kočička uvolní své svalstvo, tím se podobají hadrovým panenkám – podle toho také dostaly své jméno ragdoll \"(z angl. \"rag\" hadr, \"doll\" panenka)\". Zakladateli tohoto plemene se tedy stala koťata Fugiana, Buckwheat a Daddy Warbucks.\n\nRagdoll jsou velmi přátelské k lidem, rády se mazlí, jsou extrémně přítulné, hravé, společenské a zvědavé. Vycházejí dobře i s ostatními kočkami. Toto plemeno je schopné dobře snášet samotu. Říká se, že se podobají psům (hlídají si své majitele, snadno se naučí chodit na procházky v postrojku a s oblibou nosí své kočičí hračky – \"dokáže aportovat\"). Jsou velice důvěřivé, dokonce i k cizím a díky tomu je možné využívat je při felinoterapii. Kočky velmi rády odpočívají a dají se snadno naučit na domácí prostředí. Je ovšem také možné nechat je proběhnout venku a sem tam něco ulovit. Velmi snadno se přizpůsobí vašemu životnímu stylu.\n\nRagdoll jsou uznané ve třech typech \"(mitted, colorpoint a bicolor)\" a šesti základních barvách srsti \"(red, creme, seal, chocolate, blue, lilac)\". Jsou přípustné i varianty želvovinové \"(tortie)\" a s kresbou (\"tabby\").\n\nKočky typu colorpoint musí mít nohy, uši, ocas i masku sladěné s trupem. Nos a polštářky na tlapkách mají tmavé, zatímco náprsenka, bříško a hruď jsou světlejšího odstínu. Nesmí mít nikde bílou barvu.\n\nMitted je podobný colorpointu, ale na nohách má bílé punčošky \"(bez tmavých fleků)\". Od ocasu až k bradě vede bílý pruh a polštářky na tlapách jsou růžové.\n\nRagdoll typu bicolor mají záda, uši, ocas a masku tmavě zbarvenou. Okolo nosu by měla být bílá skvrna ve tvaru obráceného písmene V.\n\n"}
{"id": "654840", "url": "https://cs.wikipedia.org/wiki?curid=654840", "title": "Husajn Fáris", "text": "Husajn Fáris\n\nHusajn Fáris (: חסין פארס, \"Husejn F'aris\", : حسين فارس, narozen 18. září 1935) je izraelský politik a bývalý poslanec Knesetu za strany Mapam a Merec.\n\nNarodil se v obci Kafr Ša'ar. Absolvoval střední školu v Kafr Jasif, bakalářský titul v oboru blízkovýchodních studií a arabské literatury získal na Haifské univerzitě. Patří do komunity izraelských Arabů.\n\nByl koordinátorem arabské mládežnické organizace a členem vedení organizace ha-Šomer ha-Ca'ir. Zasedal ve vedení Svazu učitelů. Byl editorem arabskojazyčného listu vydávaného stranou Mapam. Předsedal Výboru proti rasismu a za koexistenci v západní Galileji.\n\nV izraelském parlamentu zasedl po volbách v roce 1988, do nichž šel za stranu Mapam. Stal se členem výboru pro vzdělávání a kulturu a výboru pro jmenování islámských soudců. V průběhu volebního období strana Mapam vplynula do nové formace Merec. Ve volbách v roce 1992 mandát neobhájil.\n\n"}
{"id": "654843", "url": "https://cs.wikipedia.org/wiki?curid=654843", "title": "Šošana Damari", "text": "Šošana Damari\n\nŠošana Damari (: שושנה דמארי, : شوشانه (شمعه) ذمار, žila 31. března 1923 – 14. února 2006)\nbyla jemensko-izraelská zpěvačka, známá jako „královna hebrejské hudby.“ V roce 2005 byla v internetové soutěži 200 největších Izraelců zvolena 78. největším Izraelcem všech dob.\n\nNarodila se v jemenském městě Dhamar a v roce 1924, v důsledku rostoucí protižidovské perzekuce, podnikla společně s rodinou aliju do britské mandátní Palestiny, kde se usadila ve městě Rišon le-Cijon. Jako malá hrála na bicí a zpívala doprovod pro svou matku, která vystupovala na rodinných oslavách a setkání jemenských Židů v mandátní Palestině. Ve čtrnácti letech byly její písně poprvé vysílány rozhlasem. Studovala zpěv a herectví v telavivském studiu Šulamit, kde se seznámila se studiovým manažerem Šlomem Bosmim, který se posléze stal jejím osobním manažerem. Za Bosmiho se nakonec v roce 1939, ve věku šestnácti let, provdala.\n\nV roce 1945 se stala členkou divadelní revue Li-La-Lo, založené impresáriem Mošem Valinem. Divadelní soubor se specializoval na lehkou zábavu a satiru, coby protiváhu vážnému divadlu. Prvním dílem uvedeným na scéně tohoto souboru byla hra \"Lazebník telavivský\", ve kterém zazněla píseň \"Lajla ba-Gilboa\" (\"Noc v horách Gilboa\"), která odstartovala pozdější kariéru této zpěvačky. Druhou premiérou divadla byla hra \"Ra'ajon be-Li-La-Lo\", ve které rovněž účinkovala.\n\nDamari se stala známou pro svůj zastřený hlas a jemenskou výslovnost. Její první deska byla vydána roku 1948 a do tohoto období se datuje i její nejznámější píseň \"Kalanijot\" (Sasanky). Byla populární zejména mezi izraelskými vojáky, pro které často vystupovala.\n\nV roce 1988 jí byla udělena Izraelská cena za hebrejskou hudbu a v roce 1995 ji Izraelská asociace skladatelů a vydavatelů (\"Israeli Composers and Publishers Association\", ACUM) udělila cenu za celoživotní přínos.\n\nV roce 2005 nahrála, ve věku 82 let, dvě písně z alba \"Mi-ma'amakim\" projektu Idana Raichela a zúčastnila se několika živých vystoupení tohoto projektu.\nZemřela v Tel Avivu na zápal plic. Je pohřbena na Trumpeldorově hřbitově v Tel Avivu.\n\n\n"}
{"id": "654847", "url": "https://cs.wikipedia.org/wiki?curid=654847", "title": "Šošana", "text": "Šošana\n\nŠošana (: שושנה, znamenalo původně lilie, ale i růže, lotos, obecněji květina) je židovské ženské rodné jméno, z něhož je odvozeno jméno Zuzana. Jeho nositelkami bylo více osob:\n"}
{"id": "654851", "url": "https://cs.wikipedia.org/wiki?curid=654851", "title": "Slivoň špendlík žlutý", "text": "Slivoň špendlík žlutý\n\nSlivoň špendlík žlutý \"(Prunus domestica ssp. Drap d´Or d´Espéren)\" patří do rodu dvouděložných rostlin z čeledi růžovitých.\nStrom vzrůstem a tvarem koruny podobný švestce domácí je vysoký asi 4 až 7 metrů. Listy mají stejný tvar jako u švestky. Květy jsou čistě bílé. Plodem špendlíku je žlutý ojíněný plod švestkovitého tvaru dozrávající v polovině srpna. Délka asi 35 mm šířka 28 mm. hmotnost plodu 15 – 20 g. Pecka je elipsovitá na obou koncích zašpičatělá. Jde dobře oddělit od oplodí. \n\nLidově (botanicky nesprávně) bývají jako špendlíky označovány i jiné druhy slivoní, především mirabelky (které jsou drobnější, kulovité – nikoli protáhlé, podobné žlutým třešním), případně drobnoplodé myrobalány (žluté až červené, mohou být o něco větší než mirabelky, ale na rozdíl od pravého špendlíku jsou rovněž kulaté).\n\nMéně často se toto označení používá i pro některé druhy švestek, například ranou odrůdu na střední Moravě, případně starou drobnoplodou odrůdu Pavlovička.\n\nArchivní materiály a pamětníci z Kopřivnicka uvádějí také odrůdy zvané \"špendlíčky\" či lidově \"kozí cicky\", \"kozí cecky\" a podobně. Plodící stromy se již vyskytují jen sporadicky.\n\nTvar plodu se blíží pravé švestce, je však výrazně menší, 25-30 mm dlouhý a 20-24 mm široký. Hmotnost 8-10, maximálně 15 gramů. Barva oranžová až růžovo-červená, podobná meruňkám, povrch ojíněný. Zraje v druhé polovině srpna, průběžně opadává.\n\nTvarově variabilní, převážně široce eliptické zelené plody jsou poměrně drobné, 24-28 mm dlouhé a 23-26 mm široké. Hmotnost se pohybuje mezi 8-12, výjimečně až 15 gramy. Zraje v druhé polovině srpna.\n\nŠpendlík se vyskytuje především na jižní Moravě a Slovensku. Plody jsou oblíbené a vyhledávaná pro své užitné vlastnosti. Plody jsou chuťově podobné švestce, ale sladší. Jsou vhodné pro přímou spotřebu. Pro jejich specifické vlastnosti se špendlíků užívá k výrobě aromatických džemů, povidel a pálenek.\n"}
{"id": "654856", "url": "https://cs.wikipedia.org/wiki?curid=654856", "title": "Krump", "text": "Krump\n\nKrump (K.R.U.M.P. = Kingdom Radically Uplifted Mighty Praise, v překladu království radikálně povznesené mocné chvály) je pouliční taneční styl, který pochází z Los Angeles. Vznikl kolem roku 2001. Svému pojetí se podobá původnímu domorodému africkému tanci, který se kombinuje s hip hopovou kulturou a novodobými street dance styly. Tento styl tance se většinou používá v tanečním souboji (battle). Krump sám o sobě se může na první pohled zdát jako agresivní, ba dokonce negativní tanec, avšak díky své energii ze sebe může tanečník uvolnit jakékoliv emoce pozitivní formou tance.\n\nExpresivní, přesné, vysoce energické pohyby pažemi, hlavou, nohami a hrudníkem. Je to velmi emotivní tanec. Vyzařuje z něj neskutečné množství energie, výbušnost a agresivita. Patří mezi „nejdrsnější“ tance hiphopové kultury.\n\nKrump vznikl na jihu Los Angeles. Zakladateli Krumpu jsou Tight Eyez, Big Mijo. Jako mladí tancovali tito nadějní tanečníci pod vedením populárního pouličního hip hopového tanečníka Tommy the Clowna, kdy vystupovali na rodinných oslavách a různých narozeninových party v South Central Los Angeles. Jejich styl tancování (clowning), připomínající pohyby klaunů tehdy velice zaujal spoustu dalších mladých tanečníků z ulice a získal si v Los Angeles obrovskou popularitu. Později si již v té době zkušení Tight Eyez, Big Mijo a Lil‘ C spolu s dalšími tanečníky osvojili svoji novou taneční techniku a pohyby, které byly ovlivněny tvrdým a životem v ulicích Los Angeles. Těmto pohybům stanovili přesná pravidla a dále rozvíjeli základní a pokročilé techniky. Svůj nový styl, na který byli náležitě hrdí pojmenovali Krump. S Krumpem jde také ruku v ruce víra v Boha a křesťanství. Někteří tanečníci označují tento styl tance jako způsob, jak se dorozumět s Bohem. Vyznavači krumpu ho vnímají jako něco mnohem většího než jen taneční styl. \"Není to trend...Není to taneční styl...Je to způsob života...\"\n\nPoprvé se na stříbrné plátno krump dostal díky dokumentu Rize. Následovaly taneční filmy jako např. Stomp The Yard.\n\n"}
{"id": "654857", "url": "https://cs.wikipedia.org/wiki?curid=654857", "title": "Karel Kestner", "text": "Karel Kestner\n\nKarel Kestner (23. listopadu 1939, Lány – 11. ledna 2015, Stochov) byl portrétní fotograf předních českých umělců 20. století.\n\nVystudoval jedenáctiletku v Novém Strašecí a strojní průmyslovou školu (obor energetika) v Chomutově. V letech 1961–1991 pracoval v SONP (Spojené ocelárny, národní podnik) Kladno a po zániku tohoto podniku byl mj. zaměstnán jako skladník v Uhříněvsi.\n\nZhruba od konce 60. let se systematicky věnoval portrétní fotografii českých grafiků, malířů, herců, hudebníků a jiných umělců. Těch shromáždil neuvěřitelné množství a publikoval je na více jak třiceti autorských a společných výstavách. Výsledkem jeho práce jsou i dvě samostatné knihy: \"Podoby známé i neznámé\" (2000) a \"O báječných lidech slovem a obrazem\" (2009, spoluautor Ivo Mička). Prvně zmíněná publikace byla oceněna jako fotografická publikace roku 2001.\n\nCharakteristickým rysem jeho fotografií je prolnutí osobnosti portrétovaného s jeho přirozeným prostředím. Fotografie jsou skoro výlučně klasické černobílé, tvořené chemickou cestou.\n\nDíky jeho koníčku si dnes můžeme prohlédnout tváře slavných jmen např:\n\n\n"}
{"id": "654869", "url": "https://cs.wikipedia.org/wiki?curid=654869", "title": "Max Yasgur", "text": "Max Yasgur\n\nMax Yasgur (15. prosince 1919 – 9. února 1973) byl americký farmář, na jehož pozemcích se v srpnu 1969 konal legendární hudební festival Woodstock. Na festivalu měl i krátký proslov k publiku. Čtyři roky po tomto festivalu zemřel.\n\n\n"}
{"id": "654872", "url": "https://cs.wikipedia.org/wiki?curid=654872", "title": "Peryň", "text": "Peryň\n\nPeryň je archeologická lokalita na území města Velikého Novgorodu, správního centra Novgorodské oblasti Ruské federace. Jedná se o zalesněné návrší, prakticky ostrov, obklopený mokřinami při výtoku řeky Volchov z jezera Iľmeň. Místo je tradičně je spojováno s obětištěm boha Peruna a byly zde také nalezeny základy obdélné dřevěné stavby, která bývá ztotožňována s kostelem sv. Nikolaje, který je znám z lidového podání. Klášter, který zde stál byl v roce 1611 z větší části zničen Švédy. Kostel Narození Panny Marie, který zde dosud stojí, pochází z počátku 13. století.\n\nPodle některých variant Novgorodského letopisu a místního podání zde stál idol a obětiště Peruna. Kronika Matěje Stryjkowského z 16. století uvádí:\n\n\"\"V tom městě byla kdysi modla, řečená Perun, na tom místě, kde nyní jest Perunský klášter (Perunski monastyr), po této modle nazvaný. Ta modla byla ctěna jako bůh a měla formu člověka, ohnivý kámen podobný hromu - Perunu, v rukou držícího. Ke cti a chvíle její byl zapalován oheň z dubového dříví, který ve dne v noci hořel. Jestliže pro nepozornost služebníka, ke hlídání pověřeného, oheň uhasl, býval ten bez milosti na hrdle ztrestán.\"\"\n\nObětiště mělo být zničeno podle Stryjkowského roku 988, podle Sofijského letopisu roku 991. Ještě v 19. století házeli rybáři na řece Volchov poblíž Peryňe tři mince.\n\nVykopávky byly provedeny v 50. letech 20. století a jejich výsledky publikoval v letech 1953 a 1954 sovětský archeolog Valentin Sedov. Jeho práce uvádí nález kruhového obětiště o průměru 21 metrů s 0,6 metru hlubokou jámou uprostřed, která měla být stopou po kůlu s idolem. Obětiště bylo obklopeno sedm metrů širokým a metr hlubokým s osmi pravidelnými prohlubněmi, ve kterých měl dlouhodobě hořet oheň.\n\nPozdější nálezy však ukázaly, že jáma uprostřed předpokládaného obětiště je mladšího data a jedná se nejspíše o zbytek nějaké stavby. V blízkosti byly nalezeny také další dva příkopy, ty však nevykazovaly žádné známky kultovního významu. Jednalo se nejspíše o zbytky srovnaných mohyl, tzv. \"sopek\", a ohnišť, používaných pro žárový pohřeb. Před christianizací se podle některých názorů jednalo pouze o pohřebiště, nikoliv o obětiště. Jiní badatelé, například Zdeněk Měřínský, však nadále považují Peryň za kultovní místo, s ohledem na fakt, že jeho funkce se mohla s pohřebištěm překrývat.\n\n"}
{"id": "654875", "url": "https://cs.wikipedia.org/wiki?curid=654875", "title": "Kostel svatého Jana Nepomuckého (Tetín)", "text": "Kostel svatého Jana Nepomuckého (Tetín)\n\nKostel svatého Jana Nepomuckého v Tetíně byl původně zasvěcen sv. Michaelu Archandělovi. Jde o středověkou stavbu románského původu, která byla v 17. století přestavěna v barokním slohu. Areál kostela se hřbitůvkem obklopuje ohradní zeď s masívní vstupní branou. Je chráněn jako kulturní památka České republiky.\n\nJako farní chrám sv. Michaela Archanděla se kostel zmiňuje r. 1357, kdy pravěpodobně proběhla jedna z vícero přestaveb. V 16. století zde působil jako farář kronikář Václav Hájek z Libočan. Za josefínských reforem byl kostel zrušen, protože místní obyvatelstvo projevilo přání, aby se farním kostelem stal větší kostel sv. Ludmily. Opraven byl v 19. století zásluhou majitele tetínského zámku Vojáčka, který místo opravy zpustlé kaple v zahradě zámku nabídl obnovení tohoto kostela. Byl vysvěcen r. 1836 a od té doby nese jméno sv. Jana Nepomuckého.\n\nKostel je menší jednolodní stavba s pravoúhlým presbytářem. Loď s plochým stropem je staršího původu, presbytář, předsíňka a cibulovitá věžička vznikly později. Obraz na barokním oltáři znázorňuje Jana Nepomuckého jako poutnika ve Staré Boleslavi.\n\nNa přilehlém hřbitově se nachází hrobka rodiny Vojáčků z r. 1833, kde je pochován i vlastenecký spisovatel a překladatel Vácslav Vojáček. Vedle hrobky je symbolický hrob hrdinky znárodnělé písně „Nad Berounkou pod Tetínem“, který sem byl přenesen od zdi kostela v 70. letech 20. století. (Romantický příběh písně však neodpovídá skutečnosti - skutečná Anna Vojáčková se provdala a pak prožila dlouhý život v Haliči.) Pod vstupním kamenem do kostela je pohřben mnich Vojtěch Cassanova, který se zasloužil o obnovení kostela a nechal postavit votivní kříž, který dříve stával na návsi a v r. 1959 byl přestěhován na nynější místo u hlavního vchodu na hřbitov. Pohřebiště v těchto místech bylo již v 10. století, jak dosvědčují archeologické nálezy Jana Axamita.\n\nKostel je odsvěcen. V současné době je zde galerie výtvarných děl, v r. 2012 se tu např. uskutečnila výstava grafik Bohuslava Reynka a fotografií Daniela Reynka. Průvodcovskou činnost o víkendech a svátcích (ve všech třech kostelech v Tetíně) a organizování výstav zajišťuje místní Sdružení sv. Ludmily.\n\n"}
{"id": "654876", "url": "https://cs.wikipedia.org/wiki?curid=654876", "title": "Belcherovy ostrovy", "text": "Belcherovy ostrovy\n\nBelcherovy ostrovy, anglicky Belcher Islands, je souostroví v Nunavutu v Kanadě. Leží v jihovýchodní části Hudsonova zálivu. Souostroví se rozprostírá na 3000 km². Osada Sanikiluaq na severním pobřeží ostrova Flaherty je nejjižněji ležící osada v Nunavutu. Souostroví tvoří zhruba 1500 ostrovů. Mezi velké ostrovy, kromě ostrova Flaherty, patří Kugong, Tukarak a Innetalling. Další větší ostrovy jsou Moore, Wiegand, Split, Snape a Mavor.\n\nSouostroví je tvořeno proterozoickými horninami; obnažené klastické sedimentární horniny, vulkanické magmatické horniny a karbonátové jednotky dokládající rozlámání a pokles kratonu. Na ostrově jsou dvě hlavní vulkanické série.\n\nNa ostrovech nemohou růst stromy jinde než v údolích, protože jinde nejsou odpovídající půdní poměry.\n\nHlavními divokými zástupci fauny jsou běluhy, mroži, sobi a sovice, ti všichni se vyskytují na ostrovech celoročně. V okolních vodách žije celá řada ryb, jako jsou siven arktický, huňáček severní, různí hranáčovití a vrankovití.\n\nPřed rokem 1914 anglofonní kartografové věděli jen velmi málo o Belcherových ostrovech, které zobrazovali coby malé tečky na mapách, mnohem menší než byla jejich skutečná rozloha. V roce 1914 se mapa George Weetaltuka dostala do rukou Roberta Flahertyho a kartografové je začali zobrazovat přesněji.\n\nOstrovy nesou jméno britského admirála Edwarda Belchera (1799–1877). \n"}
{"id": "654880", "url": "https://cs.wikipedia.org/wiki?curid=654880", "title": "Věra Jirousová", "text": "Věra Jirousová\n\nVěra Jirousová, roz. Vařilová (25. února 1944 Praha – 27. února 2011 Praha), byla česká historička umění a básnířka.\n\nPo absolvování elektrotechnické průmyslovky vystudovala v letech 1963–1970 dějiny umění na Filozofické fakultě Univerzity Karlovy. Ve své diplomové práci znovuobjevila Bohuslava Reynka. Byla zaměstnána v bibliografickém oddělení Ústavu teorie a dějin umění ČSAV (1971–1974) a zároveň působila ve sféře neoficiálního umění – od roku 1965 členka neformálního okruhu Křižovnické školy. Po podpisu Charty 77 byla nucena pracovat mimo obor, od roku 1976 pracovala jako uklizečka. Své básně uveřejňovala v samizdatových sbornících (edice Petlice, Expedice), spolupracovala s časopisem \"Vokno\" a byla autorkou několika textů pro skupinu The Plastic People of the Universe.\n\nV devadesátých letech působila v redakcích časopisů \"Ateliér\" (1990–1991), \"Výtvarné umění\" (1992–1993), v \"Lidových novinách\" (1995–1998) a naposledy byla vedoucí výtvarné rubriky \"Deníku Referendum\". Publikovala v řadě kulturních periodik, v denním tisku i na internetu. V letech 1999–2000 byla zaměstnána v Národní galerii v Praze, 2001–2003 odborná pracovnice Památníku národního písemnictví, od roku 2003 ve svobodném povolání.\n\nV roce 1996 byl vydán starší soubor jejích básní pod názvem \"Co je tu, co tu není\" (Torst), v roce 1998 vyšla sbírka \"Krajina před bouří\" (Nakladatelství Lidové noviny) a v roce 2002 \"Podle řeky\" (Spolek českých bibliofilů). Pracovala na monografii Bohuslava Reynka.\n\nPrvním manželem Věry Jirousové byl Ivan Martin Jirous, s filosofem Jiřím Němcem měla syna Tobiáše Jirouse (1972), básníka a spisovatele, a Daniela (1975, adoptován Milošem a Jitkou Rejchrtovými), v roce 1983 se jí s Janem Dvořáčkem narodila dcera Sára.\n\nV roce 2013 jí byla udělena Cena Václava Bendy (in memoriam).\n\n\n"}
{"id": "654882", "url": "https://cs.wikipedia.org/wiki?curid=654882", "title": "Ze'ev Revach", "text": "Ze'ev Revach\n\nZe'ev Revach ( , * 1940 Rabac, Maroko) je izraelský bavič, filmový herec, scenárista a režisér. Je představitelem izraelského filmového žánru boureka a k roku 2010 účinkoval ve třiceti filmech. V roce 2005 byl v internetové soutěži 200 největších Izraelců zvolen 14. největším Izraelcem všech dob.\n\nNarodil se v Maroku a po příchodu do Izraele žil s rodinou z počátku v uprchlickém táboře (). Od devíti let žil v jeruzalémské čtvrti Musrara a posléze od třinácti let ve čtvrti Kirjat ha-jovel. Před studiem herectví v Tel Avivu a v herecké škole Bejt Cvi v Ramat Ganu sloužil jako voják bojové jednotky Izraelských obranných sil.\n\nIzraelský deník \"Haaretz\" popsal Revachovy filmy jako „divný izraelský žánr komických melodramatů a dojáků (…) založený na etnických stereotypech, které [v Izraeli] v 60. a 70. letech vzkvétaly.“\n\nNěkteré z jeho filmů, jako třeba \"Chasamba\", \"Chagiga be-Snuker\" či \"Charlie ve-checi\", se v Izraeli staly kultovní.\n\nV roce 2000 byla Revachovi udělena Ofirova cena v kategorii nejlepší mužský herecký výkon, za roli Šabtaje Kasodase ve filmu \"Bejtar Provence\".\n\n\n"}
{"id": "654887", "url": "https://cs.wikipedia.org/wiki?curid=654887", "title": "Druskininkai", "text": "Druskininkai\n\nDruskininkai (česky také: \"Druskininky\") je známé lázeňské město na jihu Litvy, na soutoku řek Němen a Ratnyčia, nedaleko od hranic s Běloruskem, 60 km na jih od krajského města Alytus. Zároveň je to okresní město v Alytuském kraji. Jsou to největší a nejstarší (od roku 1794) balneologické, bahenní a klimatické lázně v Litvě. Staré město v Druskininkách je městská památková rezervace.\n\nJeště v 18. století slané minerální vody v Druskininkách začal pro léčebné účely používat místní lékař P. Sūrutis. Ve velkých džberech ohříval slanou vodu zřídel a potom „rozlitou do malých lahviček, tou vodou léčil nemocné“.\n\nV roce 1789 město Druskininkai navštívil velkokníže litevský Stanislav Poniatowský. Podle jeho nařízení dvorní lékař začal zkoumat léčivé vlastnosti minerálních vod. Lázně byly založeny 20. června 1794, kdy Stanislav August město Druskininkai prohlásil za léčebné místo. Jsou to první a největší lázně v Litvě. Ale reálně se skutečnými lázněmi staly až po roce 1835, a to poté, co profesor Vilniuské univerzity I. Fonberg provedl analýzu chemického složení minerálních vod. Poté již následovalo otevření prvního sanatoria (s 12 vanami) v roce 1838. V roce 1843 se zde léčilo již 2000 pacientů ročně a koncem 19. století kolem 5000 pacientů ročně.\n\n\n26. prosince 2006 byl otevřen akvapark (Akvaparkas) na místě bývalé balneologicko-fyzioterapeutické léčebny, postavené roku 1980 (architekti A. Šilinskas a R. Šilinskas), rekonstrukce na aquapark: architekti K. Kisielius a V. Kančiauskas).\n\nKoncem zimy v roce 2011 je plánováno otevření komplexu lyžařských tras „Snoras Snow Arena“.\n\nVe městě je množství hotelů, čtyřhvězdičkový kempink, různé ubytovny a domy oddechu, 11 usedlostí vesnické ekoturistiky, středisko volného času „Sūkurys“, sportovní centrum. V létě se v Druskininkách konají divadelní festivaly a hudební a písničkářské bienále.\n\n\n\n"}
{"id": "654890", "url": "https://cs.wikipedia.org/wiki?curid=654890", "title": "Vodní nádrž Újezd", "text": "Vodní nádrž Újezd\n\nÚjezd je přehradní nádrž na Bílině v Mostecké pánvi na severozápadě Čech v okrese Chomutov. Na jejím místě stávala vesnice Újezd, po které je nádrž pojmenovaná. V prostoru pod hrází se v minulosti nacházela vodní nádrž Kyjice a vesnice Kyjice, které také ustoupila výstavbě hráze.\n\nNachází se přibližně na 70. říčním kilometru Bíliny. Byla postavená v letech 1978–1981 a slouží k ochraně před povodněmi, zlepšování průtoku řeky Bíliny, zajištění dodávek vody odběratelům a výrobě elektřiny v malé vodní elektrárně s výkonem 85 kW.\n\nDo nádrže ústí Podkrušnohorský přivaděč, který převádí vodu z povodí Ohře do povodí Bíliny.\n\n"}
{"id": "654891", "url": "https://cs.wikipedia.org/wiki?curid=654891", "title": "Mír s tuleni", "text": "Mír s tuleni\n\nMír s tuleni je česko-italský film, který se stal prvním celovečerním dokumentem s environmentální tematikou, uvedeným do českých kin. Byl distribuován také v italských a severoamerických kinech.\n\nFilm byl oceněn na mnoha mezinárodních festivalech, např. Grand Prix na největším čínském mezinárodním festivalu dokumentárních filmů v Kantonu nebo jako Nejlepší český snímek na MFF v Olomouci. Film byl uveden na významných festivalech na všech pěti kontinentech, např. MFF Karlovy Vary, Milano, Londýn, Vancouver, Toronto, New York, Washington, San Francisco, Soul, Taiwan, Wellington, Mexico, Kapské město atd. Stal se tak i jedním z nejúspěšnějších českých filmů v Asii a Pacifiku. Jako první český film se dostal také do užší nominace na Environmental Award Johna Griersona, zakladatele dokumentárního filmu, na MFF v britském Sheffieldu.\n\nCelovečerní dokumentární bajka \"Mír s tuleni\" pojednává o tom, co je to lidská přirozenost na pozadí dvou příběhů. První tvoří osud Lachtana jihoafrického jménem Gaston, který se dle ředitele pražské ZOO Petra Fejka stal „nejslavnějším zvířetem na této planetě“ poté, co uplaval během ničivých povodní až do Německa. Pražská ZOO Gastonovi, kterého adoptoval v čase největší slávy bývalý premiér Stanislav Gross, postavila po smrti sochu.\n\nDruhým příběhem, který se stal o 50 let dříve, je osud tuleně Odyssea, kterého odchytil na Sardinii milánský novinář, a jako mládě vypustili za přítomnosti filmových kamer do slavné kašny di Trevi. Fotoreportér Patellani, přítel Federica Felliniho a specialista na filmové hvězdy, dostal za svůj čin pokutu. Nikoliv proto, že zabil tuleně, ale poněvadž znečistil vodu v kašně. Federico Fellini se tím inspiroval pro film \"Sladký život\" a vymyslel pro takové novináře pojem Paparazzi – ti, kteří vytvářejí „přirozenost“ moderního člověka. Jak se změnil náš vztah ke zvířatům? Přírodní rezervace ve městě, akvaparky místo moří, lov tuleně s cestovní kanceláří na objednávku.\n\nTuleň středomořský byl za dob Homérových nejrozšířenějším obyvatelem největšího biotopu Evropy: Středozemního moře. Pak se stalo opalování módou a tuleně vystřídali na plážích lidé. Tak se tuleni stali jedním z nejohroženějších savců Evropy. Kde se budeme v budoucnu setkávat s divokými zvířat? Jak probíhá domestikace zvířat a co je to domestikace nás lidí?\n\nFilm \"Mír s tuleni\" je hravou esejistickou úvahou vyzývající ke změně pohledu a přehodnocení pozice, kterou člověk zaujímá v přírodě.\n\n"}
{"id": "654893", "url": "https://cs.wikipedia.org/wiki?curid=654893", "title": "Bibliothèque historique de la ville de Paris", "text": "Bibliothèque historique de la ville de Paris\n\nBibliothèque historique de la ville de Paris (česky \"Historická knihovna města Paříže\") je veřejná knihovna, která se specializuje na dějiny Paříže a regionu Île-de-France. Od roku 1969 sídlí v paláci Hôtel d'Angoulême Lamoignon v ulici \"Rue Pavée\" č. 24 ve 4. obvodu. Studovna má 94 míst. Knihovna je součástí sítě Knihoven města Paříže.\n\nPůvodně byla sbírka dokumentů týkající historie města Paříže uložena na pařížské radnici. Během bojů za Pařížské komuny radnice v roce 1871 vyhořela a při tom byla zničena i část sbírky. V roce 1872 bylo rozhodnuto vytvořit z odkazu Julese Cousina (1830-1899) samostatnou knihovnu zaměřenou výhradně na historii hlavního města.\n\nKnihovna shromažďuje dokumenty o historii Paříže a regionu Île-de-France z nejrůznějších hledisek – topofrafického, faktografického, sociologického, uměleckého, literárního atd. Poskytuje veřejnému studiu knižní fond od 16. století po současnost, který se skládá z přibližně jednoho miliónu knih, brožur a 21 000 rukopisů, a rovněž plánů, map a fotografií.\n\nVlastní rovněž cenný materiál pro literární badatele. Její součástí jsou písemné pozůstalosti osobností jako Jean Cocteau, George Sandová, Guillaume Apollinaire, Anatole France, knihovna literárního historika Clauda Pichoise (1925-2004) a také archiv a sbírky Sdružení divadelní rady (Association de la Régie théâtrale).\n\n"}
{"id": "654899", "url": "https://cs.wikipedia.org/wiki?curid=654899", "title": "Alyson Stonerová", "text": "Alyson Stonerová\n\nAlyson Rae Stoner (* 11. srpna 1993 Toledo, Ohio) je americká herečka, zpěvačka a tanečnice. Její nejznámější role jsou ve filmech \"Dvanáct do tuctu\" 1 a 2 (Sára Bakerová), \"Let's Dance\" a \"Let's Dance 3D\" (Camille Gage), \"Camp Rock\" a \"\" (Caitlyn Geller), v seriálu \"Sladký život Zacka a Codyho\" (Max) a dabování v seriálu \"Phineas a Ferb\" (Isabella). Zahrála si také v několika videoklipech: Missy Elliott, Bow Wow, Eminem a Kumbia Kings.\n\nNarodila se v Toledu. Její rodiče jsou LuAnne Hodges a Charlie Stoner. Tam studovala od tří let ve škole Maumee Valley Country Day School balet a step a v O'Connell's Dance Studio jazz dance. Od šesti let dělala také modelku ve studiu Margaret O'Brien. Získala titul nejlepší modelka roku v mezinárodní modelingové a talentové asociaci (International Modeling and Talent Association - IMTA).\n\nPoté se přestěhovala s rodiči do Los Angeles, kde několik let studovala Hip Hop s Wade Robsonem, Fatimou, Hi Hatou a dalšími. Krátce na to vyhrála konkurz do videoklipu Missy Elliott „Work It“, který vyhrál MTV Video Music Awards v kategogii nejlepší videoklip roku 2003. Následně se objevila i v dalších videoklipech „Gossip Folks a I'm Really Hot\"“\", s Missy Elliott vystupovala i v různých pořadech, jako \"Jay Leno Show, American Music Awards, MTV’s Fashionably Loud Spring Break Concert\" v Miami a na koncertu v Seattlu. Další práci získala ve videoklipech Bow Wowa k písni „Take ya Home“, Eminema k písničce „Just Lose It“, Kumbia Kingse k písničce „No Tengo Dinero“, v bonusu na DVD \"Příběh žraloka\" a ve videoklipu k písničce „Dancin in the Moonlight“ k filmu \"Space Buddies\", ve kterém si nejen zahrála, ale také ho nazpívala. V letech 2003–2006 vystupovala s taneční skupinou \"JammXKids\". Učí Hip hop v Millennium Dance Complex. Také je taneční editor \"KEWL Magazine\".\n\nKrátce po přestěhování do L.A. začala účinkovat v reklamách, např. pro firmy Mattel a McDonald’s. V letech 2002 - 2006 účinkovala v pořadu Disney Channel \"Mike's Super Short Show\" s Michael Alan Johnsonem. V letech 2003 a 2005 si zahrála roli Sáry Bakerové ve filmech \"Dvanáct do tuctu\" 1 a 2. Zahrála si také vedlejší role v několika seriálech - \"Sladký život Zacka a Codyho\", \"I'm with Her\", \"Drake & Josh\", \"That's So Raven\", \"Joey\", \"Dr. House\". V letech 2006 a 2010 si zahrála vedlejší roli ve filmu \"Let's Dance\" a \"Let's Dance 3D\". První a zatím také jediná hlavní filmová role byla role ve filmu \"Alice Upside Down\", kde se poprvé objevila ve všech scénách filmu. Pro film také nazpívala dvě písničky. V roce 2009 si zahrála v internetovém seriálu \"Ghost Town\". V letech 2008 a 2010 si zahrála vedlejší roli ve filmech \"Camp Rock\" a \"\".\n\nV roce 2004 dabovala vedlejší roli ve filmu \"Garfield ve filmu\", o rok později jednu epizodu seriálu \"Lilo a Stitch\", v roce 2006 vedlejší roli Lilian Hale ve čtyřech epizodách seriálu \"W.I.T.C.H.\". V letech 2005–2007 dabovala hlavní roli ve filmech \"\", \"Holly Hobbie a její přátelé - Vánoční přání, a \". Dabuje roli Isabelly v seriálu Disney Channelu \"Phineas a Ferb\".\n\nV roce 2005 se objevila v úvodní epizodě seriálu Disney Channel \"Sladký život Zacka a Codyho\", v následujících dvou letech se do seriálu vrátila ještě v pěti epizodách. Ztvárnila zde roli Max.\nV roce 2008 vyhrála konkurz na vedlejší roli Caitlyn Geller ve filmu společnosti Disney Channel Original Movie \"Camp Rock\". Zahrála si zde po boku Demi Lovato a The Jonas Brothers. \"Camp Rock\" se stal nejúspěšnějším filmem Disney Channel v roce 2008 a třetím nejúspěšnějším filmem Disney Channel Original Movie. Stoner zde hraje nejlepší kamarádku Mitchie (Demi Lovato). Na táboře je, protože chce být hudební producentkou a v několika scénách s notebookem skládá hudbu. V závěrečné scéně filmu představí Mitchie a ostatním hudební studio, které si udělala doma z garáže. Film měl premiéru 20. června 2008, 19. srpna vyšel na DVD a Blu-ray.\n\nPro velký úspěch se Disney rozhodl natočit pokračování a 3. září 2010 měl premiéru \"\". Film je o proti prvnímu dílu udělaný více jako muzikál a tak je zde i více místa pro tanec. Alyson vyučuje tanec na táboře a jako jedna z hlavních tanečnic se objeví ve třech písničkách - \"\"Brand New Day\", \"Can't Back Down\" a \"It's On\"\".\n\nPrvní singl nahrála v roce 2005. Je to cover verze písničky \"Baby It's You\" od Jo-Jo. Další nazpívala v roce 2008 pro filmy \"Alice Upside Down\" - \"\"Lost & Found\" a \"Free Spirit\"\", \"Camp Rock - \"We Rock\" a \"Our Time Is Here\"\"; v roce 2009 pro film \"Space Buddies \"Dancin' in the Moonlight\"\" a v roce 2010 pro film \" - \"It's On\", \"Can't Back Down\" a \"This is Our Song\"\". V roce 2010 nazpívala ještě další dva singly - \"\"Flying Forward\" a \"Make History\"\". Od roku 2008 také pravidelně nahrává písničky pro seriál Phineas a Ferb\n\n\n"}
{"id": "654905", "url": "https://cs.wikipedia.org/wiki?curid=654905", "title": "Me'ir Šalev", "text": "Me'ir Šalev\n\nMe'ir Šalev (: מאיר שלו, narozen 29. července 1948) je izraelský spisovatel. V roce 2005 byl v internetové soutěži 200 největších Izraelců zvolen 42. největším Izraelcem všech dob.\n\nNarodil se v mošavu Nahalal v severním Izraeli do rodiny básníka Jicchaka Šaleva. Když dospěl, přestěhoval se do Jeruzaléma, kde vystudoval psychologii na Hebrejské univerzitě. Po studiích se stal televizním a rozhlasovým moderátorem (moderoval například pořad \"Erev šabat\" na Kanálu 1). Jeho první román \"The Blue Mountain\" byl vydán v roce 1988.\n\nKromě fikce píše i beletrii a knihy pro děti. Mimo to má vlastní sloupek ve víkendové edici deníku \"Jedi'ot achronot\", ve kterém satiricky komentuje vládní politiku a situaci v izraelské společnosti.\n\n\n\n\n\n"}
{"id": "654909", "url": "https://cs.wikipedia.org/wiki?curid=654909", "title": "Robert Führer", "text": "Robert Führer\n\nRobert Jan Nepomuk Führer (2. června 1807, Praha – 28. listopadu 1861, Vídeň) byl český varhaník a hudební skladatel.\n\nOd dětství byl žákem skladatele Jana Augusta Vitáska. V deseti letech začal zpívat v chlapeckém sboru katedrály sv. Víta, kde byl jeho učitel kapelníkem. V šestnácti letech byl již v katedrále výpomocným varhaníkem a v roce 1826 se stal řádným druhým varhaníkem. Od roku 1829 byl varhaníkem Strahovského kláštera, ale v katedrále sv. Víta zůstal zastupujícím kapelníkem. Po založení pražské varhanické školy v roce 1830 se stal jedním z jejích prvních učitelů. Když 7. prosince 1839 Vitásek zemřel, nastoupil Führer na jeho místo kapelníka u sv. Víta.\n\nFührer byl zřejmě poněkud neklidné povahy. Kvůli problémům s alkoholem, padělání směnky a podvodům musel roku 1845 opustit Prahu. Žena a děti od něho odešly a on v dalších letech rychle střídal města a zaměstnání. Byl výpomocným varhaníkem a zástupcem divadelního kapelníka v Salzburgu, varhaníkem a učitelem hudby v Mnichově, Freisingu, Braunau, Gmundenu a v dalších německých městech. Pořádal koncerty v Rakousku a s Antonem Brucknerem účinkoval na mozartovských slavnostech v Salzburgu. Nějaký čas pobýval v Aspachu a Riedu, kde se věnoval převážně skladatelské činnosti. Ani zde se však příliš neuklidnil a v letech 1859–1860 byl dokonce za další podvody dvakrát uvězněn. Pro ředitele věznice v Riedu napsal dokonce oslavnou píseň k jeho narozeninám. Zbytek života strávil v chudobě ve Vídni, pronásledován věřiteli a okrádán vydavateli jeho děl. O jeho situaci vypovídají názvy některých jeho děl. \"Tři krátké mše s Offertoriem pro smíšený sbor a varhany\" se nazývají \"Groschenmessen\" proto, že prý je prodal za groš. Další \"Mše pro smíšený sbor a varhany\" nese název \"Röckelmesse\", protože ji vyměnil za kabát. Jeho poslední skladbou byly \"Čtyři mariánské antifony a Ecce sacerdos magnus op. 275\" pro smíšený sbor a cappella, které zkomponoval těsně před smrtí ve vídeňské nemocnici.\n\nFührer byl velice plodným skladatelem. Napsal celkem asi 400 skladeb, v naprosté většině určených pro chrámové potřeby. Vycházel z díla Wolfganga Amadea Mozarta, ale později jej silně ovlivnil romantismus. Pro své lyrické založení měl k němu velmi blízko. Přestože cyrilská reforma církevní hudby Führerovo dílo odmítala, u posluchačů se stalo velmi oblíbeným a jeho díla se hrála a dodnes hrají nejen u nás, ale i v celé oblasti střední Evropy. Mnoho jeho skladeb vyšlo i tiskem v Praze, Mnichově, ve Vídni aj. Nejdůležitější skladby pocházejí převážně z doby jeho pražského působení. Některé z nich byly poctěny cenou \"Spolku přátel církevní hudby\". Vedle skladatelské činnosti napsal i několik hudebně-teoretických spisů. Rozsáhlý soupis díla pořídil Hrabě Bohuslav z Kolowrat a i s notovými ukázkami byl publikován v časopise \"Cyril\" v ročnících 1912 a 1913 (viz Literatura). Odtud je převzat následující seznam. Byly provedeny pravopisné terminologické úpravy.\n\n\n\n\n\n\n\n\n\n\n\n"}
{"id": "654916", "url": "https://cs.wikipedia.org/wiki?curid=654916", "title": "Bibliothèque Forney", "text": "Bibliothèque Forney\n\nBibliothèque Forney (\"Forneyho knihovna\") je veřejná knihovna v Paříži, která se specializuje na literaturu o výtvarném a užitém umění. Od roku 1961 sídlí v gotickém paláci arcibiskupů ze Sens, v Hôtel de Sens v ulici \"Rue du Figuier\" č. 1 ve 4. obvodu. Knihovna je součástí sítě Knihoven města Paříže.\n\nPrůmyslník Samuel-Aimé Forney věnoval městu Paříži 200 000 franků určených na vzdělávání mladých řemeslníků. V roce 1883 Pařížská rada rozhodla o vytvoření specializované knihovny pro umění a techniku, kde by žáci mohli studovat a půjčovat si odborné knihy. Knihovna byla otevřena v roce 1886. Původně byla umístěna na předměstí Saint-Antoine, tradiční řemeslnické čtvrti. V roce 1929 získala pro své potřeby Hôtel de Sens, ale k definitivnímu nastěhování došlo až v roce 1961.\n\nKnihovna je věnována výtvarnému umění (architektura, malířství, sochařství, kresba, rytina), dekorativnímu umění (keramika, kostýmy, kovářství, nábytek, šperky, tapiserie, sklo, vitráže) a řemeslu a technice (stavebnictví, tesařství, reklama, textil, typografie).\n\nSpravuje také rozsáhlé obrazové oddělení, kde jsou uloženy reklamy od 50. let,\nvíce než milión starých i nových pohlednic, známky, diapozitivy a výkresy. Další speciální fond zahrnuje prodejní výstavní katalogy z Francie i ze zahraničí. Významné je rovněž oddělení odborných časopisů v mnoha jazycích.\n\nKnihovna rovněž pořádá výstavy ze svých sbírek věnované umění a řemeslu.\n\n"}
{"id": "654923", "url": "https://cs.wikipedia.org/wiki?curid=654923", "title": "KISM", "text": "KISM\n\nKISM (92,9 FM) je padesátikilowattová rozhlasová stanice v Bellinghamu, v americkém státě Washington. Stanice vysílá z hory Mount Constitution, z Kosatčího ostrova v souostroví svatého Jana. Provozuje ji společnost \"Cascade Radio Group\", kterou vlastní Saga Communications.\n\nStanice obsluhuje severozápad státu Washington, její silný signál dosahuje také Vancouveru, Victorie, severních částí Seattlu a Olympijského poloostrova. Stanice vysílá souběžně s jinými stanicemi pořad \"Nights with Alice Cooper\". \n"}
{"id": "654924", "url": "https://cs.wikipedia.org/wiki?curid=654924", "title": "Příbuzenské vztahy", "text": "Příbuzenské vztahy\n\nPříbuzenské vztahy je souhrnný název pro obvykle trvalé vztahy blízkosti mezi lidmi. Rozšiřují původně pouze biologický vztah matky a dítěte, který se u člověka mění na vztahy mezi rodiči a dětmi v tak zvané jádrové (nukleární) rodině. Ve starších společnostech hrály velkou roli i širší příbuzenské vztahy, jimiž se řídila rodová příslušnost a identita, majetkové a dědické poměry i výběr partnera v manželství. Příbuzenské vztahy vznikají jednak narozením (vztahy k rodičům a předkům, ale také k potomkům), jednak smlouvou (sňatek, adopce). V současných společnostech je sice význam příbuzenství menší a omezuje se na velmi blízké vztahy, přesto mají stále velký význam pro osobní identitu, právní a majetkové poměry a podobně.\n\nPotřeba dlouhodobé péče o děti vyvolala u člověka potřebu spolehlivějšího vztahu mezi rodiči a neznáme žádnou společnost, která by se bez nějaké formy společensky a právně uznávaného manželství obešla. Stejně všeobecný je i kulturní zákaz incestu a nějaká forma exogamie. To neznamená, že by všichni dospělí v manželství žili a mnozí si to ani nemohli dovolit. Právě tak sama existence zákazů svědčí o tom, že se často porušovaly. Přesto všechny starší společnosti (včetně Rakouska-Uherska) výrazně rozlišovaly mezi „legitimními“ a „nelegitimními“ dětmi a rozhodující byl právě manželský původ. \n\nMíra samostatnosti jádrové rodiny v moderních společnostech mimořádně vzrostla, takže Murphy mluví o „nejmladší formě rodiny“, nicméně se i ve starších společnostech příbuzenské vztahy odvíjejí od vztahů v jádrové rodině a těmi je tedy třeba začít. Jádrovou rodinu tvoří rodiče a jejich děti, mezi nimiž vzniká trojí vztah: \nZatímco každý člověk má své rodiče, ne každý má také potomky a sourozenecký vztah vzniká samozřejmě jen tehdy, je-li dětí víc než jedno. Zatímco manželský vztah může zaniknout, další dva jsou z definice trvalé. Biologicky založený vztah matky (a v menší míře i otce) k dítěti se od začátku kombinuje se vztahy smluvními, které jsou určovány kulturně. To je samozřejmé u manželství, kde naopak zákaz incestu pokrevní příbuzenství vylučuje, ale i u dětí se běžně uznávalo adoptivní rodičovství, které bylo „pokrevnímu“ vztahu společensky i právně rovnocenné.\n\nVe sběračsko-loveckých společnostech je obstarávání obživy kolektivní činnost celé skupiny a příslušnost ke skupině je dána příbuzenskými vztahy. Každý člen rodu a klanu musí znát své předky, protože jen tak, může prokázat svoji příslušnost. Podle Evans-Pritcharda znali súdánští Nuerové běžně osm generací svých přímých předků. Ještě v zemědělských a pasteveckých společnostech byla rodina především hospodářskou jednotkou a příležitostí k obživě na společném majetku. K rodině či hospodářství se tak počítali i další závislí členové, zejména mladší sourozenci muže a jejich děti. \n\nProtože příbuzenské vztahy v širší rodině začnou brzy být nepřehledné, vytvořily si lidské společnosti různé systémy jejich klasifikace a tak rozlišily, co je významné a co ne. Pozůstatky této klasifikace se zachovaly v jazyce. Jeden ze zakladatelů kulturní antropologie Lewis Henry Morgan rozlišil na tomto základě šest typů příbuzenských systémů:\n\nV odlišném výkladu C. Lévi-Strausse hraje větší roli nepokrevní příbuzenství a princip výměny, zejména výměny nevěst při sňatku.\n\n"}
{"id": "654927", "url": "https://cs.wikipedia.org/wiki?curid=654927", "title": "Aljo Beran", "text": "Aljo Beran\n\nAljo Beran (15. dubna 1907, Krakov – 22. října 1990, Olomouc) byl malíř, který je svou tvorbou neoddělitelně spjat s městem Olomoucí a jejím okolím.\n\nMaturoval na olomouckém reálném gymnáziu, studoval architekturu na VU v Brně a později i UMPRUM a FF v Praze. Po studiích vyučoval na moravských gymnáziích. Po válce se stal pedagogem Katedry výtvarné výchovy FF Univerzity Palackého v Olomouci. Jako docent působil v roli vedoucího Katedry výtvarné teorie a výchovy FF UP.\nZa svého života byl členem několika skupin výtvarných umělců (Skupina výtvarných umělců v Brně, Skupina olomouckých výtvarníků, Moravskoslezské sdružení výtvarných umělců atd.) Od roku 1977 čestný předseda Klubu přátel výtvarného umění v Olomouci.\nJeho práce obsahuje celou škálu námětů a výtvarných technik. V předválečném období spolupracoval s nakladatelstvím bratra Čeňka Berana, který byl během nacistické okupace popraven. Za svůj život vytvořil nespočet výtvarných děl, výrazně se podílel i na obnovení olomoucké univerzity po roce 1945. Je autorem i dosud užívaného znaku Univerzity Palackého v Olomouci.\n\nJeho dílo se nachází v českých, moravských i zahraničních galeriích a v soukromém vlastnictví.\n\n"}
{"id": "654928", "url": "https://cs.wikipedia.org/wiki?curid=654928", "title": "Čertův most (Moravský kras)", "text": "Čertův most (Moravský kras)\n\nČertův most je asi 18 metrů vysoký skalní oblouk, který leží v Suchém žlebu v Moravském krasu, asi 500 metrů od Kateřinské jeskyně. Jedná se o \"zmenšeninu\" Pravčické brány v Českém Švýcarsku. Kdysi zde byla jeskyně, která byla vytvořena vodami tekoucími Suchým žlebem. Eroze vody a vnější vlivy způsobily, že z této jeskyně zbyl jen jeden velký a jeden malý skalní oblouk, které se tyčí nad žlebem.\n\nJak píše Karel Absolon ve své knize Moravský kras, tato skalní klenba byla zejména v 19. století hojným cílem návštěvníků Moravského Švýcarska a až do zpřístupnění jeskyní byla po Macoše prakticky druhou největší atrakcí. Starohrabě Hugo František Salm, který se staral o povznesení turistiky v kraji, nechal již počátkem 19. století zbudovat naproti tomuto skalnímu mostu pavilónek, kam se mohli uchýlit návštěvníci před deštěm. Tuto úchvatnou scenérii nakreslil roku 1833 známý malíř. F. Richter, v roce 1875 namaloval Čertův most malíř E. Herold.\n\nPoblíž Čertova mostu se nachází Čertova branka, která má svou známější jmenovkyni v Pustém žlebu a jeskyně Čertova okna. Nedaleko leží i jeskynní hrad Rytířská jeskyně. V okolí byly nalezeny kosti polárních sobů, bobrů a vlků.\n\nK Čertovu mostu se váže pověst o Jurovi, který šel z hladu pytlačit, ale protože ho pán z hradu Blanseka přistihl při činu, musel mu Jura jako výkupné před jistou smrtí přinést z Čertova mostu mláďata divokých orlů. Toto místo však mělo hroznou pověst a všichni ho odrazovali. Jurovi ale nic jiného nezbývalo. Poradila mu bába ze skal, která mu dala křížek proti běsům a hůl, kterou měl zkrotit staré orly. Dala mu rady, ať si nic jiného odtamtud nebere. Jura ji poslechl a i když se děly hrůzostrašné věci a orlí hnízdo bylo plné pokladů, vzal pouze mlaďata orlů, které donesl hradnímu pánovi. Ten, když se dozvěděl o pokladech, tak se na Čertův most vydal, ale tam bídně zahynul. Zato Jura žil spokojeně s maminkou a ještě vnukům vyprávěl, co se mu přihodilo.\n\nMost je tvořen vápencem, jeho délka je 15 m a maximální výška 10 m. Tloušťka je 1,20 m.\n\nPřestože se jedná o jednu z nejkrásnějších partií v Moravském krasu, je Čertův most pro běžného návštěvníka téměř \"neviditelný.\" Lokalita je zarostlá lesem a náletovými dřevinami a z cesty je částečně vidět pouze mimo vegetační období.\n\n\n"}
{"id": "654931", "url": "https://cs.wikipedia.org/wiki?curid=654931", "title": "KMRE-LP", "text": "KMRE-LP\n\nKMRE-LP (102,3 LP FM) je rozhlasová stanice vysílající historické, vzdělávací a kulturní pořady. Vlastní ji Americké muzeum rádia a elektřiny v Bellinghamu, v americkém státě Washington. Odtud pochází také její zkratka Muezum Rádia a Elektřiny. \n\nStanice se soustředí na předvádění Amerického muzea a elektřiny a vysílá hudbu od prvních nahraných kousků z devatenáctého století až po konec čtyřicátých let dvacátého století, čímž zachycuje zlatou éru rozhlasového vysílání a vysílá hudbu, která jen tak jinde k slyšení není. Také chce kultivovat místní pořady přidáním jejich vzdělávací hodnoty. Dále uvítá podporu kohokoli z komunity a svým zaměstnancům nabízí svobodu kreativity. \n\nFederální komunikační komise dala rozhlasu licenci v červenci 2006.\n"}
{"id": "654940", "url": "https://cs.wikipedia.org/wiki?curid=654940", "title": "Gil Shwed", "text": "Gil Shwed\n\nGil Shwed (: גיל שוויד, narozený 1969) je izraelský programátor a podnikatel. Je zakladatelem, generálním ředitelem a předsedou představenstva společnosti Check Point Software Technologies Ltd.\n\nNarodil se v Jeruzalémě a studoval na Hebrejské univerzitě. Sloužil ve zpravodajské jednotce jednotce 8200 v rámci Izraelských obranných sil\n\nV červnu 2005 mu byl udělen čestný doktorát na Technionu - Izraelském technologickém institutu. V roce 2005 byl v internetové soutěži 200 největších Izraelců zvolen 69. největším Izraelcem všech dob. Je členem dozorčí rady Telavivské univerzity.\n\nŽije v Tel Avivu, je ženatý a má dvě děti.\n\n"}
{"id": "654941", "url": "https://cs.wikipedia.org/wiki?curid=654941", "title": "Rhino", "text": "Rhino\n\nRhino může znamenat:\n"}
{"id": "654946", "url": "https://cs.wikipedia.org/wiki?curid=654946", "title": "Routa vonná", "text": "Routa vonná\n\nRouta vonná (\"Ruta graveolens\") je stále zelený polokeř vysoký až 80 cm. Listy jsou dlouhé až 15 cm, dužnaté a tečkované. Květy jsou žluté a dorůstají do 12 mm. Kvete od května do září.\n\nJejím domovem je Jižní Evropa. U nás se pěstuje občas na zahradách, skalkách nebo na polích.\n\nDrogou je zejména sušená kvetoucí nať nebo pouze list sklízený během května a června. Z drogy se připravuje čaj, macerát, tinktura nebo prášek. Obvyklé dávkování je třikrát denně na špičku nože prášku nebo polévková lžíce sušené natě na půl litru vody a den (macerát nebo čaj se rozdělí na tři dávky). Upřednostňuje se však použití v čajových směsích. Snižuje lomivost krevních kapilár, avšak ve větším množství je jedovatá. V gastronomii se využívají její listy jako hořké koření k hotovým pokrmům z masa, vajíček, ryb i do sýrových krémů. Mnozí lidé ji však nesnáší a citlivým osobám může popálit pokožku. Zejména čerstvá obsahuje látky zvyšující fotosenzitivitu organismu. Ve středověku se používala do piva a kořeněných vín, ale také proti duchům.\n\n\n \n"}
{"id": "654948", "url": "https://cs.wikipedia.org/wiki?curid=654948", "title": "Kalifornská univerzita v Berkeley", "text": "Kalifornská univerzita v Berkeley\n\nKalifornská univerzita v Berkeley (University of California, Berkeley, zkráceně UC Berkeley) je státní univerzita v Berkeley v Kalifornii. Je nejstarší z deseti kampusů Kalifornské univerzity (UC), byla založena v roce 1868. Zabírá plochu 2692 ha. Podle Academic Ranking of World Universities (ARWU) je to pátá nejlepší univerzita na světě.\n\nUniverzita nabízí zhruba 300 oborů bakalářského a navazujícího studia. Její absolventi a výzkumníci získali celkem 66 Nobelových cen, 9 Wolfových cen, 7 Fieldsových medailí, 12 Turingových cen, 19 Oscarů a 11 Pulitzerových cen. Šest prvků periodické tabulky – kalifornium, seaborgium, berkelium, einsteinium, fermium a lawrencium – bylo objeveno výzkumníky této univerzity. Mnoho jejích studentů jsou také sportovci, dohromady vyhráli přes 100 olympijských medailí.\n\nV letech 1967–1968 zde vyučoval matematik Theodore Kaczynski.\n\nNa této univerzitě vznikl program BOINC, který využívá počítače uživatelů k provádění vědeckých výpočtů. Nejznámější je projekt SETI@Home.\n\nUniverzita je rozdělena do 14 fakult:\n\n\n"}
{"id": "654958", "url": "https://cs.wikipedia.org/wiki?curid=654958", "title": "Restaurace U Pinkasů", "text": "Restaurace U Pinkasů\n\nRestaurace U Pinkasů se nachází Praze na Novém Městě, na jižní straně východní části Jungmannova náměstí, v bloku domů splývajícím s františkánským klášterem kolem kostela Panny Marie Sněžné, nedaleko paty Václavského náměstí. Jako na prvním místě v Praze se zde začal čepovat plzeňský Prazdroj, a to již v roce 1843.\n\nZakladatelem a prvním majitelem restaurace byl Jakub Pinkas (1805-1879), původně krejčí, který přišel do Prahy v první polovině 19. století z Budětic v jihozápadních Čechách. Sňatkem původně získal dům s výčepem v dnešní Perlové ulici, kde šil mj. kněžská roucha pro blízký františkánský klášter a zároveň v přízemí provozoval, společně se svou ženou Kateřinou, pivnici pod názvem U Pinkasů. Později tento hostinec přestěhoval do větších a lépe situovaných prostor, na dnešní Jungmannovo náměstí do domu č.p. 755, který byl tehdy známý jako dům U sv. Vavřince.\n\nV roce 1843 požádal Jakub Pinkas svého přítele, formana Martina Salzmanna (pozdější zakladatel tradiční plzeňské pivnice U Salzmannů), aby mu z Plzně přivezl k ochutnání nový ležák. To se uskutečnilo 8. dubna 1843, kdy byla z Plzně přivezena první dvě vědra tohoto, v té době zcela nového druhu piva, které zde bylo od podzimu roku 1842 vyráběno zcela novým způsobem - metodou spodního kvašení, která dává tomuto pivu velmi specifický charakter i vzhled. Jakub Pinkas postupně krejčovské řemeslo opustil a věnoval se pouze provozu své pivnice. Od té doby, bez přerušení až do současnosti, se U Pinkasů čepuje plzeňské pivo a v Praze tak vznikla první plzeňská pivnice.\n\nS přibývajícím zájmem se Jakub Pinkas snažil o rozšiřování prostoru pivnice a zároveň odpovídající uskladnění potřebného množství sudů. Otvorem v podlaze nikdy nedostavěné severní lodi Chrámu Panny Marie Sněžné, která s domem č.p. 755 přímo sousedí, se dostal do podzemního klenutého prostoru, který byl právě pro uložení pivních sudů ideální. Drobnými stavebními úpravami tak v roce 1851 propojil rozsáhlé podzemní prostory, které dnes slouží jako jeden z výčepů.\n\nZájemců o kvalitní plzeňské pivo přicházelo k Pinkasům stále více, takže původní prostory pivnice začínaly být nedostačující. V roce 1876 tedy Otto Pinkas, pokračovatel rodinné hostinské tradice, přikupuje ještě sousední dům čp. 756, sice rovněž s klasicistní fasádou, která však kryje podstatně starší stavbu. Rozlehlé gotické sklepy tohoto domu sahají až po areál někdejšího karmelitánského konventu a nad nimi stojí zdivo z barokní přestavby s dochovaným renesančním portálem do ulice. Oba domy nechal roku 1901 přestavět František Brabec, který se roku 1882 stává novým majitelem restaurace. Tato Brabcova přestavba přinesla, kromě potřebného propojení obou objektů ve všech třech patrech, především společné tříramenné schodiště na místě původních nevyhovujících schodů čp. 755.\n\nPůvodní projekt stavby sousedícího Chrámu Panny Marie Sněžné zahrnoval, kromě vlastního kostela ještě dostavbu severní lodi a výstavbu korunovační katedrály vedle chrámu, které však padly za oběť požáru na počátku husitských bouří. Dodnes zde zůstala pouze část obvodového zdiva a volné prostranství mezi chrámem a dnešní restaurací U Pinkasů. Tento prostor v současnosti slouží jako letní posezení.\n\nOd roku 1882 až do znárodnění v roce 1948 působila v restauraci rodina Brabcových a restaurace nesla po celou dobu jméno „Brabcova plzeňská restaurace U Pinkasů“. František Brabec (1854-1935) byl uznávaným hostinským. Dlouhá léta byl jedním z nejstarších členů Ústřední jednoty československého hostinství „Hostimil“, kde působil více než 50 let.\n\nPo roce 1989 uplatnili dědicové posledního majitele Františka Brabce své restituční nároky. Ti koncem roku 1991 restauraci U Pinkasů po úpravách opět otevřeli a provozovali ji až do poloviny roku 2001, kdy celý objekt odkoupila společnost Adria-Neptun, vlastnící Hotel Adria a secesní Triton restaurant na Václavském náměstí a renesanční hotel Zlatá hvězda v Třeboni.\n\nU příležitosti oslav založení Plzeňského Pivovaru restaurace pořádá od roku 2008 každý rok začátkem října akci s názvem Pinkasova noční můra. Jedná se o \"sportovní\" běh do schodů s 10 načepovanými půllitry piva, kterého se účastní registrovaní výčepní z různých restaurací a pivnic.\n\nHospoda U Pinkasů se stala významným místem společenského i politického dění, nejen v dobách národního obrození od revolučního roku 1848 až po vznik samostatného Československa v roce 1918.\nPravidelně zde ve svých dobách pobývali např. pánové Palacký, Rieger, Jungmann, později i T.G. Masaryk a řada dalších. V červnu roku 1902 byl U Pinkasů založen nejstarší český šermířský klub - ČŠK Riegel. I v dalších letech U Pinkasů ve své společenské výjimečnosti pokračovali – v dostupných návštěvnických knihách je řada skvostných jmen ze života politického (po T.G. Masarykovi i Jan Masaryk), uměleckého (Šamberk, Gruss, Rašilov, Štěpánek, Voskovec, Werich, Ježek, Pešek, Nedbal) či sportovního (Pšenička, Skobla, Maleček, Peka, Bican) a stovky jmen dalších.\nRestaurace U Pinkasů zůstala klíčovým neoficiálním bodem kulturního a společenského života i v dobách „vzkvétajícího socialismu“ – jmenujme např. Bohumila Hrabala, který zde rozdával svá samizdatová díla.\n\n\n"}
{"id": "654962", "url": "https://cs.wikipedia.org/wiki?curid=654962", "title": "Jaroslav Galia", "text": "Jaroslav Galia\n\nJaroslav Galia (31. října 1875 Kopřivnice – 22. května 1941 Praha) byl český hudební skladatel, muzikolog a diplomat.\n\nStudoval na pražské varhanické škole a Cimrově hudební akademii. Ve skladbě byl jeho učitelem Zdeněk Fibich. V roce 1896 odešel do Ruska a stal sbormistrem opery v Rostově na Donu. V letech 1898 až 1901 učil hudbu na gymnáziu v Novorossijsku. Připojil se k armádě a jako kapelník odcestoval s vojenskou kapelou do Chajlaru v Mandžusko (dnes součást Číny) a Chabarovska. Od roku 1904 působil jako učitel hudby na vojenské škole a na \"Carské hudební škole\" v Irkutsku. Zde hodně komponoval a vydal i učebnici harmonie. Sbíral a upravoval písně sibiřských trestanců. Bohužel většina jeho prací byla v revolučních zmatcích zničena. Některé komorní skladby však byly v Irkutsku vydány tiskem. V roce 1919 se připojil k vojsku Československých legií a vrátil se s nimi do vlasti.\n\nNějaký čas žil v Prostějově a řídil zde pěvecké sdružení \"Vlastimil\". V roce 1921 vstoupil do služeb ministerstva zahraničních věcí a pracoval na našich vyslanectvích v Estonsku a Litvě. I v době svého diplomatického působení popularizoval českou hudbu a psal články do estonských a litevských hudebních časopisů. Byl předsedou \"Československo-litevské společnosti\". Po Mnichovu se vrátil do Prahy a odešel do výslužby. Dále přispíval muzikologickými články do časopisu \"Hudební zpravodaj\".\n\n\n\n"}
{"id": "654963", "url": "https://cs.wikipedia.org/wiki?curid=654963", "title": "Dvojná vazba (chemie)", "text": "Dvojná vazba (chemie)\n\nJako dvojná vazba se v chemii označuje chemická vazba mezi dvěma atomy, jíž se účastní čtyři vazebné elektrony namísto obvyklých dvou. Nejčastější dvojnou vazbu, mezi dvěma atomy uhlíku, lze nalézt v alkenech. Existuje mnoho typů dvojných vazeb mezi různými prvky; například v karbonylové skupině mezi atomem uhlíku a atomem kyslíku. Jinými hojně rozšířenými dvojnými vazbami jsou vazby v azosloučeninách (N=N), iminech (C=N) a sulfoxidech (S=O). Ve strukturních vzorcích se dvojná vazba znázorňuje dvěma rovnoběžnými čarami mezi atomy. Mezi stejnými dvěma atomy je dvojná vazba obecně silnější a kratší než vazba jednoduchá. Pokud molekula obsahuje dvě nebo více dvojných vazeb, označujeme je podle polohy jako kumulované, konjugované nebo izolované.\n\nPrincip dvojné vazby se dá jednoduše vysvětlit pomocí hybridizace orbitalů. Například v ethenu má každý atom uhlíku 3 sp orbitaly a jeden p-orbital. Tři sp orbitaly leží v jedné rovině se třemi 120° úhly mezi nimi. P-orbital je kolmý k této rovině. Když se tyto dva atomy uhlíku přiblíží, jeden ze tří sp orbitalů na prvním uhlíku vytvoří sigma vazbu s příslušným sp orbitalem na druhém uhlíku. Ve stejnou chvíli spolu výše zmíněné p-orbitaly vytvoří vazbu druhou. Kvůli maximálnímu překryvu orbitalů (silnější vazba) k sobě zůstávají p-orbitaly v rovnoběžné poloze, a proto není obecně možná rotace kolem dvojné vazby. Z této vlastnosti pramení cis- a trans- izomerie.\n\n"}
{"id": "654967", "url": "https://cs.wikipedia.org/wiki?curid=654967", "title": "Ježek (dřevo)", "text": "Ježek (dřevo)\n\nPolínkový ježek, palivový ježek či kupka je způsob ukládání dřeva (naštípaná dřevěná polínka) pro dlouhodobé skladování a proschnutí, kdysi typický pro pohraniční české hory. Obvykle má základna průměr dva a více metrů, výška od dvou metrů výše. Vršek je zakrytý proti dešti.\n\nO popularizaci ježků se zasloužil i film Jana Svěráka Tři bratři, v němž Oldřich Kaiser v roli otce a hospodáře poučuje své syny: „Takovýho ježka, hoši, toho blbec nepostaví.“\n\n"}
{"id": "654968", "url": "https://cs.wikipedia.org/wiki?curid=654968", "title": "Leopold Peřich", "text": "Leopold Peřich\n\nPhDr. Leopold Peřich (14. listopadu 1901 Smolkov – 31. srpna 1974 Karlovy Vary) byl český historik, archivář a ředitel Zemského archivu v Opavě. \n\nVystudoval české gymnázium v Opavě (1913–1921) a poté v letech 1921–1925 češtinu a historii na Filozofické fakultě Univerzity Karlovy v Praze. Souběžně v letech 1922–1925 navštěvoval Státní archivní školu. V roce 1926 získal titul PhDr. Po vysoké škole krátce pracoval v Archivu země České v Praze, než začátkem roku 1927 nastoupil jako archivář do Zemského archivu v Opavě. Po odchodu Václava Hauera do důchodu se stal ředitelem Zemského archivu. Po okupaci Opavy v roce 1938 odešel nejdříve do Brna a lednu 1941 do Prahy. Po skončení 2. světové války se vrátil do Opavy, kde se opětovně stal ředitelem Zemského archivu. V roce 1955 byl za údajné protistátní výroky zatčen a odsouzen na pět let do vězení. Po návratu z vězení žil jako důchodce v Opavě.\n\n\n"}
{"id": "654978", "url": "https://cs.wikipedia.org/wiki?curid=654978", "title": "Kapradina Braunova", "text": "Kapradina Braunova\n\nKapradina Braunova je středně velká kapradina, která je v Česku zařazena mezi silně ohrožené druhy.\n\nKapradina Braunova má 20–90 cm dlouhé a 7–16 cm široké listy. Jsou měkké a na obou stranách chlupaté. Listová čepel je 2-3 zpeřená a k bázi i vrcholu náhle zúžená. Listy jsou matné díky chlupům. Tento druh je nepřezimující, tím se liší od kapradiny laločnaté. Výtrusnicové kupky se nacházejí na horní části listu. Ostěry jsou tenké, blanité, opadavé.\nVýtrusnice dozrávají na konci června.\n\nRoste ve stinných horských stráních a lesích (smrčiny, bučiny). Roste také často na flyši. Má cirkumpolární rozšíření. V Evropě můžeme tuto kapradinu nalézt ve Skandinávii, Alpách, Pyrenejích. V Česku roste na severní Moravě a na Hrubém Jeseníku, vyskytuje se též na Slovensku.\nKapradina Braunova se pěstuje obtížněji něž jiné kapradiny, a to díky svým nárokům na nižší teploty.\n\nRostlina je chráněna podle vyhlášky MŽP ČR č. 398/1992 Sb. jako silně ohrožený druh.\n\n\n\n \n"}
{"id": "654979", "url": "https://cs.wikipedia.org/wiki?curid=654979", "title": "Brian Setzer", "text": "Brian Setzer\n\nBrian Setzer (* 10. dubna 1959) je americký rock and rollový zpěvák a kytarista. Má svoji vlastní skupinu Brian Setzer Orchestra. Hrál také ve skupině Stray Cats.\n\n\n"}
{"id": "654984", "url": "https://cs.wikipedia.org/wiki?curid=654984", "title": "Tomáš Hradílek", "text": "Tomáš Hradílek\n\nTomáš Hradílek (* 28. dubna 1945 Lipník nad Bečvou) je bývalý český a československý disident, signatář Charty 77, po sametové revoluci politik Občanského fóra, ministr vnitra České republiky (v rámci federace) a poslanec Sněmovny lidu a Sněmovny národů Federálního shromáždění. \n\nVystudoval Vysokou školu zemědělskou v Brně. V letech 1966–1969 byl členem KSČ. Do KSČ vstoupil jako devatenáctiletý student vysoké školy zemědělské. Tvrdě kritizoval okupaci vojsky Varšavské smlouvy v roce 1968, kterou prožil jako voják na základní vojenské službě. V roce 1969 z KSČ vystoupil.\nZa normalizace se zapojil do disentu. V roce 1977 se z vysílání Hlasu Ameriky dozvěděl o existenci prohlášení Charta 77 a již 1. února 1977 se stal po osobní cestě do Prahy jejím signatářem. Přišel pak o pracovní místo v JZD Týn a musel nastoupit jako dělník na pile. Počátkem osmdesátých let patřil do skupiny mluvčích Charty v Severomoravském kraji. Státní bezpečnost do jeho bytu nainstalovala odposlechy a opakovaně byl držen ve vazbě. V roce 1987 k desátému výročí Charty 77 spoluformuloval významný dokument \"Slovo ke spoluobčanům\". Otevřeným dopisem vyzval Gustáva Husáka k abdikaci a podal trestní oznámení pro velezradu na Vasila Biľaka. Během oslav prvního máje vystoupil v Olomouci s transparentem „Charta 77 vybízí k občanské kuráži\". V lednu 1989 se stal mluvčím Charty 77. Patřil mezi zakladatele Hnutí za občanskou svobodu a Společnosti přátel USA. V listopadu 1989 byl mezi zakladateli Občanského fóra v Olomouci a významně se podílel na průběhu převratu v Ostravě.\n\nV prosinci 1989 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 111 – Ostrava II, Severomoravský kraj) jako bezpartijní poslanec (respektive poslanec za Občanské fórum). Ve volbách roku 1990 přešel do české části Sněmovny národů, nyní jako poslanec za Občanské fórum. Po rozpadu OF se uvádí jako člen poslaneckého klubu Občanského hnutí. Ve Federálním shromáždění setrval do konce funkčního období, tedy do voleb roku 1992.\n\nByl též členem české vlády Petra Pitharta. V červnu roku 1990 se stal ministrem vnitra České republiky, ale post zastával jen od 29. června do 14. listopadu 1990. Po pěti měsících abdikoval, oficiálně pro vyčerpání. Později se uvádí jako důchodce. Věnuje se chovu akvarijních rybiček.\n\nPodílel se na obnovení České strany sociálně demokratické, ale nikdy se nestal jejím členem.\n\nV listopadu 2017 držel hladovku proti opětovné kandidatuře Miloše Zemana na prezidenta České republiky.\n\nV říjnu 2019 se aktivně účastnil tradičního kulturního pořadu „Kopřivnické pressování s T. G. Masarykem“, který pořádalo v Kulturním domě v Kopřivnici Masarykovo demokratické hnutí. \n\nMá dcery Kateřinu a Simonu a syna Tomáše.\n\n"}
{"id": "654994", "url": "https://cs.wikipedia.org/wiki?curid=654994", "title": "Hra (Hvězdná brána: Atlantida)", "text": "Hra (Hvězdná brána: Atlantida)\n\nHra (v anglickém originále \"The Game\") je 15. třetí řady sci-fi seriálu .\n\nMajor Lorne objevil na orbitě planety M4D058 skupinu satelitů, které museli vypustit Antikové, jelikož obyvatelé planety nepatří mezi vyspělé civilizace. Na planetě jsou dvě vesnice oddělené velkou řekou a Lorne s týmem se vydali prozkoumat jednu z nich. Ovšem narazili tam na vlajku podobné kanadské, ale místo javorového listu tam je hlava Rodneyho McKaye. Sheppard naráží na to že ta vlajka je stejná jako navrhl McKay pro hru. Doktorka Weirová se dozvídá že při prozkoumávání města narazili na místnost s antickými panely a obrazovkami. Vše naskočilo jakmile vešli. Na obrazovkách se objevila mapa oblasti. McKay se domníval že se jedná o geologický výzkum, ale po prozkoumání zjistil že se jedná o hru, ve které se musíte starat o svou zemi. Weirová rozhodna že by měli planetu prozkoumat.\n\nPřiletí do města jménem Geldár, které je technicky vyspělé, obývají ho spíše \"vynálezci\". Při procházení městem se k nim sejdou obyvatelé a vůdkyně - Nola. Ta si prohlídne Rodneyho a řekne že je jejich prorok, všichni kolem se pokloní. Vede je městem, všude visí obrazy zobrazující Rodneyho. Říká že vývoj dlouho stagnoval, jelikož prorok přestal komunikovat, ale před dvěma lety prorok začal znovu vysílat. Dovede je do místnosti, kde se nachází antický pult, díky kterému komunikují s prorokem. Úkáže se že se jedná o antický experiment. Nola žádá též o pomoc při zničení vesnice, která se nachází na druhém břehu řeky. Vesnici jménem Hallona, ale řídí Sheppard. Ten také přivede vůdce své vesnice a zjistí že mají velmi podobný příběh. Poté letí na Atlantidu a snaží se vůdcům vše vysvětlit. Ale naskytne se problém, lidé z Geldáru kopou důl pod hranicemi s Hallonou. Doktorka Weirová chce vést mírové jednání, vůdci ale odmítají. Vypadá to že se vesnice ženou přímo do války. Sheppard a McKay se jim snaží vysvětlit, že už jim nebudou pomáhat. Ovšem Sheppard ukazuje vůdci \"jeho\" vesnice jak to funguje a musí jít pryč, vůdce využije situace a zadá aby jeho armáda zaútočila na důl. Válka začala. Nola chce právě vynalezenou bombu dopravit k nepřátelské vesnici vzducholodí. Sheppard ale pomůže, tím že sestřelí vzducholoď jumperem. Vůdce \"Sheppardovy\" vesnice zahájil totální útok. Všichni z Atlantidy byli přeneseni na Deadala a Sheppard má plán.\nNabourají se do panelů na planetě a nasimulují prohru obou stran, k tomu přidají pár dobře mířených ran od \"přátel\". Když viděli pravou tvář války, jsou ochotni přistoupit na mírové rozhovory spolu s doktorkou Weirovou.\n"}
{"id": "654997", "url": "https://cs.wikipedia.org/wiki?curid=654997", "title": "Bibliothèque administrative de la ville de Paris", "text": "Bibliothèque administrative de la ville de Paris\n\nBibliothèque administrative de la ville de Paris (česky \"Správní knihovna města Paříže\"), též Bibliothèque de l’Hôtel de Ville (\"Radniční knihovna\") je veřejná knihovna, která se specializuje na literaturu z oblasti veřejné správy, civilního práva, politiky, hospodářství a správy města Paříže. Od svého založení v roce 1872 sídlí přímo v budově pařížské radnice v 5. patře. Její studovna je chráněná jako historická památka. Knihovna je součástí sítě Knihoven města Paříže. V roce 2007 byla kvůli rekonstrukci pro veřejnost uzavřena a opět otevřena v roce 2010.\n\nJejí knižní fond obsahuje zhruba 600 000 svazků převážně z 19. a 20. století. Nejcennější je historická sbírka knih o správě města Paříže a jejích orgánech. Mimo to spravuje 7000 periodik (z nich 713 vycházejících), 2200 rukopisů, asi 10 000 architektonických nákresů a stejný počet fotografií.\n\n"}
{"id": "654998", "url": "https://cs.wikipedia.org/wiki?curid=654998", "title": "Dvora Omer", "text": "Dvora Omer\n\nDvora Omer (: דבורה עומר, narozena 9. října 1932 − 2. května 2013) byla izraelská spisovatelka. Píše hlavně knihy pro děti a mládež, ale též divadelní hry, rozhlasové scénáře, romány pro dospělé a sloupky v řadě dětských časopisů.\n\nNarodila se v kibucu Ma'oz Chajim v Bejtše'anském údolí ještě za dob britské mandátní Palestiny. V době, kdy byla ještě dítě, se její rodiče rozvedli a v jedenácti letech jí zemřela matka při nehodě během výcviku jednotek Hagany. Její otec Moše Mosenzon byl novinový redaktor, který během druhé světové války sloužil v Židovské brigádě v rámci Britské armády a v době jeho nepřítomnosti byla Dvora vychovávána v kibucu. Psát začala již jako malá a svoje dílka publikovala v dětském časopise \"Bama'ale.\"\n\nPo absolvování povinné vojenské služby v Izraelských obranných silách studovala v učitelském semináři Oranim, který dokončila v roce 1952, načež se stala učitelkou. Ještě během své pedagogické kariéry začala být více literárně činná a psala pohádky \"Tamařiny dopisy\" do časopisu \"Davar pro děti\". Ve svých knihách reflektovala vývoj nově vzniklého státu a jeho kultury a řadu příběhů, postav a událostí věnovala dějinám sionismu. Většina jejích knih je pro mladé dospělé a řada z nich byla přeložena do mnoha jazyků.\n\nKe konci života žila v mošavu Kfar Ma'as a se svým manželem Šmulikem měla tři děti.\n\nBěhem své literární kariéry získala řadu ocenění. V roce 1959 Jacivovu cenu, dvakrát Lambdanovu cenu (1967 a 1981), v roce 1973 cenu Ministerstva školství, v roce 1979 cenu ministerského předsedy, dále pak Andersen International Honor Citation, dvakrát Ze'evova cenu (1981 a 1999), medaili Janusze Korczaka, v roce 2002 cenu Hadasa a v roce 2005 cenu Ministerstva školství za celoživotní dílo. V roce 2005 byla v internetové soutěži 200 největších Izraelců zvolena 109. největším Izraelcem všech dob. V roce 2006 ji byla udělena Izraelská cena za celoživotní dílo a přínos izraelské společnosti a státu.\n\n"}
{"id": "655000", "url": "https://cs.wikipedia.org/wiki?curid=655000", "title": "Einmannbunker", "text": "Einmannbunker\n\nEinmannbunker (původně oficiálně \"Luftschutz - Splitterschutzzelle\", jako český ekvivalent existuje pouze slangové \"Ajnman\") je vžitý název pro prefabrikovaný pevnostní objekt německé provenience z období druhé světové války.\n\nTzv. einmannbunker je pravděpodobně první prefabrikovanou pevnostní stavbou na světě. Jedná se o nevelkou typizovanou železobetonovou stavbu zvonového tvaru určenou ke strážním a pozorovacím úkolům. Ač název tak napovídá, nejednalo se vždy o objekty určené pro jednočlennou osádku. Ta mohla dosahovat dle velikosti konkrétního objektu počtu až čtyř mužů. Jejich nejčastějším úkolem bylo střežení průmyslových areálů a dopravních uzlů vyklizených z důvodu nastávajícího náletu a pozorování situace při jeho průběhu za účelem snazší lokalizace míst dopadu nevybuchlých pum.\n\nTvar einmannbunkerů není stoprocentně jednotný a konkrétní objekty vykazují často stavební odchylky. Nejčastější provedení se skládá ze tří částí o síle 15 – 20 centimetrů. Podstavec, obvykle zapuštěný pod úroveň terénu, válcové duté tělo o vnějším průměru asi 145 cm se vstupem a průzory a špičatá stříška. Spojením všech tří dílů vzniká objekt vzdáleně připomínající tužku. Vyskytuje se ale velké množství objektů odlišných např. různě strmou či kulatou střechou nebo kónickým tělem. Jednotlivé objekty se mohou lišit i počtem a velikostí průzorů či velikostí a řešením vstupu.\nS výrobou relativně jednoduchých a snadno dopravovatelných einmannbunkerů začali Němci v období druhé světové války a díky nim se einmannbunker stal jedním z nejpočetnějších pevnostních objektů v Evropě. Přesto, že tyto objekty postupně zanikají, stále se vyskytují ve velkém množství a to i na území České republiky. Do Protektorátu Čechy a Morava dodávala einmannbunkery výhradně firma \"Dyckerhoff und Widmann K.G., Betonwerke Cossebaude (Dywidag)\" z Drážďan, ale nebyla jediná. Firma \"Betonwerk Westermann & Co. z Broistedt bei Lengede\" ovšem objekty dodávala pouze na území říše. Výrobní cena se dle konkrétního provedení pohybovala mezi 430 a 525 říšských marek.\n\nRoku 1941 byla pro ochranu klíčových průmyslových podniků před útoky partyzánů a špionáží zřízena tzv. Werkschutz (ozbrojená závodní stráž) administrativně spadající pod policejní ředitelství. Do jejího ranku patřila i služba v einmannbunkerech. Kde nebyla zřízena, tam je obsazovali určení zaměstnanci, např. na železnici.\n\nPo druhé světové válce sloužily objekty dále útvarům civilní obrany a další byly zřizovány, byť již třeba odlišné konstrukce. Možnost jejich relativně snadné přepravy zapříčinila i jejich přemístění do lomů coby úkrytů v čase trhacích prací.\n\n"}
{"id": "655005", "url": "https://cs.wikipedia.org/wiki?curid=655005", "title": "Sabhá", "text": "Sabhá\n\nSabhá ( ) je město v jihozápadní Libyi. Má přibližně sto tisíc obyvatel.\n\nJedná se o historické centrum Fezzánu.\n\nV roce 2004 bylo Sabhá ve zprávě Mezinárodní agentury pro atomovou energii označeno za jedno z míst libyjského programu jaderných zbraní.\n"}
{"id": "655008", "url": "https://cs.wikipedia.org/wiki?curid=655008", "title": "Síť (film, 1995)", "text": "Síť (film, 1995)\n\nSíť (orig. \"The Net\") je americký filmový politický thriller z roku 1995 režiséra Irwina Winklera v hlavních rolích se Sandrou Bullock a Jeremym Northamem.\n\nNa začátku filmu spáchal sebevraždu náměstek ministra obrany Michael Bergstrom poté, co se dozvěděl, že je HIV pozitivní.\n\nAngela Bennettová je systémová analytička z Los Angeles, která pracuje z domova pro společnost Cathedral Software v San Franciscu. Její vztahy s kolegy se kompletně odehrávají přes internet a po telefonu, její kontakt se sousedy je rovněž minimální. Její matka je v ústavu s Alzheimerovou chorobou. Její kolega Dale jí pošle disketu s backdoorem označeným \"π\" k běžně užívanému antivirovému programu \"Gatekeeper\", který prodává společnost Gregg Microsystems patřící Jeffu Greggovi. Dale a Bennettová si domluví schůzku, ale navigační systém v Daleově soukromém letadle selže a Dale zemře.\n\nAngela odcestuje na dovolenou na Cozumel v Mexiku, kde se seznámí s Jackem Devlinem. Devlin zaplatí zlodějovi, aby ukradl Angelinu kabelku s disketou a pak zloděje zastřelí. Na svém člunu potom Angelu svede, ale ta najde jeho zbraň. Když Angela s disketou a Devlinovou peněženkou prchá, její záchranný člun narazí do skály, což disketu zničí. Angela leží tři dny v bezvědomí v nemocnici.\n\nKdyž se Angela probudí, zjistí, že všechny záznamy o jejím životě byly smazány. Byla odhlášena z hotelu, její auto není, kde ho nechala, její kreditní karty nefungují, její dům je prázdný a volný k prodeji. Protože ji nikdo z jejích sousedů nikdy neviděl, nemohou potvrdit její identitu. Její číslo sociálního pojištění je nyní přiděleno Ruth Marxové, která má trestní záznamy. Další žena získala její identitu v Cathedral Software. Podvodnice jí nabízí zpět její život výměnou za disketu. Angela kontaktuje jedinou další osobu, která ji osobně zná psychiatra a bývalého přítele Alana Championa. Ten ji ubytuje v hotelu a nabídne jí, že kontaktuje přítele u FBI a zařídí, aby byla Angelina matka přesunuta do bezpečí.\n\nAngela zjistí, že u Bergstroma, který se stavěl proti programu Gatekeeper, došlo k záměně diagnózy. Hacker \"Cyberbob\" spojí π s pretoriány, známou skupinou kyberteroristů, která je spojená s nedávnými selháními počítačů různých institucí. Dohodnou se, že se sejdou, ale pretoriáni jejich chat přeruší. Angela znovu uteče před Devlinem. Pretoriáni změní Championovi lékařské záznamy a tím způsobí jeho smrt. Poté, co je Angela dopadena policií, osvobodí ji muž, který tvrdí, že je Championův přítel z FBI, z vězení, ale Angela zjistí, že je podvodník, způsobí nehodu, při které muž zemře, a znovu uteče.\n\nAngela je nyní hledaná pro vraždu a vydá se do kanceláří Cathedral, kde použije počítač ženy, která ji nahradila, spojí teroristy s Gregg Microsystems a odhalí jejich komplot - když pretoriáni sabotují počítačový systém nějaké instituce nebo společnosti, Gregg jim prodá Gatekeepera, a tak získá přes backdoor neomezený přístup k jejich datům. Angela odešle důkazy FBI a připraví na Devlina past. Ten tak zničí Greggovu databázi, což zároveň Angele vrátí její původní identitu. Během krátké honičky pak Devlin spadne a zemře. Film končí, když je Angela se svou matkou doma a celý komplot je odhalen.\n\nReakce kritiky na film byly smíšené. Server Rotten Tomatoes hodnotí \"Síť\" 36% na základě 47 recenzí. Uživatelé ČSFD hodnotí film průměrně 63%.\n\nNa film navázal spin-off seriál stejného jména. Postavu Angely Bennettové v něm ztvárnila Brooke Langton. V roce 2006 byl uveden navazující film s názvem \"Síť 2.0\", který režíroval syn Irwina Winklera Charles. Pojednává o systémové analytičce Hope Cassidy, kterou ztvárnila Nikki DeLoach, která dorazí kvůli své nové práci do Istanbulu, ale zjistí, že jí byla ukradena identita.\n\n"}
{"id": "655021", "url": "https://cs.wikipedia.org/wiki?curid=655021", "title": "Orna Poratová", "text": "Orna Poratová\n\nOrna Poratová ( אורנה פורת, rodným jménem Irene Kleinová; 6. června 1924 – 6. srpna 2015) byla izraelská divadelní herečka\n\nNarodila se v Kolíně nad Rýnem ve Výmarské republice (dnešní Německo). Její otec byl katolík, matka protestantka a Irene si jako malá zvolila ateismus a byla ovlivněna socialistickými myšlenkami. V roce 1934 se rodina přestěhovala do kolínské čtvrti Porz, kde Irene navštěvovala střední školu. Během studií vstoupila navzdory výhradám rodičů do polovojenské mládežnické organizace Hitlerjugend.\n\nPo absolvování střední školy navštěvovala dramatickou školu a zahájila svou divadelní kariéru v divadle ve Šlesvicku. V těchto počátcích se seznámila se spisy Thomase Manna a Franze Werfela a poezií a divadelními hrami Bertolda Brechta a objevila pravdu o krutosti nacistického režimu.\n\nPo druhé světové válce se ve Šlesvicku seznámila se svým budoucím manželem Josefem Proterem, důstojníkem Židovské brigády, což byl zvláštní útvar v rámci Britské armády. V roce 1946 se s ním přestěhovala do britské mandátní Palestiny, kde měl pár civilní svatbu. V roce 1957 Irene Kleinová konvertovala k judaismu, s manželem měla židovský svatební obřad a adoptovali dvě děti.\n\nV Izraeli se chtěla opět věnovat herectví, ale v divadlech ha-Bima a Ohel byla odmítnuta. Přijalo ji telavivské divadlo Kameri, po čemž si hebraizovala své jméno na Ornu Poratovou. V divadle pak vystupovala po mnoho let až do roku 1984.\n\nPo vážné finanční a umělecké krizi, která divadlo roku 1958 postihla, byla Poratová jmenována do správní rady divadla.\n\nPočátkem 60. let strávila tři roky ve Francii a Spojeném království studiem dětského divadla. Po návratu do Izraele založila v rámci divadla Kameri dětské divadlo. V roce 1970 se jí založené dětské divadlo osamostatnilo. Během své kariéry řídila řadu produkcí. Z vedení dětského divadla odešla po devatenácti letech. Na její počest bylo posléze divadlo pojmenováno na \"Divadlo Orny Poratové pro děti a mládež\" a ona sama zůstává jeho čestnou prezidentkou.\n\nPomáhala založit mezinárodní asociaci dětských divadel ASSITEJ.\n\nZemřela v srpnu 2015.\n\n\n"}
{"id": "655026", "url": "https://cs.wikipedia.org/wiki?curid=655026", "title": "Seznam hokejistů draftovaných týmem Minnesota Wild", "text": "Seznam hokejistů draftovaných týmem Minnesota Wild\n\nToto je kompletní seznam hokejistů, kteří byli draftováni v NHL do týmu Minnesota Wild. To zahrnuje každého hráče, který byl draftován, bez ohledu na to, zda hrál za tým.\n\n"}
{"id": "655027", "url": "https://cs.wikipedia.org/wiki?curid=655027", "title": "Jírovec", "text": "Jírovec\n\nJírovec (\"Aesculus\"), lidově též kaštan, je rod rostlin z čeledi mýdelníkovité. Zahrnuje 12 druhů a je rozšířen v Evropě, Asii a Severní Americe. V Evropě, konkrétně na Balkáně, je původní jediný druh – jírovec maďal (\"Aesculus hippocastanum\"), v ČR hojně pěstovaný v řadě kultivarů.\n\nJírovce jsou opadavé stromy nebo řidčeji keře. Zimní pupeny jsou velké, u některých druhů pryskyřičnatě lepkavé, kryté několika řadami střechovitě se překrývajících šupin. Listy jsou dlanitě složené, skládající se z 5 až 11 na okraji pilovitých nebo vroubkovaných lístků. Květy jsou nezřídka velké a nápadné, uspořádané ve válcovitých nebo kuželovitých thyrsech. Kališní lístky jsou srostlé do válcovité nebo zvonkovité trubky. Korunní lístky jsou často nestejné, na bázi nehetnaté. Semeník je přisedlý, bez gynoforu, nesoucí dlouhou, štíhlou čnělku, zakončenou zploštěle kulovitou bliznou. Plodem je zploštěle kulovitá až hruškovitá tobolka. Plody jsou často jednosemenné, na povrchu nejčastěji hladké, řidčeji bradavčité nebo ostnité. Semena dosahují velikosti 2 až 7 cm.\n\nRod jírovec zahrnuje 12 druhů. Je rozšířen v Evropě, Asii a Severní Americe.\nNejvětší počet (celkem 7) druhů roste v Severní Americe. Jsou svým výskytem omezeny na východní polovinu kontinentu s výjimkou druhu \"Aesculus parryii\", který se vyskytuje v severozápadním Mexiku. V USA se vyskytuje také několik přirozených kříženců. Největší areál v Severní Americe má jírovec lysý, který také zasahuje nejseverněji (jako jediný druh i do Kanady).\nV Asii rostou celkem 4 druhy. Největší areál má druh \"Aesculus assamica\", rozšířený od Číny a severovýchodní Indie po severní Vietnam. Vyskytuje se především v tropických a subtropických monzunových lesích. Jírovec čínský je endemit Číny, jírovec indický je endemit severozápadního Himálaje, jírovec japonský je endemitem Japonska.\nV Evropě roste jediný druh, který je endemitem Balkánu a představuje zde třetihorní relikt.\n\nKvěty jírovce maďalu poskytují hojný pyl a nektar četnému hmyzu, zejména včelám. Na bázi každého korunního lístku je žlutá skvrna, která po opylení květu mění barvu na červenou. Pyl tohoto stromu se však šíří nejen prostřednictvím hmyzu, ale i větrem.\n\n\n\n\n \n"}
{"id": "655031", "url": "https://cs.wikipedia.org/wiki?curid=655031", "title": "Klokan Matschieův", "text": "Klokan Matschieův\n\nKlokan Matschieův (\"Dendrolagus matschiei\") patří mezi stromové klokany. Byl objeven v roce 1907 v horských deštných pralesích.\n\nTito klokani žijí ve východním cípu ostrova Nová Guinea. Vyskytují se hlavně v horách táhnoucích se až k severovýchodu s řekou Sepik. Hory vysoké až 4 000 m n. m. jsou skoro až ke špičkám prorostlé pralesy. Tudíž žijí v tropických lesích a zdržují se hlavně ve vrcholcích stromů. Na zem sestupují jen výjimečně v noci, kde se pohybují skákáním jako ostatní klokani. Jeho výskyt je znám i na ostrově Umboi, ale tam byl pravděpodobně vysazen.\n\nKlokan Matschieův je největší stromový klokan. Jeho srst bývá tmavě hnědá až do hnědožluta, břicho a čumák jsou bílé. Srst musí být hustá, drsná a nepromokavá. Jelikož šplhají, mají svalnaté nohy se silnými drápy a ohnutými, ostrými špičkami. Jeho chodidla jsou široká a drsná, aby se udržel na stromech. Na předních končetinách má pohyblivý palec, ten umožňuje dobré uchopení větví. Délka těla je okolo 42–64 cm. Ocas může měřit 41–68 cm, ten používá ke kormidlování při skocích. Ocas není ovíjivý. Váží pouhých 6–11 kg. Klokan Matschieův vypadá při skákání trochu nemotorně, ale při šplhání je sebejistý a mrštný. Je schopen skákat z větve na větev se vzdálenosti až 10 m. Neublíží si ani při skoku z výšky 20 m, ale většinou dává přednost klidnému sestupu pozadu. Dožívá se 8-10 let ve volné přírodě a v zajetí až 20 let.\n\nZpůsob života není moc prozkoumaný. V zajetí se chová jen ojediněle. Patří mezi samotářská zvířata. Živí se listy, výhonky a plody. Je ohrožen kácením lesů a ztrátou životního prostředí.\n\nKlokan Matschieův má jedno mládě, které kojí jeden rok. Samice je březí 32 dní. Mládě měří pouhý 1 cm, a váží 1 g. To ihned po narození vyšplhá do matčina vaku. Po roce mláděti narostou silné drápy a začne z matčina vaku vylézat. Pád ze stromu je pro mládě smrtelný.\n\n\n"}
{"id": "655032", "url": "https://cs.wikipedia.org/wiki?curid=655032", "title": "CrMo", "text": "CrMo\n\nCrMo je druh oceli, která se řadí do ocelí legovaných, korozivzdorných.\n\nČíselné značení chrom-molybdenových ocelí dle SAE začíná dvojčíslím 41, následují další 2 číslice udávající další vlastnosti.\n\n\n\n\nspeciální mechanicky, chemicky a tepelně namáhané konstrukce.\nklady\nzápory\n"}
{"id": "655034", "url": "https://cs.wikipedia.org/wiki?curid=655034", "title": "Pratt &amp; Whitney R-985", "text": "Pratt &amp; Whitney R-985\n\nPratt & Whitney R-985 Wasp Junior je řada devítiválcových vzduchem chlazených hvězdicových leteckých motorů, vyráběných společností Pratt & Whitney Aircraft Company ve 30. až 50. letech 20. století. Tyto motory měly zdvihový objem 16,14 l. Původní verze měla výkon 224 kW (300 hp), zatímco pozdější mnohem více rozšířená verze měla výkon 336 kW (450 hp). Motory Wasp Junior poháněly velké množství malých civilních a vojenských letadel, což zahrnovalo malé dopravní, cvičné a zemědělské letouny a vrtulníky. Bylo vyrobeno více než 39 000 těchto motorů a mnoho z nich slouží dodnes.\n\nSpolečnost Pratt & Whitney vyvinula motor R-985 Wasp Junior jako menší verzi motoru Pratt & Whitney R-1340, aby mohla konkurovat na trhu středně velkých leteckých motorů. Podobně jako jeho větší bratr byl Wasp Junior vzduchem chlazený devítiválcový hvězdicový motor přeplňovaný pomocí jednorychlostního odstředivého kompresoru (dmychadla). Jeho válce však byly menší a s vrtáním a zdvihem 132 mm dávaly menší zdvihový objem motoru. Motor používal mnoho stejných dílů jako motor R-1340 Wasp, dokonce byly stejné i jeho montážní rozměry, takže se na letadle daly i snadno zaměnit. Motor Wasp Junior byl poprvé spuštěn v roce 1929, prodáván začal být v roce 1930. Původní verze Wasp Junior A měla výkon 224 kW (300 hp)\n\nAmerická armáda motoru Wasp Junior přidělila označení R-985 spolu s různými příponami pro odlišení různých verzí motoru. Nicméně společnost Pratt & Whitney nikdy nepřijala vojenské označení R-985 pro civilní motory Wasp Junior. Označovala je i nadále jednoduše jménem modelu (např. \"Wasp Junior A\").\n\nPratt & Whitney začal po motoru Wasp Junior A vyrábět výkonnější verzi motoru. Tato verze měla větší kompresní poměr, vyšší maximální otáčky a účinnější přeplňování dmychadlem. Série těchto motorů dostaly označení „B“. První model motoru série B dostal označení Wasp Junior TB, který měl trvalý výkon na hladině moře 313 kW (420 hp) a při vzletu dosahoval výkonu až 328 kW (440 hp). Motor TB byl vyladěn pro nejlepší výkon na hladině moře, a proto brzo následovala verze Wasp Junior SB, která byla vyladěna pro nejlepší výkon ve větší výšce. Tento motor měl trvalý výkon 298 kW (400 hp) ve výšce 1 500 m (5 000 stop) a 336 kW (450 hp) při vzletu. Ještě pozdější verze motoru Wasp Junior T1B2 měla zlepšené výkony v nižších letových hladinách a byla schopna trvalého výkonu 336 kW (450 hp) až do výšky 460 m (1 500 stop) zatímco verze SB stále dosahovala lepších výkonů ve větších výškách. Modely SB, T1B2 a jejich pozdější verze s podobnými vlastnostmi byly nejoblíbenějšími motory Wasp Junior. Jedna z pozdějších verzí modelu T1B2 Wasp Junior B4, byla speciálně navržena pro vodorovnou montáž do vrtulníků.\n\nUprostřed 30. let 20. století společnost Pratt & Whitney vyvinula ještě lepší verzi motoru Wasp Junior – \"sérii C\" s ještě větším kompresním poměrem a vyššími maximálními otáčkami. Jediným modelem vyráběným v této sérii byl model Wasp Junior SC-G, který byl schopen trvalého výkonu 391 kW (525 hp) v nadmořské výšce 2 900 m (9 500 stop) a 447 kW (600 hp) pro vzlet. Tento motor měl i redukční převodovku, která umožňovala vysoké otáčky vrtule. Pilotka Jacqueline Cochran létající na speciálním letounu D17W Beechcraft Staggerwing s tímto motorem v roce 1937 ustanovila nový rychlostní a výškový rekord a umístila se na třetím místě během transkontinentálního závodu Bendix. Avšak model SC-G nikdy neopustil experimentální stádium.\n\nPrvní verze letounu Wasp Junior byly používány u rozličných malých civilních a vojenských letounů, ale pouze v omezeném množství. Typ se stal mnohem více populární až koncem 30. let. Byl vybrán pro dvoumotorový dopravní letoun Lockheed Model 10A Electra, stejně tak jako pro další malé dvoumotorové dopravní letouny Lockheed Model 12A Electra Junior, Beechcraft Model 18 a obojživelný letoun Grumman Goose. Byl také používán pro jednomotorová letadla Beechcraft Staggerwing, Howard DGA-15 a Spartan Executive.\n\nS začátkem 2. světové války byl motor americkou armádou vybrán pro cvičné letouny pro základní výcvik Vultee BT-13 Valiant a North American BT-14 a pro pozorovací hydroplány Vought OS2U Kingfisher. Existovaly i vojenské verze civilních letounů poháněných těmito motory, jako byly letouny Beech 18, Beech Staggerwing, Grumman Goose a Howard DGA-15. Motory Wasp Junior také poháněly některé verze britských cvičných dvoumotorových letounů Avro Anson a Airspeed Oxford. Požadavky během 2. Světové války vedly k výrobě mnoha tisíců těchto motorů.\n\nBěhem války byl největším konkurentem motoru Wasp Junior motor R-975 Whirlwind od společnosti Wright. Avšak motor Wasp Junior se během války prosadil více než R-975, a proto společnost Wright ukončila výrobu motoru R-975 v roce 1945.\n\nPo druhé světové válce vznikl přebytek motorů Wasp Junior, a proto tyto motory vstoupily na trh civilních letadel. Výroba letounu Beech 18 s motorem Wasp Junior pokračovala až do roku 1970. Nově byl motor montován do vrtulníku Sikorsky H-5, letadel de Havilland Beaver a Max Holste Brouss a práškovacích letadel Snow S-2B a S-2C, Grumman Ag Cat a Weatherley 201.\n\nSpolečnost Pratt & Whitney ukončila výrobu těchto motorů v roce 1953, přičemž výroba dosáhla 39 037 vyrobených motorů. Mnoho motorů Wasp Junior slouží dodnes například na zemědělských letounech a historických letounech. Některá historická letadla, například Boeing-Stearman Model 75, která byla původně vybavena jinými motory, byla vybavena motory Wasp Junior pro svůj větší výkon, snadnější údržbu a dostupnost náhradních dílů.\n\nWasp Junior A\nWasp Junior TB, TB2\nWasp Junior SB, SB2, SB3\nWasp Junior T1B2, T1B3\nWasp Junior B4\nWasp Junior SC-G\n\n\n\"Data pocházejí z certifikátu amerického federálního leteckého úřadu (FAA) pro motor Wasp Junior SB; a údajů společnosti Pratt & Whitney (1956), str. A2.\"\n\n\n\n\nNásledující typové listy Amerického federálního leteckého úřadu (FAA) jsou dostupné v knihovně FAA:\n\n\n"}
{"id": "655035", "url": "https://cs.wikipedia.org/wiki?curid=655035", "title": "Česko na Halovém mistrovství Evropy v atletice 2011", "text": "Česko na Halovém mistrovství Evropy v atletice 2011\n\nHalového ME v atletice 2011 v Paříži se ve dnech 4. – 6. března zúčastnilo 16 českých atletů (9 mužů a 7 žen). Celkově česká výprava vybojovala dvě zlaté, jednu stříbrnou a jednu bronzovou medaili. V bodovém hodnocení Češi nasbírali 43 bodů.\n\nLimit splnil také tyčkař Michal Balner, který však na šampionát neodcestoval. 13. února 2011 na halovém mítinku v Doněcku mu při pokusu o český rekord na výšce 582 cm praskla tyč a Balnerovi roztrhla dlaň levé ruky. Překážkářka Zuzana Hejnová, která splnila časem 53,40 s limit pro běh na 400 metrů se nakonec rozhodla absolvovat pětiboj (60 m př., skok do výšky, vrh koulí, skok daleký, běh na 800 metrů). Ve všech pěti disciplínách si dokázala vylepšit osobní maxima a celkově získala 4 453 bodů, což stačilo na konečné 7. místo. Kvůli zdravotním problémům nakonec do pětiboje nenastoupila Eliška Klučinová.\n\nPo 10 letech nemělo Česko na jednom ze dvou halových šampionátů (halové ME, halové MS) zastoupení v soutěži výškařek. Limit 192 cm nesplnila Iva Straková, Oldřiška Marešová i Romana Dubnova. Naposledy české výškařky chyběly v roce 2001 na halovém MS v Lisabonu. Posedmé v řadě se naopak halového ME zúčastnil vícebojař Roman Šebrle, který poprvé startoval na šampionátu ve Valencii 1998, kde sedmiboj nedokončil. Na následujících pěti šampionátech (Gent 2000, Vídeň 2002, Madrid 2005, Birmingham 2007, Turín 2009) však vždy vybojoval cenný kov. V Paříži obhájil český vícebojař výkonem 6 178 bodů bronzovou medaili z Turína a pošesté v řadě získal medaili.\n\nSedmiboj\nPětiboj\n\n"}
{"id": "655037", "url": "https://cs.wikipedia.org/wiki?curid=655037", "title": "Buřňákovití", "text": "Buřňákovití\n\nBuřňákovití (Procellariidae) je rozsáhlá čeleď středních i velkých mořských ptáků z řádu trubkonosých. Čeleď buřňákovitých je tvořena 13 až 14 recentními rody, všechny mají stejné české jméno buřňák.\n\nLze bez nadsázky říci, že tato čeleď je rozšířena globálně. Ptáci žijí ve všech oceánech a téměř ve všech mořích, nejvíce v oblastech kde jsou vody bohaté na živočišnou potravu. Vyskytují se nejčastěji blíže k polárním oblastem než k rovníku, tam se nacházejí úživnější vody, převážně studené mořské proudy.\n\nJsou to společenští ptáci, loví i hnízdí v hejnech. Stavějí si hnízda na tradičních místech v blízkosti potravních zdrojů, převážně na ostrovech a březích kontinentů poblíž Západního příhonu. Po vylíhnutí však mnohdy migrují i na druhou polovinu zeměkoule, kde loví až do návratu na svá hnízdiště. Ve vodách moří okolo Evropy jsou k vidění buřňák Bulwerův, buřňák kerguelenský, buřňák lední, buřňák menší, buřňák severní, buřňák šedý, buřňák temný a buřňák velký.\n\nTito mořští ptáci tráví převážnou část svého života na moři a na pevnou zem se vracejí jen v období hnízdění a vyvedení mláďat. K tomu mají uzpůsobenou stavbu těla, dominantním rysem jsou jejich dlouhá a úzká křídla vhodná k dynamickému plachtění, při kterém ke stoupavému letu využívají nejen vzestupných teplých proudů, ale i vertikálního gradientu větru. Úzká křídla je ale nutí létat poměrně rychle. Jejich nohy, až na výjimky jako např. u buřňáka obrovského a buřňáka Hallova, nejsou vůbec vhodné k chůzi, jsou přizpůsobeny k plavání. Jsou slabé a posazené příliš vzadu, chůze se proto podobá spíše plížení po břiše za podpírání se křídly. Nohy mají tři přední prsty s plovací blánou. Na mořské hladině i spí.\n\nNejvětší buřňáci dosahují váhy 5 až 8 kg a rozpětí jejich křídel je až 2 metry, jsou velcí od cca 23 do 65 cm. Samice bývají o poznání menší. Zobáky mají mohutné, delší horní čelist zobákovitě zahnutá nad kratší dolní zajišťuje spolehlivé uchopení i kluzké a zmítající se potravy. Některé menší druhy mají v zobáku obdobně jako velryby speciální lamely na filtrování vody při lovení krilu. Nad jedním nosním průduchem nacházejícím se u kořene horní čelisti zobáku je solná žláza, kterou vylučují z těla přebytečnou sůl obsaženou v mořské vodě spolykanou s potravou. Mají, na rozdíl většiny ptáků, dobrý čich a samozřejmě vynikající zrak, který jim umožňuje spatřit potravu i z velkých výšek. Barva jejich peří bývá kombinací bílé, černé a šedé, nemění se s roční dobou ani není rozdílná podle pohlaví.\n\nBuřňáci se v drtivé většině živí mořskou živočišnou potravou, chytají drobnější, převážně pelagické ryby, chobotnice a korýše. Nejraději loví živočichy pohybující se po hladině nebo nízko pod ní, někteří se za kořistí potápí do hloubek v desítkách metrů, používají křídel jako ploutví. Jsou druhy, které nepohrdnou ani plovoucími mršinami savců, ptáků a ryb. Zaznamenány byly i případy ulovení tučňáka nebo jiného ptáka. Doprovázejí s oblibou rybářské lodě, kdy se živí vyhozenými zbytky rybích těl a snaží se ukrást ryby ze sítí. V období nedostatku větší potravy se živí i krilem. Loví také v noci, hlavně hlavonožce, kteří jsou aktivnější až za tmy. Buřňáci rodu \"Macronectes\" žerou jediní i na pevnině například mršiny nebo útočí na mláďata jiných ptáků.\n\nVětšina druhů shromažďuje v břichu olejnatou tekutinu skládající se z voskovitých esterů a mastných kyselin obsahující vitamíny A a D. Tuto nevábně páchnoucí tekutinu používají ke krmení mláďat, některé druhy ji plivají v případě ohrožení na útočníka.\n\nRozmnožování probíhá v koloniích výhradně na pevnině, kde si buřňáci stavějí hnízda. Kolonie se od sebe odlišují množstvím hnízdících ptáků, může jich být jen pár stovek nebo i milion. Ptáci se vracejí do svých tradičních teritorií, odkud pocházejí, do míst, kde dříve nebývali žádní suchozemští dravci. Svá hnízda si budují rozdílně, např. ti větší z rodů \"Fulmarus\", \"Daption\", \"Macronectes\", \"Pagodroma\" a \"Thalassoica\" si stavějí hnízda na skalních římsách, někdy také v místech, kde se necítí ohrožení, vybudují otevřené hnízdo přímo na zemi. Menší buřňáci z rodů \"Aphrodroma\", \"Bulwer\", \"Calonectris\", \"Halobaena\", \"Pachyptila\", \"Procellaria\", \"Pseudobulweria\" a \"Puffinus\" (tzv. noční buřňáci) hnízdí skrytě, vyhrabují si nory v travnatém porostu, v suchých rašeliništích nebo přímo v zemi. Nočními buřňáky se nazývají proto, že si hnízda budují a vracejí se do nich z moře s potravou až v noci, kdy je menší nebezpečí napadení dravcem. Po příletu na hnízdiště začnou hlasité krákavé námluvy spojené s rituálními zásnubními tanci a následným stavěním hnízd. Protože tohle vše u nočních buřňáků probíhá v noci a při počtech až několika desítek tisíc na jednom vyhlédnutém okrsku, z lidského pohledu to působí nepopsatelným chaosem. Vlastní hnízdo v noře je velice primitivní, mnohdy ho naznačuje jen pár kamínků.\n\nPo spáření samice snese jedno poměrně veliké vejce, jestliže se toto rozbije, druhé už tuto sezonu nesnese. Při sezení na vejci se oba rodiče po jednom nebo dvou dnech střídají. Zárodky ve vejcích jsou velice odolné proti chladu, nevadí jim ani několikadenní přerušení sezení. Inkubace trvá v závislosti na druhu od 42 po 56 dnů; čím větší pták, tím veškerý vývoj probíhá déle. Po vylíhnutí musí asi týden až tři některý z rodičů ptáče zahřívat, během této doby je krmeno tekutinou z žaludků dospělých. Až později mu rodiče přinášejí ve voleti natrávenou potravu. Je krmeno až do doby plného opeření, což trvá asi 84 až 140 dnů, pak ho rodiče najednou opustí a odletí. Mládě, které je v tu dobu těžší než vyhladovělí rodiče, opouští noru a samo se učí plavat, potápět a létat, tehdy je predátory nejzranitelnější. Pak mladý pták odletí na moře veden jen instinkty a učí se sám lovit. Schopnost rozmnožovat se získávají ve věku 7 až 8 let, přilétají ale na hnízdiště již několik roků předtím a nanečisto si zkoušejí svatební tance a vzájemná dvoření. Dožívají se v průměru 15 až 20 roků.\n\nMezi potenciálně největšího nepřítele buřňáků patří lidé. Ničí jejich hnízdiště introdukcí dravců, změnou fauny, sběrem jejich vajec či přímým lovem. Na ostrově Tristan da Cunha jsou ve velkém sbírána vejce buřňáka velkého a v Austrálii jsou pod názvem \"tasmánská holoubata\" prodáváni konzervováni buřňáci tenkozobí. Na Stewardově ostrově zase domorodí Maoři ve shodě s tradicemi uloví až 300 000 mláďat buřňáka temného. Nutno podotknout, že se jedná o nejpočetnější druhy, jejich počty se odhadují na desítky miliónů jedinců.\n\nBuřňáci jsou také ohrožování v blízkosti rybářských lodí, které následují v očekávání potravy, neboť nevědomky loví rybky připravené jako nástraha a chytnou se na háček nebo se při potápění zapletou do rybářských sítí a utonou. Mnoho jich hyne také po požití plovoucích plastů nebo kvůli velkým ropným skvrnám. Mladí ptáci často při nočním lovu zabloudí do měst poblíž břehů a jsou zmateni světly pouličního osvětlení.\n\nZa kritický ohrožené druhy (\"CR\") jsou považováni buřňák Macgillivrayův, buřňák maskarénský, buřňák šalamounský, buřňák taiko, buřňák tmavohřbetý a buřňák Townsendův; za ohrožené druhy (\"EN\") buřňák bělobřichý, buřňák černotemenný, buřňák hendersonský, buřňák Huttonův, buřňák chathamský, buřňák madeirský, buřňák Newellův, buřňák réunionský a buřňák tichomořský.\n\nTaxonomie této čeledě je mimořádně složitá a je předmětem častých revizí a skýtá dobré výchozí podmínky pro polemiky nejpřednějších odborníků. Jsou v mnoha případech diskutabilní zatřídění do taxonů druh nebo podruh. Rod \"Pseudobulweria\" býval často začleňován do rodu \"Pterodroma\" a rod \"Aphrodroma\" nazýván \"Lugensa\". Zde je uvedeno jedna z posledních verzí:\n\n"}
{"id": "655043", "url": "https://cs.wikipedia.org/wiki?curid=655043", "title": "Halové mistrovství Evropy v atletice 2011", "text": "Halové mistrovství Evropy v atletice 2011\n\n31. Halové mistrovství Evropy v atletice se konalo v hlavním městě Francie, Paříži ve dnech 4. – 6. března 2011 v hale Palais Omnisports. Na programu bylo dohromady 26 disciplín (13 mužských a 13 ženských), kterých se zúčastnilo 630 atletů (346 mužů a 284 žen) ze 46 států Evropy. Na šampionátu padl jeden halový světový rekord, o který se postaral francouzský trojskokan Teddy Tamgho, který vylepšil hodnotu vlastního rekordu na 17,92 metru.\n\nVe stejné hale se uskutečnil halový evropský šampionát již v roce 1994 a rovněž se zde konaly Světové halové hry v roce 1985 a halové MS 1997. \n\nHalovou mistryní Evropy v běhu na 800 metrů se původně stala Ruska Jevgenija Zinurovová. Ta však byla později diskvalifikována a o zlatou medaili přišla. Kvůli abnormálním hodnotám v jejím biologickém pasu dostala dvouletý zákaz startů, který začal platit od 13. září 2011. \n\nMistrovský titul z předchozího šampionátu v Turíně 2009 z důvodu zranění či nemoci neobhájila belgická překážkářka Eline Beringsová, německá výškařka Ariane Friedrichová (natrhlá Achillovka) a estonská dálkařka Ksenija Baltaová. Mezi muži Francouz Ladji Doucouré (60 m př.) a polský koulař Tomasz Majewski. Titul rovněž neobhájila Němka Petra Lammertová (vrh koulí), která v roce 2010 ukončila kariéru a ruský běžec Jurij Borzakovskij (800 m). Kvůli chřipce odřekla účast také dvojnásobná olympijská vítězka ve skoku o tyči Jelena Isinbajevová. Chyběly i její krajanky, dvojnásobná halová mistryně Evropy z let 2002 a 2007 Světlana Feofanovová i obhájkyně zlata z Turína 2009 Julija Golubčikovová.\n\nMistrovství se zúčastnilo 16 českých atletů (9 mužů a 7 žen). Limit splnil také tyčkař Michal Balner, který však na šampionát neodcestoval. 13. února 2011 na halovém mítinku v Doněcku mu při pokusu o český rekord na výšce 582 cm praskla tyč a Balnerovi roztrhla dlaň levé ruky. Zuzana Hejnová, jejíž hlavní disciplínou je čtvrtka s překážkami absolvovala pětiboj (60 m př., skok do výšky, vrh koulí, skok daleký, běh na 800 metrů). Kvůli zdravotním problémům nakonec do pětiboje nenastoupila Eliška Klučinová.\n\nČeští atleti vybojovali dvě zlaté (Petr Svoboda, Denisa Rosolová), jednu stříbrnou (Jaroslav Bába) a jednu bronzovou medaili (Roman Šebrle). \n\n\"(v závorkách uvedeny počty vyslaných sportovců)\"\n\n"}
{"id": "655045", "url": "https://cs.wikipedia.org/wiki?curid=655045", "title": "Josef Zaricki", "text": "Josef Zaricki\n\nJosef Zaricki (: יוסף זריצקי, 1. září 1899 – 30. listopadu 1987) byl izraelský malíř.\n\nNarodil se na Ukrajině v tehdejším Ruském impériu a před emigrací do britské mandátní Palestiny v roce 1923 studoval na umělecké akademii v Kyjevě. V roce 1929 se přestěhoval z Jeruzaléma do Tel Avivu, kde se angažoval v městském kulturním životě a zachycoval jeho podoby ve svých obrazech.\n\nVíce než dvacet let pracoval s technikou akvarelů a jeho první výstava obrazů pořízených touto technikou se konala roku 1923 v Davidově věži v Jeruzalémě. Tato společná výstava se sochařem Avrahamem Milkovem vzbudila velký zájem veřejnosti.\n\nOd roku 1970 až do své smrti v roce 1985 žil v kibucu Cova na předměstí Jeruzaléma.\n\n\n"}
{"id": "655050", "url": "https://cs.wikipedia.org/wiki?curid=655050", "title": "Operace Kita-gó", "text": "Operace Kita-gó\n\nOperace Kita-gó (: \"Kita-gó sakusen\" ~ Operace Sever) byla námořní operace japonského císařského námořnictva v únoru 1945 koncem druhé světové války v Pacifiku. Jejím cílem bylo dopravit do Japonska náklad strategických surovin z držav, které Japonské císařství dobylo počátkem války a které stále ještě drželo v jihovýchodní Asii.\n\nDne 10. února 1945 vyplul ze Singapuru svaz složený z hybridních bitevních lodí \"Hjúga\" a \"Ise\", lehkého křižníku \"Ójodo\" a torpédoborců \"Kasumi\", \"Asašimo\" a \"Hacušimo\". Svaz vezl náklad ropných produktů, kaučuku, cínu, zinku a rtuti pro japonský průmysl na domácích ostrovech, neboť těchto strategických surovin byl kvůli blokádě v Japonsku nedostatek. Svaz se cestou pokusily několikrát napadnout ponorky Spojenců – zejména během plavby Jihočínským mořem. Spojenci rovněž zvažovali možnost leteckého útoku, který ale pro špatné počasí nebyl realizován. Japonský svaz doplul v pořádku do Japonska a 20. února zakotvil v Kure.\n\nPro \"Hjúga\", \"Ise\" a \"Ójodo\" to byla poslední operace jejich kariéry.\n\nJaponské císařské námořnictvo se rozhodlo přiřadit operaci krycí název \"Kita\" ( ~ sever). Došlo tak k recyklaci jména operace, neboť stejně se měla jmenovat neuskutečněná operace z května 1943 proti americké invazi v Aleutách, která byla zrušena 29. května.\n\nJaponské císařské námořnictvo před druhou světovou válkou podcenilo protiponorkový boj a během války se ukázalo, že na nápravu je již pozdě. A tak námořní blokáda spojeneckých – zejména amerických – ponorek citelně zasáhla japonské obchodní loďstvo a jihozápadní teritoria bohatá na nerostné suroviny byla prakticky odříznuta od Japonska.\n\nDne 26. prosince 1944 vyplul ze Singapuru do Japonska konvoj HI-84, který 30. prosince následoval konvoj HI-86. Dne 1. ledna připluly do Singapuru z Cam Ranh hybridní bitevní-letadlové lodě \"Hjúga\" a \"Ise\" spolu s lehce poškozenými křižníky \"Ašigara\" a \"Ójodo\". \"Hjúga\" a \"Ise\" následně pokračovaly na kotviště císařského námořnictva v souostroví Lingga u Singapuru. V Lingga lodě zůstaly v pohotovosti k vyplutí, neboť se předpokládalo, že se během ledna vydají jako další transport na sever za konvoji HI-84 a HI-86.\n\nV Lingga ale zůstaly lodě v pohotovosti po celý leden, neboť plánovaný transport bylo třeba odložit. Americké letadlové lodě TF 38 ( ~ operační svaz) totiž 12. ledna zahájily operaci \"Gratitude\": sérii útoků proti cílům od Saigonu a Cam Ranhu, přes Kanton a Hongkong až po Pescadory a Formosu. Jejich obětí se stal i konvoj HI-86, jehož zkázu přežily pouze tři doprovodné \"kaibókany\".\n\nDne 29. ledna se ze Singapuru na Lingga přesunul i opravený \"Ójodo\".\n\nPlnění transportních povinností nebylo pro \"Hjúga\" a \"Ise\" žádnou novinkou, neboť již v listopadu 1944 v rámci 4. \"kókú sentai\" ( ~ divize letadlových lodí) přepravovaly vojáky a munici z Japonska na Filipíny.\n\nJaponský svaz, který měl provést operaci \"Kita-gó\", byl pojmenován \"Kanbutai\" ( ~ Svaz úspěšného konce). V den vyplutí došlo k reorganizaci struktury \"Kanbutai\" (\"Ójodo\" byl přeřazen k 4. \"kókú sentai\" a ta byla podřízena přímo \"Rengó kantai\", \"Asašimo\" byl přeřazen k 21. \"kučikutai\") a jeho struktura po reorganizaci byla následující:\n\n\"Rengó kantai\":\n\nSesterské bitevní lodě \"Ise\" a \"Hjúga\" byly v roce 1943 přestavěny na hybridní bitevní–letadlové lodě s plošinou pro manipulaci s letouny na zádi. V rámci 4. \"kókú sentai\" z obou lodí až do podzimu 1944 operovala \"kókútai\" 634 ( ~ letecký pluk/skupina), která ale byla zcela zničena při operacích z pozemních základen během nájezdu TF 38 na Formosu. Jelikož se s dalšími leteckými operacemi z těchto lodí nepočítalo, byly jejich katapulty počátkem listopadu 1944 demontovány. V únoru 1945, během operace \"Kita-gó\", tak pouze \"Ójodo\" disponoval katapultem, mohl nést dva hydroplány a zajistit jejich operace. Podle Lacroix & Wells \"Ójodo\" nesl své dva E13A1 minimálně do října 1944 a podle Bukała do podzimu 1944. Hacket & Kingsepp a Bukała se shodují ve startu jednoho hydroplánu z některé z lodí odpoledne 13. února, což – vzhledem k nezpůsobilosti obou bitevních hybridů – posouvá přítomnost hydroplánů na \"Ójodo\" minimálně do února 1945.\n\nPodle Hackett & Kingsepp se honu na \"Kanbutai\" zúčastnilo 23 spojeneckých ponorek, zatímco Lacroix & Wells zmiňuje „nejméně 25“ amerických ponorek.\n\nDo kontaktu s \"Kanbutai\" se dostaly tyto ponorky:\n\nKdyž koncem ledna 1945 ustaly útoky TF 38 a ta se stáhla z Jihočínského moře, dostala operace \"Kita-gó\" zelenou. Dne 6. února se \"Hjúga\", \"Ise\", \"Ójodo\" a všechny tři doprovodné torpédoborce přesunuly z Lingga do Singapuru, přičemž \"Ise\" před Singapurem najela na magnetickou minu a byla výbuchem lehce poškozena. Rovněž \"Hjúga\" měla najet na magnetickou minu severně od Singapuru, ale jako datum je uváděn až 7. únor.\n\nV Singapuru byly na \"Ise\" provedeny provizorní opravy a na jednotlivé lodě se začaly nakládat suroviny a produkty, které měly být převezeny do Japonska. Na \"Hjúga\" a \"Ise\" byly pro uložení nákladu pravděpodobně využity volné prostory hangáru a skladišť letecké munice a paliva, obdobně jako při listopadové misi na Filipíny. Podle Hackett & Kingsepp měly být na \"Hjúga\" a \"Ise\" naloženy sudy s ropou (přes 5000 sudů na každou loď), balíky kaučuku a krabice cínových prutů. Na \"Ójodo\" mělo být naloženo 300 tun kaučuku, zinku, rtuti, cínu a benzínu. Lacroix & Wells ale uvádějí odlišné složení nákladu:\n\nNavíc si doprovodné torpédoborce mezi sebe rozdělily dalších 140 tun kaučuku a cínu.\n\nVedle nákladu strategických surovin se na plavidla 4. \"kókú sentai\" nalodilo i 1050 těžebních techniků (440 na \"Hjúga\", 551 na \"Ise\" a 159 na \"Ójodo\"), kteří měli být z ropných polí na jihu přesunuti do Japonska. Zbývajících 100 techniků do celkového počtu 1150, který uvádí Hackett & Kingsepp se pravděpodobně nalodilo na doprovodné torpédoborce.\n\nVečer 10. února 1945 vyplula \"Kanbutai\" ze Singapuru. Před sebou měla přes 2500 námořních mil (4630 km) cesty.\n\nVe 12:45 (GMT+8) následujícího dne zpozorovala na pozici vynořená ponorka HMS \"Tantalus\" japonský svaz, který plul pravděpodobně kurzem 25 °. Japonský svaz se vzhledem k ponorce nacházel na 125 ° ve vzdálenosti 17 námořních mil (31,5 km). Ponorka se pokusila zaujmout útočnou pozici pro útok torpédy, ale ve 14:25 byl zpozorován přibližující se letoun a ponorka se na pozici ponořila. Když se v 16:54 opět vynořila, byla již \"Kanbutai\" pryč a tak \"Tantalus\" pouze odeslal hlášení o kontaktu a zamířil rychlostí 14 uzlů (25,9 km/h) na severovýchod v naději, že japonský svaz zpomalí. Druhého dne \"Tantalus\" pronásledování vzdal a zamířil na základnu.\n\nTéhož dne, kdy \"Tantalus\" vzdal pronásledování, tedy 12. února, dostaly tři americké ponorky rozkaz utvořit „vlčí smečku“ pro koordinovaný útok. Jednalo se o USS \"Bergall\" a USS \"Guitarro\", které se setkaly ještě téhož dne, a o USS \"Blower\", která se k nim přidala ráno 13. února. Tyto ponorky pak hlídkovaly u východního pobřeží Francouzské Indočíny, jižně od Chaj-nanu. Kvůli častým vzdušným kontaktům se ponorky musely několikrát ponořit, ale přesto ve 12:13 dne 13. února zachytil \"Bergall\" na pozici japonský svaz. Ponořený \"Bergal\" se pokusil zaútočit a ze vzdálenosti 4800 yardů (4389,1 m) vystřelil salvu šesti torpéd Mark XIV 3A na jednu z bitevních lodí. Poté se ponořil do větší hloubky a pokusil se uniknout. O necelých deset minut později se \"Bergall\" stal cílem protiútoku doprovodných torpédoborců a i když celkem patnáct svržených hlubinných náloží (pravděpodobně typu 2 modifikace 1 se 150kg výbušniny typu 97) ponorkou otřáslo, ta vyvázla pouze s lehkým poškozením. Ponorka si nárokovala jeden zásah bitevní lodě, ale žádné z vystřelených torpéd podle japonských záznamů svůj cíl nezasáhlo. \"Bergall\" se již o další útok nepokusil a druhý den zamířil na základnu do Subic Bay.\n\nPo \"Bergallu\" se japonský svaz pokusil napadnout \"Blower\" na pozici . Ten se přiblížil až na 1800 yardů (1 645,9 m) a vystřelil jedno torpédo na \"Ójodo\" a salvu pěti torpéd na jednu z bitevních lodí. Sice si nárokoval zásah obou cílů, ale ani tady japonské záznamy americké nároky nepotvrzují a všechny lodě pokračovaly nepoškozené dál. \"Blower\" se rovněž o další útok nepokusil a dál pokračoval ve své hlídkové plavbě. \"Guitarro\" se k útoku nedostal.\n\nPlavbu doprovázelo špatné počasí a když v 15:30 vyplula \"Kanbutai\" z jedné z přeháněk, katapultoval \"Ójodo\" hydroplán, který následně objevil na hladině plující ponorku USS \"Bashaw\". Jedna z bitevních lodí zahájila po ponorce palbu z 356mm kanónů hlavní baterie na vzdálenost 24 000 yardů (21 945,6 m). Žádný granát sice ponorku nezasáhl – nejbližší dopadl míli (1852 m) od ponorky – ale stačilo to k tomu, že se ponorka musela nouzově ponořit a o útok se nepokusila.\n\nKromě ponorek zvažovali Spojenci i možnost leteckého útoku na japonský svaz. Ve dnech 13. až 15. února operovaly asi 300 mil (482,8/555,6 km) západně od Manily torpédoborce TU 77.3.15 ( ~ operační jednotka) HMAS \"Arunta\" a HMAS \"Warramunga\". Ty měly za úkol případnou záchranu sestřelených spojeneckých letců v případě, že by se uskutečnil letecký útok na \"Kanbutai\". K tomu ale nakonec pro špatné počasí nedošlo.\n\nDne 14. února se ke \"Kanbutai\" připojily torpédoborce \"Nokaze\" a \"Kamikaze\", které 11. února vypluly z Makó, aby posílily doprovod. Již následujícího dne se ale odpoutaly, aby se vydaly na plavbu do Singapuru. \"Kanbutai\" se zastavila v Makó, ale ještě 15. února se vydala Tchajwanským průlivem na další úsek cesty. Po vyplutí z Makó byla \"Kanbutai\" 15. února zpozorována spojeneckým leteckým průzkumem přibližně 50 mil (80,5/92,6 km) východo-severovýchodně od Amoy.\n\nV 5:07 dne 16. února na pozici navázala s \"Kanbutai\" radarový kontakt ponorka USS \"Rasher\", která byla součástí vlčí smečky tvořené dále ponorkami USS \"Pilotfish\" a USS \"Finback\". \"Rasher\" zaznamenal tři kontakty na vzdálenost devíti námořních mil (16,7 km), plující rychlostí 18 uzlů (33,3 km/h) kurzem 30 °, a následně se pokusil ze vzdálenosti 1800 yardů (1645,9 m) napadnout prostřední z nich. Ani jedno ze šesti vypuštěných torpéd Mark XIV 3A ale nezasáhlo, neboť cíl změnil kurz.\n\nDalší plavba již probíhala nerušeně a 18. února \"Kanbutai\" zakotvila v Činkai, nebo v Pusanu na jihu Korejského poloostrova. Následujícího dne připlula \"Kanbutai\" do Modži (dnes část Kitakjúšú) a 20. února zakotvila v Kure. Vyložení surovin z obou bitevních hybridů trvalo následující čtyři dny.\n\nAčkoliv operace splnila svůj úkol, pro oba bitevní hybridy to byl konec jejich kariéry: palivo z jejich nádrží bylo odčerpáno a obě lodě byly následně zakotveny jako plovoucí protiletadlové baterie v Kure. Dne 1. března 1945 byla 4. \"kókú sentai\" rozpuštěna. Všechny tři lodě bývalé 4. \"kókú sentai\" byly 19. března poškozeny při náletu na Kure, který provedly palubní letouny z TF 58. Ačkoliv \"Ójodo\" byl ještě opraven a byl jednou z mála bojeschopných lodí císařského námořnictva na počátku dubna, pravděpodobně kvůli nedostatku paliva se nezúčastnil operace \"Ten-gó\" a byl spolu s \"Ise\" a \"Hjúga\" potopen v červenci 1945 během série útoků na Kure.\n\nVšechny tři torpédoborce se naopak operace \"Ten-gó\" zúčastnily a \"Asašimo\" a \"Kasumi\" byly během ní 7. dubna potopeny. \"Hacušimo\" byl jedním ze čtyř torpédoborců, které přežily operaci \"Ten-gó\". Dne 30. července najel na minu a potopil se jako poslední z lodí operace \"Kita-gó\".\n\n\n"}
{"id": "655054", "url": "https://cs.wikipedia.org/wiki?curid=655054", "title": "Džungarský chanát", "text": "Džungarský chanát\n\nDžungarský chanát ( , \"Dzűngaryn chánt uls\") byla poslední velká nomádská říše ve stepích Střední Asie. Jádro chanátu bylo území Džungarie; v dobách největšího rozmachu stát sahal od Velké čínské zdi na východě až po dnešní východní Kazachstán na západě. Chanát existoval od počátku 17. do poloviny 18. století.\n\nPo rozpadu mongolské říše připadla větší část střední Asie Čingischánovu druhému synovi Čagatajovi, který zde založil Čagatajský chanát. V polovině 14. století byl chanát připraven o svoje západní oblasti Tamerlánem a později se dostal do područí Tímúrovské říše. Mongolské obyvatelstvo se postupně turkizovalo. Na druhé straně po pádu mongolské dynastie v r. 1368 začal dlouhodobý střet mezi východními (chalšskými) a západními (ojratskými) Mongoly, který měl za následek postupné vytlačování Ojratů na západ. Ojratské kmeny (Chošúdi, Čorosové, Torguti a Dörvöti) sdružené v kmenový svaz \"Čtyři Ojraté\" přimkly k sobě i některé menší kmeny (např. Chojty) a postupně se stávaly dominantní silou oblasti mezi Balchašem a Bajkalem, kde kočovaly. Na začátku 17. století byli Ojraté vytlačeni až do dnešního východního Kazachstánu a jejich původní rodové struktury se začínaly rozpadat. V té době Torguti sídlili podél severních přítoků Irtyše, Išimu a Tobolu, a byli nejzápadnějším mongolským kmenem. Na druhé straně Chošúdi byli nejvýchodnějším ojratským kmenem, usídleným u jezera Zajsan a podél dolního toku Irtyše. Sousedili s Chalchy, kteří jim nedovolovali obchodovat v čínských pohraničních městech.\n\nMezi výše uvedenými dvěma kmeny byli uzavřeni Čorosové, Dörvöti a Chojtové, jejichž vůdci byli dlouhodobě náčelníci Čorosů. V roce 1600 převzal vládu jednoho z čoroských kmenů mladý náčelník Chutugajtu, známý pod přezdívkou \"Chara Chula\". Jeho cílem bylo vymanit rozdrobené ojratské kmeny z tlaku chalšského chána Ubasi Chonga tajdže a obnovit vojenskou a politickou jednotu, jaká existovala za jeho předka Esena tajdžiho. V roce 1606 sjednotil Chara Chula Ojraty a položil základ džúngarskému národu.\nV r. 1608 porazili Ojrati Kazachy a zatlačili je poněkud na západ. Následujícího roku získal Chara Chula rozhodující vítězství nad Chalchy a donutil je, aby se stáhli z oblastí obývaných Orjaty v dnešním Chovdském ajmagu. Po těchto vítězstvích se jednota Ojratů rozložila a nastal návrat k situaci před sjednocením. Série vítězství podnítila Chara Chulu k převzetí kontroly nad solnými doly poblíž ruské stanice Tara a požadavku na placení daně za sůl ze strany sibiřských Kozáků a sibiřských kočovníků. Spor o sůl způsobil srážky, které trvaly následujících 20 let. Do vzestupu Džúngarského chanátu zasáhla krutá zima v r. 1614, při níž pohynul kočovníkům dobytek. \"Ubasi Chong tajdž\" situace využil a v r. 1615 Ojraty rozhodným způsobem porazil. V důsledku toho se mu někteří ojratští náčelníci podrobili a ostatní museli ustoupit na západ. Většina dörvötských kmenů migrovala až k Torgutům a v r. 1618 dále do povodí Volhy. Zde se usídlili, přijali jméno Kalmykové a založili Kalmycký chanát.\n\nChalchové pokračovali ve svém postupu a uštědřovali Chara Chulovi jednu porážku za druhou. To trvalo, dokud Ojrati nezahájili protiútoky, při jednom z nichž zabili r. 1623 Ubasi Chonga tajdže. Tato událost se stala bodem obratu a v jejím důsledku získal Chara Chula do své smrti v r. 1634 zpět ztracená území.\nChara Chulovým nástupcem se stal jeho syn \"Erdeni Bátúr\", který je považován za zakladatele Džúngarského chanátu. Během své vlády využíval ve větší míře diplomacii a pokračoval v odkazu svého otce s cílem sjednotit Ojraty. Na počátku své vlády využil odchodu svobodomyslných Ojratů do Ruska k většímu stmelení těch, kteří zůstali a vyhlásil Džúngarský chanát (1635). Ovšem všeobecná nesoudržnost Ojratů se projevila odchodem převážné části Chošúdů na tibetskou planinu, kde vytvořili Chošúdský chanát (1636). Svoji vojenskou aktivitu Erdeni Bátúr nasměroval proti Kazachům, proti nimž vedl několik většinou úspěšných výprav. Na druhé straně ukončil konflikt s Ruskem tím, že mu zpřístupnil solné doly, a využil jeho stanic k rozvoji obchodu. Ve vnitřní politice usiloval o vytvoření jednotného národa a vybudovali hlavní město \"Kubak Sari\" severně od jezera Zajsan. Všestranně podporoval obyvatelstvo k přijetí buddhismu, po celém území budoval kláštery a s jeho podporou se buddhistický misionář Zaja Pandita stal učitelem Ojratů a později (1648) sestavil nové písmo todo bičig (jasné písmo). V hospodářství Erdeni Bátúr podporoval usazování v trvalých sídlech za účelem zavádění zemědělství a drobného průmyslu, což se týkalo především železářství v hlavním městě, aby se armáda mohla moderněji vyzbrojit. Chtěl vybudovat říši, která by odolala mocným sousedům, proto přikládal mimořádný význam sjednocení Mongolů. V r. 1640 svolal sjezd všech mongolských vládců s výjimkou jihomongolských kmenů, které nedávno ztratily svoji nezávislost ve prospěch Číny. Chtěl dosáhnout všemongolské koalice proti potenciálním nepřátelům, především Kazachům a nově se vzmáhajícím Mandžuům. Tohoto cíle nebylo dosaženo. Na druhé straně byl schválen zákoník, podle něhož se posuzovaly pře vyplývající z běžných činností všech Mongolů. Tento soubor zákonů se nazýval \"Zákoník čtyřiceti čtyř\" a je znám jako chalšsko-ojratský zákon.\n\nVe své závěti jmenoval Erdeni Bátúr svým následníkem svého třetího syna Senggeho, protože ho považoval za nejschopnějšího. Po nástupu na trůn v r. 1654 \"Sengge\" získal větší jižní část Džungarie a jeho sedm bratrů bylo poděleno menšími úděly na severu. Starší bratři neuznali otcovu závěť a bojovali proti svému nevlastnímu bratrovi prakticky po celou dobu jeho vlády. To mělo neblahý vliv na obchod s Ruskem a zchudnutí severních kmenů, které obnovily svoje loupežné nájezdy na ruské území. Následné srážky s Kozáky měly za následek, že se některé ojratské kmeny staly ruskými vazaly. Oslabení chanátu využili Kazachové a během války v l. 1654 až 1657 získali území východně od Balchaše. Přitom zajali jednoho ze Senggeho starších bratrů a drželi ho v zajetí po tři roky. To chánovi umožnilo stabilizovat situaci a v r. 1658 Džúngaři porazili bucharská vojska na řece Talas. Přes pokračující vnitřní rozbroje Sengge v r. 1667 rozhodně porazil třetího chalšského chána v bitvě u Jeniseje. Následujícího roku si podrobil Kašgarii v západním cípu pouště Taklamakan. Vzhledem k vnitropolitické situaci nemohl Sengge navázat na politiku svého otce a děda a koncem jeho vlády se tyto rozpory znovu přiostřily a Sengge byl v r. 1670 zavražděn svými staršími bratry.\n\nPo Sengeho smrti se z Tibetu okamžitě navrátil jeho vlastní mladší bratr \"Galdan\", který tam žil jako buddhistický kněz od svých čtrnácti let. Za pomoci chošúdského chána \"Očirtu\", jehož vnučku měl za manželku, porazil své starší nevlastní bratry a vypudil je z Džungarie. Na konci roku 1671 potlačil vzpouru Sengeho synů Sonoma Rabtana a Cevana Rabtana. Poté mu dalajláma udělil titul chána. Rostoucí Galdanova moc a popularita vzbudila obavy chošúdského chána, který se přiklonil na stranu svého strýce a spolu s ním odmítli uznat Galdanův nový titul. Galdan je oba v r. 1677 porazil a sjednotil tak všechny Ojraty v Džungarii a západním Mongolsku, stal se jejich hegemonem a od dalajlámy získal titul \"Bošogtu chán\".\nV té době byl Čagatajský chanát, předtím ovládající Tarimskou pánev a dnešní západní Kazachstán, zmítán vnitřními nepokoji. Jednak se rozpadal na drobnější podchanáty, jednak v něm vládl svár mezi dvěma křídly \"hodžů\", což byli náboženští učitelé. Galdan těchto rozbrojů využil a nejdříve obsadil východní část Čagatajského chanátu v Tarimské pánvi (1677) a potom (1680) jeho západní část (Mogulistán). Přitom dobyl Taškent a vyplenil Ferganské údolí, ale jeho další výboje byly úspěšné až v r. 1685, kdy pod velením generála Rabtana vytlačil Kazachy ještě dále na západ.\n\nNárůst moci chanátu měl za následek větší vliv mezi mongolskými kmeny, které spojoval pouze chalšsko-ojratský zákoník. Galdan tento vliv uplatňoval a prosazoval s cílem sjednotit Mongoly v jediné říši. Na druhé straně se Čína cítila ohrožena nejen možným spojením Mongolů, ale i jejich přímým spojením s Tibetem prostřednictvím buddhismu, a střet těchto protichůdných politik měl za následek dlouhotrvající konflikt. Pravidelné hraniční půtky mezi Chalchy a Ojraty přerostly ve válku poté, co některé kmeny nalezly v Džungarii ochranu před chalšskými chány a v následné válce padl Galdanův mladší bratr. Před odvetou si chán zabezpečil týl tím, že uzavřel dohody s Ruskem a svoje tažení s ním následně koordinoval. S čínskou vládou vedl diplomatickou korespondenci, ve které formuloval svoje požadavky, především žádost o povolení přímého obchodu s Čínou, který byl doposud v chalšských rukách. V dopisech se stavěl do role ochránce buddhismu, což Peking ještě více znepokojilo.\n\nV r. 1688 porazil Džúngarský chanát Chalchy nejprve v bitvě u kláštera Erdene Zuu a 1. srpna u jezera Olochor, a tím je učinili svými vazaly. Čínská vláda sledovala s obavami expanzi Džúngarů a rozhodla se jejímu pokračování zabránit silou. Přesto pokračovala intenzivní diplomatická jednání, ve kterých Číňané usilovali o prohlášení, že Džúngarsko spadá pod ochranu Čínské říše, zatímco Džúngaři trvali na povolení přímého obchodu. Přes vnitřní nepokoje způsobené odbojným generálem Rabtanem, pokračoval Galdan ve své osvědčené strategii a hledal spojence proti Číně. Ovšem Číňané ho předešli a v r. 1689 uzavřeli s Ruskem Něrčinskou smlouvu, která přibližně vymezovala čínsko-ruskou hranici až do poloviny 19. století.\n\nV r. 1690 napadl Galdan dosud nepodrobené Chalchy a pronásledoval je až za linii čínských pohraničních stanovišť, přitom Chalchové požádali o pomoc Čínu. V bitvě u jezera Ologoj 21. června porazilo 20 000 Džúngarů spojené chalšsko-čínské vojsko, které mělo zhruba stejnou sílu, a poté pokračovalo na jihovýchod. Do čela čínské armády se postavil sám císař Kchang-si, který byl kromobyčejně rázný, a dne 14. srpna uštědřil se svým vojskem o síle 100 000 mužů Džúngarům porážku asi 350 km severně od Pekingu. Zničit džúngarské vojsko se mu ovšem nepodařilo. V důsledku neustálého ohrožení ze strany Džúngarů se chalšští chánové 1. května 1691 na sjezdu v Dolonnoru usnesli, že se stávají poddanými čínského císaře za stejných podmínek, jako již měly kmeny jižních Mongolů. Tím dali základ vzniku Vnějšího Mongolska.\n\nNa porážku reagoval Galdan zvýšenou diplomatickou činností. Především se snažil získat na svoji stranu někoho z chalšských vládců. Mimo to vyslal posly do Ruska – Irkutsku, Něrčinska, Tobolska a Moskvy. To vše bezvýsledně. Na druhé straně císař oznámil dalajlámovi dopisem výsledky dolonnorského sjezdu a požádal ho, aby se vrátili Mongolové, kteří během uplynulých válek uprchli do Tibetu. Dále vyzval Galdana, aby přijal čínské poddanství. V průběhu roku 1692 přešli někteří džúngarští náčelníci k císaři. Následující roky hrozil Galdan, že potáhne do Tibetu, což představovalo pro Čínu nebezpečné spojení buddhistů. Proto strategicky přesouvali svoje vojska, aby tomu zabránili. Galdan neovládal kromě svého vojska na východě Džungarie již téměř nic. Vnitrozemí bylo v moci generála Rabtana, který zde vystupoval jako suverén a snažil se nevyvolávat s Galdanem konflikty. V r. 1696 se důmyslnými manévry Číňanům podařilo Galdana donutit k bitvě, která se odehrála 5. června u řeky Túl gol, a v ní Džúngary rozdrtili. Galdanovi se podařilo uprchnout, ale zůstal bez jurt a neměl téměř žádný dobytek. Koncem roku dal císař vykoupit všechny zajaté Ojraty a se slibem je propustit vyzval Galdana, aby se mu poddal. To se nestalo a v květnu 1697 Bošogtu chán zemřel.\n\nCevan Rabtan byl faktickým vládcem Džungarie od r. 1689. Svůj hlavní stan přenesl k řece Ili a stanul před problémy, které vznikly během sedmnáctileté války. Především to byla ztráta 50 000 lidí a dále územní ztráty oblasti Chovd a Chami. V roce 1698 se císaři poddala oblast u jezera Kukunor. Následující roky byly pro Džúngary příznivé, přešlo k nim 10 000 Chalchů, kteří se nesmířili s čínskou nadvládou, a od Volhy se vrátilo asi 60 000 Kalmyků. Také tažení proti Kazachům dopadlo úspěšně.. V r. 1712 nastala neúroda a v důsledku ní začal Cevan Rabtan plánovat výboje. Do svého vojska pozval Kalmyky, ale ti účast odmítli.\n\nDruhá ojratsko-mandžuská válka začala tím, že r. 1715 obsadili Džúngaři oblast Chami, která byla důležitým strategickým bodem pro obchod s Tibetem. Ten byl od r. 1705 pod nadvládou Chošúdského chanátu, který zde intervenoval na popud svého čínského spojence proti 6. dalajlámovi. Šlo mimo jiné i o náboženskou válku, ve které stáli Džúngaři na straně hnutí Gelugpa a na žádost jejích představitelů v r. 1716 v síle 6 000 mužů vtáhli do Tibetu. U Lhasy porazili chošúdského chána Lha-bzanga a zabili ho. Ale 7. dalajlámu dosazeného s čínskou podporou a chráněného čínskou posádkou v Kumbumu se jim nepodařilo zajmout. Džúngaři rychle ztratili sympatie Tibeťanů, protože vyplenili Lhasu a utlačovali zastánce školy Ňingmapa. Čínský císař vyslal v r. 1718 proti Džúngarům výpravu, ale ta byla poražena v Nagču. V r. 1720 vypravili Číňané do Tibetu armádu, která postupovala ze dvou směrů (od Kukunoru a S’-čchuanu), dobyli Lhasu a Džúngary z Tibetu vytlačili. V Tibetu zanechali jen posádky zabezpečující cestu do provincie S’-čchuan a ještě téhož roku dobyli od Džúngarů zpět Chami a Turfan. Následující mírové rozhovory byly zablokovány požadavkem Cevana Rabtana, aby Číňané opustili Chami, Turfan a Chalchu.\n\nV r. 1722 zemřel císař Kchang-si a čínský tlak na Džúngary ustal. Ti tohoto období využili k intenzivním jednáním s Ruskem, jemuž ustoupili při určování hranice podél toku Obu. Rusové si tento ústupek vysvětlili jako zájem Džúngarů uzavřít s nimi smlouvu o poddanství, podobnou té, kterou již měli povolžští Kalmykové. Cevan Rabtan vypravil dvakrát po sobě vyslance k caru Petru Velikému, ale tehdy měli Džúngaři za to, že válka skončila, a jednání přinesla pouze potvrzení stávajících vztahů.\n\nSouběžně s tím probíhala na západě od r. 1705 sedmá válka s Kazachy, kteří měli v její první fázi převahu. Klidu na východní hranici využili Džúngaři k ofenzívě a ve druhé fázi války Kazachy porazili a v r. 1723 znovu dobyli Taškent, podrobili si Chodžent a Samarkand a následujícího roku vyvrátili hlavní město Kazachů Turkestán. V r. 1727 Cevan Rabtan zemřel a po bratrovražedných bojích stanul v čele Džúngarů nový vládce \"Galdan Ceren\". Těchto nesvárů využili Kazaši a v r. 1728 porazili Džúngary u jezera Šubartengiz a následujícího roku u osady Anyrakaj. Tím získali zpět celé Sedmiříčí (Žetys).\n\nV roce 1729 rozhodl císař Jung-čeng, že válka s Džúnagary bude obnovena a k tomu hledal spojence v carském Rusku. Několik čínských výprav vypravených v letech 1730 až 32 bylo Džúngary poraženo. Poté vyrazili Džúngaři na východ a po cestě uštědřili Číňanům další dvě porážky. Ovšem v rozhodující bitvě na řece Orchon u kláštera Erdene Zuu byli Číňany na hlavu poraženi a museli se z Chalchy stáhnout. Porážka ukázala, že ani jedna ze stran nemá dostatečnou sílu k úplnému vítězství a v r. 1734 byla zahájena jednání o míru. Džúngaři chtěli znovu získat území východně od Altaje, s čímž nemohli Číňané pro odpor Chalchů souhlasit, a proto se vyjednávání táhlo. Džúngaři si potřebovali uvolnit ruce na západě, kde probíhala třetí fáze sedmé kazašské války, která se vyznačovala oboustrannými výpady do hloubky nepřátelského území. K uzavření míru došlo až za nového císaře Čchien-lunga, když Džúngaři ze svých požadavků slevili, protože vítězstvím na Kazachy prakticky obnovili svoje panství ve Střední Asii, a hranice byla stanovena po hřebeni Altaje.\n\nPo uzavření míru vpadli Džúngaři znovu do Střední Asie s cílem si definitivně podmanit Kazachy. Tato osmá kazašská válka trvala do r. 1743 a skončila podrobením Kazachů, ovšem na jejím konci se Džúngaři zapletli do války s kókandským begem a tato válka trvala až do roku 1755. Mezitím v r. 1745 zemřel Galdan Ceren a podle jeho vůle se stal následníkem jeho prostřední syn \"Cevang Dordžá Namdžil\", kterému bylo 13 let a kterému se říkalo Adža Namdžil chán. Středoasijská válka pokračovala sice úspěšně, ale džúngarská šlechta chtěla využít mládí nového chána k získání většího podílu na moci. Starší chánův bratr \"Lama Dordžá\" byl posílán s vojenskými výpravami, aby neovlivňoval politický vývoj u dvora. V té době se džúngarské území pomalu stávalo zájmovým územím Ruska a v r. 1749 vyhlásilo 20 středoasijských begů svoje poddanství Rusku. Také pod čínskou ochranu se uchýlilo několik Džúngarských šlechticů.\n\nV květnu 1750 byl na základě spiknutí Cevang Dordžá Namdžil svrhnut a zavražděn. Novým chánem se prohlásil Lama Dordžá, který přijal jméno Erdeni Lama Batur, ale džúngarská šlechta ho nechtěla uznat, protože byl levobočkem. Vzniklo proti němu spiknutí, které bylo prozrazeno, a jeho účastníci byli surově potrestáni. Objevil se další pretendent na trůn \"Daváči\", jehož původ ho k tomu opravňoval, a spojil se s významným šlechticem Amursanou, jehož panství leželo v pohoří Tarbagataj. Když je Lama Dordžá v r. 1751 porazil, uprchli ke Kazachům. S jejich podporou se do roka vrátili a Lamu Dordžá v r. 1753 zabili. Daváči se stal novým chánem, aniž by získal významnější podporu džúngarské šlechty.\n\nČína pozorně sledovala vývoj v Džungarii a začala pečlivě připravovat další válku. Těsně u hranic dala vybudovat pevnost, kde shromažďovala výzbroj a soustřeďovala vojska chalšských knížat. V r. 1753 začala do oblasti přesouvat dělostřelectvo a týlové zásoby. V té době již vyhledalo v Číně útočiště na 3 000 džúngarských rodin včele se dvěma vnuky Galdana Cerena.\n\nSpojenectví Daváčiho s Amursanou netrvalo dlouho a \"Amursana\" uprchl k Číňanům poté, co ho Daváči porazil. Na jaře 1755 vtrhla čínská vojska do Džungarie ze dvou směrů. Každý voják jel na koni a byl vyzbrojen puškou, kopím, lukem se 40 šípy a šavlí. Každému z obou oddílů, v jejichž předvoji postupovali Ojraté vedení svými šlechtici, kteří přešli na čínskou stranu, velel mandžuský generál. Jejich cílem bylo údolí řeky Borotala, kde se také koncem dubna spojily. Odhady síly čínského vojska kolísají od 90 do 200 tisíc vojáků. Daváči se zmohl pouze na vyslání poselstva do Pekingu, a když 14. května k jeho jednotkám u řeky Tekes dorazil pod velením Amursany předvoj čínské armády, která postupovala údolím řeky Ili, uprchl před ním a ponechal tam svoji ženu a děti. Nicméně záhy byl chycen a předán vítězům. Stejně tak se džúngarská šlechta vydávala vítězům na milost a Džúngarský chanát se rozpadl.\nAmursana počítal, že se s čínskou pomocí stane džúngarským chánem, a nyní se cítil podveden. V září 1755 velel malému ojratskému oddílu na západní hranici Chalchy a po dohodě s některými chalšskými vojevůdci napadl čínská pohraniční vojska a probil se do Džungarie. Útěk Amursany vyvolal v Pekingu poprask a rychle začali demobilizované vojáky povolávat zpět do armády. Amursana využil nastávající zimy k reorganizaci sil. Vyzval ojratská knížata, aby vyhnala okupanty a obnovila nezávislý Džúngarský chanát. Ovšem podporu získal pouze částečnou, jednak proto, že se ho část šlechty věrná Daváčimu bála, jednak že jí připadal málo urozený. Jeho příznivci ho prohlásili chánem, ovšem i mezi nimi nastaly záhy rozbroje. Amursana se vrátil k řece Ili, kde začal sbírat novou armádu, ale když zjistil, že se blíží silná čínská armáda, uprchl v létě 1756 ke Kazachům.\n\nČínská vojska, která neměla před sebou nepřítele, zahájila vyhlazování ojratského obyvatelstva. To před nimi zoufale prchalo, ale Číňané je pronásledovali, a to i na území Ruska. Také při hledání Amursany napadli kazašské kočovníky, kteří se pak obrátili s žádostí o ochranu k Rusku. Amursana se vrátil do Džungarie a zimu přežil na svém panství v pohoří Tarbagataj. V té době vypuklo protimandžuské povstání chalšských vůdců, které bylo zapříčiněno vojenskou porobou a předchozí krutou zimou. Amursana mezitím sbíral nové vojsko a na jaře 1757 vyrazil na východ, aby se k chalšskému povstání přidal. Když se dozvěděl, že bylo poraženo, napadl čínskou posádku v Barkulu a zničil ji. Poté se vrátil do pohoří Tarbagataj. V té době disponoval asi 10 000 bojovníky, ale nebyl s to vzdorovat čínské přesile. 28. června se objevil v Semipalatinsku a žádal o azyl. Byl převezen do Jamyševa a potom do Tobolsku, kde 21. září 1757 zemřel na neštovice. Nepokoje v Džungarii trvaly až do roku 1759, kdy se Číňanům podařilo zlikvidovat poslední odbojné ojratské kmeny.\n\nPo válce nastal rozsáhlý rozvrat spojený s nemocemi a vyhlazováním Džúngarů. Odhaduje se, že z 600 tisíc jich 20 % uprchlo do Ruska a Kazachstánu, 40 % podlehlo epidemii neštovic a 30 % bylo vyhlazeno čínskou armádou. Zbytek Džúngarů vysídlil čínský císař do vnitrozemí a do vylidněných oblastí pozval obyvatele jiných provincií, ale i Kalmyky, jejichž část (asi 70 000) se v r. 1771 navrátila z Ruska.\n\n"}
{"id": "655057", "url": "https://cs.wikipedia.org/wiki?curid=655057", "title": "Okres Żuromin", "text": "Okres Żuromin\n\nOkres Żuromin (polsky \"Powiat żuromiński\") je okres v polském Mazovském vojvodství. Rozlohu má 805 km² a v roce 2005 zde žilo 40 305 obyvatel. Sídlem správy okresu je město Żuromin.\n\nMěstsko-vesnické:\n\nVesnické:\n\n"}
{"id": "655059", "url": "https://cs.wikipedia.org/wiki?curid=655059", "title": "Jaroslav Brož", "text": "Jaroslav Brož\n\nJaroslav Brož (* 22. února 1963 Náchod) je římskokatolický kněz, biblista-novozákoník a nynější proděkan Katolické teologické fakulty Univerzity Karlovy pro studium.\n\nPochází ze sedmi sourozenců, jeho bratrem je bývalý děkan Katolické teologické fakulty Univerzity Karlovy ThLic. Prokop Brož. Jeho rodina pochází z Červeného Kostelce, v roce 1981 absolvoval gymnázium v Trutnově a přihlásil se ke studiu na Cyrilometodějské bohoslovecké fakultě v Litoměřicích. Studium úspěšně ukončil v roce 1988 a 25. června 1988 byl v Hradci Králové vysvěcen na kněze.\n\nPoté působil až do roku 1993 v kněžské službě v královéhradecké diecézi, naposledy jako duchovní správce v Krucemburku (tehdejší \"Křížové\"). Už od roku 1990 byl s přestávkami také odborným asistentem Katolické teologické fakulty Univerzity Karlovy a v roce 1994 na ní získal licenciát teologie. V letech 1994 až 1997 studoval v Římě na Papežském biblickém institutu (\"Pontificium Institutum Biblicum\") a toto studium zakončil licenciátem biblických věd (SSL). V letech 1997–2000 absolvoval doktorské studium na Univerzitě Karlově v Praze.\n\nJe čestným kanovníkem Katedrální kapituly při chrámu Svatého Ducha v Hradci Králové a dne 3. července 2010 se stal také sídelním kanovníkem Kolegiátní kapituly Všech svatých na Hradě pražském.\n\nV únoru 2011 byl zmiňován v souvislosti s výběrem nového biskupa královéhradecké diecéze, jímž se však nakonec stal Jan Vokál.\n\n"}
{"id": "655065", "url": "https://cs.wikipedia.org/wiki?curid=655065", "title": "Adair County (Kentucky)", "text": "Adair County (Kentucky)\n\nAdair County je okres amerického státu Kentucky založený v roce 1802. Správním střediskem je město Columbia. Pojmenovaný je podle Johna Adaira, guvernéra Kentucky v letech 1820–1824.\n\n"}
{"id": "655066", "url": "https://cs.wikipedia.org/wiki?curid=655066", "title": "Česká důchodová reforma (2011)", "text": "Česká důchodová reforma (2011)\n\nČeská důchodová reforma je zásadní změnou důchodového systému v České republice. Byla představena ekonomickými ministry vlády ČR v únoru 2011. Nejdůležitější změnou, kterou reforma přináší, je zavedení tzv. dvoupilířového systému. V tomto systému si budou moci lidé sami vybrat, zda budou spořit část svých peněz na důchod v soukromých penzijních fondech. Tato možnost bude dobrovolná. Kromě změny systému důchodů, je součástí reformy i sjednocení výše DPH na 17,5 %, aby se vyrovnaly ztráty příjmů státního rozpočtu.\n\nJiž v roce 1996 dokazuje zasvěceně V. Kreidl, že průběžné financování, kdy pracující platí na důchody současných důchodců, je neudržitelné.\n\nV roce 2003 měla Směrnice IZPP v celé Evropské unii sjednotit pravidla pro instituce, jež mají na starosti důchodové pojištění zaměstnanců a dohled nad jejich fungováním. Evropská komise kvůli ní zažalovala Českou republiku minimálně dvakrát, naposledy v březnu 2011.\n\nReforma byla definitivně schválena parlamentem 7. 11. 2012 a od 1. 1. 2013 vstoupila v platnost v plné míře. A to i přes nesouhlas ČSSD a veto prezidenta Klause.\nByl tak dodržen původní plán, kdy reforma měla začít platit od roku 2013, přičemž sjednocená sazba DPH měla začít platit už v roce 2011.\n\nZásadní změnou bude možnost vyvést část peněz, které běžně odchází do státního systému (první pilíř), do některého ze soukromých penzijních fondů (druhý pilíř). Ten, kdo se rozhodne pro tento systém, už nebude moci své rozhodnutí změnit a znovu se vrátit do státního systému. Do systému se bude moci zapojit jen člověk, kterému bude méně než 35 let. Lidé nad touto věkovou hranicí se budou moci rozhodnout, jestli vstoupit či nikoliv, ale budou na to mít pouze půl roku. \n\nMinistr sociálních věcí Drábek z TOP 09 původně trval na povinném převedení části plateb do soukromých fondů, ale později ustoupil, takže lidé, kteří nechtějí dávat své peníze soukromým fondům, mohou zůstat ve státním systému.\n\nPeníze, které si budou lidé spořit ve věku, kdy jsou ekonomicky aktivní, už nepůjdou na důchody současných důchodců, ale budou se počítat přímo do jejich penzí. Tím by se mělo částečně zabránit, aby stát (při stále rostoucím počtu penzistů a klesajícím počtu ekonomicky aktivních obyvatel) musel na penze nakládat větší a větší finance a přitom by získával méně od pracujících občanů.\n\nFondy, které budou chtít poskytovat tento druh penzijního připojištění, budou muset splnit několik podmínek. Každý fond bude muset svým klientům nabídnout čtyři způsoby, jak investuje jejich peníze, konzervativní, vyvážený a dynamický. To by mělo zajistit, aby fond neinvestoval všechny peníze klientů jen rizikově a všechny je neztratil. Každý fond bude muset povinně nabízet investování do státních dluhopisů. Klient si ale bude moci zvolit, jestli bude investovat do relativně bezpečných dluhopisů, nebo do rizikovějších akcií.\n\nDalší podmínkou pro získání licence bude minimální počet klientů – 50 000.\n\nKlienti budou moci jednou za určitý čas provést změnu fondu.\n\nProstředky posílané do soukromých fondů se budou skládat z těchto složek:\n\nSystém dobrovolného připojištění se státním příspěvkem zůstane zachován.\n\nPokud člověk, který si ukládá část svých peněz do soukromých fondů, zemře, budou prostředky které do fondu vložil, vyplaceny jeho dětem. Bude to ale možné jen v případě, že zemřel ještě ve spořící fázi. Později mohou být peníze vyplaceny jedině v případě, že se rozhodl pro dvacetiletou výplatu penze.\n\nSoučástí reformy není změna věku odchodu do penze. Tento věk se zvyšuje o dva měsíce ročně (u mužů) a o čtyři měsíce ročně (u žen) tak, aby muži odcházeli po roce 2030 do důchodu ve věku 65 let a ženy mezi 62. a 65. rokem života (věk závisí na počtu vychovaných dětí). \nKomplexní mediální přehled o stavu důchodové reformy umožňuje sledovat např. server reformy.net, který byl za tímto účelem zřízen.\n\nDoplňkové penzijní spoření je v návrhu zákona definováno jako shromažďování a umisťování prostředků účastníka, příspěvků placených za účastníka jeho zaměstnavatelem a státních příspěvků do účastnických fondů obhospodařovaných penzijní společností a vyplácení dávek. Účastníkem může být osoba starší 18 let, která uzavřela s penzijní společností smlouvu o doplňkovém penzijním spoření. Účast na doplňkovém penzijním spoření je dobrovolná; účastník též může kdykoliv smlouvu o doplňkovém penzijním spoření vypovědět.\n\nÚčastník bude na své doplňkové penzijní spoření přispívat placením příspěvků, které nesmí být nižší než 100 Kč. K příspěvku účastníka se poskytuje v závislosti na výši příspěvků účastníka státní příspěvek v rozmezí od 90 Kč do 230 Kč měsíčně. Podmínkou je, aby příspěvek účastníka činil aspoň 300 Kč měsíčně. Za účastníka může jeho příspěvek plně nebo zčásti platit jeho zaměstnavatel. K příspěvku zaměstnavatele se však neposkytuje státní příspěvek.\n\nZ doplňkového důchodového spoření se mají poskytovat tyto dávky: starobní penze na určenou dobu, invalidní penze na určenou dobu, jednorázové vyrovnání, odbytné, úhrada jednorázového pojistného pro doživotní penzi a úhrada jednorázového pojistného pro penzi na přesně stanovenou dobu s přesně stanovenou výší.\n\nÚčastník si může vybrat, zda své prostředky umístí do konzervativního fondu nebo do jiných účastnických fondů penzijní společnosti. Penzijní společnost má nárok na úplatu hrazenou z majetku v účastnickém fondu. Dohled nad činností penzijních společností provozujících doplňkové penzijní spoření bude vykonávat Česká národní banka.\n\nDoplňkové penzijní spoření je do značné míry obdobou penzijního připojištění se státním příspěvkem podle zákona č. 42/1994 Sb. Dosavadní penzijní fondy provozující toto penzijní připojištění se budou transformovat na penzijní společnosti a prostředky účastníků budou vyčleněny do tzv. transformovaného fondu. Nároky účastníků penzijního připojištění se budou řídit dosavadními předpisy s úpravami vyplývajícími ze zákona o doplňkovém penzijním spoření; nové smlouvy podle zákona č. 42/1994 Sb. se však již nebudou moci uzavírat. Účastníci dosavadního penzijního připojištění mohou též přestoupit do nového systému doplňkového penzijního spoření.\n\nPodstatnou součástí reformy je i sjednocení sazeb daně z přidané hodnoty, aby stát vyrovnal výpadek příjmů, který vznikne, když část občanů převede své peníze ze státních účtů na účty fondů. Sjednocená sazba byla po jednání vládní koalice ODS, TOP 09 a VV stanovena na 20 %. Původně měla sazba být jednotná pro všechny produkty, ale VV si vyžádaly výjimku u těchto produktů:\nU všech těchto položek zůstane zachována stávající 10% sazba DPH.\n\nVV nakonec od výjimek na snížené DPH ustoupily a jednotná sazba daně nebude 20%, ale 17,5%.\nplán je následující: \n"}
{"id": "655069", "url": "https://cs.wikipedia.org/wiki?curid=655069", "title": "Topologická dimenze", "text": "Topologická dimenze\n\nTopologická dimenze (též Lebesguova pokrývací dimenze) topologického prostoru je přirozené číslo, které prostor charakterizuje a které v běžných případech intuitivně odpovídá jiným definicím dimenze. Topologická dimenze n-rozměrného Euklidova prostoru je \"n\", a podobně topologická dimenze n-rozměrné variety je \"n\". U fraktálů se ale topologická dimenze obvykle liší od Hausdorffovy dimenze, která nemusí být celočíselná. První formální definici topologické dimenze zavedl český matematik Eduard Čech na základě dřívějších výsledků Henri Lebesguea.\n\nTopologická dimenze neprázdného topologického prostoru \"X\" je nejmenší nezáporné celé číslo \"n\", pro které platí následující vlastnost:\n"}
{"id": "655081", "url": "https://cs.wikipedia.org/wiki?curid=655081", "title": "Kaple Božího Těla", "text": "Kaple Božího Těla\n\nKaple Božího Těla může být:\n\n\n"}
{"id": "655085", "url": "https://cs.wikipedia.org/wiki?curid=655085", "title": "Kadykčan", "text": "Kadykčan\n\nKadykčan (, evensky znamená „malá roklina“) je opuštěné sídlo městského typu v Susumanském rajónu v Magadanské oblasti v asijské části Ruské federace, které leží 65 km severozápadně od Susumanu.\n\nMěsto vzniklo krátce po nalezení černého uhlí vysoké kvality jako gulag pro nucené práce v době Velké vlastenecké války v roce 1943. Statut města získalo v roce 1964. V období rozkvětu mělo město okolo 12 000 obyvatel.\n\nPo úpadku Sovětského svazu se město z důvodu omezení hornictví začalo vylidňovat.\n\nV roce 1996 došlo v místním dole k explozi, která zabila 6 lidí a důl byl uzavřen. Zatímco v roce 1986 zde žilo 10 270 obyvatel, v roce 2002 už byly obydleny pouze dvě ulice s 875 obyvateli a fungovala nemocnice a poliklinika. V roce 2007 zde žilo už jen 287 obyvatel.\n\n"}
{"id": "655089", "url": "https://cs.wikipedia.org/wiki?curid=655089", "title": "Eli Hurvic", "text": "Eli Hurvic\n\nElijahu „Eli“ Hurvic (: , 1932 – 21. listopadu 2011) byl izraelský průmyslník a předseda správní rady a bývalý generální ředitel Teva Pharmaceutical Industries.\n\nNarodil se v Jeruzalémě ještě za dob britské mandátní Palestiny a v jeho dvou letech se jeho rodina přestěhovala do Tel Avivu. V květnu 1948 byl společně se svými spolužáky odveden do Izraelských obranných sil, aby bojoval v izraelské válce za nezávislost. Počátkem roku 1949 se po pěti měsících vrátil ke studiu a dokončil maturitní zkoušku (bagrut). Po dokončení střední školy se stal členem kibucu Tel Kacir, kde se seznámil s Daliou Solomonovou. V červnu 1953 měli svatbu a v říjnu téhož roku opustili kibuc.\n\nStudoval ekonomii na Hebrejské univerzitě v Jeruzalémě a během svých studií si vydělával mytím nádobí v laboratořích společnosti Assia Chemical Labs Ltd., kde pracoval otec jeho manželky. Po dokončení studií na Hebrejské univerzitě v roce 1957 se ve společnosti přesunul na kancelářské a výkonné pozice. V roce 1964 se Assia sloučila se společností Zori a v roce 1969 získala kontrolní podíl v Tevě. V roce 1976 se tyto tři společnosti sloučily v Teva Pharmaceutical Industries Ltd. a Hurvic se stal jejím výkonným generálním ředitelem (\"chief executive officer\"). Na tuto funkci rezignoval v roce 2002, kdy ji předal Jisra'eli Makovovi, avšak i nadále zůstal předsedou správní rady společnosti.\n\nV letech 1974 až 1978 působil jako předseda Izraelského exportního institutu. V roce 1981 byl učiněn prezidentem Israel Manufacturers Association a v této funkci působil až do roku 1986. V letech 1985 až 1986 vedl ekonomický plán tehdejšího premiéra Šimona Perese pro boj s inflací, za který mu byla udělena Industry Prize. V roce 1986 byl jmenován předsedou správní rady banky Leumi. V roce 1987 na tuto funkci rezignoval poté, co bylo jeho jméno spojováno s izraelskou akciovou krizí z roku 1983.\n\nV letech 1989 až 1992 byl předsedou Jeruzalémské rozvojové správy, v letech 1991 až 1995 zastával post člena poradního výboru Izraelské banky, v letech 1997 až 2004 byl ředitelem Koor Industries Ltd. a v letech 1992 až 1994 byl ředitelem Magal Security System Ltd. Působil však i v akademických institucích: v letech 1989 až 1995 byl předsedou výkonného orgánu Weizmannova institutu věd, od roku 2001 byl členem rady guvernérů Telavivské univerzity, od roku 1997 byl ředitelem Vishay Technologies a od roku 2002 byl předsedou Izraelského demokratického institutu.\n\nV březnu 1996 byl obžalován z daňového úniku ve výši 18 milionů dolarů v rámci podnikových daní, coby ředitel dceřiné společnosti Tevy – Promedico. V roce 1998 byl odsouzen Jeruzalémským distriktním (okresním) soudem, avšak v roce 2000 jej izraelský Nejvyšší soud zprostil všech obvinění.\n\nByl nositelem řady čestných doktorátů z různých izraelských univerzit. V roce 1990 mu byl udělen čestný doktorát na Technionu, v roce 1994 Weizmannovým institutem věd, v roce 2002 na Ben Gurionově univerzitě v Negevu a v roce 2004 na Telavivské univerzitě.\n\nV roce 2002 mu byla udělena Izraelská cena za celoživotní dílo a mimořádný přínos izraelské společnosti a státu.\n\nV roce 2005 byl společností Dun & Bradstreet jmenován obchodním leaderem desetiletí (\"Business Leader of the Decade\").\n\nV letech 2002 až 2005 působil jako člen mezinárodní rady Belfer Center for Science and International Affairs. V roce 2005 byl v internetové soutěži 200 největších Izraelců zvolen 85. největším Izraelcem všech dob. V roce 2006 odhadl americký časopis Forbes jeho jmění na 500 milionů dolarů a zařadil jej mezi 30 nejbohatších Izraelců. V roce 2008 byl zvolen třetím nejuznávanějším manažerem izraelského trhu.\n\n"}
{"id": "655093", "url": "https://cs.wikipedia.org/wiki?curid=655093", "title": "Černý kočky mokrý žáby", "text": "Černý kočky mokrý žáby\n\nČerný kočky mokrý žáby je třetím studiovým albem české hudební skupiny Lucie, vydaným v roce 1994. Patrně nejtvrdší album skupiny produkoval Čechoameričan Ivan Král, známý mj. spoluprací s Patti Smith. Basové kytary se chopil Marek Minárik, který zaskakoval za P.B.CH., věnujícího se sólovému projektu. Další změnou v sestavě oproti předchozím deskám byla i přítomnost hostující zpěvačky Lenky Dusilové. Na dosud vydaných dvou kompilačních albech skupiny byly jako hity z této desky vybrány písně Amerika, Vona říká jó, Sen a Ľaura (album Vše nejlepší 88–99 z roku 1999), k nimž pak další výběrové The Best of (2009) přidalo ještě písně Krev a r'n'r, Šťastnej chlap, Až tě potkám a Tereza.\n\n\n\n\n\nDne 18. března 1995 obdržela skupina za desku čtyři malé gramofonky, předávané v rámci cen Gramy 1994 Akademie populární hudby, a to v kategoriích album roku, skladba roku (Amerika), produkce (Ivan Král), zvuk (Milan Cimfe). Během speciálního vánočního dvoukoncertu v pražské Lucerně si 23. prosince 1996 skupina převzala tehdy nejvyšší možné ocenění prodejnosti, diamantovou desku za více než 100.000 prodaných kusů tohoto alba. Podle dobového tisku dokázala skupina tuto magickou hranici prolomit se všemi třemi svými prvními studiovými alby. Na 20. ročníku hudebních cen Anděl byla deska vyhlášena albem dvacetiletí.\n\nNa podporu prodeje alba vyrazila skupina krátce po jeho vydání nejprve na dvouapůlměsíční podzimní turné Černý kočky mokrý žáby Tour '94 čítající dvacet osm koncertů. Neustávající zájem o album a jeho stále se zvyšující prodej následně vedl k uspořádání prvního velkého turné skupiny po největších halách a amfiteátrech, nazvané Samsung Tour '95 (červen až srpen 1995).\n\nV roce 2013 vyšlo album v reedici na dvou LP.\n"}
{"id": "655098", "url": "https://cs.wikipedia.org/wiki?curid=655098", "title": "Rypáček", "text": "Rypáček\n\nPříjmení Rypáček (malý rypák) nosí více různých osobností:\n\n\n"}
{"id": "655100", "url": "https://cs.wikipedia.org/wiki?curid=655100", "title": "Matka (opera)", "text": "Matka (opera)\n\nMatka (opus 35) je čtvrttónová opera českého skladatele Aloise Háby na vlastní libreto.\n\nAlois Hába se od počátku 20. let 20. století intenzivně zabýval mikrotónovou hudbou, a to nejčastěji čtvrttónovou (bichromatickou). Důsledně pracoval nejen na teoretických základech včetně způsobů notového zápisu mikrotónové hudby (jeho první zásadní teoretickou prací jsou \"Harmonické zásady čtvrttónového systému\" z roku 1922), ale též na vývoji mikrotónových hudebních nástrojů (čtvrttónový klavír 1924, čtvrttónový klarinet 1925, čtvrttónové harmonium 1927) a především na kompozici různých hudebních žánrů. Většina jeho raných mikrotónových skladeb byla instrumentální (smyčcové kvartety č. 2, 3 a 4, třináct fantazií a suit pro čtvrttónový klavír), brzy však začal experimentovat i s vokálními útvary – jeho \"Suita ve čtvrttónové soustavě na citoslovce lidové písně pro mužský, ženský nebo smíšený sbor\" op. 13 (1922) je vůbec první vícehlasá vokální skladba v oboru mikrotónové hudby.\n\nAspirace prokázat oprávněnost a účinnost mikrotónového systému vedla Hábu k rozhodnutí složit v něm operu, tedy hudební útvar maximálně náročný po vokální i instrumentální stránce. Alois Hába si k opeře sám napsal prozaické libreto, které námětem i jazykem (nářečím) čerpá ze skladatelova rodného prostředí valašské vesnice.\n\nPartituru opery Hába dokončil v říjnu 1929. V té době již vyjednával o jejím divadelním uvedení, které bylo přirozeně náročné. Zdá se, že neusiloval o uvedení v Národním divadle, které se nalézalo ve složité situaci jak umělecky (protesty proti soudobé hudbě, zejména skandál s premiérou Bergova \"Vojcka\"), tak finančně (k 1. lednu 1930 jeho správu převzal stát). Místo toho chtěl využít své renomé v Německu a již v září 1929 jednal s intendantem Josefem Turnauem o uvedení v operním divadle ve Frankfurtu nad Mohanem. Tato jednání ztroskotala, na hudebních slavnostech pořádaných Mezinárodní společností pro novou hudbu v Lutychu v září 1930 však o Hábův projekt projevil zájem dirigent Hermann Scherchen, který se zasadil u ředitele Mnichovských hudebních slavností Fritze Büchtgera o zařazení \"Matky\" na program festivalu v roce 1931. Přestože hudebníci i zpěváci účinkovali na slavnostech bez honoráře, pouze s uhrazením výloh, znamenalo uvedení opery velké náklady (bylo např. třeba objednat u továren v Jiříkově a Kraslicích nové čtvrttónové nástroje). Částí peněz přispěly československé orgány (ministerstvo zahraničních věcí, ministerstvo financí, prezidentská kancelář), nejdůležitější byla záruka, kterou za případný deficit převzalo Musikkolegium Winterthur, přesněji jeho sponzoři bratři Hans a Werner Reinhardtové.\n\nPremiéru měla v německém překladu Viktora Josse (\"Die Mutter\") v Mnichově 17. května 1931, a to nikoli ve Státní opeře, ale na druhé mnichovské operní scéně, Staatstheater am Gärtnerplatz. Dirigoval Hermann Scherchen, ale hudební nastudování vedl Karel Ančerl; režíroval František Pujman, výpravu dodal František Zelenka, titulní roli zpívala Tiny Debüserová, sedláka Křena Max Maillie. Od původně plánované účasti sboru Pražské konzervatoře bylo upuštěno.\n\nPremiéra měla značný kritický úspěch, nicméně slavnosti skončily velkým deficitem, na kterém se náklady s uvedením Hábovy opery značně podílely. To vedlo mj. k ochlazení skladatelových vztahů s bratry Reinhardtovými. Řada divadel projevila zájem u pohostinské uvedení opery s mnichovským ansámblem (Hába jednal s operou ve Frankfurtu nad Mohanem, Zemským divadlem v Brně, Německým divadlem v Praze i s pražským rozhlasem), ale členové ad hoc sestaveného dobrovolnického souboru z Mnichova měli jiné závazky a ze všech plánů na reprízu sešlo.\n\nV originále byla poprvé provedena v pražské Velké opeře 5. května dne 23. května 1947 pod Ančerlovým vedením a v režii Jiřího Fiedlera. Jedinou další inscenaci připravilo pražské Národní divadlo a předvedlo ji roku 1964 (4. a 5. května) na festivalu Maggio musicale ve Florencii; při té příležitosti byla pořízena rovněž gramofonová nahrávka opery.\n\nLibreto ke své první opeře si Alois Hába napsal sám. Je – až na několik písní – v próze, a to ve skladatelově rodném valašském nářečí. Námět čerpá ze života prostého lidu na Valašsku, nejedná se ale o naturalistické vesnické drama ve stylu Foersterovy \"Evy\", Janáčkovy \"Její pastorkyně\" nebo Burianovy \"Maryši\". Vůbec zde chybí dramatický děj nebo situace ve vlastním smyslu, operu tvoří deset obrazů zachycujících s nestejně dlouhými odstupy prostý příběh ženy, která se vydala za vdovce, vychovala děti po jeho první ženě a přes veškeré potíže s chudou a početnou rodinou si prosadila své mateřské právo a přivedla na svět vlastní děti.\n\nSkladatelovým záměrem nebylo vyprávět jen lokální příběh, ale zobrazit na něm sociální a duchovní témata, která považoval za důležitá. Sociální problematika byla zvláště živou otázkou v umění 20. let 20. století a zabýval se jí i Hába. Na vybraném příkladu mohl rovněž nabídnout své vlastní řešení v duchu antroposofické teorie, kterou zastával: láskou a sociálním cítěním překonat sobectví a uměním docílit duchovní obrody lidstva. Ztělesněním této idey je titulní hrdinka \"Matky\" Marie, která svou láskou, pevnou vůlí a morálním přesvědčením „vítězí nad pudovostí, násilím, primitivismem a […] nakonec [...] i nad smrtí.“ (Vysloužil). Přitom je děj prost veškeré sentimentality, řeč postav není rétorická, naopak obsahem i formou vychází přímo ze skladatelových vlastních zážitků.\n\nAutorovým záměrem v této opeře nebylo jen složit hold rodnému kraji, ale současně vyjádřit a obhájit své hudební názory. Již ve svých teoretických pracích se pokoušel dokázat, že mikrotónová hudba není jen avantgardní intelektuální hříčkou, ale má kořeny v lidové muzikálnosti, jež se neomezuje na diatonickou soustavu (toto téma nadnesli též Béla Bartók a George Enescu). V \"Matce\" to je nejlépe ilustrováno na tradičních písňových formátech: kvartet plaček z 1. obrazu (vůbec nejoceňovanější místo opery, které také bylo jako první předmětem gramofonové nahrávky), Křenova píseň z 3. obrazu, svatební písně z 4. obrazu nebo ukolébavka z 6. obrazu. Ale stejně tak v recitativech je čtvrttónově reflektována reálná intonace valašského nářečí. Čtvrttónový systém se neuplatňuje jen v melodice, ať zpěvních nebo nástrojových hlasů, ale také v harmonii. Na základě svých dřívějších teoretických prací zde Hába využívá komplexních akordů, až osmnáctizvuků.\n\nI při odkazech na folklór však Hábova hudba nemá za úkol dokumentovat lidovou píseň a řeč, ale je stále razantně moderní a svébytná. Na druhé straně není ani pouhým experimentem: Oproti svým raným skladbám, ve kterých zkoumal možnosti a hranice mikrotónových systémů, zde Hába podle vlastních slov použil „čtvrttónovou diatoniku“, ve které je tradiční tónová řada spíše obohacována než rušena.\n\nOpera je velmi náročná na provedení, zejména pro zpěváky, neboť udržení čtvrttónové intonace po delší dobu je značně obtížné. Rovněž posluchač nezvyklý na mikrotónové intervaly je zprvu může pociťovat jako „falešné“. Dosavadní inscenace i nahrávka však potvrzují proveditelnost autorova záměru.\n\n\nSedlák Křen stojí se švagrovou u rakve své ženy. Nebožčina sestra vyčítá vdovci tvrdost a neukojenost. \"Nadřél ses na poli, ale ona chudák také, aj celý pořádek v domě mosela obstarat; a přecas jí žádnú noc nedál pokoja. Děcko šlo rok za rokem jedno po druhém!\" A i když byla Anka vysoce těhotná, honil ji do práce a ani pro doktora neposlal, když vysílená umírala. \"Tys ju zahubil!\" Křen se brání, že ji měl přece rád. Šest dětí mu zůstalo na krku. Jejich osud leží na srdci i švagrové: hned po smutku by se měl Křen znovu oženit, ale která ho bude chtít, s takovou pověstí a s tolika dětmi? \"Mosím hledat chudobnú.\"\n\nPřicházejí sousedé. Čtyři baby plačky notují žalozpěv (\"Oh, ty naša dobrá súsedko, ty milá Aničko\"). Poté přichází kněz s ministranty a modlí se u rakve. Všichni přítomní se řadí do pohřebního průvodu a s rakví odcházejí.\n(O rok později) Křen vaří snídani a dětem rozděluje úkoly. Cestou na pole se u něj zastavuje švagr. Pobaveně sleduje domácnost a připomíná vdovci, že rok smutku právě uplynul a že by si měl hledat hospodyni – však Křen chodí hrávat po muzikách a určitě při tom nějakou najde. Sedlák se svěřuje: skutečně už našel novou nevěstu z vedlejší vsi, chudobnou, ne už zcela mladou, ale pěknou, ráznou a zdravou. Co nevidět bude svatba.\n(Cesta lesem, o několik dní později) Křen si jde pro nevěstu. Po roce půstu se cítí jako omládlý: \"Šak su ešče zdravé chlapisko a mám chuť po ženskéj. Ej, to teplé tělo zaséj obejmút a stisknút!\". Za bujarého zpěvu pokračuje v cestě.\n(V domě u nevěsty, týž den večer) Svatební tanec a veselí. Na ženichovo vyzvání zpívá družba píseň o nevěstě (\"Maruša Macháňová, to byla děvčica vybíravá\"). Jak to, že ta, po které se ohlíželi všichni místní mládenci, se rozhodla pro přespolního vdovce? Ale i Maruša jim odpoví zpěvem (\"Mládenci z Lúček, éj vy mládenci z Lúček\"): \"všeci utřeli ste hubu\". Nakonec zazpívá svou píseň i ženich (\"Hleďte si ho vdovčisko, ej jaké dostál pěkné děvčisko\"), pak už ale svatebčany posílá pryč. Maruša se loučí s otcem, zmocňují se jí pochybnosti, zda si na gruntě se šesti dětmi bude vědět rady \"Nic si nepřipúščaj,\" chlácholí ji Křen.\n(Večer, po dvou letech) Maruša před spaním hovoří ke Křenovi. \"Ja sa ti tady dřu na děcka a ty mňa tělem využíváš.\" Ale ona by si přála mít vlastní děti. I doktora navštívila, aby jí potvrdil, že je plodná. Křenovi se sice zdá, že má už \"karhanů v chalupě\" dost, ale Maruša stojí na svém: \"Aj já chcu svoje právo, aj já mám cit jako každá jiná.\" A Křen se podvoluje.\n(Po deseti letech) Maruša kolébá své čtvrté novorozeně, Tonečka. Křenova švagrová a nyní Tonkova kmotra jí přináší posilnění do kouta. Předkládá dítěti pětikorunu, obrázek a vdoleček, po čem sáhne. Dítě se napřahuje po vdolečku, chtělo by tedy být hospodářem – ale jak, když je nejmladší z deseti na jednom gruntě. Ale Maruša se nebojí: \"kdo stvořil zajíčka, stvořil aj trávníček\". Kmotra ji varuje, aby se nepřepínala, ale Maruša si hodlá svého zdraví hledět, aby nezanechala své děti sirotky jako nebožka Křenova první žena.\n\nZe starších Křenových dcer Francka hledí na nový přírůstek do rodiny nevraživě: \"zas nový žráč na světě… už zas bude náš podíl menší\". Ale Nanka s ní nesouhlasí – však pracovitá žena si muže i bez podílu najde – a kárá Francku za to, že se k nevlastním sourozencům chová zle. Maruša zpívá dítěti ukolébavku (\"Hali hali halučký, můj Tonečku malučký\").\n(O den později) Marušiny odrostlejší děti dělají školní úkoly, Křen je ale žene na polní práce a Maruši vyčítá, že se mazlí s nemluvnětem. Ta se ale nedá: \"šak su také matka\". A když se dětem ve škole daří, můžou mít lepší práci než na poli nebo řemeslo. \"Ti starší měli beztoho tupú hlavu.\" Když ale sedlák děti přiměje k odchodu, ukáže se, proč sám přišel z pole za ženou: \"No Marušo, daj mi přeca, daj mi!\". Ta mu uhýbá, vždyť je ještě slabá po porodu; už pro ty děti si musí šetřit zdraví. Když na ni ale Křen vztáhne ruku, rázně se mu ubrání: \"Tu máš za nebožku, tu máš aj za mňa!... A hybaj aj ty do práce, šak ono ťa to tam už přejde.\" O samotě si však povzdechne; je těžké být ženou i matkou.\n(O tři dny později, dvě hodiny s půlnoci) Starší Křenovi synové Vincek a Francek si stěžují na chudobu, \"je nás moc a hospodářství malé\". Ale oba umí řemeslo, lépe bude, když po žních odejdou za vlastním životem. Maruša sama ve světnici: je celodenní prací unavena, ale ještě musí udělat nějaké správky. Pozoruje své spící děti. Zdali někdy pochopí, co je to láska mateřská? Možná odejdou a zapomenou. \"Bóže daj mi zdraví, daj mi síly a trpělivosti.\"\n(Příští den, pět hodin ráno) Křen budí děti, aby odvedly ještě nějakou práci na poli, než půjdou do školy. Francka vstává, Maruši (dceři) se nechce. Křen se hněvá, žena děti brání a muži radí, aby se místo vztekání raději sám pustil do práce.\n(O deset let později) Maruša a Křen sedí ve světnici sami. Podílu na otcovském statku zbylo každému z dětí málo, ale přece se jim špatně nevede. Starší synové odešli za štěstím do Ameriky; dcery se provdaly; Marušini synové vystudovali. Na statku jako jediná opora rodičům nakonec zůstal jen poslední Tonek, za dětství tak často odstrkovaný, a nyní právě on převezme grunt. Maruša si musela své děti vybojovat, ale teď se o ně nestrachuje: \"Víja, že nejsú na tom světe enom z mého těla, ale aj z méj boží duše, která si jich žádala.\" A Křen jí dává za pravdu: \"Dobře sa stalo, Marušo, dobře sa stalo.\"\n\n\n"}
{"id": "655104", "url": "https://cs.wikipedia.org/wiki?curid=655104", "title": "Meyers", "text": "Meyers\n\nPříjmení Meyers nosí více různých osobností:\n\n\n\n"}
{"id": "655111", "url": "https://cs.wikipedia.org/wiki?curid=655111", "title": "Evoluce a fylogeneze ptáků", "text": "Evoluce a fylogeneze ptáků\n\nEvoluce a fylogeneze ptáků je stále do značné míry nevyřešená, i když díky moderním postupům a řadě nových studií získáváme další a další kamínky do mozaiky. V tradiční taxonomii založené především na morfologii se objevila už v dřívější době řada trhlin. První revoluci přinesla pak Sibley-Ahlquistova systematika založená na DNA-DNA hybridizaci, která změnila pohled na řadu tradičně chápaných taxonů a vazeb. V dnešní době je i tento ucelený systém nedokonalý, s řadou chyb.\n\nMožný vznik ptáků z malých teropodních dinosaurů postuloval již britský přírodovědec Thomas Henry Huxley v 60. letech 19. století. Ve 20. letech 20. století však vlivné dílo \"The Origin of Birds\" od dánského badatele Gerharda Heilmanna znamenalo v tomto směru krok zpět - podle autora vznikli ptáci z blíže nespecifikovaných tekodontních plazů na počátku druhohor. K myšlence dinosauřího původu ptáků se pak věda vrátila opět až koncem 60. let pod vlivem tzv. Dinosauří renesance.\n\nVětšina modifikací ptačího těla je spojená s vývojem aktivního letu (opeření, palec proti ostatním prstům k sezení na větvích, hřeben na prsní kosti, pygostyl usnadňující manévrování). Všechny tyto znaky se vyvinuly během krátkého období asi 10 miliónů let ve spodní křídě. Adaptace k letu vedla poté k velkému rozšíření ptáků ve svrchní křídě, přičemž vznikly všechny současné řády. Fosilní nálezy z tohoto období jsou dosti vzácné, proto nemohly pomoci rozluštit vzájemný vztah mezi moderními řády. K tomu přispěly až molekulární výzkumy na konci 20. a začátku 21. století.\n\nVšechny moderní studie potvrdily rozdělení recentních ptáků do dvou hlavních skupin - Palaeognathae (česky nepřesně běžci) a Neognathae (letci). V rámci druhé skupiny je rovněž obecně přijímáno rozdělení na dva samostatné klady - Galloanserae (zahrnující hrabavé a vrubozobé) a Neoaves (všechny ostatní skupiny). Další dělení těchto skupin, především vnitřní uspořádání Neoaves, je předmětem probíhajících výzkumů.\n\nNa základě studií zahrnujících 7. intron beta-fibrinogenu bylo navrženo dělení Neoaves do dvou skupin - Metaves a Coronaves. Toto dělení však nemusí odrážet skutečnost. Mnoho taxonů, řazených mezi Metaves zahrnuje jen několik málo blízce příbuzných druhů - například trubači (Mesitornithidae), faetoni (Phaethontidae), stepokuři (Pteroclidae) nebo holubi a hrdličky (Columbiformes). Podobně stále není možné s jistotou zařadit hoacina (\"Opisthocomus\") - ač původně odkryt v Metaves, Hackett a spol. jej odhalili jako raného zástupce Coronaves.\n\nAnalýza jaderné DNA odhalila dobře vyhraněný klad vodních ptáků zahrnující veslonohé (Pelecaniformes), čápy a příbuzné (Ciconiiformes), trubkonosé (Procellariiformes), tučňáky (Sphenisciformes) a potáplice (Gaviiformes).\nBazálním kladem vodních ptáků (Pelecaniformes a spol.) je několik řádů stromových a zemních ptáků - turakové (Musophagiformes) a klad zahrnující jádro krátkokřídlých (Gruiformes), kukačky (Cuculiformes) a dropy (Otididae).\n\nSkupina bahňáků, racků a alek je sesterskou skupinou suchozemských ptáků (pěvci aj.). Nejnovější studie jaderné DNA vyvracejí dřívější předpoklad, že jde o bazální skupinu, z jejíchž předků vznikli všichni moderní ptáci.\n\nNejvětší klad - landbirds – zahrnuje pěvce a několik morfologicky značně odlišných skupin včetně šplhavců, dravců, sov, srostloprstých, papoušků, myšáků a trogonů. Sesterskou skupinou (nejbližšími příbuznými) pěvců jsou překvapivě papoušci (Psittaciformes) a sesterskou skupinou kladu pěvců a papoušků jsou sokolovití dravci (Falconiformes).\n\nAnalýzy jaderné i mitochondriální DNA ukázaly, že některé tradiční řády ptáků, tak jak byly dlouhodobě uznávány, jsou ve skutečnosti parafyletické, což znamená, že nezahrnují všechny potomky posledního společného předka zahrnutých taxonů.\n\nTinamy (Tinamiformes) byly obvykle považovány za sesterskou skupinu ostatních běžců, jsou ve skutečnosti jednou z několika skupin uvnitř tohoto uskupení, podle všeho sesterská skupina běžců australské oblasti (emu, kivi, kasuár), nebo - podle fylogenetické analýzy maximální úspornosti - nandu, který stejně jako tinamy žije v Jižní Americe. Tato fylogenetická hypotéza vyžaduje několik nezávislých ztrát letu: minimálně tři, spíše ovšem čtyři, jelikož vymřelí ptáci moa se na základě rozborů mitochondriální DNA zdají nejblíže příbuzní právě tinamám, a let tedy museli ztratit nezávisle na ostatních běžcích.\n\nDříve široce pojaté řády brodiví (Ciconiiformes) a vesonozí (Pelecaniformes) jsou ve skutečnosti vzájemně propletené. Na bázi kladu se nacházejí čápi (\"Ciconia\"), dále se pak skupina rozpadá do dvou kladů, z nichž jeden tvoří pelikáni (\"Pelecanus\") a ostatní brodiví (volavky a další), druhý klad pak tvoří ostatní veslonozí (anhingy, terejové, kormoráni a fregatky). Oba řády je tedy nutné pro přehlednost rozdělit do jednotlivých menších řádů. Faetoni (Phaethontidae) nejsou s těmito skupinami vůbec příbuzní, tvoří klad s šířeji pojatými měkkozobými (Columbiformes).\n\nDříve chápaní dravci (Falconiformes) ve skutečnosti zahrnují dvě nepříbuzné skupiny, což dokládá řada nových studií. První jsou dravci sokolovití (Falconiformes s. str.) a druhou dravci krahujcovití (nově Accipitriformes).\nUnikátní skupinou dravců jsou kondoři (Cathartidae), kteří jsou v některých starších studiích spojováni s čápy (Ciconiidae). Novější studie toto spojení nepotvrzují a řadí kondory do kladu suchozemských ptáků, obvykle do blízkosti krahujcovitých dravců (Accipitridae).\n\nŠiroce chápaný řád krátkokřídlí (Gruiformes) je ve skutečnosti polyfyletický, zahrnuje nejméně čtyři vyhraněné skupiny.\n\nLelci (Caprimulgiformes) v původním pojetí zahrnují mimo vlastní lelky jako samostatné čeledi gvačarovité (Steatornithidae), potuovité (Nyctibiidae) a lelkounovité (Podargiformes). Analýza jaderné DNA ukázala, že do této skupiny patří také svišťouni (Apodiformes), takže řád je v původním pojetí parafyletický. Řešením je rozdělení dřívějšího řádu na čtyři menší řády (včetně Steatornithiformes, Nyctibiiformes a Podargiformes).\n\nAnalýzy jaderné DNA ukázaly, že šplhavci (Piciformes) jsou součástí kladu srostloprstých (Coraciiformes), tento řád v širším pojetí je tedy parafyletický a je nutné jej rozdělit do menších řádů.\n\nSeriemy byly tradičně řazeny do řádu krátkokřídlí (Gruiformes), přestože byla již dříve zaznamenána konvergence s dravci (Accipitriformes). Analýza jaderné DNA ukázala, že seriemy patří do skupiny zemních ptáků do blízkosti kladu zahrnujícího pěvce, papoušky a sokolovité.\n\nSlunatec (\"Eurypyga\") a kagu (\"Rhynochetos\") jsou sesterskými rody, které je třeba řadit mimo jádro vlastních krátkokřídlých )Gruiformes).\n\nPerepelovití (Turnicidae) jsou podle současných výzkumů součástí řádu dlouhokřídlí (Charadriiformes).\n\nKurolové rodu \"Leptosomus\" jsou tradičně řazeni mezi srostloprsté (Coraciiformes), podle některých názorů byli spojováni i s dravci (Falconiformes). Novější analýzy řadí kuroly jako sesterský taxon ke kladu složenému ze skupiny (šplhavci + srostloprstí), Mayrem nazývané Picocoraciae, a trogonů (Trogoniformes).\n\nNásledující systém odráží nejnovější publikované poznatky o fylogenezi jednotlivých skupin ptáků.\n\n\n"}
{"id": "655113", "url": "https://cs.wikipedia.org/wiki?curid=655113", "title": "James Genus", "text": "James Genus\n\nJames Genus (* 20. ledna 1966, Hampton, Virginia) je americký jazzový baskytarista a kontrabasista. V současné době hraje v skupině \"Saturday Night Live Band\". \n\nNa kytaru hrál od šesti let, po té přešel na basu. Studoval na Virginia Commonwealth University 1983 - 1987 a přes léto hrál v \"Busch Gardens Williamsburg\". Po studiích se přestěhoval do New Yorku, kde začal spolupracovat s mnoha hráči na jazzových scénách.\n\nMezi umělce s kterými spolupracoval patří Horace Silver (1989), Roy Haynes, Don Pullen (1989-91), Nat Adderley (1990), Greg Osby a New York Voices (1990-91), Jon Faddis (1991), T.S. Monk (1991), Benny Golson (1991), Dave Kikoski (1991), Bob Berg (1991-96), Geoff Keeze (1992), Lee Konitz (1992), Michael Brecker (1992-96), Bob James (od roku 1994), Michel Camilo (od roku 1995), Elysian Fields (od roku 1995), Branford Marsalis (1996), Chick Corea (1996), Dave Douglas (1996), Uri Caine (1997), Global Theory (1997), Bill Evans (saxophonist) (2005) a Herbie Hancock (2008).\n"}
{"id": "655114", "url": "https://cs.wikipedia.org/wiki?curid=655114", "title": "Jo'aš Cidon", "text": "Jo'aš Cidon\n\nJo'aš Cidon ( יואש צידון, přezdíván Čato, צ'אטו, žil 28. listopadu 1926 - 8. července 2015) byl izraelský vojenský letec a politik, poslanec Knesetu za stranu Comet.\n\nNarodil se ve městě Focşani v Rumunsku. V roce 1941 přesídlil do dnešního Izraele. V letech 1944–1948 sloužil v židovských jednotkách Palmach, v letech 1945–1947 byl aktivní v organizování ilegální židovské imigrace (alija bet) z Kypru a Egypta. Během války za nezávislost velel konvojům do obleženého Jeruzaléma. Byl pak bojovým pilotem v izraelském letectvu, testovacím pilotem a leteckým instruktorem. Později řídil v letectvu oddělení zbraňových systémů a plánování. Z armády odešel roku 1966. Studoval na Hebrejské námořní škole na Technionu a na letecké škole v Francii. Působil v soukromém sektoru jako manažer, byl členem Mezinárodní asociace zkušebních pilotů.\n\nAngažoval se v kampani za prosazení přímé volby premiéra v Izraeli. Byl členem hnutí za Velký Izrael. V izraelském parlamentu zasedl po volbách v roce 1988, do nichž šel za stranu Comet. Stal se členem výboru pro imigraci a absorpci, výboru pro ústavu, právo a spravedlnost a výboru pro ekonomické záležitosti. Ve volbách v roce 1992 mandát neobhájil.\n\n"}
{"id": "655126", "url": "https://cs.wikipedia.org/wiki?curid=655126", "title": "Ja'ir Šprincak", "text": "Ja'ir Šprincak\n\nJa'ir Šprincak (: יאיר שפרינצק, žil 8. listopadu 1911 – 6. září 1999) byl izraelský chemik, politik a poslanec Knesetu za stranu Moledet.\n\nNarodil se v Tel Avivu. Vystudoval střední školu v Jeruzalému a chemii na Université Libre de Bruxelles. Působil pak jako výzkumník v ústavu organické chemie na Weizmannově institutu a profesor na Telavivské univerzitě. Předsedal veřejnému výboru na podporu odsolování mořské vody. Publikoval řadu odborných článků. Jeho otec Josef Šprincak byl sionistickým politikem a prvním předsedou Knesetu.\n\nByl členem hnutí za Velký Izrael, v jehož vedení zasedal. Působil v hnutí La'am a Techija, byl jedním ze zakladatelů strany Moledet. V izraelském parlamentu zasedl po volbách v roce 1988, do nichž šel za stranu Moledet. Stal se členem výboru pro imigraci a absorpci, výboru pro zahraniční záležitosti a obranu, výboru práce a sociálních věcí a výboru House Committee. Ve volbách v roce 1992 mandát neobhájil.\n\n"}
{"id": "655131", "url": "https://cs.wikipedia.org/wiki?curid=655131", "title": "Curtiss-Wright", "text": "Curtiss-Wright\n\nCurtiss-Wright Corporation je americká strojírenská společnost, zabývající se především výrobou různých komponentů. Firma vznikla roku 1929 sloučením 12 společností vlastněných leteckými výrobci Wright a Curtiss. V následujících letech uspěla s motory Wright Cyclone či stíhacími letouny Curtiss P-40 Warhawk.\n\nV roce 2013 zaměstnávala 10 000 zaměstnanců, obrat činil 2,54 miliardy dolarů. Akcie jsou obchodovány na newyorské burze.\n\n\n"}
{"id": "655132", "url": "https://cs.wikipedia.org/wiki?curid=655132", "title": "Muhammad as-Senussi", "text": "Muhammad as-Senussi\n\nSaíd Muhammad ar-Rida bin Saíd Hasan ar-Rida al-Mahdí as-Senussi (20. října 1962) je syn libyjského korunního prince Hasana Senúsího a korunní princezny Fawzíy. Narodil se v Tripolisu a libyjskými royalisty je považován za legitimního následníka libyjského trůnu a za hlavu dynastie Senussi. Společně s ním si částečný nárok činí jeho vzdálený příbuzný Idris al-Senussi.\n\nPlukovník Muammar Kaddáfí vedl vojenský převrat, při kterém 1. září 1969 došlo ke svržení krále Idríse I., prastrýce Muhammad as-Senussi, a jeho otce, korunního prince. Kaddáfí nechal zadržet královskou rodinu a držel ji v domácím vězení. Roku 1982 byl jejich dům a zařízení domu zničeny a rodina byla nucena se uchýlit do chýše na pláži. V roce 1988 jim bylo umožněno emigrovat do Spojeného království.\n\nMuhammad al-Senussi získal vzdělání v Británii. 18. června 1992 byl svým otcem, korunním princem, povolán k následnictví trůnu a k funkci hlavy rodu panovníků Libye.\n\nBěhem povstání v Libyi 2011 as-Senussi veřejně promluvil na podporu protestujících. Vyjádřil svou soustrast s \"hrdiny, kteří položili své životy, zabití brutálními Kaddáfího silami\" a vyzval mezinárodní společenství k \"okamžitému zastavení veškeré podpory diktátora.\" 24. února 2011 poskytl rozhovor televizi Al Jazeera English, ve kterém vyzval mezinárodní společenství, aby podpořilo odstavení Kaddáfího od moci a pomohlo tak zastavit stávající \"masakr\". Odmítl slova o občanské válce prohlášením: \"Libyjský lid a národ dokázaly, že stojí pospolu\". Na dotaz, jakou podobu by měla mít nová vláda, a zda by mohla být obnovena královská ústava z roku 1951, odpověděl, že takové otázky jsou \"předčasné a jsou to otázky, o kterých rozhodne Libyjský lid\", a dodal, že současnou prioritou je zastavení \"zabíjení nevinných lidí\". Na otázku ohledně jeho návratu do vlasti odpověděl: \"rodina Senussi se stále považuje za služebníka Libyjského národa.\"\n\nV srpnu 2011 prohlásil v rozhovoru pro německý týdeník Die Zeit, že je připraven sloužit své zemi, pokud si to její lid bude přát. „O tom, kdo po případném Kaddáfího pádu stane v čele země, musí rozhodnout její obyvatelé,“ uvedl a připomněl, že pro Libyi žádá demokratické uspořádání. O korunním princi spekulují někteří novináři jako o jedné z osob, které mají šanci promluvit do uspořádání nové Libye.\n\n\n\n"}
{"id": "655138", "url": "https://cs.wikipedia.org/wiki?curid=655138", "title": "Muhammad Míárí", "text": "Muhammad Míárí\n\nMuhammad Míárí (: מוחמד מיעארי, \"Muchamad Mi'ari\", : محمد ميعاري, narozen 12. dubna 1939) je izraelský právník, politik a bývalý poslanec Knesetu za stranu Progresivní kandidátka za mír.\n\nNarodil se v obci al-Birva. Vystudoval právo na Hebrejské univerzitě, získal osvědčení pro výkon profese právníka. Patří do komunity izraelských Arabů.\n\nV roce 1965 byl jedním ze zakladatelů hnutí al-Ard, roku 1984 spoluzakládal Progresivní kandidátku za mír. V izraelském parlamentu zasedl poprvé po volbách v roce 1984, do nichž šel za Progresivní kandidátku za mír. Stal se členem výboru pro záležitosti vnitra a životního prostředí. Ve volbách v roce 1988 mandát obhájil. Nastoupil pak jako člen do výboru pro vzdělávání a kulturu a výboru pro ekonomické záležitosti. Ve volbách v roce 1992 on ani jeho strana neuspěli. Počátkem 21. století se přidal k formaci Balad.\n\n"}
{"id": "655141", "url": "https://cs.wikipedia.org/wiki?curid=655141", "title": "Jan Adam Gallina", "text": "Jan Adam Gallina\n\nJan Adam Gallina, \"psán též\" Kalina, (13. prosince 1724 Cítoliby – 5. ledna 1773 Cítoliby) byl český hudební skladatel.\n\nRod Gallinů je nerozlučně spjat s historií lounského kraje. Jeho příslušníci působili jako kantoři, varhaníci, duchovní, lékaři i jako vrchnostenští úředníci. Jan Adam se narodil do bohaté rodiny. Jakkoliv je to nečekané, tak jeho otec, cítolibský kantor Martin Antonín Gallina (1682–1730), patřil k nejbohatším lidem v Lounech. V únoru 1721 vystavil tehdejší majitel cítolibského panství Karel Daniel Pachta pro Gallinu listinu, v níž vyslovil souhlas s jeho sňatkem s dcerou hejtmana panství Nový Hrad Marií Františkou Haubnerovou. Manželé ale měli rozdílné společenské postavení. Zatímco Gallina byl, jak se v listině výslovně konstatuje, poddaným, jeho snoubenka byla svobodná. Pachta podmínil souhlas se sňatkem ustanovením, že polovina v manželství narozených dětí bude svobodná; druhá polovina včetně novomanžela ale zůstane v cítolibském poddanství. Pět let po smrti Martina Antonína Galliny, v roce 1735, byl vyhotoven inventář jeho movitého i nemovitého majetku. Kromě domu zvaného Modrá hvězda na lounském náměstí mu patřila čtyři pole. Soupis obsahuje rovněž množství zlatých a stříbrných šperků a hudebních nástrojů. Celkově byla hodnota majetku odhadnuta na 1374 zlatých. Podělili se o něj vdova a čtyři nezletilí synové včetně Jana Adama. Majetkový vzestup citolibského kantora zřejmě souvisel s jeho sňatkem do bohaté rodiny, jinak lze jeho bohatství těžko vysvětlit. \n\nZákladní hudební vzdělání získal Jan Adam Gallina v rodině. Na citolibském zámku se stal hudebníkem a kuchyňským písařem. Majitel panství, hrabě Arnošt Karel Pachta, byl velký milovník hudby a do zámeckých služeb přijímal pouze ty, kteří měli nějaké hudební vzdělání. To se týkalo nejen úřednictva, ale i prostých sloužících všech řemesel. Takto se mu podařilo získat hudebníky, kteří vytvořili základ proslulé zámecké kapely a Cítolibské skladatelské školy.\n\nV zámeckých službách se Gallina stal žákem Václava Jana Kopřivy a po úmrtí kapelníka Jana Josefa Janouška (1717–1750) převzal řízení orchestru. Dosáhl titulu musicae director a aulae praefectus. Gallinovi tři bratři byli rovněž hudebníky. Jan Adam Gallina zemřel v Cítolibech v době epidemie skvrnitého tyfu.\n\nV archivu hraběte Jana Josefa Pachty se dochovalo pět symfonií raně klasicistního rázu a \"Aria in Dis\". Gallinovi je rovněž připisována anonymní \"Aria in C\" z cítolibského kůru. Skladby jsou dnes uloženy v Národním muzeu. \n\nO znovuzrození Gallinova díla, jakož i děl dalších skladatelů cítolibské školy, se zasloužil cítolibský rodák, hudební skladatel Zdeněk Šesták (*1925), který provedl jejich rekonstrukci a znovu je uvedl na koncertní pódia.\n\nNa antologii Musica antiqua Citolibensis, vydané v roce 2007 v Supraphonu pod č. kat. 3908-2, byla vydána tato Gallinova díla:\nObě jsou čtyřvěté a obsahují části Allegro, Andante, Menuetto a Presto.\n\n\n"}
{"id": "655142", "url": "https://cs.wikipedia.org/wiki?curid=655142", "title": "Harley-Davidson Club Praha", "text": "Harley-Davidson Club Praha\n\nHarley-Davidson Club Praha je nejstarším existujícím společenstvím vlastníků motocyklů Harley-Davidson na světě. Založen byl v roce 1928, neoficiální vznik je kladen do roku 1927.\n\nMyšlenka na založení klubu vznikla v roce 1927 na svatbě slavného motocyklového závodníka Bohumila Turka, který byl zároveň ředitelem firmy Tesárek, dovážející tehdy do Československa motocykly Harley-Davidson. K oltáři přijelo Turka doprovodit 60 jezdců na motocyklech H-D. Ti se v průběhu svatební hostiny shodli, že by se spolu rádi setkávali častěji. Tato idea – podpořená firmou Tesárek – se ujala a záhy byl založen Motoklub Harley-Davidson. Jeho členové se začali pravidelně scházet a pořádat společné vyjížďky. Brzy však vyvstal zásadní problém – pro formální nedostatky ve stanovách odmítlo ministerstvo vnitra Motoklub H-D zaregistrovat. Současně si členové klubu začali uvědomovat, že je jejich spolková činnost příliš svázána s komerčními aktivitami dovozce H-D, který klubu v podstatě využívá ke své propagaci. I tyto okolnosti vedly k zásadnímu přepracování stanov, které úřady následně bez výhrad zaregistrovaly. 25. února 1928 pak byl na Valné hromadě v hotelu Gráf na náměstí Petra Osvoboditele v Praze (dnešní I. P. Pavlova) oficiálně založen Harley Club Praha (HCP). Klub tedy uvádí jako rok svého založení datum úřední registrace, přestože vznikl už roku 1927.\n\nHCP se od počátku zaměřil na motosoutěže, cestování, pořádal školení v technice jízdy, přednášky o konstrukci motocyklu, společenské večery, vydával klubový magazín, spolupracoval s ostatními českými motokluby a zahraničními H-D kluby, se kterými pak podnikal soutěžní akce a vyjížďky. Specialitou se staly mototurnaje doplněné ukázkami motocyklové akrobacie. Pravidlem se stala čtvrteční společná setkání – tato tradice se zachovala dodnes. HCP začal jako první motoklub v Československu pořádat Zahájení motocyklové sezony společnou jízdou do Poděbrad – tato tradice byla přerušena v padesátých letech minulého století a obnovena v roce 1998. Roku 1929 HCP inicioval vytvoření Federace evropských Harley klubů. Tento záměr se však tehdy nepodařilo realizovat a k založení této instituce došlo až o 60 let později. Po prvním roce měl HCP 150 členů. Již tenkrát byly motocykly H-D poměrně drahým zbožím – za cenu jednoho motocyklu bylo možné pořídit např. malý domek. Tomu odpovídalo i složení klubu – většina členů pocházela z podnikatelských kruhů. HCP byl od svého založení až do vypuknutí druhé světové války největším a nejaktivnějším motoklubem na území ČSR. V tomto období klub na českém území přispěl k popularizaci značky H-D a motocyklů vůbec. Stroje H-D začala používat československá armáda, policie, finanční stráž a dokonce taxislužba.\n\nPo vyhlášení protektorátu v roce 1939 byla klubu zakázána činnost. Válka přinesla různá omezení, včetně distribuce benzínu, který byl přidělován pouze armádě, policii a zdravotnictví. Přesto se členové HCP nadále tajně scházeli po restauracích a na turistických výletech. Postupem času začaly okupační úřady zabavovat motorová vozidla pro potřeby armády. Proto členové HCP své stroje rozebírali, znepojízdňovali nebo schovávali. Přesto bylo za okupace mnoho motocyklů H-D zrekvírováno, což ve svém důsledku ovlivnilo i poválečnou skladbu klubu. Po osvobození a znovulegalizaci spolkové činnosti totiž zbylo v klubu pouhých 10 % předválečných členů.\n\nV roce 1945 došlo v HCP k organizačním změnám a byl přejmenován na Harley UNRRA Club. Nový název zohledňoval fakt, že po válce většina členů získala své motocykly ze skladů organizace UNRRA (Organizace pro pomoc válkou postiženým zemím) v Plzni. Touto institucí bylo v Československu prodáno přes 600 motocyklů H-D, většinou modelů WLA a WLC. Šlo převážně o stroje použité v bojích a pouze malé procento z nich byly nové motocykly. Klub postupně obnovoval své předválečné aktivity. Pořádal i společné motocyklové dovolené. Srazy, jak je známe z dneška, neexistovaly. Jezdilo se na tehdy populární jednodenní výlety, kterých se zúčastňovalo kolem stovky motocyklů. To však trvalo pouze do komunistického převratu v roce 1948.\n\nKlub musel z politických důvodů změnit název na dnešní Harley-Davidson Club Praha (H-DCP), protože zkratka UNRRA v jeho názvu příliš glorifikovala štědrou americkou poválečnou pomoc Československu, což bylo pro špatně hospodařící komunistický režim nepřijatelné. Obavy z tajné komunistické policie pak vedly klub k utlumení činnosti. V této ponuré době se členové klubu opět scházeli tajně po restauracích a na turistických výletech. Motocyklových vyjížděk bylo pomálu a když už se vyjelo, tak po malých skupinkách, aby to nebudilo nevítanou pozornost úřadů. Aby úřady klub nezakázaly, byl H-DC Praha v 50. letech minulého století donucen začlenit se do armádou kontrolované organizace Svazarm. Zde byl H-DCP více na očích a pod kontrolou úřadů. Politická atmosféra v zemi se začala uvolňovat až počátkem 60. let.\n\nV roce 1964 se v Seči u Chrudimi klubu podařilo uspořádat první National rally po vzoru západních H-D klubů. První mezinárodní sraz byl úřady povolen až v r. 1967. Uskutečnil se v Anníně na Šumavě a navštívilo ho mnoho jezdců ze Západní Evropy. Členové H-DCP tak měli poprvé možnost na vlastní oči spatřit poválečné modely H-D včetně legendární Electra Glide. Perličkou je, že tuto akci osobně navštívil – byť omylem – tehdejší prezident republiky Antonín Novotný. V roce 1968, tentokrát po vpádu ruských okupačních vojsk, byla opět činnost klubu minimalizována. Členové byli sledováni tajnou policií StB a na klubových srazech pak pod nátlakem Svazarmu docházelo k absurdním aktivitám, jako házení gumovým granátem, střílení na terč apod. V celé této éře poznamenané nedostatkem náhradních dílů, zákazy, rozehnanými srazy a dalšími nepříjemnostmi se přesto podařilo udržet klub při životě.\n\nPo pádu komunistické diktatury v roce 1989 H-DC Praha ze Svazarmu bez meškání vystoupil. Odolal pokušení nadále se sdružovat pod „ochrannými křídly“ jiných zastřešujících organizací a vydal se samostatnou cestou. Díky novým společenským poměrům začal rozvíjet svou činnost, navazovat užší kontakty s ostatními evropskými H-D kluby a budovat svůj novodobý image. V současnosti H-DCP pořádá tři velké motosrazy ročně – na jaře První míli, v létě Czech Rally a na podzim Poslední míli. Tyto akce dosáhly takové obliby a povědomí, že název „Míle“ postupně pro své srazy převzaly i ostatní české kluby sdružující majitele H-D. Dále klub pořádá dvě velké vyjížďky – v březnu 1. jarní a 28. října podzimní. Mezi „nemotocyklové“ klubové akce patří prosincová Mikulášská party, silvestrovská výprava do pražské zoo za orlem bělohlavým, jehož je H-DCP hrdým sponzorem. Příležitostně se účastní se svou expozicí březnových veletrhů Motocykl. Klub rovněž spoluorganizuje dubnové Zahájení motosezony jízdou Praha–Poděbrady – renomovanou akci s velkou účastí (v roce 2010 téměř 5000 motocyklů) a květnovou Bikerskou mši. Samozřejmě podporuje výpravy svých členů na akce jiných klubů. H-DC Praha však má i další příležitostné aktivity – např. v roce 2003 spolupracoval s Národním technickým muzeem na přípravě významné výroční výstavy 100 let H-D.\n\nV r. 1993 se H-DCP stal členem prestižní Federace evropských H-DC. Členství v této organizaci umožnilo v roce 2003 uskutečnit dosud největší H-D sraz v české historii – Super Rally. Jde o největší evropský megasraz H-D, pořádaný jednou ročně v zemi zvoleného pořadatelského klubu. H-DC Praha byl vybrán z mnoha zájemců a jako vůbec první H-DC ze zemí bývalého „východního bloku“. Super Rally v roce 2003 byla mimořádně sledovanou událostí, protože se konala v roce 100. výročí založení továrny Harley-Davidson a 75. výročí založení H-DC Praha. Náročné přípravy trvaly téměř tři roky. S tak gigantickou akcí neměl dosud H-DCP žádné zkušenosti a ani podmínky v české ekonomice a službách tehdy nedosahovaly standardů a možností obvyklých v ekonomicky vyspělejších západních zemích. Sraz se však vydařil, trval 6 dní a pořadatelsky ho zajišťovalo několik set lidí – členové klubu, jejich rodinní příslušníci, přátelé i členové jiných motoklubů. Na Super Rally do Českých Budějovic přijelo z celé Evropy a dalších kontinentů 9000 návštěvníků na 7000 strojích.\n\nV roce 2008 se H-DC Praha dočkal svých osmdesátin. Na oslavu tohoto výročí uspořádal velký mezinárodní motosraz s bohatým programem ve Skochovicích u Vraného nad Vltavou, jehož se zúčastnilo 1200 návštěvníků na 800 motocyklech. V současnosti má H-DCP na 300 členů a ve srovnání s ostatními evropskými H-D kluby se řadí mezi středně velké. Strojový park členů H-DCP zabírá široké spektrum – od vyloženě historických kousků po nejnovější modely. H-DC Praha nesdružuje jen jezdce z metropole, má členy ze všech koutů republiky a dokonce i ze zahraničí, např. z Německa, Rakouska, Švýcarska, Belgie, Polska, ale třeba i z USA. V klubu vládne takřka rodinná atmosféra, pramenící z faktu, že zhruba dvě třetiny členů už spolu jezdí 20 let a více. V duchu tradic se klub pravidelně schází každý první čtvrtek v měsíci. Přes snahy o likvidaci klubu v totalitních dobách se nikdy nepodařilo jeho činnost zcela zadusit. A protože v roce 1978 zanikl H-DC San Francisco – do té doby nejstarší H-D klub – převzal H-DC Praha jeho prvenství a je tak nejstarším H-D klubem na světě.\nV roce 2018, tedy na své devadesáté narozeniny se H-DC Praha spolupodílel na oslavách 115 let firmy Harley-Davidson. Celosvětově byly dvě hlavní oslavy, které se konaly v sídle firmy v Milwaukee a v Praze. Na tuto akci která se konala na Holešovickém výstavišti do Prahy dorazilo přes 110000 lidí na 67500 Motocyklech. Dorazili i potomci zakladatelů Bill Davidson se sestrou Karen Davidson a na pražské oslavě oficiálně předali zástupcům H-DC Praha Certifikát kterým uznávají H-DC Praha jakožto nejstarší existující Klub jejich značky na světě.\n\n"}
{"id": "655146", "url": "https://cs.wikipedia.org/wiki?curid=655146", "title": "Seznam olympijských medailistů v boxu – váha lehká muší", "text": "Seznam olympijských medailistů v boxu – váha lehká muší\n\nTato stránka je seznamem olympijských medailistů v boxu v kategorii lehké muší váhy.\n"}
{"id": "655150", "url": "https://cs.wikipedia.org/wiki?curid=655150", "title": "Seznam olympijských medailistů v boxu – váha muší", "text": "Seznam olympijských medailistů v boxu – váha muší\n\nTato stránka je seznamem olympijských medailistů v boxu v kategorii muší váhy.\n"}
{"id": "655152", "url": "https://cs.wikipedia.org/wiki?curid=655152", "title": "Kaíd Sibsí", "text": "Kaíd Sibsí\n\nKaíd Sibsí (, \"Al-Bádží Qáid as-Sabsí\", DMG al-Bāǧī Qāʾid as-Sabsī, přepis francouzsky \"Béji Caïd Essebsi\", případně \"el Sabsi\"; 29. listopadu 1926, Sidi Bou Said, Tunisko – 25. července 2019, Tunis) byl tuniský právník, politik a prezident. \n\nDne 27. února 2011 byl jmenován premiérem Tuniska. Po parlamentních volbách ho 24. prosince 2012 nahradil Hamadi Jebali. 22. prosince 2014 byl zvolen prezidentem Tuniska. \n\nNarodil se v Sídí Bu Saíd v rodině zemědělce. Byl ženatý, měl dva syny a dvě dcery.\n\nPo studiích na právnické fakultě v Paříži se stal v roce 1952 právníkem v Tunisu. V roce 1956, kdy země získala nezávislost, se jako poradce připojil k premiérovi Habíbu Burgibovi, budoucímu prvnímu prezidentovi.\n\nV letech 1957–1971 zastával různé funkce jako ředitel regionální správy, generální ředitel úřadu Národní bezpečnosti, ministr vnitra (od 5. července 1965 do 8. září 1969) a ministr obrany (od 7. listopadu 1969 do 12. června 1970). Poté byl velvyslancem v Paříži. V říjnu 1971 a lednu 1972 vystoupil s názorem, že by v Tunisku měla být větší demokracie, a následně odstoupil z funkce. Do Tunisu se vrátil v dubnu 1981.\n\nNastoupil do vlády premiéra Muhammada Mzálího jako ministr zahraničních věcí a resort spravoval do června 1986. V roce 1987 byl jmenován velvyslancem v Východním Německu. Mezi roky 1990 a 1991 byl předsedou Poslanecké sněmovny. Dne 27. února 2011 se stal po Muhammadu Ghannúším novým tuniským premiérem. Dne 22. prosince 2014 byl zvolen tuniským prezidentem.\n\n"}
{"id": "655155", "url": "https://cs.wikipedia.org/wiki?curid=655155", "title": "Okres Mława", "text": "Okres Mława\n\nOkres Mława (polsky \"Powiat mławski\") je okres v polském Mazovském vojvodství. Rozlohu má 1182,3 km² a v roce 2005 zde žilo 73 438 obyvatel. Sídlem správy okresu je město Mława.\n\nMěstská:\n\nVesnické:\n"}
{"id": "655176", "url": "https://cs.wikipedia.org/wiki?curid=655176", "title": "Achdut lema'an ha-šalom ve-ha-alija", "text": "Achdut lema'an ha-šalom ve-ha-alija\n\nAchdut lema'an ha-šalom ve-ha-alija (: ; doslova „Jednota pro mír a přistěhovalectví“) byla izraelská politická strana založená roku 1990.\n\nStrana vznikla roku 1990 během funkčního období dvanáctého Knesetu zvoleného ve volbách roku 1988, když se poslanec Efrajim Gur odtrhl od své mateřské strany Ma'arach. Vytvořil pak vlastní politickou formaci, která se zapojila do vlády Jicchaka Šamira, jež vznikla 11. června 1990. Gur ve vládě získal funkci náměstka ministra komunikací (v roce 1990) a náměstka ministra dopravy (1990–1992).\n\nKe konci volebního období Gur sloučil svou frakci z Likudem a strana přestala existoval jako samostatná formace. Za Likud pak byl Gur ve volbách roku 1992 zvolen do Knesetu. Později ale Gur vytvořil opětovně vlastní politickou platformu nazvanou \"Jednota pro přistěhovalectví\" (, Achdut lema'an ha-Alija), s níž kandidoval ve volbách roku 1996. Získala 22 741 hlasů a nedosáhla na vstup do Knesetu. Později přestala tato strana fungovat.\n\n"}
{"id": "655180", "url": "https://cs.wikipedia.org/wiki?curid=655180", "title": "Morija (politická strana)", "text": "Morija (politická strana)\n\nMorija (: מוריה; podle jednoho z názvů pro Chrámovou horu v Jeruzalémě) byla izraelská politická strana založená roku 1990.\n\nStrana vznikla 25. prosince 1990 během funkčního období dvanáctého Knesetu zvoleného ve volbách roku 1988, když se poslanec Jicchak Perec odtrhl od své mateřské strany Šas. Vytvořil pak vlastní politickou formaci, která zůstala členem vlády Jicchaka Šamira a Perec si v ní udržel post ministra absorpce imigrantů. Strana přestala existovat před volbami roku 1992, v nichž Perec kandidoval za Sjednocený judaismus Tóry. Získal mandát, ale po třech dnech se jej vzdal.\n\n"}
{"id": "655182", "url": "https://cs.wikipedia.org/wiki?curid=655182", "title": "Tim Pawlenty", "text": "Tim Pawlenty\n\nTimothy James \"Tim\" Pawlenty (* 27. listopadu 1960) je americký republikánský politik, bývalý guvernér státu Minnesota. Guvernérem byl zvolen v roce 2002 a svůj mandát obhájil v roce 2006. V roce 2010 již nekandidoval. V roce 2011 ohlásil kandidaturu v republikánských primárkách pro prezidentské volby v roce 2012, ale již v srpnu 2011 ji, ještě před začátkem primárek, vzdal.\n\n"}
{"id": "655184", "url": "https://cs.wikipedia.org/wiki?curid=655184", "title": "Ge'ulat Jisra'el", "text": "Ge'ulat Jisra'el\n\nGe'ulat Jisra'el (: גאולת ישראל; doslova \"Spása Izraele\") byla izraelská politická strana založená roku 1990.\n\nStrana vznikla 25. prosince 1990 během funkčního období dvanáctého Knesetu zvoleného ve volbách roku 1988, když se poslanec Eli'ezer Mizrachi odtrhl od své mateřské strany Agudat Jisra'el. Vytvořil pak vlastní politickou formaci, která zůstala členem vlády Jicchaka Šamira a Mizrachi si v ní udržel post náměstka ministra zdravotnictví.\n\nStrana kandidovala ve volbách roku 1992, ale získala jen 12 851 hlasů (0,5 %) a nedosáhla tak na zisk mandátu. Strana poté přestala fungovat.\n\n"}
{"id": "655190", "url": "https://cs.wikipedia.org/wiki?curid=655190", "title": "Stínohra (Star Trek: Stanice Deep Space Nine)", "text": "Stínohra (Star Trek: Stanice Deep Space Nine)\n\n„Stínohra“ (v originále „Shadowplay“; v původním českém překladu „Stínová hra“) je v pořadí šestnáctá epizoda druhé sezóny seriálu \"\".\n\nPři pátrání po zdroji omikronového záření v Gamma kvadrantu nacházejí Jadzia a Odo kolonii na obyvatelné planetě. Zdrojem záření je antihmotový generátor v malé vesnici, ze které bez vysvětlení mizí její obyvatelé. Odo prokáže, že on ani Jadzia s tím nemají nic společného, a nabízí pomoc při vyšetřování. Vyjde najevo, že nikdo z vesničanů nikdy neopustil údolí. Při jeho zkoumání náhle zmizí skener, který Jadzia dostala ve vesnici. Vychází najevo, že celá ves i její obyvatelé jsou hologramy a že zařízení, které je vytváří, má poruchu. Vesničané opatrně přijmou hypotézu, že jsou hologramy, a souhlasí s tím, aby se Jadzia pokusila projektor opravit. Teorie se ukazuje správnou, protože po vypnutí holografického projektoru mizí vesničané a poté i celá vesnice. Překvapivě však zůstala jedna osoba: nejstarší muž kolonie jménem Rurigan. Odovi a Jadzii vysvětlí, že sem před 30 roky uprchl z planety Yadera I, kterou dobyly jednotky Dominionu, a stvořil vesnici i její obyvatele. Oprava dopadne dobře a projektor obnoví i pohřešované osoby. Že Rurigan není hologram, Odo a Jadzia na jeho přání neprozradí.\n\nNa stanici začíná Jake Sisko po naléhání otce pracovat pod O'Brienem, protože si Benjamin přeje, aby se v budoucnu přihlásil na Akademii Hvězdné flotily. Jake ale chce jít vlastní cestou a povzbuzen O'Brienem to otci přizná. Komandér souhlasí, že si jeho syn musí zvolit vlastní cestu, ale prozatím zůstane u O'Briena.\n\nPři Odově nepřítomnosti je šéfem bezpečnosti dočasně jmenována major Kira. Na stanici Deep Space Nine však neočekávaně přiletí vedek Bareil. Oficiálním důvodem návštěvy je pomoc při vyšetřování krádeže klenotů na Cardassii V, ale ve skutečnosti je hlavním motivem setkání s Kirou. Dochází k jejich sblížení, ale i tak stihne Kira zatknout Quarkova bratrance Kona za loupež klenotů.\n"}
{"id": "655215", "url": "https://cs.wikipedia.org/wiki?curid=655215", "title": "Jan Němec (spisovatel)", "text": "Jan Němec (spisovatel)\n\nJan Němec (* 21. června 1981, Brno) je český spisovatel.\nStudoval sociologii a religionistiku na Masarykově univerzitě a také divadelní dramaturgii na Janáčkově akademii múzických umění. Pracuje jako redaktor časopisu a nakladatelství \"Host,\" pravidelně přispívá do týdeníku \"Respekt\". Je dramaturgem literárního pořadu \"U zavěšené knihy\" na ČT art. Od roku 2014 je předsedou nově vzniklé Asociace spisovatelů.\n\nJe synem spisovatele Ludvíka Němce.\n\nDebutoval sbírkou poezie \"První život \"(2007). Za svou prozaickou prvotinu, soubor povídek \"Hra pro čtyři ruce \"(2009) byl v roce 2010 nominován na Cenu Jiřího Ortena. Podtitul \"Málem milostné povídky\" ukazuje na téma většiny z nich - problematické milostné vztahy, tím či oním způsobem nenaplněné. \n\nV roce 2013 vydal rozsáhlý román \"Dějiny světla\", beletrizovaný životopis českého fotografa Františka Drtikola, který se celosvětově proslavil zejména svými akty. Němec zde v nezvyklé du-formě vypráví jeho život od dětství až po stáří. Název románu odkazuje k tomu, že světlo bylo ústředním symbolem Drtikolova života, provázelo ho nejdříve jako fotografa a posléze jako duchovního učitele. \n\nJan Němec za tento čtenáři i kritikou ceněný román obdržel cenu Česká kniha, Cenu Evropské unie za literaturu a byl nominován na Magnesii Literu v kategorii próza i Cenu Josefa Škvoreckého. Podle románu by měl vzniknout i film.\n\nSpolečně s generačně spřízněnými spisovatelkami Janou Šrámkovou a Ivanou Myškovou publikoval v \"Respektu\" polemický text \"12 odstavců o próze\", v němž se vymezili vůči některým mechanismům soudobého literárního provozu. Text vzbudil řadu souhlasných i odmítavých reakcí. \n\nJan Němec je v současné době předsedou Asociace spisovatelů. \n\n\n\n"}
{"id": "655220", "url": "https://cs.wikipedia.org/wiki?curid=655220", "title": "Zdeněk Kárník", "text": "Zdeněk Kárník\n\nZdeněk Kárník (25. června 1931, Dobré u Dobrušky – 30. září 2011 Praha) byl český historik a pedagog.\n\nNarodil se v rodině východočeského obchodníka Františka Kárníka. V mládí jej ovlivnil mj. starší bratr František, předčasně zemřelý v osmatřiceti letech, asistent a později docent Vysoké školy politických a hospodářských věd (v oborech politologických, státoprávních a ekonomických), silně vlastenecky orientovaný a za války podporující protinacistický odboj. Zdeněk Kárník vystudoval Reálné gymnázium F. M. Pelcla v Rychnově nad Kněžnou a od roku 1950 Fakultu společenských nauk Vysoké školy politických a hospodářských věd v Praze, od roku 1952 sloučené s Filozoficko-historickou fakultou Univerzity Karlovy, od roku 1954 na témže ústavu vyučoval, v roce 1965 se stal docentem moderních československých dějin.\n\nRoku 1968 se angažoval v obrodném procesu na fakultě i mimo ni, po rozpuštění tamní stranické organizace se odmítl znovu do komunistické strany přihlásit a žádat o přijetí. V roce 1969 musel z politických důvodů ukončit pedagogickou činnost na vysoké škole, o rok později byl donucen fakultu opustit; vrátit se mohl roku 1990 (vedoucí semináře sociálních dějin na Ústavu pro hospodářské a sociální dějiny). 1970–90 pracoval ve Středisku státní památkové péče Středočeského kraje. Řadě dalších perzekvovaných historiků pomohl z pozice referenta k obživě zadáváním odborných úkolů pod svými či cizími jmény. Publi­koval v samizdatu (redaktor samizdatového \"Historického sborníku\", vycházel 1978-1989, Zdeňku Kárníkovi to přineslo mj. i zájem ze strany Státní bezpečnosti) nebo pod cizími jmé­ny (Jan Galandauer, Eva Myšková, František Hartman, Karel Zubatý, Jiří Kolda). Působil na Univerzitě Karlově v Praze, Akademii věd České republiky a rovněž na vysokých školách v rodném regionu, Vysoké škole pedagogické v Hradci Králové, Fakultě humanitních studií, později Filozofické fakultě Univerzity Hradec Králové. V letech 1968–1969 a 1990–1992 byl členem rehabilitační komise FF UK, 1989–1990 zastával post předsedy obnovujícího se Historického klubu, 1993 byl hostujícím profesorem Ruhr-Universität Bochum, 1998 na studijním pobytu ve Vídni. V letech 1956–1969 byl členem KSČ (vystoupil, 1970 zbaven členství). Mezi své zájmy počítá lyžování, turistiku a poslech vážné hudby. Celoživotní přátelství jej pojilo s historikem Vladimírem Kašíkem. Zemřel 30. září 2011.\n\nOrientoval se nejdříve na dějiny dělnického hnutí a socialistických stran (příznačně před rokem založení KSČ 1921), později svůj záběr rozšířil na dějiny První a Druhé republiky v návaznosti na období existence Rakouska-Uherska: \"Socialisté na rozcestí: Habsburk, Masaryk či Šmeral?\" (1968, rozš. 1996), \"České země v éře První republiky (1918–1938)\", I–III (2000-2003), \"Malé dějiny československé (1867–1939)\" (2007). Profesionální krédo prof. Kárníka zní: \"Dobrat se příčin jevu bez ohledu na cizí i vlastní předchozí přesvědčení či názor.\"\n\nV habilitační práci \"První pokusy o založeními komunistické strany v Čechách\" se zabýval radikálními levicovými uskupeními, především anarchisty a anarchokomunisty. Stěžejní dílo o \"socialistech na rozcestí\" detailně zkoumá vývoj politiky sociálních demokratů v Čechách za první světové války v politickém kontextu českém, rakousko-uherském i zahraničněpolitickém na křižovatce trefně vymezené třemi jmény v názvu. Rozsáhlá trilogie o první republice přináší všestrannou analýzu a popis politického, hospodářského, demografického, sociálního, ale i kulturního či vědeckého vývoje v meziválečném období. Kniha je vybavena obrazovým materiálem a tabulkami, ve třetím díle je podrobně rozpracováno tragické období cesty k Mnichovu. Kniha přihlíží i k vývoji na Slovensku a Podkarpatské Rusi. Následná (opět rozsáhlá) práce se skromným titulem \"Malé dějiny československé (1867–1939)\" přistupuje k tématu z nových pozic: zásadní je již samotné časové vymezení, naznačující, že autor zkoumá jak předehru vzniku prvního československého státu v závěrečném období existence habsburské monarchie, tak epilog v podobě druhé republiky. Výklad směřuje více k poloze populárně-naučné, místy však ještě hlouběji rozpracovával témata, která přinesla \"trilogie\"; větší pozornost je pak věnována Slovensku. Ve srovnání s \"trilogií\" podstatně navyšuje obrazový doprovod, texty k ilustracím jsou pak zpracovány do podoby rozsáhlejších vysvětlení.\n\nVýznamná byla i jeho činnost ediční: Karel Kazbunda, \"Otázka česko-německá v předvečer Velké války\" (1995), \"Bolševismus, komunismus a radikální socialismus v Československu\", I–V (2003–2005), \"K novověkým sociálním dějinám českých zemí\", I–IV (1998–2001) aj. Je rovněž autorem řady článků, statí a 2 knih pro děti o partě kluků z okolí hradu Handštejna v době druhé světové války.\n\nPřispíval do periodik \"Památkářské práce\", \"Acta Oeconomica Pragensia\", \"Historický obzor\", \"Východočeské listy historické\", \"Acta historica et museologica Universitatis Silesianae Opaviensis\" aj., tematické encyklopedie Larousse, řady sborníků, publikací památkářského charakteru.\n\n\n\n\n\n\n"}
{"id": "655222", "url": "https://cs.wikipedia.org/wiki?curid=655222", "title": "Jan Němec (rozcestník)", "text": "Jan Němec (rozcestník)\n\nJan Němec může být:\n\n"}
{"id": "655223", "url": "https://cs.wikipedia.org/wiki?curid=655223", "title": "Černí panteři (Izrael)", "text": "Černí panteři (Izrael)\n\nČerní panteři (: הפנתרים השחורים; \"ha-Panterim ha-Šchorim\") bylo izraelské sociální hnutí a politická strana zaměřená na obhajobu zájmů orientálních (mizrachi) Židů. Název vznikl v roce 1971, když do Izraele přijela Angela Davisová, jedna z členek hnutí Černých panterů, kteří zastupovali zájmy Afroameričanů z USA. Izraelec Sa'adia Marci'ano se tímto názvem inspiroval. Někdy ovšem bývá pro odlišení od amerického vzoru označováno jako \"Izraelští Černí panteři\".\n\nHnutí se zformovalo počátkem roku 1971 v jeruzalémské čtvrti Musrara v reakci na pociťovanou diskriminaci orientálních Židů ze strany většinové společnosti, v níž dominovali aškenázové. Černí panteři tuto diskriminaci vnímali zejména na příkladu rozdílného zacházení mezi židovskými imigranty aškénázského původu (například ze Sovětského svazu) a Židy orientálního původu (z arabských zemí)\n\nZačátkem března 1971 nepovolila izraelská policie konání demonstrace Černých panterů. Demonstrace se ale konala i bez povolení a hnutí rychle získávalo základnu svých stoupenců a pozornost médií. 18. května 1971 (takzvaná \"Noc panterů\") se na náměstí Kikar Cijon (\"Sijónské náměstí\") v centru západního Jeruzaléma sešlo 5-7 tisíc stoupenců Černých panterů. Jedním z požadavků demonstrantů bylo přejmenovat náměstí na Kikar Jahdut ha-Mizrach (\"Náměstí východního Židovstva\"). Opět šlo o nepovolenou demonstraci. Policie proti účastníkům akce zasáhla, dav odpověděl kameny a Molotovými koktejly. Došlo k četným zraněním na obou stranách, 20 lidí bylo hospitalizováno, 74 protestujících zatčeno. Ještě před touto akcí se se zástupci Černých panterů sešla tehdejší izraelská premiéra Golda Meirová, která ale jeho členy označila za „nepříliš milé lidi“. Považovala je za narušitele veřejného pořádku a odmítala uznat, že by šlo o relevantní sociální hnutí. Po násilných protestech 18. května vláda ale ustavila zvláštní výbor za účelem přezkoumání problematiky Černých panterů. Výbor zjistil, že v izraelské společnosti skutečně existuje na mnoha úrovních diskriminace. Došlo proto k navýšení rozpočtů mnoha sociálních programů. Jomkipurská válka roku 1973 ale změnila priority vlády a přesunula finance opět do sféry obrany státu.\n\nV té době už ale hnutí Černých panterů pronikalo i do politiky. Černí panteři kandidovali ve volbách roku 1973. Kvůli vnitřním sporům ale získali jen 13 332 hlasů (0,9 %) a nedosáhli na mandát. Ve volbách roku 1977 se zapojili do levicové kandidátní listiny Chadaš, za níž kandidoval Černý panter Charlie Biton a byl zvolen. Za Chadaš pak obhájil mandát i ve volbách roku 1981, volbách roku 1984 a volbách roku 1988. V roce 1990 Biton opustil poslanecký klub Chadaš, nějakou dobu působil jako nezařazený poslanec a pak ustavil vlastní jednočlennou frakci nazvanou Černí panteři. Ta existovala jen do roku 1992. Ve volbách roku 1992 Biton kandidoval za stranu ha-Tikva, ale mandát nezískal. Další členové Černých panterů ze od 70. let 20. století zapojili do činnosti jiných politických formací, definovaných kulturně, jako Šas nebo Tami. Jeden ze zakladatelů Černých panterů Re'uven Aberdžel zasedá ve vedení organizace ha-Kešet ha-Demokratit ha-Mizrachit, která zastupuje zájmy orientálních Židů.\n\n"}
{"id": "655238", "url": "https://cs.wikipedia.org/wiki?curid=655238", "title": "Íránské námořnictvo", "text": "Íránské námořnictvo\n\nÍránské námořnictvo ( ) jsou nejmenší složkou íránských ozbrojených sil. Jejich hlavním úkolem je pobřežní ochrana Íránu.\n\nPřed rokem 1971 bylo íránské námořnictvo vybaveno hlavně americkými a britskými bojovými plavidly, jako jsou torpédoborce, fregaty a vznášedla V roce 1971 íránský šáh plánoval nákupem nových plavidel rozšířit svůj vliv do Indického oceánu, ale v tom mu zabránil nedostatek finančních prostředků a islámská revoluce v roce 1979.\n\nDo poválečného období vstoupil Írán se skromnou flotilou tvořenou třemi hlídkovými čluny postavených v roce 1931. Dále s motorovými čluny postavenými v roce 1935 a sloužícími do roku 1972. Všechna tato plavidla byla původem z Itálie. Tyto čluny byly vybaveny 47mm kanónem Škoda a jedním kulometem.\n\nPočátkem 60. let zakoupil íránský šáh první torpédoborec třídy \"Battle\" typu 1942 rozestavěný ještě za druhé světové války. Torpédoborec byl vybaven čtyřmi kanóny ráže 114 mm, čtyřnásobným vypouštěcím zařízením pro střely Seacat a vrhačem hlubinných pum Squid. V roce 1976 byl tento torpédoborec modernizován v Jihoafrické republice.\n\nV 70. letech Írán získal další dva torpédoborce z amerických přebytků. Jednalo se o torpédoborce \"Zellars\" a \"Stormes\", patřící k druhoválečné třídě \"Allen M. Sumner\". Oba byly modernizovány v programu FRAM II. Írán je posléze přejmenoval na Babr (ببر ) ( ) a Palang (پلنگ ) ( ) Torpédoborce byly v roce 1974 výrazně modernizovány a modifikovány pro nesení dvou vrtulníků Augusta Bell 204.\n\nNejvýznamnějšími fregatami íránského námořnictva se stala čtyři plavidla třídy \"Alvand\" (Saam) postavená na konci 60. let ve Velké Británii (\"Sahand\" v roce 1988 potopilo americké námořnictvo). Výzbroj tvoří pětinásobné vypouštěcí zařízení pro střely Sea Killer a kontejnery pro rakety Seacat. V roce 1978 byl schválen nový program výstavby nových fregat odpovídajících standardu NATO. Výzbroj tvořily dva čtyřnásobné vypouštěcí kontejnery pro střely Harpoon a jeden osminásobný vypouštěcí kontejner střel Sea Sparrow. Kanónová výzbroj se skládala z jednoho kanónu ráže 127 mm a dvou rotačních kanónu Phalanx. Protiponorkovou výzbroj tvořily dva 342 mm torpédomety. Nástupem Ajatolláha Chomejního k moci byl však celý projekt ukončen.\n\nPřed začátkem íránsko – irácké války disponoval Írán dvanácti bojovými čluny třídy \"Combattante II\". Tyto čluny jsou vybaveny dvěma dvojitými odpalovacími kontejnery raket Harpoon. V době války s Irákem byly dva čluny poškozeny a jeden potopen. V roce 1988 při útoku na americké lodě byl ztracen další člun.\n\nPo skončení osmileté války s Irákem začal Írán vybavovat své námořnictvo ponorkami. V roce 1992 zakoupil z Ruska první ze tří moderních konvenčních ponorek Projektu 877 v kódu NATO Kilo, které jsou páteří íránské podmořské flotily. Jde o moderní dieselelektrická víceúčelová plavidla, jež jsou označována za mimořádně tichá; při rychlosti pod pět uzlů jsou prakticky nezjistitelná. Kromě tří ruských lodí vlastní Írán i několik typů podvodních plavidel vlastní výroby. Největší z nich jsou pobřežní ponorky třídy \"Ghadir\", z nichž první vstoupila do služby počátkem roku 2006. Dnes jsou v provozu minimálně tři exempláře. Lodě třídy \"Ghadir\" dosti připomínají některé třídy severokorejských plavidel jako \"Yugo\", \"Sang O\" nebo \"P 4\".\n\nV roce 2010 Írán zakoupil pomocí prostředníků závodní jachtu Bradstone Challenger. Írán hodlá tento člun okopírovat a vyzbrojit raketovými torpédy Hoot / Škval.\n\nV letech 2010–2015 byly do služby zařazeny první dvě jednotky třídy \"Moudž\". Íránské námořnictvo je klasifikuje jako „torpédoborce“, avšak svou velikostí a výzbrojí plavidla fakticky spadají do kategorie fregat. Plavidla jsou vybaveno kanóny, protilodními a protiletadlovými střelami, torpédomety i palubním vrtulníkem. Dosahují rychlosti 30 uzlů.\n\n"}
{"id": "655247", "url": "https://cs.wikipedia.org/wiki?curid=655247", "title": "Progresivní kandidátka za mír", "text": "Progresivní kandidátka za mír\n\nProgresivní kandidátka za mír (: הרשימה המתקדמת לשלום; ha-Rešima ha-Mitkademet le-Šalom) byla izraelská politická strana založená roku 1984.\n\nStrana vznikla roku 1984 sloučením židovských levicově alternativních politických proudů a \"Pokrokového hnutí\" soustředěného do Nazaretu mezi tamní izraelské Araby. Ve volbách roku 1984 strana získala dva mandáty (Mohamed Mi'ari a Matitjahu Peled). V roce 1985 přijal Kneset zákonnou úpravu, která měla zamezit kandidatuře těch politických stran, jež zpochybňují stát Izrael jako stát židovského národa. Původní motivací pro přijetí této novely bylo postavit mimo zákon nacionalistickou židovskou stranu Kach, ale zákon byl namířen i proti extrémně levicovým a arabsky nacionalistickým formacím. Před volbami roku 1988 se toto opatření stalo základem pro rozhodnutí Ústřední volební komise nepovolit účast Progresivní kandidátky za mír ve volbách. Nejvyšší soud Státu Izrael ale toto rozhodnutí zvrátil a strana se mohla voleb účastnit. Jeden z předáků strany Josi Bard odmítl, že by strana neuznávala židovský charakter státu, ale potvrdil, že trvá na přeměně Izraele na zcela demokratický stát bez jakékoliv diskriminace nežidovských občanů. V dubnu 1988 byl mluvčí strany Adam Keller zatčen vojenskou policií během výkonu záložní vojenské služby. Byl obviněn z malování protiválečných nápisů na tanky a další vojenská vozidla. Keller se k činům přiznal, ale zároveň odmítal, že by postupoval na základě příkazu své strany.\n\nVe volbách roku 1988 strana získala jeden mandát (Mohamed Mi'ari). Ve volbách roku 1992 došlo ke zvýšení prahu pro přidělení mandátu na 1,5 %. Progresivní kandidátka za mír získala jen 0,9 % hlasů a neobdržela zastoupení v Knesetu. Strana poté přestala fungovat.\n\n"}
{"id": "655251", "url": "https://cs.wikipedia.org/wiki?curid=655251", "title": "Apple Remote Desktop", "text": "Apple Remote Desktop\n\nApple Remote Desktop (ARD) je aplikace pro Macintosh vydaná společností Apple Inc. První verze vyšla 14. března 2002 a nahradila podobný produkt \"Apple Network Assistant\". Je zaměřená na správce počítačů a učitele, kteří zodpovídají za velké množství počítačů. Mohou tak přes síť vzdáleně sledovat nebo řídit ostatní počítače a pomoci jednotlivci nebo provádět skupinové demonstrace.\n\nPrapůvodní verze 1, která používala protokol UDP na portu 3283, umožňovala dálkově ovládat a sledovat počítače (běžící na Mac OS 8.1 nebo novějším) z počítače se systémem Mac OS X. Také umožňovala ovládané počítače vypnout či restartovat, zamknout pracovní plochu či probudit ze spánku. To vše dálkově. Mimo to obsahovala jednoduchý souborový manažer umožňující správcům instalovat dálkově jednoduché aplikace. Aplikace, které nešly dálkově přímo instalovat, bylo možno nejprve na cílový počítač nakopírovat a poté pomocí vzdáleného ovládání nainstalovat, jako by to udělal uživatel sedící před počítačem.\n\nVerze 1.1 (vydaná 20. srpna 2002) představila vzdálený plánovač úloh.\n\nVerze 1.2 (vydaná 2. dubna 2003) přidala funkce pro snadnou správu velkého množství počítačů. Software mohl být nyní instalován na velké množství počítačů současně, a to bez nutnosti používat u toho interface klienta. Systém mohl být nabootován z NetBoot serveru a poté mohl být na disk přesunut celý obraz disku. To umožnilo kompletní obnovu systému včetně konfigurace za velmi krátký čas a navíc opět vzdáleně. V neposlední řadě klient ARD umožňoval vzdálenou aktualizaci sebe sama v případě vydání nové verze. \n\nApple 16. prosince 2003 vydal menší aktualizaci, která ARD posunula na verzi 1.2.4. Tato aktualizace se soustředila na lepší zabezpečení, výkon a spolehlivost.\n\n21. června 2004 Apple oznámil vydání ARD 2 (vydáno v červenci), jenž byl koncipován pro využití VNC namísto původně použitého protokolu ARD. To umožnilo sledovat a ovládat veškeré počítače, na kterých běžel serverový software kompatibilní s VNC (takže i Windows či unixové systémy). Naopak zase šel softwarem kompatibilním s VNC ovládat kterýkoliv Mac s běžícím ARD 2. Od této verze se také používá TCP protokol pro většinu funkcí (na portech 5900 a 5988) namísto méně spolehlivého protokolu UDP, který byl použit v ARD 1. Další významný přínos ARD 2 byl seznam úloh (Task List), který umožňoval vzdálené úlohy řadit do fronty a hlavně sledovat jejich stav (jestli byly úspěšné, či nikoliv). Tato verze ukončila podporu starších Mas OS, od teď vyžaduje Mac OS X 10.2.8 nebo novější.\n\n11. října 2004 Apple uvolnil verzi 2.1, která zlepšila mnoho již existujících vlastností přidáním možnosti zobrazit vzdáleně plochu počítače v režimu celé obrazovky, a to i počítače s více než jedním monitorem. Rovněž přidala podporu pravého tlačítka myši a rolovacího kolečka.\n\n29. dubna 2005 Apple uvolnil verzi 2.2. Ta přišla s podporou Mac OS X 10.4, několika opravami chyb a zlepšením stability. \n\n11. dubna 2006 Apple vydal novou verzi 3.0, která je již Universal Binary a přináší vylepšené funkce aktualizace softwaru, vyhledávání pomocí Spotlight, podporu Automatoru a zrychlení propustnosti a šifrování v přenosu souborů. \n\n16. listopadu 2006 Apple uvolnil verzi 3.1 s podporou Xserve Lights Out Management, což je utilita na vzdálené sledování serverů založených na Intelu. resp. měření jejich napětí, teploty, otáček ventilátorů a podobně.\n\n18. října 2007 Apple uvolnil verzi 3.2 s podporou Mac OS X Leopard a kompatibilitou VNC softwaru třetích stran. \n\n20. srpna 2009 vydal Apple verzi 3.3, která řeší mnoho chyb a přináší možnost na vzdálený počítač poslat kombinaci stisknutých kláves.\n\nAktuální verze 3.4 přináší kompatibilitu s Mac App Store. Ten je dostupný v Mac OS X 10.6.6 a novějších.\n\nDo verze 3 ARD šifroval pouze hesla, pohyby myši a stisky kláves. Přenášená grafika ani přenosy souborů šifrované nebyly. Apple proto doporučoval použít VPN, pokud přenos probíhá přes veřejnou část sítě. Předchází to možnosti odposlouchávání ARD přenosu.\n\nARD 3.0 již podporuje použití 128b AES šifrování celkového provozu.\n"}
{"id": "655254", "url": "https://cs.wikipedia.org/wiki?curid=655254", "title": "Arabská demokratická strana (Izrael)", "text": "Arabská demokratická strana (Izrael)\n\nArabská demokratická strana (: המפלגה הדמוקרטית הערבית; ha-Miflaga ha-Demokratit ha-Aravit, známa též pod akronymem Mada – מד\"ע, : ألحزب الديمقراطي العربي, al-Hizb al-Dimukrati al-Arabi) je izraelská politická strana založená roku 1988.\n\nStrana vznikla 15. února 1988, když se dosavadní člen poslaneckého klubu strany Ma'arach Abdulvaháb Darávaša odtrhl na protest proti izraelské politice během první intifády od své formace a založil vlastní politickou platformu. Za ní pak kandidoval ve volbách roku 1988 a byl opětovně zvolen. Strana podporovala vznik palestinského státu, požadovala uznání Organizace pro osvobození Palestiny a důslednou rozvoprávnost izraelských Arabů.\n\nVe volbách roku 1992 kandidovala strana opět samostatně a získala tentokrát dva mandáty (Abdulvaháb Darávaša a Talab as-Sána). Stala se tak jedinou arabskou stranou v izraelském parlamentu. Ve volbách roku 1996 kandidovala v alianci se Sjednocenou arabskou kandidátkou pod akronymem Mada-Ra'am. Abdulvaháb Darávaša a Talab as-Sána opět získali v jejím rámci své mandáty. V následujících volbách již strana přímo splynula se Sjednocenou arabskou kandidátkou a tento stav trvá dosud, byť v jejím rámci tvoří stále formálně samostatnou frakci, jejímž předsedou je Talab as-Sána, zároveň předseda celé Sjednocené arabské kandidátky.\n\n"}
{"id": "655269", "url": "https://cs.wikipedia.org/wiki?curid=655269", "title": "Diapedéza", "text": "Diapedéza\n\nDiapedéza (též extravazace) je schopnost bílých krvinek procházet cévní stěnou kapilár a vstupovat do přilehlých tkání. Tento proces je významný pro vrozenou i adaptivní imunitu a je velmi přísně kontrolovaný, protože v dalších krocích v tkáni vzniká zánět. Diapedézy v klasickém slova smyslu jsou schopné zejména neutrofilní granulocyty a monocyty, ačkoliv podobný proces probíhá i při tzv. homingu lymfocytů do lymfatických orgánů.\n\nZa normálních okolností do okolní tkáně migrují monocyty, které se tam následně mění v makrofágy a dospívají. Naopak nárazově probíhá diapedéza vyvolaná zánětem v okolní tkáni, která probíhá v několika dobře zmapovaných krocích. Jedním z důležitých procesů je na samotném počátku zřejmě vazodilatace (rozšíření cév). Díky ní se snižuje rychlost toku krve a bílé krvinky se snadněji dostanou do kontaktu se stěnou (endotelem) vlásečnic. Na povrchu kapilár již čekají selektiny (P, E), jejichž expresi způsobil výskyt fragmentů komplementu (C5a), histaminu, TNF-α, LPS a dalších molekul signalizujících infekci. Bílé krvinky se dostávají do kontaktu se selektiny, což způsobí, že se začnou rolovat po vnitřní stěně kapiláry. V druhé fázi dojde k vazbě bílých krvinek na adhezivní receptory ICAM (ICAM-1, ICAM-2) – to způsobí, že se bílé krvinky přestanou rolovat a pevně přilnou k endotelu. Následně (za pomoci zejména receptoru PECAM) proběhne vlastní diapedéza, průnik bílé krvinky mezi stěnami dvou endoteliálních buněk a také skrz bazální membránu. Tato poslední fáze je však stále velmi kontroverzní a podle některých studií dochází k průniku skrz endotel jen na místech, kde se stýkají tři endoteliální buňky, nebo dokonce dochází k transcytóze skrz samotnou endoteliální buňku.\n\n"}
{"id": "655275", "url": "https://cs.wikipedia.org/wiki?curid=655275", "title": "Košíkov (hrad)", "text": "Košíkov (hrad)\n\nKošíkov (Štymperk) je zřícenina hradu v okrese Brno-venkov asi 2 km jihovýchodně od obce Drahonín nad soutokem Loučky s Hadůvkou. Jeho zbytky jsou chráněny jako kulturní památka České republiky.\n\nV roce 1360 se nedaleké obce Drahonín a Nevěřín odtrhli od hradu Loučky. Někdy po tomto roce vznikl hrad Košíkov. Archeologické nálezy datovaly počátek osídlení do první poloviny 15. století. V letech 1429–1430 je jako majitel uváděn Mikuláš Člupek, jenž byl ve službách Pernštejnů. Hrad následně koupili Vojnové z Litavy, ovšem ještě v roce 1437 se o něj soudili s Janem II. z Pernštejna. Roku 1482 je Košíkov uváděn jako pustý.\n\nK hradu dříve patřil tzv. Vítkův dvůr při cestě do Drahonína.\n\n"}
{"id": "655280", "url": "https://cs.wikipedia.org/wiki?curid=655280", "title": "Temný den 19. května 1780", "text": "Temný den 19. května 1780\n\nTemný den, zvaný též Zatmění slunce 1780 je úkaz z 19. května 1780, kdy severovýchodní část Severní Ameriky zahalila mimořádná temnota. Nešlo o astronomické zatmění Slunce, tj. zakrytí Slunce Měsícem. Očitý svědek prohlásil: „List bílého papíru vzdáleného několik centimetrů od oka byl stejně neviditelný, jako ten nejčernější samet.“ Zastření tmou trvalo dlouhé hodiny a mnoho míst v Americe bylo v úplné temnotě.\n\nHustá tma během dne byla asi hodinu nebo dvě před příchodem večera vystřídána částečně jasnou oblohou a objevilo se Slunce, ačkoli bylo stále zatemněno černou, hustou mlhou.\n\nV noci, která následovala po temném dnu 19. května 1780, se mraky rozptýlily a objevil se Měsíc, který byl podle očitých svědků »rudý jako krev«.\n\nRektor Yaleské university tuto událost komentuje slovy: „19. květen 1780 byl pozoruhodným dnem. V mnoha domech se rozsvítily svíčky; ptáci utichli a slepice se vrátily na hřad… Všeobecně převažoval názor, že den soudu je nablízku“.\nSamuel Williams z Harvardu podává zprávu, že temnota \"postupovala s mraky od jihozápadu mezi desátou a jedenáctou hodinou dopoledne a trvala až do poloviny příští noci; na různých místech se lišila svou intenzitou a trváním. Na některých místech lidé nemohli číst noviny ani venku\".\nPodle názoru Samuela Tennyho \"tma následujícího večera... nemohla být úplnější, ani kdyby byla zakryta všechna světla vesmíru neproniknutelným stínem\".\nOnoho večera v devět hodin byl měsíc v úplňku, ale tma trvala až do půlnoci. Když se měsíc ukázal, měl barvu krve.\n\nTato událost byla roku 2008 vysvětlena obrovským požárem, který prozradily letokruhy stromů. Hustá oblaka dýmu se dostala vysoko do atmosféry a zahalila Slunce na stovky kilometrů daleko.\n\nPosloupnost událostí, které se odehrály 19. května 1780, se nápadně podobají biblickému proroctví vyřčeném prorokem Jóelem v 3. kapitole ve 3. verši: \"Způsobím, že budou na nebi i na zemi divné úkazy: krev a oheň a sloupy dýmu. Slunce se zastře tmou a měsíc krví, dříve než přijde den Hospodinův, veliký a hrozný.\". Podobně se také vyjadřuje apoštol Jan v knize známé jako Apokalypsa neboli Zjevení: \"A hle, když rozlomil šestou pečeť, nastalo veliké zemětřesení, slunce zčernalo jako smuteční šat, měsíc úplně zkrvavěl..\" (Zj 6,12).\n"}
{"id": "655283", "url": "https://cs.wikipedia.org/wiki?curid=655283", "title": "Tico Torres", "text": "Tico Torres\n\nHector Samuel Juan „Tico“ Torres (* 7. října 1953 New York, USA) je americký bubeník skupiny Bon Jovi.\n\nNarodil se 7. října 1953 v New Yorku a vyrůstal v New Jersey. Jeho rodiče, Emma a Hector se přistěhovali z Kuby v roce 1948.\n\n\n"}
{"id": "655286", "url": "https://cs.wikipedia.org/wiki?curid=655286", "title": "Seznam olympijských medailistů v boxu – váha bantamová", "text": "Seznam olympijských medailistů v boxu – váha bantamová\n\nTato stránka je seznamem olympijských medailistů v boxu v kategorii bantamové váhy.\n"}
{"id": "655289", "url": "https://cs.wikipedia.org/wiki?curid=655289", "title": "Kryštof Karel Gayer", "text": "Kryštof Karel Gayer\n\nKryštof Karel Gayer, psán také Gaier nebo Geyer, (~1668 – 16. listopadu 1734) byl český hudební skladatel.\n\nBývá často zaměňován s jiným českým hudebním skladatelem Janem Nepomukem (Ondřejem, Josefem, Jakubem) Gaeyrem, (* 18. května 1746, Andělská Hora u Karlových Varů). V literatuře se vyskytuje i jméno Jan Kryštof Gayer, zpravidla je tím míněn Kryštof Karel Gayer.\n\nO mládí Kryštofa Gayera není mnoho známo. Kolem roku 1700 se objevuje jako ředitel kůru v\nKostele Narození Páně (Loreta) v Praze na Hradčanech. V roce 1705 se stal ředitelem kůru v katedrále sv. Víta na pražském hradě. Byl proslulý svou přísností a tvrdým vyžadováním kázně na kůru. Kromě své hudební činnosti pracoval i jako německý registrátor apelačního soudu v Praze.\n\nOd počátku 18. století shromažďoval sbírku skladeb italských autorů. Podařilo se mu získat velkou sbírku hudebnin přímo z Itálie. Přivedl tak do Prahy i nové směry chrámové hudby. Pořídil jeden z prvních soupisů sbírky hudebnin svatovítské katedrály. Po skladatelově smrti koupili jeho soukromou sbírku křížovníci. Pořídili její soupis, z něhož je zjevné, že v roce 1738 sbírka obsahovala 27 Gayerových skladeb.\n\nSyn Kryštofa Gayera, Vojtěch, se rovněž věnoval hudbě. Byl gambistou svatovítské katedrály a po smrti svého otce se ucházel o místo ředitele kůru. Ve Strahovském klášteře se dochovalo jeho moteto \"Pleno choro\".\n\nKryštof Karel Gayer je představitelem vrcholného českého baroka. Byl skladatelem výhradně chrámové hudby. Jeho dílo bylo známé i mimo Prahu. Některé jeho skladby byly nalezeny na kůrech v Žatci, ve Slaném a v oseckém klášteře. Requiem Kryštofa Gayera zřejmě znal i Christoph Willibald Gluck, neboť téma z \"Dies Irae\" použil v předehře k opeře \"Ifigenie v Aulidě\".\n\n\n\n"}
{"id": "655292", "url": "https://cs.wikipedia.org/wiki?curid=655292", "title": "Mark Tulin", "text": "Mark Tulin\n\nMark Tulin (21. listopadu 1948 – 26. února 2011) byl baskytarista skupiny The Electric Prunes, která existovala v letech 1965–1971 a 2001–2011.\n"}
{"id": "655293", "url": "https://cs.wikipedia.org/wiki?curid=655293", "title": "Ja'akov Jacques Amir", "text": "Ja'akov Jacques Amir\n\nJa'akov Jacques Amir ( יעקב ז'אק אמיר, \"Ja'akov Ž'ak Amir\", žil 15. března 1933 – 30. března 2011) byl izraelský politik a poslanec Knesetu za stranu Ma'arach.\n\nNarodil se ve městě Mogador v Maroku. Vystudoval odbornou školu v Casablance. V roce 1952 přesídlil do Izraele. V letech 1952–1953 se zapojil do kibucu Ejn Gev, pak byl v letech 1953–1958 členem kibucu Ginosar. Roku 1958 se přestěhoval do města Dimona a v letech 1959–1974 pracoval v průmyslovém podniku Dead Sea Works. Stal se předákem dělníků v kovoprůmyslu a později předsedou zaměstnanecké rady. Studoval na Manažerském institutu pro vyšší úředníky státní služby.\n\nUž během dětství v Maroku byl aktivní v mládežnickém hnutí No'ar Chalucijut (נוער חלוציות). V letech 1965–1973 byl členem výkonného výboru odborové centrály Histadrut. V letech 1965–1968 a 1973–1976 zastával post místostarosty Dimony, pak v letech 1978–1984 byl starostou tohoto města. V roce 1980 byl členem Světového předsednictva Federace sefardských Židů. V roce 1985 byl předsedou Izraelské společnosti pro prevenci alkoholismu. Od roku 1952 je členem strany Achdut ha-Avoda, v níž zastával pozici člena vedení.\n\nV izraelském parlamentu zasedl poprvé po volbách v roce 1973, do nichž šel za stranu Ma'arach. Mandát ale získal až v červnu 1974 jako náhradník. Stal se členem výboru pro ekonomické záležitosti, výboru státní kontroly a výboru práce. Mandát obhájil ve volbách v roce 1977, opět za Ma'arach. Byl členem výboru pro záležitosti vnitra a životního prostředí, výboru pro ekonomické záležitosti a výboru práce a sociálních věcí. Byl předsedou podvýboru pro bydlení pro penzionované drúzské, čerkeské a beduínské vojáky. Opětovně byl za Ma'arach zvolen ve volbách v roce 1981. Usedl do výboru finančního, výboru pro záležitosti vnitra a životního prostředí a výboru pro zahraniční záležitosti a obranu. Uspěl i ve volbách v roce 1984. Nastoupil jako člen do výboru House Committee, výboru pro zahraniční záležitosti a obranu a výboru finančního. Předsedal podvýboru pro pracovní podmínky členů Knesetu, podvýboru pro penze ve veřejném sektoru a společnému výboru pro mzdy policie a vězeňských strážců.\n\nVe volbách v roce 1988 nebyl zvolen.\n\n"}
{"id": "655299", "url": "https://cs.wikipedia.org/wiki?curid=655299", "title": "Bruncvík", "text": "Bruncvík\n\nBruncvík (zvaný též Brunclík) je postava, o níž vyprávějí české báje a jejíž socha je umístěna na Karlově mostu v Praze. Tato česká legenda je pravděpodobně modifikací legendy, v níž figuroval saský a bavorský vévoda Jindřich Lev z Brunšviku (německy \"Braunschweig\", dolnoněmecky \"Brunswiek\").\n\nPodle legendy byl Bruncvík synem českého knížete Žibřida (podle jiné verze knížete Štylfryda), který dobyl pro zemi znak orlice. Bruncvík vládl moudře a spravedlivě a rozhodl se získat lepší erbovní znamení, proto se s početnou družinou vydal do světa, kde zažil různá dobrodružství a bojoval se všelijakými exotickými zvířaty a obludami. Mimo jiné zachránil život lvovi tím, že zabil strašného draka, a za tuto statečnost získal lva do českého znaku. Jde pravděpodobně o českou modifikaci příběhů o Sindibádovi či Odysseovi.\n\nPodle legendy získal Bruncvík na hradě krále Olibriuse zázračný meč, který na požádání srazí všem nepřátelům hlavy. Meč se po Bruncvíkově smrti ztratil, podle některých verzí je zazděn v mostním pilíři, podle jiných byl hozen do Vltavy, další legendy jej spojují s blanickými rytíři tím, že se objeví, až bude Čechům nejhůře. K meči Bruncvíka se váže také legenda o Přemyslu Otakarovi II., podle níž král po vítězství nad uherským králem odhodil před zraky jásajících Pražanů svůj meč do Vltavy. Až Čechům bude nejhůře, meč pak štika vynese na hladinu a ten, kdo se jej chopí, stane se králem, a s jeho pomocí půjde od vítězství k vítězství. Existuje totiž domněnka, že varianta Bruncvíkova jména Brunclík, by mohla pocházet z německé podoby jména Přemysl - Prunzel.\n\nNa Hradním náměstí (Burgplatz) v dolnosaském Brunšviku, jehož německý název byl nejprve Brunesguik, později Brunswiek, od 16. století Braunschweig, stojí monumentální románská bronzová plastika lva z roku 1166, kterou objednal a financoval vévoda Jindřich Lev, aby tak prezentoval svou moc. Podle legendy Jindřich během cesty do Jeruzaléma narazil na lva bojujícího s drakem a přidal se na stranu lva. Lev pak svého zachránce doprovázel po zbytek života. Tato legenda byla populární v Německu, Holandsku, Dánsku a Švédsku, v modifikovaných verzích i v Česku, Maďarsku a Rusku. Ale ani tato legenda není původní, nýbrž pochází z francouzské pověsti o rytíři Yvainovi.\n\nHistorici považují sochu rytíře na pilíři Karlova mostu za Rolandův sloup, který je symbolem městských práv. Prof. Maxmilian Millauer se domníval, že se tzv. Rolandovy sloupy, obvyklé v říšských hanzovních městech, některé pod saským vlivem, mohly mít svůj název podle svitků (\"Rullen\") symbolizujících právo nebo z označení Rugeland, tj. místa, kde se soudilo. Nynější verzi sochy, na níž rytíř je bezvousým mladíkem napřahujícím meč, vytvořil sochař Ludvík Šimek na náklady pražské obce v roce 1886. O původní podobě soudíme jen podle alabastrové miniatury, na níž je rytíř mužem s plnovousem, který se o meč opírá. Za třicetileté války byla horní část sochy zničena při bojích se Švédy. Spodní část původní sochy (od pasu dolů) se štítem, lvem, srnkou a čtyřbokým podstavcem s reliéfy byla roku 1905 instalována do Lapidária Národního muzea na Výstavišti v Praze - Holešovicích. Je to pozdně gotické dílo neurčeného pražského sochaře z let 1500-1504.\n\n\n\n"}
{"id": "655302", "url": "https://cs.wikipedia.org/wiki?curid=655302", "title": "Fighter", "text": "Fighter\n\nFighter (v anglickém originále The Fighter) je americký dramatický biografický film o cestě Micky Warda za boxerským titulem velterové váhy. Při cestě jej vede nevlastní bratr Dicky, který svojí úspěšnou kariéru vyměnil za drogy a kriminál. Ve filmu jde nejen o to, že porazí soupeře, ale boj se mění i v boj za rodinu a vlastní hrdost. \n\n\n"}
{"id": "655311", "url": "https://cs.wikipedia.org/wiki?curid=655311", "title": "Lairmont Manor", "text": "Lairmont Manor\n\nLairmont Manor (\" Lairmontská usedlost\") nebo také Larrabeeův dům je budova postavená v roce 1914 ve stylu italské renesance v Bellinghamu, v americkém státě Washington. \n\nArchitektem byl Carl Frelinghuysen Gould, který je znám především díky návrhu hlavní knihovny pro University of Washington v Seattlu. Usedlost postavil pro průmyslníka a spoluzakladatele města Fairhaven (dnes část Bellinghamu) Charlese Larrabeeho, který ale před jeho dokončením zemřel. Nyní se zde pořádají svatby a další speciální události. V květnu 1975 byla stavba zapsána do Národního rejstříku historických míst.\n"}
{"id": "655319", "url": "https://cs.wikipedia.org/wiki?curid=655319", "title": "Askaridióza ptáků", "text": "Askaridióza ptáků\n\nAskaridióza (škrkavčitost) je parazitární onemocnění ptáků vyvolávané hlísticemi z rodu \"Ascaridia\". U kurovitých (\"Galliformes\"), holubů, divoce nebo v zajetí žijících ptáků je původcem nejčastěji \"Ascaridia galli\" (škrkavka slepičí); z dalších druhů škrkavek (askaridií) se u ptáků vyskytují \"A. columbae\", \"A. compar\", \"A. dissimilis\" a \"A. numidae\".\nŠkrkavky parazitují v tenkém střevu, při silnějších infekcí se mohou nacházet také v jícnu, voleti, žaludku, vejcovodu, tělní dutině, játrech i slepých střevech. Onemocnění se u ptáků projevuje poklesem živé hmotnosti, anorexií, průjmem, celkovou slabostí a někdy i nervovými příznaky a úhynem. Askaridióza také negativně ovlivňuje průběh jiných infekcí, např. kokcidiózu, choleru nebo infekční bronchitidu (synergismus). \"A. galli\" může také přechovávat a přenášet ptačí reovirusy. Zajímavým, zejména z hlediska konzumentů, je občasný nález parazita ve slepičím vejci, kdy se škrkavka dostane do vajíčka pravděpodobně migrací z kloaky do vejcovodu.\n\nDiagnóza askaridiózy je založena na nálezu cizopasníků anebo jejich vajíček v trusu živých ptáků nebo ve střevě ptáků uhynulých. Při ovoskopickém vyšetření se nesmí vajíčka škrkavek zaměnit za vajíčka heterakid, která jim jsou velmi podobná.\n\nU drůbeže se onemocnění vyskytuje nejčastěji při výběhovém systému chovu, v drobnochovech. Dobře udržovaná hluboká podestýlka působí tlumivě na dozrávání vajíček, vlhká podestýlka naopak umožňuje jejich dlouhodobé přežívání. Hlavními zdroji infekce jsou zamořené výběhy a kontakt mladé drůbeže s dospělými ptáky. Výběhy se ozdravují častým kosením trávy, aby sluneční paprsky měly přístup k vrchní vrstvě půdy, dále odstraňováním trusu z okolí kurníku, vápněním a střídáním výběhů. Velký význam má plnohodnotná výživa, zejména dostatek vitamínu A. Léčebně se používají anthelmintika. Vypuzené červy je třeba s trusem spálit nebo neškodně odstranit.Larvy škrkavek jsou v období vývoje ve střevě k anthelmintikům mnohem odolnější než dospělí červi.\n\n\n"}
{"id": "655322", "url": "https://cs.wikipedia.org/wiki?curid=655322", "title": "Světlana Bolšakovová", "text": "Světlana Bolšakovová\n\nSvětlana Bolšakovová ( ; * 14. říjen 1984, Leningrad) je bývalá ruská atletka, která od konce roku 2008 reprezentuje Belgii.\n\nJejí hlavní disciplínou je trojskok. V roce 2001 na druhém ročníku MS do 17 let v Debrecínu získala stříbrnou medaili. O dva roky později na juniorském mistrovství Evropy ve finském Tampere brala bronz (13,37 m). Stříbro získala také na ME do 23 let v německém Erfurtu, kde se konal pátý ročník šampionátu v roce 2005.\n\nV roce 2010 na halovém MS v katarském Dauhá obsadila ve finále 8. místo a na evropském šampionátu v Barceloně vybojovala výkonem 14,55 metru bronzovou medaili.\n\n"}
{"id": "655326", "url": "https://cs.wikipedia.org/wiki?curid=655326", "title": "Erik Johnson", "text": "Erik Johnson\n\nErik Robert Johnson (* 21. března 1988, Bloomington, Minnesota, USA) je americký hokejový obránce hrající v týmu Colorado Avalanche v severoamerické lize NHL.\n\nJohnson hrál v 15 letech hokej na Academy of Holy Angels v Richfieldu ve státě Minnesota v USA. Poté se přesunul do Ann Arboru, kde hrál za Americký národní hokejový tým při rozvojovém programu organizace USA Hockey. Johnson je jedním z mála Američanů, kteří byli vybráni na prvním místě ve Vstupním draftu NHL (před ním to byli pouze Brian Lawton, Mike Modano a Rick DiPietro), když jej draftoval v roce 2006 tým St. Louis Blues. Během sezóny 2006-07 hrál za University of Minnesota a 20. dubna 2007 podepsal nováčkovskou smlouvu s klubem NHL St. Louis Blues.\n\nJohnson vstřelil svůj první gól v NHL 6. října 2007 proti Los Angeles Kings brankáři Jonathanu Bernierovi a byl to současně vítězný gól utkání. Nováčkovskou sezónu dokončil s průměrem více než 18 minut strávených na ledě na zápas a v 69 zápasech si připsal 5 gólů a 28 asistencí.\n\nPo sezóně si zranil vazy v koleni, když měl nehodu v golfovém vozíku, při soukromém golfovém turnaji 16. září 2008. 20. listopadu 2008 podstoupil operaci kolene a byl nucen vynechat celou sezonu 2008-09.\n\n2. srpna 2010 podepsal jako omezeně volný hráč smlouvu s Blues na další 2 roky za 5 200 000 dolarů (asi 93 600 000 kč). V následující sezóně 2010-11 byl 19. února 2011 vyměněn do Colorada Avalanche spolu s Jayem McClementem a podmíněně i s prvním kolem draftu za Chrise Stewarta, Kevina Shattenkirka a podmíněný výběr ve druhém kole draftu NHL. Už v den výměny nastoupil poprvé za Avalanche v San José, kde byli poraženi 0:4 od tamějších Sharks. V jeho druhém zápase za Avalanche hrál 22. února 2011 proti svému bývalému klubu St. Louis Blues a pomohl při vítězství 4:3 vstřelením svého prvního gólu v dresu Colorada.\n\nJako produkt Amerického národního hokejového rozvojového programu debutoval za Spojené státy na Mistrovství světa v ledním hokeji do 17 let v roce 2005. Ve stejném roce vyhrál zlatou medaili s americkou reprezentací do 18 let na MS osmnáctiletých. V roce 2006 si připsal na MS do 18 let 10 kanadských bodů v 6 zápasech a pomohl tak reprezentaci k dalšímu zisku zlatých medailí z tohoto šampionátu a sám vyhrál Bob Johnson Award pro nejlepšího amerického hokejistu na mezinárodní scéně.\n\nV roce 2007 byl členem Amerického juniorského týmu, který získal na MS juniorů bronzové medaile. Johnson byl jmenován do All-Star Týmu turnaje a byl jmenován nejlepším obráncem turnaje. Také se stal prvním obráncem historie, který vyhrál kanadské bodování MS juniorů, když si připsal 10 bodů za 4 góly a 6 asistencí.\n\nV Americké reprezentaci dospělých hrál na Zimních olympijských hrách 2010 ve Vancouveru, kde získal stříbrnou medaili poté co ve finále podlehli Kanadě v prodloužení.\n\n\n\n"}
{"id": "655331", "url": "https://cs.wikipedia.org/wiki?curid=655331", "title": "Bill DeMartines", "text": "Bill DeMartines\n\nBill DeMartines je hudebník, pravděpodobně nejvíce známý jako dřívější klávesista a zpěvák rockové skupiny Iron Butterfly, se kterou nahrál studiové album Sun and Steel v polovině 70. let 20. století.\n\n"}
{"id": "655332", "url": "https://cs.wikipedia.org/wiki?curid=655332", "title": "Eau de Paris", "text": "Eau de Paris\n\nEau de Paris, plným názvem Société anonyme de gestion des eaux de Paris (SAGEP) je vodárenská společnost zřízená městem Paříží, která od 1. května 2009 spravuje zásobování města pitnou vodou a od 1. ledna 2010 i vodovodní distribuční síť.\n\nDo roku 2008 spravovaly distribuci vody v Paříži soukromé společnosti \"Compagnie générale des Eaux\" (skupina Veolia Environment) a \"Lyonnaise des Eaux\" (skupina Suez). V listopadu 2008 odhlasovala Pařížská rada odkoupení jejich podílů prostřednictvím státní banky \"Caisse des Dépôts\" a tím byla distribuce vody přenesena do veřejného sektoru. Prezidentem společnosti je Anne Le Strat, zástupkyně pařížského starosty.\n\nEau de Paris koordinuje výrobu a distribuci vody v Paříži. Voda pro Paříž pochází z poloviny z podzemních vod a polovinu tvoří povrchová voda. Říční voda je upravována ve vodárnách v Ivry-sur-Seine, Orly a Joinville-le-Pont. Před rozvodem je voda uložena v pěti hlavních nádržích v L'Haÿ-les-Roses, Les Lilas, Ménilmontant, Montsouris a Saint-Cloud. Jejich celková kapacita činí 1,4 miliónu m vody, což je spotřeba města na dva dny.\n\nVodovodní síť spravovaly do roku 2010 dvě soukromé společnosti:\n\nZaměstnanci těchto dvou společností byli převedeni do Eau de Paris.\n\n"}
{"id": "655334", "url": "https://cs.wikipedia.org/wiki?curid=655334", "title": "Matlasé", "text": "Matlasé\n\nMatlasé (z franc.: \"stehované\") je dvojitá tkanina s plastickou, puchýřovitou strukturou. \n\nK výrobě jsou nutné dvě osnovy a tři systému útkových nití. Základní vazba je plátnová (taft), vzorování je obvykle v atlasové vazbě a vzory se zaplňují tlustější, útkovou nití. Tzv. \"stehovým\" útkem se vzory oddělují od základní tkaniny, na okraji vzorů vznikají zářezy, které dávají lícní straně tkaniny charakteristický reliéfový povrch. \n\nMatlasé je podobné piké, od kterého se liší tím, že se tkanina stehuje pouze útkem, zatímco piké obsahuje jak útkové tak i osnovní stehové niti.\n\nDříve se matlasé vyrábělo z hedvábí nebo s hedvábnou osnovou a vlněným útkem, dnes se používají všechny běžné umělé nebo přírodní materiály. \n\nPoužití: nábytkové potahy, dekorace, šatovky \n"}
{"id": "655335", "url": "https://cs.wikipedia.org/wiki?curid=655335", "title": "Antonín Gerber", "text": "Antonín Gerber\n\nAntonín Gerber (18. února 1711 Markvartice, dnes městská část Jablonného v Podještědí – 25. listopadu 1792 Praha) byl český hudební skladatel a flétnista.\n\nVystudoval jezuitské gymnázium v Lehnici v Polsku. Zde zpíval v chrámovém chlapeckém sboru a získal základy hudebního vzdělání. Pokračoval studiem filosofie na jezuitské univerzitě ve Vratislavi. Po studiích odešel do Prahy a hrál na housle a flétnu v předních pražských chrámových kapelách: v kostele Narození Páně (Loreta), v katedrále sv. Víta a u křižovníků na Starém Městě. Platil za jednoho z nejlepších tehdejších pražských flétnistů. Působil také jako koncertní mistr v kapele hraběte Černína z Chudenic.\n\nJe autorem řady sonát, instrumentálních koncertů a symfonií.\n\n"}
{"id": "655337", "url": "https://cs.wikipedia.org/wiki?curid=655337", "title": "The Savage Seven", "text": "The Savage Seven\n\nThe Savage Seven je soundtrack ke stejnojmennému filmu, na kterém se podíleli Iron Butterfly, Cream a Barbara Kelly & the Morning Good.\n\n"}
{"id": "655341", "url": "https://cs.wikipedia.org/wiki?curid=655341", "title": "Bibliothèque Marguerite Durand", "text": "Bibliothèque Marguerite Durand\n\nBibliothèque Marguerite Durand (česky \"Knihovna Marguerity Durandové\") je veřejná knihovna, která se specializuje na literaturu o feminismu, rovnoprávnosti žen a úloze žen ve společnosti. Sídlí v ulici \"Rue Nationale\" č. 79 ve 13. obvodu v moderní budově, kterou sdílí spolu s \"Médiathèque Jean-Pierre Melville\". Knihovna je součástí sítě Knihoven města Paříže.\n\nKnihovnu založilo město Paříž v roce 1931 a její základ tvořila darovaná rozsáhlá sbírka literatury a dokumentů, kterou od roku 1897 shromáždila francouzská novinářka a aktivistka Marguerite Durandová (1864-1936). Knihovna nejprve sídlila na radnici 5. obvodu, ovšem posléze již prostory nedostačovaly a proto se v roce 1989 přestěhovala na současné místo ve 13. obvodu.\n\nSbírka obsahuje biografie, rukopisy, fotografie, časopisy a více než 25 000 knih od 17. století, a přes 4000 kusů korespondence napsané významnými ženami. Mezi knihami a dokumenty uloženými v knihovně jsou materiály od spisovatelek, umělkyň, vědkyň, badatelek, političek, novinářek a dalších významných žen, jako byly např. Anne Louise Germaine de Staël, Colette, Marie Bashkirtseff, Caroline Rémy de Guebhard, Alexandra David-Néelová, Maria Deraismes, Clémence Royer nebo Olympe de Gouges.\n\n"}
{"id": "655346", "url": "https://cs.wikipedia.org/wiki?curid=655346", "title": "Nucleus accumbens", "text": "Nucleus accumbens\n\nNucleus accumbens (NAcc), také známý jako accumbens nucleus nebo nucleus accumbens septi (což je jádro ležící proti přepážce neboli septu), je součástí bazálních ganglií koncového mozku. Jedná se o párové jádro, předozadní část \"nucleus caudatus\" a \"putamen\", od nichž je odlišeno mikroskopicko-anatomickou strukturou. \n\nTvoří jej shluk neuronů v rámci striata. Hraje důležitou roli v mechanismech odměny, potěšení, smíchu, závislosti, agrese, strachu, a také placebo efektu.\n\nMorfologicky a funkčně se skládá ze dvou různých oddílů: vnitřní \"dřeně\" a povrchového \"pláště\". \n"}
{"id": "655351", "url": "https://cs.wikipedia.org/wiki?curid=655351", "title": "Balotinování", "text": "Balotinování\n\nBalotinování je finální (dekorativní) způsob zpracování povrchu kovů (keramickým) granulátem.\n\nPřed samotným balotinováním je nutné sjednocení povrchu (otryskáním), při kterém se odstraňují okuje od svařování, zbytky barev a rzi a drobné povrchové nerovnosti. Balotinování neslouží jen k upravě vzhledu tryskaného předmětu, ale také ke zlepšení korozních vlastností kovů. Balotinou lze tryskat i dřevo a plasty.\n\n"}
{"id": "655352", "url": "https://cs.wikipedia.org/wiki?curid=655352", "title": "Médiathèque Musicale Mahler", "text": "Médiathèque Musicale Mahler\n\nMédiathèque Musicale Mahler (česky \"Mahlerova hudební mediotéka\") je veřejná knihovna, která se specializuje na literaturu a další dokumenty o hudbě 19. a 20. století. Sídlí v ulici \"Rue de Vézelay\" č. 11bis v 8. obvodu.\n\nKnihovnu založili v roce 1986 pod názvem \"Bibliothèque Gustav Mahler\" francouzský muzikolog a Mahlerův životopisec Henry-Louis de La Grange (* 1924) a hudební kritik a skladatel Maurice Fleuret (1932-1990), když veřejnosti zpřístupnili své soukromé knihovny a sbírky.\n\nKnihovna se později přejmenovala na \"Centre de documentation musicale-Bibliothèque Gustav Mahler\" (Hudební dokumentační centrum – Knihovna Gustava Mahlera) a od roku 2002 používá dnešní název.\n\nKnihovní sbírky jsou pravidelně rozšiřovány a patří do nich rukopisy, partitury, dopisy a další originální dokumenty, tištěné hudebniny, knihy, časopisy, novinové články, hudební nahrávky (LP, kazety, CD) a další záznamy.\n\n"}
{"id": "655354", "url": "https://cs.wikipedia.org/wiki?curid=655354", "title": "Alfons Genrichovič Ukke-Ugovec", "text": "Alfons Genrichovič Ukke-Ugovec\n\nAlfons Genrichovič Ukke-Ugovec (25. dubna 1884 – ?) byl ruský generálmajor, jeden z nejmladších generálů v občanské válce.\n\nPocházel z německého šlechtického rodu. V roce 1904 dokončil studia na vojenské akademii a vzápětí se coby poručík zúčastnil rusko - japonské války. Na kapitána byl povýšen v roce 1911. Účastnil se první světové války, na konci roku 1916 byl zraněn a krátce poté byl povýšen na podplukovníka. V září 1917 se stal plukovníkem. Za ruské občanské války sloužil v sibiřské armádě Prozatímní vlády a 13. srpna 1918 byl povýšen na generálmajora. Sloužil jako velitel jedné divize v Kolčakově Sibiřské armádě. Poslední zmínka o něm je z podzimu 1919, jeho další osud je nejistý. S největší pravděpodobností padl při ústupu na východ. Byl nositelem Řádu svatého Jiří a francouzského Válečného kříže (\"Croix de Guerre\").\n\n"}
{"id": "655360", "url": "https://cs.wikipedia.org/wiki?curid=655360", "title": "Seznam olympijských medailistů v boxu – váha pérová", "text": "Seznam olympijských medailistů v boxu – váha pérová\n\nTato stránka je seznamem olympijských medailistů v boxu v kategorii pérové váhy.\n"}
{"id": "655361", "url": "https://cs.wikipedia.org/wiki?curid=655361", "title": "Karl Harrer", "text": "Karl Harrer\n\nKarl Harrer (8. října 1890 - 5. září 1926) byl sportovní novinář a vedle Antona Drexlera zakládající člen německé dělnické strany (DAP), z níž později vyšla Nacionálně socialistická německá dělnická strana (NSDAP).\n\nHarrer byl sportovním novinářem a pracoval pro Völkischer Beobachter. Zároveň byl členem společnosti Thule, z jejíchž řad vztešlo mnoho jiných nacistických pohlavárů. Dne 5. ledna 1919 se stal prvním předsedou (přijal titul \"Říšský prezident\") DAP.\n\nKarl Harrer měl plán, že DAP bude tajnou společností podobně jako Thule. Tento nápad se však střetl s úmysly Adolfa Hitlera, který tehdy do strany vstoupil. O pár měsíců obvinil Harrer Hitlera z velikášství, nakonec se však vzdal všech stranických funkcí a 5. ledna 1920 na nátlak Hitlera opustil stranu.\n\nHarrer zemřel 5. září 1926 v Mnichově přirozenou smrtí, ve věku nedožitých 36 let.\n"}
{"id": "655365", "url": "https://cs.wikipedia.org/wiki?curid=655365", "title": "Travel Bug", "text": "Travel Bug\n\nTravel Bug je libovolný předmět opatřený štítkem (psí známka-dog tag) pro hru Geocaching. Travelbug není k výměně jako jiné předměty uložené v keších. Jeho cílem je putovat z keše do keše, a tak cestuje po světě. Pohyb travelbugu lze pozorovat pomocí unikátního kódu (Tracking Number) vyraženého na štítku na serveru Geocaching.com. Travel bug může mít nálezce u sebe maximálně 14 dnů, nebo napíše e-mail majiteli travelbugu, jaké s ním má plány.\n\n"}
{"id": "655371", "url": "https://cs.wikipedia.org/wiki?curid=655371", "title": "Geocoin", "text": "Geocoin\n\nGeocoin je mince pro hru geocaching, která může být opatřená unikátním kódem, a měla by obsahovat nápis \"Trackable on Geocaching.com\" nebo \"Track on Geocaching.com.\". Geocoin nemusí být pouze z kovu, lze se setkat s geocoiny z různých materiálů jako dřevo, kamen, sklo, papír, kůže a plast nebo jejich kombinací. Mohou mít velikost menší než 1 cm, ale také mohou být větší než 10 cm. Geocoin nemusí být jen plochý (ražený), ale může být i trojrozměrný (např. kostka, korunka nebo figurka robota). Stejně jako travelbug má za úkol cestovat z cache do cache po celém světě (pokud majitel geocoinu nestanovil jiný). Pohyb a úkol geocoinu se sleduje díky unikátnímu kódu na serveru Geocaching.com. Geocoin není předmět běžné výměny a není za něj nutné do keše cokoliv dát, ale také není možné si místo něj cokoliv vzít. Ponechat si ho smíte pouze 14 dní (výjimkou jsou CWG), pak ho musíte vložit do cache, nebo napsat majiteli, jaké s jeho geocoinem máte plány (např. za měsíc jedu do zámoří, vezmu ho s sebou).\n\nCWG je zvláštní typ geocoinu, jenž si můžete ponechat. Na rozdíl od ostatních geocoinů neobsahuje kód pro sledování a v rámci geocachingu je považován za předmět běžné výměny (do keše musí být místo něj vložen jiný předmět stejné nebo vyšší hodnoty) v ceně cca 10 Kč . Jedná se o dřevěná kolečka o průměru 35mm, v nichž je laserem gravírovaný obrázek. Používají se pro výměnu a slouží jako jakási vizitka geocachera (hráč geocachingu).\n"}
{"id": "655375", "url": "https://cs.wikipedia.org/wiki?curid=655375", "title": "Bitva u Strachova dvora", "text": "Bitva u Strachova dvora\n\nBitva u Strachova dvora se odehrála 4. srpna 1423 nedaleko Hradce Králové v místech dnešní městské čtvrti Kukleny. Vojsko východočeského husitského svazu vedené slepým hejtmanem Janem Žižkou z Trocnova zde porazilo armádu složenou z příslušníků svazu pražských měst v čele s bývalým Žižkovým spojencem Divišem Bořkem z Miletínka. Poprvé v historii husitských válek tak proti sobě stanula dvě znepřátelená husitská vojska, slovy letopisce to bylo poprvé, kdy \"šla archa proti arše\".\n\nPočátkem roku 1423 se za dosud ne zcela jasných okolností rozešel slepý hejtman Jan Žižka s některými předáky táborské obce a své působiště přesunul do východních Čech. V polovině června pak využil nepřítomnosti pražského vojska, které se právě zdržovalo na Moravě, a za spolupráce s radikálním knězem Ambrožem ovládl Hradec Králové. Město formálně náleželo pod vrchní velení hejtmana východočeských měst pražského svazu Diviše Bořka z Miletínka, šlechtice, jenž donedávna společně s Žižkou vojensky operoval na Bydžovsku, kde v dubnu porazili oddíly Čeňka z Vartenberka v bitvě u Hořic. V Hradci Králové získalo Žižkovo nové bratrstvo první městskou základnu, k níž se brzy připojily Jaroměř a Dvůr Králové. Jakmile se pražané dozvěděli o ztrátě jedné ze svých mocenských základen, zastavili moravské tažení a v čele s Divišem Bořkem z Miletínka, Haškem z Valdštenja a Hynkem z Kolštejna se obrátili zpět do Čech. U Kunětické hory se posléze spojili s oddíly nymburského hejtmana Pušky z Kunštátu a Hynka Krušiny z Lichtenburka, které do pole povolala nově zvolená pražská městská rada, a společně vyrazili k Hradci Králové.\n\nŽižka byl o pohybu protivníka dobře informován a rozhodl se s ním střetnout v otevřeném poli nedaleko hradeckých hradeb. Přestože prameny uvádí místo bitvy pouze orientačně, je pravděpodobné, že to bylo mírné návrší poblíž usedlosti Strachův (nebo též Strauchův) dvůr, které královéhradecký historik Jaroslav Šůla situoval do západní části dnešní městské čtvrti Kukleny. O bitvě samotné hovoří poměrně malé množství pramenů, jež lze převážně nalézt v díle, které historik František Palacký publikoval pod souhrnným názvem \"Staré letopisy české\". Lakonicky se o bitvě dále zmiňuje i katolický voják Bartošek z Drahonic. Podle těchto údajů tedy lze předpokládat, že Žižka postavil vozovou hradbu tak, aby nepřátelům blokoval přístup k Hradci Králové od Kunětické hory i od Prahy. O průběhu střetnutí se lze jen dohadovat, je však patrné, že pražané utrpěli výraznou porážku, při níž se Hradečtí zmocnili značné kořisti a získali na dvě stovky zajatců. Zajímavým a historiky často různě vysvětlovaným postřehem je konstatování, že Žižka zabil pražského kněze, který nesl archu, tedy schránku s posvěcenou hostií, které husité nosili přímo do bitev. Informace by mohla naznačovat, že hejtmanovi po zranění u hradu Rábí zůstal alespoň nepatrný zbytek zraku, tedy tzv. slepecké vidění, které mu umožňovalo vnímat obrysy okolí do několika metrů.\n\nPo bitvě se příslušníci poraženého vojska rozjeli na všechny strany. Diviš Bořek z Miletínka uprchl do Kunětické hory a Hašek z Valdštejna zamířil pravděpodobně do Kolína. Žižka obratem využil strategicky vhodné situace a obsadil město Čáslav, kde byl s největší pravděpodobností připraven stejný převrat jako v Hradci Králové. V následujících dnech pak pronikl ke Kutné Hoře (13. srpen), kde dosadil losem vybranou radu a vrátil se zpět k Čáslavi, kterou záhy oblehli znovu zformovaní pražané. Jejich akce však byla neúspěšná, a po několikadenních šarvátkách ustoupili ke Kutné Hoře. Přestože město záhy ovládli, nebyla tato ztráta pro východočeské husity nijak výrazná. V konečném důsledku se díky náležitému využití vítězství u Strachova dvora podařilo Janu Žižkovi natolik rozšířit řady svého svazu, aby se v dalších měsících odvážil výpadu na Moravu.\n\n\n"}
{"id": "655376", "url": "https://cs.wikipedia.org/wiki?curid=655376", "title": "Polyribozom", "text": "Polyribozom\n\nPolyribozom (též polyzom, vzácně \"ergozom\") je řada ribozomů postupujících podél jediné mRNA molekuly. Tvorba polyzomů je známa u bakterií i u eukaryot. Bakteriální ribozomy se začínají napojovat na mRNA ještě předtím, než vůbec skončí transkripce, a mohou se seřazovat tak těsně, že mezi dvěma sousedními ribozomy je mezera pouhých 80 nukleotidů. Existenci polyribozomů prokázali v roce 1963 Warner, Knoff a Rich.\n\nV řadě případů mají polyribozomy kruhovitý tvar, což umožňuje ribozomům, aby po dokončení translace dané mRNA ihned přesedly z jejího konce na její začátek a znovu spustily translaci. Spojení mRNA do kruhu umožňují zejména vazebné vlastnosti poly(A) vázajícího proteinu a eIF4 iniciačního faktoru.\n"}
{"id": "655383", "url": "https://cs.wikipedia.org/wiki?curid=655383", "title": "Třeboňské lázeňství", "text": "Třeboňské lázeňství\n\nVýznamným tradičním odvětvím, které je pro Třeboň typické, je lázeňství.\n\nTřeboňská pánev patří mezi nejbohatší naleziště rašeliny a slatiny u nás. Na Třeboňsku se těží speciální slatina s obsahem minerálů pyritu a markazitu. Před vlastním použitím se musí vytěžená slatina upravit. Odstraní se hrubé příměsi, směs se rozdrtí na malé částečky, a nakonec dochází k přidání vody a zahřátí na teplotu 37 – 39 stupňů Celsia. Připravená hmota se poté používá ve formě slatinného zábalu, nebo po přidání další vody ve formě slatinné koupele.\n\nSlatina patří mezi tzv. peloidy, což jsou přírodní látky vzniklé geologickými pochody. Účinky peloidních procedur jsou především tepelné. Ty jsou způsobeny konzistencí (hutností) slatiny. Díky své hustotě totiž slatina vede teplo až sedmkrát pomaleji než voda, proto se v ní organismus prohřívá šetrněji a především intenzivněji.\n\nSlatinné zábaly a koupele působí příznivě především při léčbě nemocí pohybového aparátu. Právě hojné zásoby slatiny z rašelinišť vedly v 80. letech 19. století k založení třeboňské lázeňské tradice. Dnes se zde léčí především bolesti páteře a kloubů, pooperační a poúrazové stavy a revmatická onemocnění. Léčebné účinky pobytu v lázních jsou také podpořeny kvalitou okolního přírodního prostředí Třeboňska.\n\nJiž od středověku byly v nově vznikajících městech zakládány nejen špitály, ale větší hustota obyvatel stísněných v husté zástavbě sevřené hradbami si vynutila také zřizování veřejných očistných lázní. Tyto lazebny se stávaly velmi oblíbeným místem nejen pro očistu těla, ale postupně byly i společenským střediskem.\n\nNejstarší zmínka o třeboňské lazebně (v Rožmberské ulici) pochází z roku 1666. Po zrušení této lazebny získal správce schwarzenberského velkostatku Václav Horák povolení od knížete Schwarzenberga, v r. 1861, zřídit očistné lázně s tekoucí vodou na Zlaté stoce. V letech 1881–1883 vystavěl řídící učitel Václav Hucek v sousedství těchto očistných lázní svůj léčebný ústav s aplikací rašeliny (dnešní Bertiny lázně). Od té doby se datují dějiny novodobé třeboňské lázeňské tradice.\n\nTřeboňské lázně nabízejí pobyt a léčbu ve dvou tradičních lázeňských domech – v Bertiných lázních (dříve Lázně Berta) a v Lázních Aurora (dříve ÚLHP lázně Třeboň). Oba lázeňské domy jsou v majetku Města Třeboně. K léčbě je využíváno výše zmiňovaných slatinných koupelí a zábalů, dále vodoléčebných procedur, masáží, fyzioterapie, elektroterapie, parafinových zábalů, plynových injekcí, akupunktury a dalších rehabilitačních a léčebných postupů.\n\nBudovy Bertiných lázní leží v těsné blízkosti Masarykova náměstí, na okraji městské památkové rezervace Třeboň u Zlaté stoky. Bertiny lázně byly založeny během druhé polovině 19. století, v roce 1883 zde podstoupili lázeňskou léčbu první pacienti.\n\nDnešní hosté jsou ubytováni v moderně vybavených jednolůžkových a dvoulůžkových pokojích a apartmánech se samostatnou koupelnou a WC. Na přání je možné zajistit ubytování v pokojích s klimatizací (dvoulůžkové pokoje I. A kategorie a apartmány I. A kategorie).\nKlienti lázní mohou využít také bazén s whirlpoolem, saunou a párou a fitness centrum. Součástí lázeňského komplexu jsou Restaurace, Terasa bar a Lázeňská kavárna.\n\nNa lázeňské promenádě směrem k Jindřichohradecké bráně a k baroknímu sousoší Sv. Jana Nepomuckého (datovanému donátory \"anno 1726\") u Zlaté stoky stojí též barokní domek v němž jak připomíná pamětní deska přebýval Josef Kajetán Tyl, při svém třeboňském pobytu. Hned vedle je památný staletý hloh jednosemenný s mohutným kmenem. Tato promenáda pro pěší a se stezkou pro cyklisty se nazývá Tylovou ulicí. Naproti, přes Zlatou stoku, jsou velmi dobře zachovány původní gotické a renesančně upravené městské hradby, za nimiž dominuje bývalý Augustiniánský klášter a věž děkanského kostela.\n\nZ druhé strany lázeňského komplexu je nově pojmenovaná ulice K Bertě s budovami a zahradou botanického ústavu České akademie věd a naproti s nově vybudovaným hotelem \"Romantick\" s řízkovou restaurací Kopretina. Poblíž jsou rozsáhlá parkoviště, nekuřácká lázeňská restaurace Adéla (v těch místech stával dříve hostinec Na Novém Světě, v jehož zahradě začala v 19. stol. pravidelná vystoupení třeboňského Sokola) v létě i s provozem \"Nad řekou\" (přímo nad tokem Zlaté stoky) a restaurace \"Top Spin\" přímo napojená na bowlingové dráhy a krytou tenisovou halu (přes skla restaurace lze i sledovat tenisty při hře).\n\nV samostatné budově poblíž parku u Zlaté stoky je kadeřnictví, pedikúra, kosmetika a některé laboratoře. V parku zaujme jezírko s lekníny a terasou pro opalování i osvěžení lázeňských hostů. V nové části parku za Zlatou stokou u Tyršova stadionu byl v roce 2010 zbudován nový lázeňský altán, který je večer osvětlen. Poblíž se pod starými lipami nachází velký litinový kříž s Ukřižovaným Pánem Ježíšem, z první poloviny 19. století a nedaleko pískovcová socha ženy od Jana Kodeta u městských středověkých hradeb. Na tuto část plynule navazují třeboňské Komenského sady s několika mosty přes stoku (s výškovou značkou vody upomínající na povodně v srpnu 2002), vytékající ze severní výpusti rybníka Svět, rozprostírající se mezi hradbami Starého města u Augustiniánského kláštera, Sokolskou třídou a ulicí Na Sadech.\n\nZajímavým a zábavným doplňkem lázeňského pobytu jsou akce pořádané pro hosty na letní terase Pergola, která je zasazena do krásné třeboňské přírody v lesích u menších rybníků nedaleko Bertiných lázní v okolí kaple Sv. Víta. Je zde k dispozici taneční parket, občerstvení a možnost přípravy specialit na rožni, otevřeném ohništi a v udírně.\n\nHostům Bertiných lázní se nabízí také další možnosti pro využití volného času: tenisová hala s povrchem z umělé trávy (v letním období odkrytá), antukový kurt na tenis a volejbal, pétanque, stolní tenis, bowling, squash, sportovní rybolov, myslivecké akce, jízda na koni, veslování a cyklistika.\n\nV blízkosti se nalézá nejen autobusové nádraží (za Zlatou stokou a Tyršovým stadionem), ale i železniční zastávka Třeboň Lázně (za říčkou Olšovkou) s pěknou čekárnou, půjčovnou kol i občerstvením.\nLipové stromořadí v tehdejší třídě Československých legií (dnes Dukelské) až k Jindřichohradecké bráně bylo vysázeno v roce 1919 u příležitosti první oficiální návštěvy prezidenta T. G. Masaryka v Třeboni v roce 1919.\n\nKomplex Lázní Aurora se nachází za severní hrází rybníka Svět, poblíž sídliště Hliník, v klidné okrajové části Třeboně (na území Třeboně II ), ze dvou stran je obklopen lázeňským parkem s golfovým hřištěm a deseti skupinovými odpočívadly. Převažujícími dřevinami v okolí jsou lípy, duby, borovice, modříny a olše. V létě zdobí lázeňskou promenádu a letní restauraci palmy. Poblíž golfového hřiště se v parku nalézá zajímavé mohutné pískovcové sousoší s nekonvenční kašnou, symbolizující \"vodní\" procedury třeboňského lázeňství, které vzniklo ještě před otevřením těchto lázní. Park byl v roce 2000 osazen od lázní až po Rybářskou baštu několika dřevěnými sousošími litevského umělce (Afrodité, Orfeus, David, Poseidon, Smutný anděl, Řecký bojovník, Eos a další). Sochy byly v roce 2011 opraveny a konzervovány proti vlivům počasí. Bohužel vandalismus pronikl i do lázeňské Třeboně a tak byla 28. června 2012 velmi vážně poškozena jedna z nejoblíbenějších soch a to \"Smutný anděl\", která zaujala především moderní koncepcí a skloněnou hlavou k pokoře (sťatá-uražená hlava této pěkné sochy). Socha byla odborně opravena v rekordním termínu do 4. července 2012 (oprava hlavy, odvrtání nových otvorů, výroba čepu a montáž). Andílek již zase hlídá křižovatku k Wellness centru. V souvislosti s rekonstrukcí vnější kolonády lázní a novým osvětlením bylo v prosinci 2018 zbudováno vhodné osvětlení i pro uvedené sochy a do nového Vítkova altánu u \"Daisy zatáčky\" na cestě kolem \"Světa\" byly doplněny tři šachové stolky.\n\nToto lázeňské centrum je v provozu od roku 1975. V letech 1990 až 1995 se nazývalo ÚLHP lázně Třeboň (Ústav léčby hybných poruch).\n\nKomplex poskytuje svým hostům všechny služby \"pod jednou střechou\". Vedle ubytování, stravování, lékařské péče a lázeňských procedur (vodoléčby s rehabilitačním bazénem pro společná cvičení, masáže, slatina, elektroléčby, ultrazvuk, mechanické masáže hydrojet, fyzioterapie, tělocvična pro společná cvičení, posilovna a j.) je zde k dispozici také nově zrekonstruovaná restaurace, kavárna, denní bar, bowling, lázeňská prodejna, kadeřnictví, kosmetika, pedikúra a manikúra. Pravidelné stravování je rozděleno do čtyř jídelen.\n\nHosté jsou zde ubytováni v moderně vybavených dvoulůžkových nebo jednolůžkových pokojích s vlastní koupelnou a WC, některé pokoje mají také balkón s vyhlídkou na rybník Svět a Novohradské hory. Převážná většina pokojů bez balkónu má oddělená lůžka.\n\nSoučástí Lázní Aurora je centrum Aqua viva. Jeho poslední část byla dokončena v roce 2006. Postupně zde byly uvedeny do provozu relaxační hala (tělocvična a fitness centrum), bazénový komplex (plavecký bazén s mírně slanou vodou, bazének pro malé děti, parní kabina, sauna, solárium, floating, squash) a vodní atrakce (divoká řeka, dvě velkokapacitní vířivky, perličková masážní lavice, hydromasážní stěny a lavice, chrliče, vodní hřib, 40 m dlouhý tobogán - přístupný pouze dětem od 12 let, whirlpooly). Prostor vodních atrakcí je propojen s bazénovým komplexem. Na venkovní terase, obrácené do zeleně parku, jsou sprchy a lehátka pro opalování. Centrum Aqua viva je přístupné nejen pro hosty Lázní, ale také pro veřejnost.\n\nJednotlivé součásti areálu propojuje lázeňská kolonáda a zimní zahrada. Nalézá se tam i velký společenský sál, kulturní středisko, prodejna, přednášková a počítačová místnost.\n\nLázeňským parkem prochází cyklistická a turistická jedenáctikilometrová okružní \"Cesta kolem Světa\" s naučnou stezkou parkem, rašeliništěm, borovým lesem u Spolského mlýna a místní Třeboňskou částí \"Odměny\" s tradičními barokními jihočeskými statky, Církvičným rybníkem i barokní kaplí.\n\nPo roce 1996, kdy začala rekonstrukce a modernizace těchto lázeňských provozů a zařízení se tam léčili např. Luděk Bukač , Václav Havel , Miloslav kardinál Vlk a Miroslav Donutil.\n\nNa přelomu roku 2011 a 2012 proběhla v lázních rozsáhlá rekonstrukce a modernizace zejména ubytovacích prostor a zařízení. V roce 2012 byla k budově A lázní přistavěna vyhlídková \"rozhledna\" s rychlovýtahem do 10 podlaží, z níž se nabízí překrásný výhled na město, rybníky a okolí (panorama od Slepičích hor, přes Kleť, mráčky z Temelínských chladicích věží, Choustník, vršky nad Člunkem, Novou Bystřicí a Chlumem, až po Novohradské hory s Dobrou Vodou). Ve stejném období bylo zbudováno na západní části lázeňského parku golfové hřiště.\n\nV současné době jezdí od lázní na Masarykovo náměstí a zpět (přes Schwarzenberskou hrobku, Knížecí pivovar a lázně Berta) okružní vyhlídkový vláček (s odjezdy v 8, 10, 12:30, 15, 17:30 a 20 hod.), s nástupem v parkové části hlavního lázeňského areálu (poblíž vyhlídkové věže u budovy A). Celá okružní vyhlídková jízda trvá bez několika minut 2 hodiny. Vláček byl v roce 2014 zkrácen přímo přes světskou hráz ke Schwarzenberské hrobce, kde má v Třeboňském ráji desetiminutovou přestávku na rychlé občerstvení, jezdí od aur. každou celou hodinu a je doplněn audioprůvodcem s hlasem Petra Nárožného.\n\nV současnosti se lázně úspěšně vyrovnávají s celostátním úbytkem pacientů na komplexní a pacientem z velké části hrazenou příspěvkovou(s předepsanou nutností placeného ubytování v lázeňském komplexu celostátně od ledna 2015) lázeňskou péči.\n\nNově vybudované vekokapacitní veřejné hlídané a kamerami střežené parkoviště u bioplynové stanice směrem k Hliníku je do čtyř hodin parkování zdarma.\n\nWellness centrum Zlatá Hvězda je součástí městské památkové zóny, nachází se v jihozápadní části Masarykova náměstí, v těsném sousedství Třeboňského zámku a patří k nejnovějším a zároveň nejkomfortnějším lázeňským zařízením v Třeboni. Posledním rozšířením prošlo v roce 2010 a svým hostům umožňuje rovněž využívání nejrůznějších relaxačních a rekondičních procedur na špičkové úrovni, které zahrnují mimo jiné i rašelinové koupele a termoobklady, částečné i celkové masáže, lymfatické masáže, masáže lávovými kameny, dále klasickou finskou saunu, infra saunu, aromaterapii a řadu dalších procedur.\nTyto procedury a služby jsou k dispozici celoročně, především v odpoledních a večerních hodinách, což je optimální jako doplněk denních sportovních aktivit, pro které je v Třeboni celá škála možností a příležitostí.\n\nI zde je možné ubytování, celkem je zde 48 komfortně vybavených pokojů o celkové ubytovací kapacitě 115 lůžek. K dispozici jsou pokoje jednolůžkové, dvoulůžkové bez přistýlky, dvoulůžkové pokoje s možností přistýlky, dvoulůžkové pokoje typu De Luxe a 4 apartmá s možností dvou přistýlek. Kromě toho je zde k dispozici půjčovna a úschovna kol a přímo v objektu Wellness centra lze využít také 2 bowlingové dráhy.\n\nV blízkosti se nacházejí dvě Solné jeskyně, jedna na Masarykově náměstí a druhá na náměstí Žižkově (Kozím rynku) na rohu s Rožmberskou ulicí v přímém sousedství s třetím domem Zlaté Hvězdy.\n\nNa Masarykově náměstí jsou dvě stanice \"Třeboňského vláčku\", \"Dolní\" (před starou radnicí čp.1) při jízdě k Bertě a \"Horní\" (u zámku) při cestě od bertiných lázní.\n\nCentrum nabízí stravování přímo v několika vlastních restauračních zařízeních, na Masarykově náměstí a v bezprostředním okolí je i řada možností dalších (moravská vinárna u Draka, historická krčma U Kellyho, Vratislavský dům, restaurace Bašta, U kamenné studny a Bílý Koníček, nová kavárna u Bílého Beránka, komplex Beseda u staré radnice, hotely Myslivna a Galerie, Rybí restaurace, Bílý Jednorožec u Svinenské brány, Šupina, Šupinka, Knížecí pivovar, Krčínův znojemský sklípek, Znovínská vinárna, Pešárna (pěšárna, rybí restaurace na louce u Zlaté stoky), Zámecká restaurace, Zámecká cukrárna a další).\n\nTřeboňská lázeňská zařízení, kromě léčebných pobytů pro nemocné pacienty, nabízejí i širokou škálu nejrůznějších relaxačních a rekondičních pobytů pro ty, kteří chtějí využít lázeňský pobyt jako formu odpočinku či aktivně udělat něco pro své zdraví. K příznivému účinku třeboňských lázní navíc přispívá okolní čisté prostředí CHKO Třeboňsko, které je ideálním místem pro odpočinek. Hustá síť turistických a cyklistických tras včetně naučných stezek v okolí Třeboně nabízí ideální podmínky pro pěší turistiku a cykloturistiku.\n\n"}
{"id": "655386", "url": "https://cs.wikipedia.org/wiki?curid=655386", "title": "David Bryan", "text": "David Bryan\n\nDavid Bryan (* 7. února 1962 Perth Amboy, New Jersey, USA) je americký hudebník hrající na klávesy, člen hudební skupiny Bon Jovi. Kromě toho také zpívá doprovodné vokály nebo celé písně. Jeho otec Eddie Rashbaum hrál na trubku. Na klavír se začal učit v sedmi letech.\n\nStudiová alba:\n\n\n\n"}
{"id": "655387", "url": "https://cs.wikipedia.org/wiki?curid=655387", "title": "Adi'el Amora'i", "text": "Adi'el Amora'i\n\nAdi'el Amora'i (: עדיאל אמוראי, narozen 17. února 1934) je izraelský politik a bývalý poslanec Knesetu za stranu Ma'arach.\n\nNarodil se v obci Rechovot. Studoval na Střední škole Alef v Tel Avivu a vystudoval obor ekonomie mezinárodních vztahů a veřejná správa na Hebrejské univerzitě.\n\nByl úředníkem na ministerstvu vnitra, působil i jako mluvčí tohoto resortu. Předsedal Izraelské radě mládežnické výměny a v letech 1972–1984 byl předsedou Rady mládežnického hnutí. Byl předsedou představenstva firmy M. V. Holding. Publikoval články v odborném ekonomickém tisku i v denních periodikách.\n\nV izraelském parlamentu zasedl poprvé po volbách v roce 1969, do nichž šel za stranu Ma'arach. Stal se členem výboru pro záležitosti vnitra, výboru práce a výboru finančního. Předsedal podvýboru pro finanční příkazy. Zvolen byl i ve volbách v roce 1973, po nichž zastával post člena výboru pro ekonomické záležitosti a výboru finančního. Předsedal opět podvýboru pro finanční příkazy. Mandát obhájil ve volbách v roce 1977, opět za Ma'arach. Byl členem výboru pro státní kontrolu a výboru finančního. Opětovně byl za Ma'arach zvolen ve volbách v roce 1981. Usedl do finančního výboru. Mandát ale ukončil předčasně, když v říjnu 1988 rezignoval. Jeho křeslo pak obsadil Uri Sebag.\n\nZastával i vládní posty. V letech 1984–1988 byl náměstkem ministra financí Izraele.\n\n"}
{"id": "655391", "url": "https://cs.wikipedia.org/wiki?curid=655391", "title": "Ragnar Frisch", "text": "Ragnar Frisch\n\nRagnar Anton Kittil Frisch (3. března 1895 Oslo – 31. ledna 1973 Oslo) byl norský ekonom, který spolu s Janem Tinbergenem v roce 1969 získal Cenu Švédské národní banky za rozvoj ekonomické vědy na památku Alfreda Nobela. Je zakladatelem ekonometrie a také termínů makroekonomie/mikroekonomie. Zabýval se hlavně matematizováním ekonomie.\n\n"}
{"id": "655394", "url": "https://cs.wikipedia.org/wiki?curid=655394", "title": "Zpětný odběr", "text": "Zpětný odběr\n\nZpětný odběr je systém, který shromažďuje nebezpečné nebo znovupoužitelné a recyklovatelné výrobky. Zpětným odběrem se rozumí odebírání použitých výrobků povinnými osobami od spotřebitelů bez nároku na úplatu za účelem jejich využití nebo odstranění.\n\nPovinnost a způsob zpětného odběru v České republice upravuje \n\nJiné předpisy upravují zpětný odběr léčiv.\n\nPovinnost zpětného odběru se vztahuje na:\n\nZpětný odběr zajišťují společnosti: ASEKOL (elektrospotřebiče), ECOBAT (baterie a akumulátory), EKOLAMP, ELEKTROWIN (elektrozařízení a elektroodpad), ELTMA (pneumatiky).\n\n"}
{"id": "655398", "url": "https://cs.wikipedia.org/wiki?curid=655398", "title": "Sběrný dvůr", "text": "Sběrný dvůr\n\nSběrný dvůr je místo určené obcí ke shromažďování, sběru vytříděných a nebezpečných složek komunálních odpadů.\nJedná se o materiál a odpad, který lze znovu použít (recyklovat) nebo jej je nutné odstranit podle platné legislativy a šetrně vůči životnímu prostředí. (Zákon o ochraně přírody a krajiny).\n\nV rámci sběru je zde také realizován zpětný odběr, nebo sběr elektroodpadu,který obsahuje značnou část materiálů (jako jsou třeba kovy: měď, cín, hliník, zinek, někdy dokonce i zlato), které se vyplatí vytřídit a recyklovat k opětovnému použití.\n"}
{"id": "655400", "url": "https://cs.wikipedia.org/wiki?curid=655400", "title": "Uri Sebag", "text": "Uri Sebag\n\nUri Sebag ( אורי סבג, narozen 11. listopadu 1931) je izraelský politik a bývalý poslanec Knesetu za stranu Ma'arach.\n\nNarodil se ve městě Sáfí v Maroku. V roce 1951 přesídlil do Izraele. V Casablance studoval metalurgii, má osvědčení pro výkon profese inženýra. Absolvoval vysokou školu veřejné správy.\n\nUž během dětství v Maroku byl v roce 1947 aktivní v hnutí Dror v Marrákeši. Toto hnutí bylo napojeno na kibucovou organizaci ha-Kibuc ha-Me'uchad. V letech 1948-1950 patřil v Marrákeši do židovské podzemní obranné organizace \"Magen\". V roce 1951 vstoupil do strany Mapaj. V letech 1950-1957 pobýval ve Francii jako instruktor, po návratu působil v letech 1957-1963 jako instruktor a odborný učitel v rámci programu ministerstva práce v Beerševě. Od roku 1959 byl členem ústředního výboru strany Mapaj. V letech 1963-1968 byl inspektorem odborného vzdělávání pro ministerstvo školství. V letech 1968-1981 působil jako tajemník zaměstnanecké rady v Beerševě, roku 1971 se stal členem vrcholného vedení strany Mapaj, v letech 1974-1982 rovněž byl členem organizačního výboru odborové centrály Histadrut.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Stal se členem výboru pro ekonomické záležitosti a výboru práce a sociálních věcí. Opětovně byl za Ma'arach zvolen ve volbách v roce 1984. Mandát ale získal až dodatečně, v říjnu 1988, jako náhradník po rezignaci poslance Adi'ela Amora'ie. Během několika týdnů zbývajících do vypršení funkčního období Knesetu už se do jeho činnosti nestihl výazněji zapojit. Ve volbách v roce 1988 nebyl zvolen.\n\n"}
{"id": "655401", "url": "https://cs.wikipedia.org/wiki?curid=655401", "title": "Jan Tinbergen", "text": "Jan Tinbergen\n\nJan Tinbergen (12. dubna 1903 Haag – 9. června 1994 Haag) byl nizozemský ekonom, který spolu s Ragnarem Frischem v roce 1969 získal Cenu Švédské národní banky za rozvoj ekonomické vědy na památku Alfreda Nobela za „rozvoj a aplikaci dynamických modelů při analýze ekonomických procesů“.\n\n"}
{"id": "655404", "url": "https://cs.wikipedia.org/wiki?curid=655404", "title": "Grzegorz Sudoł", "text": "Grzegorz Sudoł\n\nGrzegorz Arkadiusz Sudoł (* 28. srpna 1978, Nowa Dęba, Podkarpatské vojvodství) je polský atlet, který se věnuje sportovní chůzi.\n\nV roce 2004 reprezentoval na letních olympijských hrách v Athénách, kde skončil v chůzi na 50 km na 7. místě a o čtyři roky později na olympiádě v Pekingu obsadil na stejné vzdálenosti 9. místo.\n\nNa Mistrovství světa v atletice 2009 v Berlíně dokončil závod (50 km) v čase 3.42:34 těsně pod stupni vítězů, na 4. místě. Na bronzového medailistu Jesúse Garcíu ze Španělska v cíli ztratil 57 sekund.\n\nNejvětší úspěch své kariéry zaznamenal v roce 2010 na evropském šampionátu v Barceloně, kde si došel v čase 3.42:24 pro stříbrnou medaili v chůzi na 50 km. Rychleji trať zvládl jen Francouz Yohann Diniz (3.40:37). Na předchozích evropských šampionátech v Mnichově 2002 a v Göteborgu 2006 vždy skončil desátý.\n\n"}
{"id": "655405", "url": "https://cs.wikipedia.org/wiki?curid=655405", "title": "Jicchak Arci", "text": "Jicchak Arci\n\nJicchak Arci (: יצחק ארצי, rodným jménem Izo Hertzig, 14. listopadu 1920 – 18. září 2003) byl izraelský politik, poslanec Knesetu za strany Ma'arach a Šinuj.\n\nNarodil se ve městě Siret v Rumunsku. V roce 1946 přesídlil do Izraele. V Rumunsku vystudoval střední školu a židovskou vysokou školu v Bukurešti. Studoval právo a ekonomii na Telavivské univerzitě.\n\nUž během dětství v Rumunsku se angažoval v mládežnickém sionistickém hnutí. Během druhé světové války byl jedním z vůdců sionistického podzemního hnutí. Pomáhal Židům z Evropy uprchnout do tehdejší mandátní Palestiny. V židovských uprchlických (respektive internačních) táborech na Kypru byl jedním z předáků. V letech 1944–1946 pracoval jako zástupce editora novin Zmanim. V letech 1947–1950 byl členem osadnické skupiny, která osidlovala vesnici Alonej Abba. Působil tehdy jako funkcionář Progresivní strany, jejímž generálním tajemníkem byl v letech 1959–1961. V letech 1961–1965 pak byl generálním tajemníkem Liberální strany a v letech 1965–1966 i Nezávislé liberální strany. V letech 1966–1969 byl členem vedení Židovské agentury a předsedou jejího odboru zaměřeného na práci s mládeží Alijat ha-no'ar. V roce 1974–1979 byl zástupcem starosty Tel Avivu a v letech 1979–1983 místostarostou Tel Avivu.\n\nV izraelském parlamentu zasedl po volbách v roce 1984, do nichž šel za stranu Ma'arach. V průběhu volebního období ale přešel do strany Šinuj. Stal se členem parlamentního výboru pro ústavu, právo a spravedlnost, výboru finančního, výboru House Committee, výboru pro ekonomické záležitosti a výboru pro imigraci a absorpci. Ve volbách v roce 1988 nebyl zvolen.\n\n"}
{"id": "655408", "url": "https://cs.wikipedia.org/wiki?curid=655408", "title": "Unconscious Power", "text": "Unconscious Power\n\nUnconscious Power je třetí singl kalifornské rockové skupiny Iron Butterfly, vydaný v roce 1967. Skladba vyšla také na albu Heavy z roku 1968. Na B-straně je skladba Possession, která vyšla i na předchozích singlech.\n\n"}
{"id": "655409", "url": "https://cs.wikipedia.org/wiki?curid=655409", "title": "Dov Ben Me'ir", "text": "Dov Ben Me'ir\n\nDov Ben Me'ir, ‎ (* 11. srpna 1927 Ciechocinek) je izraelský politik a bývalý poslanec Knesetu za stranu Ma'arach.\n\nNarodil se ve městě Ciechocinek v Polsku. V roce 1935 přesídlil do Izraele. Vystudoval zemědělskou střední školu v Pardes Chana a ekonomii a politologii na Hebrejské univerzitě.\n\nV letech 1946-1954 byl aktivní v hnutí ha-Tnu'at ha-Me'uchedet (התנועה המאוחדת) a byl členem jeho celostátního vedení. Patří mezi zakladatele kibucu Ma'ajan Baruch z let 1947-1953. V letech 1954-1962 pracoval jako ředitele publikační služby při úřadu premiéra. V letech 1962-1967 založil a vedl Izraelskou asociaci pro rakovinu. V letech 1970-1976 předsedal Straně práce v regionu Tel Avivu. Stal se rovněž předsedou odborové centrály Histadrut v Tel Avivu a členem celostátního vedení. V letech 1983-1989 byl prvním místostarostou Tel Avivu a předsedou odboru dopravy, městských podniků a odboru pro pojmenovávání a připomínky. V letech 1989-1990 sloužil coby poradce premiéra Šimona Perese pro otázky podpory ekonomických styků z německy mluvícími zeměmi. Od roku 1990 pak byl nezávislým poradcem pro německé podnikatelské kruhy se zájmem o podnikání v regionu. Přednášel na škole v Bejt Berl a na Technionu. Napsal několik propagačních a historických knih.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Stal se členem výboru pro záležitosti vnitra a životního prostředí a výboru práce a sociálních věcí. Opětovně byl za Ma'arach zvolen ve volbách v roce 1984. Nastoupil jako člen do parlamentního výboru pro imigraci a absorpci a výboru pro záležitosti vnitra a životního prostředí. Zároveň byl místopředsedou Knesetu. Ve volbách v roce 1988 mandát neobhájil.\n\n"}
{"id": "655412", "url": "https://cs.wikipedia.org/wiki?curid=655412", "title": "Ekonomická univerzita v Krakově", "text": "Ekonomická univerzita v Krakově\n\nEkonomická univerzita v Krakově (pl. \"Uniwersytet Ekonomiczny w Krakowie\", oficiální anglický název \"Cracow University of Economics\") je druhá nejstarší vysoká škola ekonomického zaměření v Polsku a největší ekonomická univerzita v Polsku podle počtu studentů. Vznikla v roce 1925 jako soukromá Vysoká obchodní škola v Krakově, ale její počátky sahají až do roku 1882. V současnosti zde studuje více než 21 000 studentů. V rámci výchovně-vzdělávací činnosti Ekonomická univerzita organizuje vysokoškolské studium bakalářské, inženýrské, doktorské a celoživotní vzdělávání občanů.\n\nEkonomická univerzita v Krakově má v současnosti tyto fakulty:\n"}
{"id": "655416", "url": "https://cs.wikipedia.org/wiki?curid=655416", "title": "Ja'akov Gil (1931)", "text": "Ja'akov Gil (1931)\n\nJa'akov Gil (: יעקב גיל, rodné jméno Ja'akov Gila, žil 17. ledna 1931 – 21. ledna 2007) byl izraelský politik a poslanec Knesetu za stranu Ma'arach.\n\nNarodil se v Jeruzalému. Chodil na školu v Bejt Alfa a studoval sociální práci na Hebrejské univerzitě. Byl aktivní v mládežnickém hnutí Ha-Šomer ha-ca'ir, v letech 1952–1954 byl členem kibucu Megido.\n\nV letech 1965–1983 působil na vedoucích postech v samosprávě města Jeruzalém. Od roku 1964 byl členem strany Mapaj. Byl členem vedení Strany práce v regionu Jeruzalému. Předsedal mládežnické sekci celostátní organizace Strany práce. Byl rovněž předsedou Asociace izraelských mládežnických a komunitních pracovníků. V roce 1984 byl členem výboru předsedy vlády pro děti v nouzi.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Stal se členem výboru pro vzdělávání a kulturu a výboru pro jmenování islámských soudců. Předseda podvýboru pro historické muzeum v Safedu, podvýboru pro znesvěcení památníku Síně slávy a společnému výboru pro úpadek postavení praktických inženýrů. Opětovně byl za Ma'arach zvolen ve volbách v roce 1984. Mandát ale získal až dodatečně, v březnu 1988, jako náhradník po rezignaci poslance Simchy Dinice. Nastoupil jako člen do parlamentního výboru pro vzdělávání a kulturu, výboru House Committee, výboru pro televizi a rozhlas, výboru státní kontroly a výboru pro zahraniční záležitosti a obranu. Ve volbách v roce 1988 mandát neobhájil.\n\n"}
{"id": "655417", "url": "https://cs.wikipedia.org/wiki?curid=655417", "title": "Jevgenij Nabokov", "text": "Jevgenij Nabokov\n\nJevgenij Viktorovič Nabokov (* 25. července 1975, Öskemen, Sovětský svaz) je bývalý ruský hokejový brankář, narozený v dnešním Kazachstánu. Kariéru zakončil jako člen týmu NHL Tampa Bay Lightning.\n\nSkaut San José viděl Nabokova, když v Rusku sledoval jiného hráče. O Nabokova v draftu nebyl zájem a Sharks si jej vybrali až v devátém kole Vstupního draftu NHL 1994, ale spíše z toho důvodu, že znali jeho otce, jenž chytal jako brankář 18 let v Kazachstánu.\n\nPo několika letech v AHL debutoval Nabokov 1. ledna 2000 v NHL, poté co nahradil brankáře Stevea Shieldse v zápase proti Nashvillu Predators. Od začátku chytal v zápase NHL poprvé 19. ledna 2000 proti Coloradu Avalanche a slavnému brankáři Patricku Royovi. Podal excelentní výkon a 39 zákroky přispěl k bezbrankové remíze 0:0.\n\nV druhém zápase sezóny 2000-01 se zranil první brankář Sharks Steve Shields. Místo, aby Sharks do branky pustili nadějného brankáře Miikku Kiprusoffa, tak nasadili Jevgenije Nabokova. Nabokov se jim odvděčil výtečnou sezónou, za kterou získal Calder Memorial Trophy pro nováčka roku. Také hrál v NHL All-Star Game 2001 a pomohl klubu San José do playoff.\n\n10. března 2002 vstřelil jako první brankář v historii gól v přesilové hře v zápase proti Vancouveru Canucks.\n\nNabokov byl považován za jednoho z nejelitnějších brankářů NHL a byl často nominován mezi 10 ne-li 5 nejlepších brankářů časopisy jako ESPN magazine, nebo Hockey News. Nicméně v sezóně 2005-06 měl horší procento úspěšnosti (pod 90 %) a trenér jej pasoval do role náhradního brankáře a jako jedničku zvolil Vesu Toskalu.\n\nNabokov známý svojí pozičností a schopností číst střelce byl v sezoně 2006-07 brzděn zraněním třísel. V počátku sezóny se střídal v zápasech s Vesou Toskalou, přesto odchytal od začátku 49 zápasů. Během sezóny 2007-08 odchytal prvních 43 zápasů než ho 13. ledna 2008 nahradil proti Anaheimu Ducks Thomas Greiss, který si tak mohl odchytat svůj první zápas v NHL.\n\nNabokov byl vyznamenán jako jedna ze tří hvězd posledního týdne v prosinci 2007 společně s Alexandrem Ovečkinem a Jaromírem Jágrem.\n\n27. ledna 2008 hrál po druhé v NHL All-Star Game. Ve druhé části chytil všech osm střel a byl tak prvním brankářem od roku 2002, který nedostal ve třetině All-Star Game žádný gól, když oním posledním brankářem byl Nikolaj Chabibulin. 4. května 2008 předvedl Nabokov v playoff zákrok při kterém chytil střelu Brada Richardse z Dallasu Stars a tento zákrok byl vyhlášen zákrokem desetiletí. Zápas, který Dallas nakonec vyhrál byl 8. nejdelším zápasem v historii NHL.\n\nV průběhu sezóny 2008-09 vychytal Nabokov 41 vítězství a Sharks skončili na prvním místě západní konference. Přesto byli Sharks vyřazeni už v prvním kole playoff Anaheimem Ducks. 17. října 2009 chytal ve svém 500. zápase NHL, když zastavil 31 střel při vítězství 4:1 nad New York Islanders. 11. února 2010 si vytvořil osobní rekord s 50 chycenými střelami při vítězství 3:2 nad Detroitem Red Wings. Také vytvořil rekord NHL s 11 po sobě jdoucími vítězstvími na hřištích soupeřů.\n\n22. června 2010 potvrdil generální manažer San José Doug Wilson, že Sharks neprodlouží Nabokovovi smlouvu, protože mají plný platový rozpočet a nemohou přesáhnout platový strop. Toto rozhodnutí bylo mezi fanoušky vnímáno rozdílně. Mnohými byl považován za nedílnou součást týmu Sharks.\n\n7. července 2010 podepsal smlouvu na 4 roky za 24 000 000 dolarů (asi 432 000 000 kč) s ruským klubem SKA Petrohrad hrajícím v KHL. Po 22 zápasech se Nabokov sešel s vedením a po domluvě bylo médiím sděleno, že se Nabokov z rodinných důvodů vrací do Spojených států amerických.\n\n20. ledna 2011 oznámila agentura TSN, že Nabokov podepsal smlouvu s Detroitem Red Wings. Ovšem než mohl nastoupit musel být podle pravidel NHL zapsán na listinu neomezeně volných hráčů a odtud si ho 22. ledna 2011 stáhl tým New York Islanders. Nabokov, který nebyl spokojený s tímto vývojem odmítl nastoupit za Islanders. 25. ledna 2011 vedení Islanders oznámilo, že pozastavují Nabokovovi činnost do konce sezóny 2010-11, protože se nepřipojil k týmu.\n\nAčkoliv je ruským občanem, tak potřeboval povolení od Mezinárodní hokejové federace (IIHF), aby mohl reprezentovat Rusko, protože v 19 letech v nižší divizi MSJ 1994 reprezentoval Kazachstán. V roce 2005 mu byl udělen souhlas k reprezentování Ruska na MS, ale Nabokov reprezentovat odmítl. Nabokov se snažil získat povolení kvůli Zimním olympijským hrám 2002, ale povolení neobdržel, kvůli tehdejším pravidlům, která zakazovala hráči reprezentovat 2 různé země. Nabokovovi bylo dovoleno hrát za Rusko na Zimních olympijských hrách 2006 v Turíně, poté co dostal výjimku od IIHF a byl také jmenován do Ruské reprezentace na MS 2008, na kterém vyhrál zlatou medaili. Poté byl jmenován i prvním brankářem Ruska pro Zimní olympijské hry 2010 ve Vancouveru.\n\n\n\n"}
{"id": "655419", "url": "https://cs.wikipedia.org/wiki?curid=655419", "title": "Ja'akov Gil", "text": "Ja'akov Gil\n\nJméno a příjmení Ja'akov Gil má více nositelů:\n\n"}
{"id": "655427", "url": "https://cs.wikipedia.org/wiki?curid=655427", "title": "El'azar Granot", "text": "El'azar Granot\n\nEl'azar Granot (: אלעזר גרנות, 12. března 1927 – 19. září 2013) byl izraelský politik a bývalý poslanec Knesetu za strany Ma'arach a Mapam.\n\nNarodil se Jeruzalému. Vystudoval zemědělskou střední školu v Pardes Chana a filozofii, sociologii, literaturu, hebrejštinu a Bibli na Hebrejské univerzitě. V letech 1944–1946 byl členem Židovské brigády. Během války za nezávislost bojoval v řadách izraelské armády o Jeruzalém. V letech 1951–1958 byl osadníkem v novém kibucu Sasa, pak pobýval v kibucu Šoval. Vydal několik básnických sbírek.\n\nV letech 1962–1964 byl ředitelem mládežnické sekce strany Mapam, v letech 1975–1979 byl jejím organizačním tajemníkem a v letech 1979–1981 politickým tajemníkem. V roce 1985 se stal generálním tajemníkem Mapamu.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Stal se členem výboru pro záležitosti vnitra a životního prostředí a výboru pro ústavu, právo a spravedlnost. Opětovně byl za Ma'arach zvolen ve volbách v roce 1984. Nastoupil jako člen do parlamentního výboru pro zahraniční záležitosti a obranu, výboru pro ústavu, právo a spravedlnost a výboru House Commitee. V průběhu volebního období se odtrhl od poslaneckého klubu Ma'arach a zřídil samostatnou frakci Mapam. Ve volbách v roce 1988 mandát neobhájil.\n\n"}
{"id": "655431", "url": "https://cs.wikipedia.org/wiki?curid=655431", "title": "Bibliothèque de l'Heure Joyeuse", "text": "Bibliothèque de l'Heure Joyeuse\n\nBibliothèque de l'Heure Joyeuse (česky doslova \"Knihovna veselé hodiny\") je veřejná knihovna, která se specializuje na literaturu pro děti a mládež. Sídlí v ulici \"Rue des Prêtres-Saint-Séverin\" č. 6-12 v 5. obvodu. Knihovna je součástí sítě Knihoven města Paříže.\n\nKnihovna byla otevřena 12. listopadu 1924 v ulici \"Rue Boutebrie\" poblíž Sorbonny mezi Musée de Cluny a kostelem Saint-Sévérin nedaleko dnešního sídla. Stala se tak první veřejnou knihovnou ve Francii vytvořenou speciálně pro mládež. Nápad vzešel od nadace \"Book Committee on Children's Librairies\" (Knižní výbor pro dětské knihovny), která vznikla v New Yorku 12. listopadu 1918. Jejím cílem bylo poskytnout Belgii a Francii knihy, které by pomohly dětem z těchto zemí překonat následky právě skončené války.\n\nZpočátku se akce nesetkala se zájmem u Knihovny města Paříže. Nejprve výbor v roce 1920 otevřel oddělení dětské literatury v knihovně pro dospělé v ulici \"Rue Fessart\" v 19. obvodu a později pět dalších podobných knihoven v departementu Aisne.\n\nKnihovnu Heure Joyeuse první rok spravoval přímo výbor a po roce 12. listopadu 1925 ji převzalo město Paříž s fondem 2000 knih darovaných výborem. Využití knihoven bylo zdarma. Knihy byly rozděleny na zábavné (obrázkové knihy, povídky, romány) a populárně naučné knihy. Dívky i chlapci byli obsluhováni ve stejné místnosti, což ve své době vzbudilo určité výhrady. V roce 1969 se knihovna přestěhovala do současných prostor, v té době měla přes 20 000 knih.\n\nKnihovna pořádá mnoho akcí jako jsou výstavy, čtení a semináře. Po Francouzské národní knihovně (Joie par les livres) spravuje druhý největší knižní fond ve Francii týkající se dětské literatury – více než 45 000 knih.\n\n"}
{"id": "655433", "url": "https://cs.wikipedia.org/wiki?curid=655433", "title": "Chajka Grossman", "text": "Chajka Grossman\n\nChajka Grossman (, 20. listopadu 1919 – 26. května 1996) byla židovská odbojářka, izraelská politička a poslankyně Knesetu za strany Ma'arach a Mapam.\n\nNarodila se v Białystoku v Polsku. Byla členkou mládežnické židovské organizace ha-Šomer ha-Ca'ir a zasedala v jejím mimořádném vedení v ilegalitě v letech 1939–1941. Během druhé světové války byla v židovském protinacistickém odboji, účastnila se na povstání v ghettu v Białystoku a působila jako partyzánka v okolních lesích. Po válce byla členkou ústředního výboru polského Židovstva. V roce 1948 přesídlila do Izraele. Stala se členkou kibucu Evron. Vystudovala střední školu v Polsku, Vilniuskou univerzitu a Telavivskou univerzitu.\n\nV letech 1950–1951 byla starostkou Oblastní rady Ga'aton. Působila jako tajemnice pobočky strany Mapam v Haifě, předsedkyně Světového svazu Mapam a politická tajemnice strany.\n\nV izraelském parlamentu zasedla poprvé po volbách v roce 1969, do nichž šla za stranu Ma'arach. Stala se členkou výboru pro vzdělávání a kulturu a předsedkyní výboru pro veřejné služby. Mandát obhájila ve volbách v roce 1973, opět za kandidátku Ma'arach. Byla členkou výboru pro zahraniční záležitosti a obranu a výboru státní kontroly. Znovu se stala předsedkyní výboru pro veřejné služby. Během volebního období se dočasně odtrhla od společného poslaneckého klubu Ma'arach, ale vrátila se do něj. Úspěšně kandidovala i ve volbách v roce 1977, po nichž obsadila post místopředsedkyně Knesetu. Dále byla členkou výboru pro vzdělávání a kulturu, výboru práce a sociálních věcí, výboru pro imigraci a absorpci a výboru státní kontroly. Mezi lety 1981–1984 byla mimo parlamentní politiku.\n\nOpětovně byla za Ma'arach zvolena ve volbách v roce 1984. Znovu zaujala post místopředsedkyně Knesetu. Nastoupila také jako členka do parlamentního výboru pro ekonomické záležitosti, výboru práce a sociálních věcí, výboru pro televizi a rozhlas a výboru House Committee. V průběhu volebního období se odtrhla od poslaneckého klubu Ma'arach a přestoupila do samostatné frakce Mapam.\n\nV roce 1993 byla pozvána na oficiální slavnost Dne nezávislosti. Na recepci, která následovala po ceremoniálu, uklouzla na schodech a upadla do kómatu, ze kterého se již neprobudila.\n\n"}
{"id": "655435", "url": "https://cs.wikipedia.org/wiki?curid=655435", "title": "Havlíčkův dub (Proseč-Obořiště)", "text": "Havlíčkův dub (Proseč-Obořiště)\n\nHavlíčkův dub je památný strom, který roste na malé louce u jezírka naproti Prosečskému zámku, připomíná pobyt Karla Havlíčka Borovského na konci první poloviny 19. století.\n\n\nKarla Havlíčka připomíná pamětní deska nedaleko dubu s plastikou a nápisem:\n\nJulie Sýkorová bydlela s otcem, hraběcím lesníkem, v malém domku poblíž zámku. Karel Havlíček, se kterým se seznámila v Praze, jezdil na Proseč a trávil s Julií čas právě pod korunou starého dubu. Do Proseče se vraceli i jako mladí manželé po narození dcery Zdeničky.\n\n"}
{"id": "655436", "url": "https://cs.wikipedia.org/wiki?curid=655436", "title": "Havlíčkův dub", "text": "Havlíčkův dub\n\nOznačení Havlíčkův dub nese několik památných stromů:\n\n"}
{"id": "655439", "url": "https://cs.wikipedia.org/wiki?curid=655439", "title": "Fastback", "text": "Fastback\n\nFastback je typ karoserie, který je velmi podobný liftbacku. Oba typy jsou funkčně stejné (zavazadlový prostor je přístupný velkou výklopnou stěnou), jen liftback po vizuální stránce více připomíná sedan, protože má za zadním sklem malý „schůdek“ imitující víko kufru. Fastback je, po stránce designu, sportovnější typ vozu. V průběhu devadesátých let 20. století se ale fastbacky začaly z nabídek výrobců automobilů vytrácet, dalo by se říci, že posledním mohykánem v této kategorii se stal Renault Mégane první generace, který se přestal vyrábět v roce 2003. Dnes (2011) zažívají svoji renesanci.\n\nTypický současný fastback je například Audi A7 nebo Tesla Model S.\n"}
{"id": "655440", "url": "https://cs.wikipedia.org/wiki?curid=655440", "title": "Menachem Hakohen", "text": "Menachem Hakohen\n\nMenachem Hakohen (: , narozen 26. července 1932) je izraelský rabín, politik a bývalý poslanec Knesetu za stranu Ma'arach.\n\nNarodil se Jeruzalémě. Vystudoval ješivy a získal osvědčení pro výkon povolání rabína. Sloužil v izraelské armádě v jednotkách nachal (roku 1951) a jako rabín u vojenského námořnictva (v letech 1955–1956). V letech 1951–1955 byl také hlavním editorem náboženské literatury v izraelské armádě. V letech 1952–1954 zodpovídal za náboženské obřady na Generálním štábu armády.\n\nV letech 1961–1972 byl editorem armádního listu Machanajim. Roku 1967 se stal rabínem mošavového hnutí a v letech 1968–1979 rabínem odborové centrály Histadrut. Předsedal hnutí náboženských zaměstnanců ha-Oved ha-dati. V letech 1969–1973 byl zároveň členem organizačního výboru Histadrutu. V roce 1976 se stal předsedou Sapirova centra pro židovské tradice ve Starém Městě v Jeruzalémě.\n\nV izraelském parlamentu zasedl poprvé po volbách v roce 1973, do nichž šel za stranu Ma'arach. Stal se členem výboru pro záležitosti vnitra a životního prostředí, výboru pro jmenování rabínských soudců a výboru pro vzdělávání a kulturu. Opětovně byl za Ma'arach zvolen ve volbách v roce 1977. Nastoupil jako člen do parlamentního výboru pro vzdělávání a kulturu a do finančního výboru. Mandát obhájil ve volbách v roce 1981, po nichž působil jako člen výboru pro imigraci a absorpci.\n\nZvolen byl i ve volbách v roce 1984. Usedl do výboru pro zahraniční záležitosti a obranu, výboru pro imigraci a absorpci a výboru pro jmenování rabínských soudců. Předsedal podvýboru pro přezkum vyhýbání se vojenské službě u studentů ješiv. Ve volbách v roce 1988 mandát neobhájil. Působí jako vrchní rabín v Rumunsku.\n\n"}
{"id": "655442", "url": "https://cs.wikipedia.org/wiki?curid=655442", "title": "Aharon Harel", "text": "Aharon Harel\n\nAharon Harel (: אהרן הראל, žil 13. dubna 1932 – 13. prosince 2000) byl izraelský politik a poslanec Knesetu za stranu Ma'arach.\n\nNarodil se ve městě Pinsk v Polsku (dnes Bělorusko). V roce 1935 přesídlil do dnešního Izraele. Vystudoval bakalářský program v oboru ekonomie a statistika na Hebrejské univerzitě a magisterský cyklus v oboru management, pracovní vztahy a lidské zdroje na Technionu.\n\nV letech 1942-1950 působil jako instruktor hnutí ha-No'ar ha-Oved ve-ha-Lomed, v roce 1951 se stal členem jeho sekretariátu. V letech 1960-1964 byl předsedou odboru práce strany Mapaj. Pak spoluzakládal stranu Rafi a byl členem jejího ústředního výboru. V letech 1970-1981 předsedal oddělení zaměstnaneckých rad při odborové centrále Histadrut. V letech 1975-1976 přednášel na Ben Gurionově univerzitě v Beerševě, v letech 1976-1981 přednášel na Technionu a v roce 1984 byl ředitelem vzdělávacího ústavu v Bejt Berl. Zasedal ve vedení International Center for Peace in the Middle East.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Stal se členem výboru práce a sociálních věcí. Opětovně byl za Ma'arach zvolen ve volbách v roce 1984. Nastoupil jako člen do parlamentního výboru pro vzdělávání a kulturu, výboru pro televizi a rozhlas, výboru zahraničních záležitostí a obrany, výboru práce a sociálních věcí a výboru státní kontroly. Mandátu se vzdal během funkčního období v květnu 1988. V parlamentu ho nahradil Avraham Šochat. Po odchodu z Knesetu se stal předsedou Israel Broadcasting Authority.\n\n"}
{"id": "655443", "url": "https://cs.wikipedia.org/wiki?curid=655443", "title": "Radim Fiala (herec)", "text": "Radim Fiala (herec)\n\nRadim Fiala (* 9. ledna 1971 Brno) je český herec. Svou hereckou kariéru započal v brněnském Divadle Husa na provázku, strávil tam 14 let a v roce 2006 odtud odešel do Prahy.\n\nDnes se stále více věnuje filmu a televizi. Jeho nejznámějšími filmy jsou:\"Tmavomodrý svět\", \"Tobruk\", \"Hranaři\" nebo \"Stůj, nebo se netrefím\". V televizi hraje spíše v seriálech, jako například \"Ordinace v růžové zahradě 2\", kde představuje doktora Petra Hanáka. Dále hrál také v seriálu \"Rodinná pouta\" nebo \"Četnické humoresky\".\n\n"}
{"id": "655448", "url": "https://cs.wikipedia.org/wiki?curid=655448", "title": "Gaston (lachtan)", "text": "Gaston (lachtan)\n\nGaston je jméno lachtana jihoafrického, který žil v pražské zoologické zahradě mezi léty 1991 až 2002. Proslavil se v době povodní 2002, kdy jej ze zoologické zahrady odnesla voda. Gaston doplaval po Vltavě a Labi až do Německa, kde byl chycen a následně vyčerpáním uhynul. \n\nGaston byl chycen ve volné přírodě v jižní Africe. Pražská zoologická zahrada ho jako mladého lachtana koupila od obchodníka z Namibie v roce 1991 jako asi roční mládě. Jméno \"Gaston\" mu dala jeho cvičitelka a chovatelka Michaela Voldřichová. Přijel spolu s dalšími třemi lachtankami, Bárou, Julinkou a Žofkou. Žofka krátce po příchodu do Prahy uhynula, o několik měsíců později ji nahradila samice Myška. V zoologické zahradě žil spolu s Bárou, Julinkou a Myškou 11 let. Projevoval smysl pro humor a rád se předváděl před publikem v pravidelných představeních. V dospělosti vážil téměř 200 kilogramů. S Bárou a Julinkou zplodil postupně 10 potomků; z toho jeden (Abeba) se narodil posmrtně. Myška nikdy s Gastonem mládě neměla, ačkoliv se s ním opakovaně pářila.\n\nBěhem povodní v létě 2002 spodní část ZOO zalila voda. Gaston i ostatní lachtani se drželi na území svého výběhu a kroužili. Rozehnala je až utržená divácká tribuna 12. srpna. Poté se snažili dát opět dohromady, najít jeden druhého, i svoje domovské území, nicméně většinou neúspěšně. Gaston se nejprve zdržoval v zaplaveném výběhu slonic, ale během následujícího dne odtamtud zmizel a začal unikat po Vltavě. Přestože byl spatřen na mnohých místech, pokusy o jeho chycení selhávaly. Zoologům ze zahrady v Ústí nad Labem se ho alespoň podařilo nakrmit. Až 19. srpna ho chytili němečtí záchranáři v Lutherstadt-Wittenbergu poté, co uplaval přes 300 kilometrů. Ještě v ten den se vydal na cestu za ním český tým; Gaston ale náhle uhynul na následky stresu, únavy a vyčerpání. Chladná voda ani dočasný nedostatek jídla mu neublížily a následná pitva neodhalila žádné zranění. Bylo mu v té době 12 let. Následující léto 2003 se lachtance Báře neočekávaně narodilo mládě, Gastonův posmrtný potomek. Je to samička Abeba, která žije v ZOO Praha dodnes (červen 2011) spolu s Bárou, Julinkou a Gastonovým potomkem Melounem.\n\nZ Gastonových přímých potomků dnes žije 5 lachtanů. Samice Bobina (nar. 2000) je v současnosti v ZOO Brno, samec Meloun a samička Abeba žijí v ZOO Praha. Následuje tabulka znázorňující Gastonovo potomstvo.\n\nV květnu 2011 se Abebe a Melounovi narodilo mládě.\n\nGastonova cesta a následná smrt vzbudila velkou pozornost českých i světových médií. O Gastonově cestě informovali například česká i anglická redakce BBC, CNN, německá Deutsche Welle, Hamburger Abendblatt a jiné. Další vlny mediálního zájmu vzbudilo narození samičky Abeba, odhalení Gastonova pomníčku, Gaston byl vzpomenut i v souvislosti s otevřením nového pavilonu lachtanů v roce 2009 a také v květnu 2011, když se Abebe narodilo mládě.\n\nKrátce po povodních napsala Gastonova bývalá cvičitelka a opatrovatelka Michaela Voldřichová knihu \"Kam plaveš, Gastone\", kde poetickou formou líčí Gastonův život. Koncem roku 2003 vyšla v Německu kniha o Gastonových osudech s názvem \"Schwimm! Gaston schwimm!\" V létě 2004 uvedla Malá scéna Saské státní opery v Drážďanech stejnojmennou operu-stínohru o Gastonově útěku od skladatele Franka Böhmeho (libreto: Irene Pietsch). V opeře se líčí Gastonův útěk jako cesta za svobodou, na což ale reagoval tehdejší ředitel ZOO Petr Fejk slovy: \"„Bylo to spíš pro něj trápení. Lachtan nemůže vzhledem ke své konstituci žít ve zdejších vodách a mořích“\". Na podzim roku 2005 byla v ZOO Praha odhalena památná bronzová socha plovoucího Gastona. Na konci roku 2007 se objevil v českých a italských kinech a posléze severoamerických kinech celovečerní umělecký dokumentární film \"Mír s tuleni\" filmové společnosti 12 Opic, který příběh jihoafrického lachtana Gastona, uneseného z namibijského pobřeží Cape Cross, dává do souvislosti s příběhem dnes již téměř vyhubených tuleňů středomořských, přičemž odkrývá důvody, proč samec Gaston na rozdíl od ostatních samic jako jediný ze zaplavené pražské ZOO uplaval vstříc moři. A odhaluje okolnosti, za nichž by mohl jeho lachtaní druh na opačném konci světa potkat stejný osud jako potkal dávno předtím středomořské tuleně.\n\nV roce 2002 byl založen amatérský hokejový klub Gaston Seals o zhruba 16 hráčích. Od roku 2009 se v létě koná plavecký maraton na trase Ústí nad Labem – Děčín s názvem \"Gastonův memoriál\". V letech 2007 a 2008 byl v Praze projednáván návrh, aby byla po Gastonovi pojmenována stezka v Troji podél Vltavy, což se ale nakonec neuskutečnilo. V červnu 2005 byla v ZOO Praha otevřena restaurace Gaston, která vznikla rekonstrukcí povodní zničené starší restaurace Koliba.\n\n\n"}
{"id": "655450", "url": "https://cs.wikipedia.org/wiki?curid=655450", "title": "Ladislav Babůrek", "text": "Ladislav Babůrek\n\nLadislav Babůrek (23. srpna 1911, Odunec – 9. ledna 1973) byl český malíř.\n\nPocházel z Odunce – malé vesnice na Třebíčsku. V období mezi světovými válkami odešel do Prahy, protože chtěl malovat a studovat výtvarné umění. Ve 30. letech je žákem profesora Vladimíra Sychry. Praha se stala hlavním motivem jeho obrazů. Postupně si získal uznání a stal se členem spolku Marold a později členem Svazu výtvarných umělců. Po válce se jako výtvarník podílel na realizaci československých národních výstav v Paříži, Bruselu a Rotterdamu. Byl členem spolku výtvarných umělců Mánes.\n\nV 50. letech vystoupil na protest proti politickým procesům z Komunistické strany a v polovině padesátých let byl vyloučen ze Svazu výtvarných umělců. V jeho soukromém i tvůrčím životě tak nastalo období, které znamenalo izolaci.\n\nZásadní zlom nastal v první polovině 60. let, kdy se při malování obrazů na Vysočině seznámil s někdejším ředitelem Okresního kulturního střediska v Třebíči – panem Sedláčkem. Ladislav Babůrek se tak vrátil do svého rodného kraje a začalo nejplodnější tvůrčí období jeho života. Spřátelil se s básníkem Josefem Cinkem, který mu věnoval svoji báseň „Žďárské vrchy“. Náhlá smrt v roce 1973 jej zastihla doslova uprostřed práce a obraz jeho oblíbeného motivu z údolí řeky Jihlávky zůstane navždy nedokončený.\n\n\n"}
{"id": "655451", "url": "https://cs.wikipedia.org/wiki?curid=655451", "title": "Návrat (Hvězdná brána: Atlantida)", "text": "Návrat (Hvězdná brána: Atlantida)\n\nNávrat (v anglickém originále \"The Return\") je 10. a 11. díl třetí řady seriálu \"\".\n\nPři testování mezigalaktického mostu mezi Atlantidou a Zemí vytvořeném Rodneym McKayem zaznamenaly Daidalovy senzory neznámou loď blížící se největší podsvětelnou rychlostí. Daidalos nemůže letět tak rychle, a proto se přiblíží dráze letu lodi. McKay zjistí, že se jedná o antickou loď třídy Aurora. Loď začne zpomalovat až brzdit. V Daidalovi se objeví hologram kapitánky neznámé lodi – Helii. Oznamuje, že antická loď jménem Tria je poškozená a žádá o pomoc hyperprostorovým transportem. Po transportu na Atlantidu chce Helia mluvit s vůdci Země a přebírá kontrolu nad městem.\n\nK jednání se dostaví Richard Woolsey a generál Jack O'Neill. Helia žádá o navrácení města a o odchod pozemšťanů z Atlantidy. Expedice se tedy vrací zpět na Zemi. Ronon a Teyla zůstávají v galaxii Pegasus. Antikové jsou ochotni nechat na Atlantidě jednoho vyslance. IOA tam dosadí Woolseyho. Po návratu na Zemi si členové expedice najdou nová zaměstnání. Sheppard se stane velitelem SG týmu, Beckett chirurgem v SGC a O'Neill se po čase na Atlantidu vrátí jako podpora pana Woolseyho.\n\nAtlantida se brzy dostane do potíží, jelikož Replikátoři si sami dokázali přepsat vlastní program, který chrání Antiky před jejich napadením, a zaútočí na město. McKay však zmiňuje, že tento program mohl přepsat on, když měnil program jednoho Replikátora. K Atlantidě je vyslán Daidalos s atomovou bombou na palubě. V SGC mezitím Sheppard, McKay a doktorka Weirová mají přijít na to, jak dostat bombu přes štít města. Generál Landry nepřipouští jakoukoli záchrannou operaci. Ovšem Sheppard s týmem už záchranný plán vymýšlejí, potřebují k němu Jumper, který se nachází v SGC, a protireplikátorské zbraně. Přes mezigalaktcký most se dostanou až na planetu, kde je Ronon a Teyla. Hvězdnou bránou proletí na Atlantidu, kde zanechají bombu a zkontaktují O'Neilla. Po výbuchu věže Replikátoři hned začnou s opravami.\n\nSheppard s týmem nabere ve volném vesmíru tělo Replikátora – , do kterého chtějí nahrát program, který by zneškodnil Replikátory. Vracejí se zpět na Atlantidu, a protože se musejí přiblížit městu co nejvíce, zvolí cestu zatopeným podvodním hangárem. V hangáru ale nejde odpustit voda, proto volají O'Neilla a Woolseyho, aby jim šli na pomoc. O'Neillovi se podaří odpustit vodu z hangáru, ale poté je zajmou Replikátoři. McKay uspěje s programem v Replikátorovi, naneštěstí mezitím Replikátoři prozkoumali mysl O'Neilla a Woosleyho. O'Neill prozkoumávání odolával, ale Woosley tak silný nebyl a Replikátoři se tak dozvěděli o plánu. Probudili proto Niama – McKay ho ihned zneškodnil novou zbraní proti Replikátorům. Tím se ovšem jejich plán rozplynul. Vymyslí proto nový plán – umístit C-4 do všech distributorů štítu ve městě, a přitom osvobodit O'Neilla a Woosleyho. Ovšem McKay při pokusu o osvobození O'Neilla a Woosleyho celý plán prozradil. Všichni nastražily své C-4. Replikátoři ale chtějí vzlétnout s městem. Doktor Beckett se musí dostat ke křeslu, aby poslal zbraně města na raketový pohon. To se podaří, ovšem poté Replikátoři zajmou všechny z týmu. Je jasné, že Woolsey při prohledávání mysli nedokáže plán utajit. Replikátoři vzápětí najdou všechny C-4, díky čemuž štít bude v době příletu Daidala fungovat. Ovšem k distributorům štítu byl přidán i krystal z protireplikátorských zbraní, takže při zapnutí štítu proletí vlna této zbraně celým městem a zničí všechny Replikátory. Woolsey se diví, že byl vlastně využit. Generál O'Neill říká, že tušil, že McKay lže.\n"}
{"id": "655453", "url": "https://cs.wikipedia.org/wiki?curid=655453", "title": "Amnon Lin", "text": "Amnon Lin\n\nAmnon Lin (: אמנון לין, narozen 20. března 1924 – 21. července 2016) byl izraelský politik a poslanec Knesetu za strany Ma'arach, Izraelská strana práce, Ma'arach, Likud a znovu Ma'arach.\n\nNarodil se ve vesnici Mišmar ha-Emek. Vystudoval právo na pobočce Hebrejské univerzity v Tel Avivu. Získal osvědčení pro výkon profese právníka. V letech 1940–1942 byl členem mládežnického hnutí ha-Šomer ha-Ca'ir, v letech 1942–1944 působil v jednotkách Palmach.\n\nV letech 1951–1969 byl členem strany Mapaj. V letech 1951–1965 v ní zastával post ředitele arabského odboru pro sever státu a v letech 1965–1969 na celostátní úrovni. V roce 1966 se stal koordinátorem \"Arabsko- židovské asociace Severu\". Roku 1977 založil \"Hnutí pro Haifu a Sever\". Byl členem strany La'am. Později se připojil k Likudu, ale roku 1982 spolu s většinou členů Hnutí pro Haifu a Sever odešel do Strany práce.\n\nV izraelském parlamentu zasedl poprvé po volbách v roce 1965, do nichž šel za stranu Ma'arach. Mandát ale získal až dodatečně, v lednu 1967, jako náhradník. Stal se členem výboru pro záležitosti vnitra a výboru pro ústavu, právo a spravedlnost. V průběhu volebního období přešel do samostatného poslaneckého klubu Strany práce, ale pak se opět vrátil do klubu Ma'arach. Ve volbách v roce 1969 mandát neobhájil. Znovu se do Knesetu dostal až ve volbách v roce 1973, tentokrát na kandidátní listině Likudu. Byl členem výboru práce a výboru House Committee. Opětovně byl za Likud zvolen ve volbách v roce 1977. Nastoupil jako člen do parlamentního výboru pro ústavu, právo a spravedlnost, výboru pro zahraniční záležitosti a obranu, výboru House Committee a výboru pro záležitosti vnitra a životního prostředí. Znovu za Likud úspěšně kandidoval ve volbách v roce 1981, po nichž se stal členem výboru pro zahraniční záležitosti a obranu a výboru pro záležitosti vnitra a životního prostředí. V průběhu funkčního období přešel od Likud zpět do klubu Ma'arach. Za Ma'arach byl zvolen ve volbách v roce 1984, po nichž působil jako člen výboru pro zahraniční záležitosti a obranu, výboru pro ústavu, právo a spravedlnost a výboru House Committee. Předsedal podvýboru pro civilní stráž v Judeji a Samařsku. Ve volbách v roce 1988 mandát neobhájil.\n\n"}
{"id": "655458", "url": "https://cs.wikipedia.org/wiki?curid=655458", "title": "Věra Sokolovová", "text": "Věra Sokolovová\n\nVěra Alexandrovna Sokolovová ( ; * 8. června 1987) je ruská atletka, která se věnuje sportovní chůzi.\n\nPrvní výrazný úspěch na mezinárodní scéně zaznamenala v roce 2003 na MS do 17 let v kanadském Sherbrooke, kde získala zlatou medaili v chůzi na 5 km. O rok později vybojovala na juniorském mistrovství světa v italském Grossetu bronz (10 km). V roce 2005 se stala v litevském Kaunasu juniorskou mistryní Evropy v chůzi na 10 km. Na 4. místě dokončila závod (10 km) na MS juniorů 2006 v Pekingu.\n\nNa Mistrovství Evropy v atletice 2010 v Barceloně vybojovala v čase 1.29:32 bronzovou medaili v závodě na 20 km. Na stupních vítězů ji doplnily její krajanky Anisja Kirďapkinová (stříbro) a Olga Kaniskinová (zlato).\n\n30. prosince 2010 v ruském Saransku vytvořila historicky nejlepší halový výkon v chůzi na 5 km (světové rekordy se v kategorii žen oficiálně evidují pouze v chůzi na 3 km). Časem 20:10,03 překonala dosavadní maximum Margarity Turovové z Běloruska z roku 2005 o téměř půl minuty.\n\n26. února 2011 na zimním chodeckém šampionátu v Soči vytvořila časem 1.25:08 nový světový rekord v chůzi na 20 km.\n\n\n"}
{"id": "655459", "url": "https://cs.wikipedia.org/wiki?curid=655459", "title": "Anisja Kirďapkinová", "text": "Anisja Kirďapkinová\n\nAnisja Bjasyrovna Kirďapkinová (; rozená Kornikovová ; * 23. října 1989, Saransk) je bývalá ruská atletka, která se věnovala sportovní chůzi.\n\nV roce 2007 se stala v nizozemském Hengelu juniorskou mistryní Evropy v chůzi na 10 km. Na Mistrovství světa v atletice 2009 v Berlíně dokončila závod na 20 km v čase 1.30:09 těsně pod stupni vítězů, na 4. místě. V roce 2010 získala stříbrnou medaili na evropském šampionátu v Barceloně, kde dvacetikilometrovou trať zvládla v čase 1.28:55. Rychlejší byla jen krajanka Olga Kaniskinová (1.27:44). Po její diskvalifikaci získala zpětně zlatou medaili.\n\nNa Mistrovství světa v atletice 2011 v jihokorejském Tegu v čase 1:30:13 skončila bronzová, když zaostala o 31 sekund za zlatou Ruskou Olgou Kaniskinovou a o 13 sekund za stříbrnou Číňankou Liou Chung. Poté, co byla původní vítězka diskvalifikována, postoupila na druhé místo.\n\n26. února 2011 na zimním chodeckém šampionátu v Soči zaostala v chůzi na 20 km o pouhou jednu sekundu za světovým rekordem své krajanky Věry Sokolovové.\n\nDruhá do cíle došla v závodě na 20 kilometrů chůze na mistrovství světa v Moskvě v roce 2013. Pro porušení antidopingových pravidel však o obě stříbrné medaile ze světových šampionátů přijde. Navíc dostal i tříletý distanc startů, který jí platí od 27. července 2017.\n\n"}
{"id": "655460", "url": "https://cs.wikipedia.org/wiki?curid=655460", "title": "Metateze (lingvistika)", "text": "Metateze (lingvistika)\n\nV lingvistice se jako metateze označuje vzájemná změna polohy hlásek. Z různých důvodů (velmi často ale pro usnadnění výslovnosti v nějakém jazyku) tak během vývoje jazyka dojde v různých případech k přehození hlásek, ba i slabik. \n\nJedná se například o následující příklady: \"marmor → mramor\", \"mhla → mlha\", \"melko → mléko\", \"korl → krol (→ král)\" . V řadě jazyků, byť i příbuzných, ale například i sobě vzdálenějších lze najít slova, která si na první pohled nejsou podobná, ale zatímco v jednom jazyce prošla metatezí, v druhém ne (česká mlha versus slovenská hmla).\n"}
{"id": "655466", "url": "https://cs.wikipedia.org/wiki?curid=655466", "title": "Lepe", "text": "Lepe\n\nLepe je město ve španělské Andalusii. Leží v rovinách na samém jihozápadě země v provincii Huelva, 20 km od hranice s Portugalskem a 8 km od pobřeží Atlantiku (k území obce Lepe patří i úsek pobřeží s několika kilometry pláží). S 26 763 obyvateli (2010) je po Huelvě druhým největším městem v provincii.\n\nPůvod atypického názvu je nejasný. Místo bylo osídleno už ve starověku. V době zámořských objevů odtud vyrazilo několik průzkumných výprav. Jednou z nemnoha místních pamětihodností je kamenná věž \"Torre del Catalán\". Okolí Lepe je významné obrovskou produkcí jahod.\n\nŽeleznice do Huelvy byla v roce 1987 zrušena a většina pozemků zastavěna. Počátkem 21. století byla poblíž vystavěna dálnice A-49.\n\nObyvatelé Lepe jsou ve Španělsku terčem mnoha vtipů.\n\n"}
{"id": "655468", "url": "https://cs.wikipedia.org/wiki?curid=655468", "title": "KGHM Polska Miedź", "text": "KGHM Polska Miedź\n\nKGHM Polska Miedź (zkratka Kombinat Górniczo-Hutniczy Miedzi) je polská těžební a metalurgická společnost, zaměřená zejména na těžbu a zpracování stříbra a mědi. V těžbě stříbra je společnost druhá na světě, v mědi patří do první desítky. V Polsku patří mezi největší společnosti vůbec, v roce 2009 měla konsolidované třžby ve výši 12,1 mld zlotých (asi 78 mld Kč). Akcie společnosti jsou obchodovány na varšavské burze a jsou součástí indexu WIG 20. Největším akcionářem je polský stát, který drží 31,8 % akcií. Společnost vlastní čtvrtinu polského mobilního operátora Polkomtel.\n"}
{"id": "655471", "url": "https://cs.wikipedia.org/wiki?curid=655471", "title": "Únor 2011", "text": "Únor 2011\n\n\n"}
{"id": "655473", "url": "https://cs.wikipedia.org/wiki?curid=655473", "title": "Provincie Huelva", "text": "Provincie Huelva\n\nProvincie Huelva ( ) je jednou z osmi provincií Andalusie, autonomního společenství na jihu Španělska; zahrnuje území v západním cípu Andalusie na pobřeží Atlantského oceánu. Zdaleka nejvýznamnějším městem je Huelva, kde žije téměř třetina z 518 000 obyvatel provincie.\n\nSousedí s provincií Sevilla na východě, extremadurskou provincií Badajoz na severu a s Portugalskem (Algarve, Alentejo) na západě. Hranice s Portugalskem je tvořena řekou Guadiana, další větší řek jsou Odiel a Tinto.\n\nPřímořský jih provincie je rovinatý a hustěji osídlený, kdežto sever s pohořím Sierra Morena (okolo 1000 m) je osídlen velmi řídce. V provincii se nacházejí rozsáhlá chráněná území Doñana a Sierra de Aracena.\n\nV hospodářství je důležitý rybolov, pěstování jahod, chemický průmysl a těžba mědi, olova a zinku (v roce 1873 zde vznikla těžařská korporace Rio Tinto Group). V roce 1998 došlo při úniku jedovatých látek z dolů do parku Doñana k závažné ekologické havárii.\n\nZnak se podstatně liší od znaku města a neshrnuje ani znaky dalších sídel provincie; přesto je na dvou štítech, takže připomíná alianční erb. V pravém modrém štítu je zlaté opevnění s černou branou a okny, se třemi věžemi (jedna má hranatou nadstavbu). Ve zlatém lemu štítu je nápis černými literami. \"PORTUS MARIS ET TERRE CUSTODIA\". V levém štítě jsou v modrém tři stříbrné lodi černě stínované mezi dvěma zlatými glóby s černými poledníky a rovnoběžkami, které vynikají z pravého a levého boku. Lem je zlatý, částečně (!) s černými paprsky. Pod štíty je [vpravo] zlatá Merkurova okřídlená hůl se dvěma černými hady, [vlevo] roh hojnosti, z nějž se sypou zelené ratolesti. Celek je lemován zeleným věncem a černě tence vrouben. Na každém štítu je po straně zelené vavřínová větvička a štít je převýšen uzavřenou královskou korunou.\n\nSchváleno resolucí \"Dirección General de Administración Local\" z 5. 10. 2010, a zapsáno do rejstříku \"Registro Andaluz de Entidades Locales.\"\n\"Dos escudos ovales acolados. El diestro, de azur, un recinto fortificado de oro mamposteado y aclarado de sable donde se aprecia un muro y tres torres nacientes, una de ellas rematada en cuerpo prismático, cubierta de diferentes tamaños. En su bordura de oro aparece, en sable, la inscripción PORTUS MARIS ET TERRE CUSTODIA; el siniestro, de azur, tres naves ordenadas, de plata, sombreadas de sable, entre dos globos terráqueos de oro, con paralelos y meridianos de sable nacientes de los flancos. Bordura de oro parcialmente rayada en sable. En punta, al exterior, en oro, el báculo alado de Mercurio, con sus dos sierpes en sable y la cornucopia, rematada en ramas de sinople, ambos sombreados de sable. Sobre los óvalos, al exterior, ramas de laurel en sinople. Al timbre, dos coronas reales cerradas.\"\nPřed rokem 2010 byl nápis i na druhém štítě (dvě data - \"\"12 de octubre. 1492. 3 de agosto\"\") namísto paprsků, lem byl stříbrný a nad oběma štíty byla otevřená královská koruna.\n\n"}
{"id": "655476", "url": "https://cs.wikipedia.org/wiki?curid=655476", "title": "Air Bank", "text": "Air Bank\n\nAir Bank je bankovní instituce, která poskytuje finanční služby drobné (retailové) klientele prostřednictvím mobilní aplikace, internetového bankovnictví a vlastní pobočkové sítě.\n\nAir Bank vstoupila na český trh 22. listopadu roku 2011. Patří do skupiny PPF miliardáře Petra Kellnera a je úzce propojená s jiným členem této skupiny, s úvěrovou skupinou Home Credit. Právě bývalý generální ředitel společnosti Home Credit Erich Čomor se stal prvním generálním ředitelem Air Bank.\nBankovní licence udělená Českou národní bankou dne 31. května 2011:\nAir Bank se od svého vzniku zaměřuje na drobné (retailové) klienty, přičemž firmy přenechává PPF Bank. Banka nabízí běžný účet, spořící účet i bezúčelové spotřebitelské půjčky s bonusem za bezproblémové splácení, hypotéky a další.\n\nOd klasických bank se liší důrazem na jednoduchost, srozumitelnost, nízkými poplatky a příklonem k inovacím. Air Bank jako první v Česku umožnila například volbu nominální hodnoty vydávaných bankovek z bankomatu, umožnila první bezkontaktní výběr z bankomatu, nebo nabídla hypotéku, kterou lze kdykoliv a zdarma doplatit.\n\nAir Bank měla za rok 2018 čistý zisk 1,4 miliardy korun, v zisku je každý rok od roku 2014 a počet jejích bankomatů se na konci roku zvýšil na 365. Banka překročila v prosinci 2018 hranici 670 tisíc klientů, počet jejich běžných účtů vzrostl na 746 818, objem vkladů na 102,1 miliardy korun a objem úvěrů na 46,3 miliardy korun. Celková bilanční suma Air Bank vzrostla ke konci roku 2018 na 112,4 miliardy korun.\n\nDne 8. října 2018 oznámila Air Bank, že uzavřela předběžnou dohodu o svém prodeji bance Moneta Money Bank. Spolu s ní měl být prodán také český a slovenský Home Credit. V únoru 2019 však bylo oznámeno, že kvůli neshodám o ocenění Air Banky a Home Creditu plánované spojení neproběhne. Tato fúze měla vést k vytvoření přední české retailové banky a druhého největšího poskytovatele spotřebitelských úvěrů v České republice.\n\n\nAir Bank také umožňuje svým klientům převést si k ní úvěry odjinud, včetně převedení hypotéky. Při převodu několika úvěrů najednou je lze rovnou konsolidovat do jednoho.\n\nAir Bank vydala v roce 2017 aktualizovanou mobilní aplikaci \"My Air\", která má za úkol zjednodušit služby, které klienti jinak využívají na svých běžných účtech prostřednictvím internetového bankovnictví.\n\nSpolečnost při založení lákala nové zákazníky na tzv. garanci TOP 3, kdy úročení na účtech mělo být mezi třemi nejvyššími sazbami na trhu. Společnost jak na svých stránkách, tak v reklamních spotech tvrdila, že tato garance je \"na vždy, na pořád\". Nicméně při dosažení 500 tisíc zákazníků tuto garanci zrušila, což vedlo k podání jedné evidované neúspěšné stížnosti u ČNB. Tato marketingová aktivita byla označena Českou bankovní asociací jako odporující jejímu etickému kodexu a Rada pro reklamu označila reklamu Air Bank za klamavou.\n\nAir Bank se umístila na 1.místě v kategoriích Nejdynamičtější banka a Účet roku za Běžný účet od Air Bank.\n\nAir Bank obhájila 1.místo v kategorii Nejdynamičtější banka roku a umístila se na 3. místě v kategorii Účet roku za Běžný účet od Air Bank.\n\n3. místo v kategorii Banka roku, 1. místo v kategorii Nejdynamičtější banka roku a 1. místo v nové kategorii Online banka roku.\n\nV roce 2016 Air Bank počtvrté za sebou vyhrála kategorii Nejdynamičtější banka roku, obsadila podruhé 1. místo v kategorii Online banka roku, získala 2. místo v kategorii Účet roku za Běžný účet a také získala 2. místo v kategorii Hypotéka roku za Převod Hypotéky. \n\nNa ročník 2017 došlo k výraznějším změnám v soutěži. Oficiální název soutěže se změnil z Fincentrum banky roku jen na Banka roku, které je aktuální i pro ročník 2019. Došlo ke změnám a snížení počtu kategorií. Air Bank získala 3. místo v kategorii Banka bez bariér a 3. místo v kategorii Hypotéka roku za produkt Nová hypotéka s chytrou rezervou.\n\nV roce 2018 získala Air Bank 3. místo v kategorii Banka roku, 3. místo v kategorii Banka zákazníků a 2. místo v kategorii Hypotéka roku.\n\nV roce 2019 získala Air Bank 1. místa v kategoriích Banka roku a Banka zákazníků a 3. místo v kategorii Hypotéka roku.\n\nV roce 2018 obsadila Air Bank 2. místo v kategorii Klientsky nejpřívětivější banka roku a 3. místo v kategorii Bankovní inovátor za platby mobilem ve vlastní aplikaci My Air.\n\nV roce 2019 si Air Bank odnesla titul Nejlepší banky roku a 2. místo v kategorii Klientsky nepřívětivější banka roku.\n\nV prvním čtvrtletí roku 2016 byla Air Bank v projektu klientského ratingu GEEN hodnocena jako nejvstřícnější banka poté, co vystřídala Fio banku. Podle odborné poroty se jednou z největších předností stal sazebník banky, který charakterizovali jako jednoduchý a přehledný. Tuto pozici ale banka ztratila a ve druhém čtvrtletí roku 2017 se na první místo dostala opět Fio banka. Za rok 2018, vyhlášený v říjnu 2019 se opět na přední příčce umístila Air Bank.\n"}
{"id": "655479", "url": "https://cs.wikipedia.org/wiki?curid=655479", "title": "Christa McAuliffeová", "text": "Christa McAuliffeová\n\nSharon Christa McAuliffeová (2. září 1948 Boston, Massachusetts, USA – 28. leden 1986 nad Floridou, USA) byla americká učitelka a astronautka, která tragicky zahynula ve svých 37 letech při havárii raketoplánu Challenger.\n\nPedagogické vzdělání získala v roce 1966 na Framinghamské státní koleji, pak pokračovala ve studiu na Bowleské státní koleji, které zakončila úspěšně v roce 1970. Jako středoškolská učitelka působila ve městě Concord – New Hampshire, na tamní střední škole učila ekonomii, práva a historii.\n\nZapojila se s úspěchem do vypsaného programu \"Učitel ve vesmíru\", z 11 000 zájemců byla vybrána v roce 1985. Pak se podrobila výcviku kosmonautů a dostala se již rok poté do mise raketoplánu.\n\nJako specialistka pro užitečná zatížení se 28. ledna 1986 zúčastnila mise STS-51-L raketoplánu Challenger. Start byl na floridském kosmodromu Cape Canaveral.\nSpolu s ostatními členy posádky (Francis Scobee, Judith Resniková, Ellison Onizuka, Ronald McNair, Gregory Jarvis a Michael Smith) zahynula při výbuchu raketoplánu 73 sekund po startu. Všichni jsou pohřbeni na Arlingtonském národním hřbitově.\n\n"}
{"id": "655481", "url": "https://cs.wikipedia.org/wiki?curid=655481", "title": "Marc Ferrez", "text": "Marc Ferrez\n\nMarc Ferrez (7. prosince 1843 Rio de Janeiro – 12. ledna 1923) byl brazilský dvorní fotograf. Je známý hlavně svými snímky Brazílie, Ria de Janeira, brazilské železnice a královské rodiny.\n\nSvůj život zasvětil umění fotografie a byl považován za jednoho z největších fotografů své doby. Jeho produkce snímků byla masivní, dokumentoval konsolidaci národa Brazílie a města Rio de Janeiro na metropoli. Jeho kariéra byla na vrcholu během jeho účasti na geologické výpravy profesora Charlese Hartta na sever a jih země.\n\nV roce 1865 si otevřel vlastní portrétní studio na Rua São José, v centru Ria de Janeira, které v té době bylo hlavním městem Brazilského císařství. Byl dvorním fotografem \"Photographo da Marinha Imperial\". Fotografoval krajiny od jihu k severu Brazílie, ale největší pozornost věnoval svému domovskému městu. Mezi jeho nejznámější díla patří alba železničních staveb a panoramata Ria de Janeira.\n\nZemřel v roce 1923 a zanechal tisíce fotografií a reprodukcí svých děl.\n\n"}
{"id": "655482", "url": "https://cs.wikipedia.org/wiki?curid=655482", "title": "Seznam nejvyšších staveb v Praze", "text": "Seznam nejvyšších staveb v Praze\n\nTento seznam nejvyšších staveb v Praze obsahuje všechny typy staveb a řadí je dle jejich celkové výšky, tedy například včetně případných anténních konstrukcí. Již nestojící stavby jsou vyznačeny \"kurzívou\".\n"}
{"id": "655483", "url": "https://cs.wikipedia.org/wiki?curid=655483", "title": "Douglas Preston", "text": "Douglas Preston\n\nDouglas Preston (* 20. května 1956, Cambridge, Massachusetts, USA) je americký spisovatel.\n\nNa Pomona College v Claremontu studoval biologii, matematiku, fyziku, antropologii, chemii, geologii, astronomii a nakonec anglickou literaturu. Po promoci začal pracovat v American Museum of Natural History v New Yorku jako editor, spisovatel a tvůrce publikací. Při svém působení v muzeu psal hlavně populárně-naučné knihy (např. \"Dinosaurs in the Attic\"). Po osmi letech v roce 1986 se přestěhoval do Santa Fe a stal se spisovatelem na plný úvazek.\n\nV roce 1990 se spojil s Lincolnem Childem a začali psát napínavé romány (\"Relikvie\", \"Relikviář\", \"Kabinet kuriozit\", \"Zátiší s vránami\", \"Údolí tyrannosaura\", \"Hřbitovní tanec\" atd.) Román \"Relikvie\" byl zfilmován v roce 1997 a na dalších se pracuje. Preston a Child žijí 500 mil od sebe a své knihy píší prostřednictvím telefonu, faxu a internetu. Preston přispívá pravidelně do časopisu New Yorker. Píše také pro \"National Geographic\", \"Natural History\", \"Smithsonian\", \"Harper\" a \"Travel & Leisure\".\n\n"}
{"id": "655489", "url": "https://cs.wikipedia.org/wiki?curid=655489", "title": "Pony car", "text": "Pony car\n\nPony car je termín používaný pro označení třídy sportovních kompaktních výkonných sedanů s dlouhou přední kapotou a krátkou zádí. Tyto sportovní automobily byly inspirovány vozem Ford Mustang, který byl veřejnosti představen 17. dubna 1964 v New Yorku.\n\n"}
{"id": "655490", "url": "https://cs.wikipedia.org/wiki?curid=655490", "title": "Český horský pes", "text": "Český horský pes\n\nČeský horský pes (anglicky: Czech mountain dog) je psí plemeno pocházející z Česka, které se začalo šlechtit v 70. letech minulého století. Za základ tohoto plemene byli použiti slovenští čuvači a kříženci několika plemen přivezených z Kanady, kteří byli chováni pro maximální výkon ve spřežení a další plemena.\n\nČeský horský pes vznikl v bývalém Československu křížením slovenského čuvače a kanadského saňového psa . Křížení a šlechtění začalo v 70. letech 20. století. V roce 1984 bylo uznáno jako české národní plemeno. Hlavní záměr křížení byl pes vhodný do místních horských podmínek ale i pes vhodný k mushingu. První vrh štěňat se narodil dne 12.8.1977 v chovatelské stanici Třeboň – Kopeček . Narodilo se sedm štěňat. Největší \"boom\" zažilo toto plemeno v 90. letech 20. století, kdy byli velice žádaní. Dnes je to oblíbené ale téměř neznámé plemeno i pro Českou veřejnost. Dnes se využívá jako domácí mazlíček a lavinový pes.\n\nZastřešuje je jeden chovatelský klub a to Klub Českého horského psa. Oficiální používaná zkratka je CHP.\n\nV kohoutku měří 62 až 70 cm, fenka 58 až 66 cm. Váží asi 32 až 40 kg a fenka 28 až 36 kg.\n\nMá černý nos a středně velké, oválné, hnědé oči, které mu dodávají mírný a příjemný výraz. Má silné pysky, pod kterými se ukrývají velké zuby s pravidelným nůžkovým nebo klešťovým skusem. Velké, trojúhelníkové a převislé uši jsou posazené vysoko a daleko od sebe. Krk je středně dlouhý, silný, svalnatý a bez laloku.\n\nTvar těla je mírně obdélníkový. Hrudník dosahuje k loktům a je dlouhý a oválný. Břicho je mírně vtažené. Bohatě chlupatý ocas má přesně v linii zad. Když je pes v klidu, směřuje ocas dolů. Když se pes rozveselí nebo vzruší, nosí ho nad hřbetem a vypadá jak srp. Hřbet je rovný a pevný. Pohybuje se na rovných, dlouhých a silných nohách s velkými oválnými tlapami.\n\nČHP má asi 10 cm dlouhou, hustou, rovnou, tvrdší, strakatou srst bílé barvy s hnědými nebo černými skvrnami.Srst je na hlavě a na předních stranách nohou kratší, na zimu zarůstá bohatou podsadou. Hlava je zbarvená celá nebo má bílou lysinu. Skvrny na těle jsou rozmístěny nepravidelně.\n\nVšestranný sportovní a pracovní pes, určený do hor. Je příjemný, přátelský, sebevědomý a živý. Není agresivní. Poměrně snadno se vycvičí. Má rád jak děti, tak ostatní zvířata a psy. Je vhodný pro využití jako záchranář, pastevec, hlídač, aj. Není příliš dominantní. Je hravý a aktivní. K cizím se chová odtažitě, ale po čase si je oblíbí. Je to i dobrý hlídač a na každého nevítaného hosta může reagovat i agresivně v zájmu obrany rodiny.\n\nČHP se dožívá kolem 11 – 12 let.\n\nNevyžaduje žádnou zvláštní péči, je ale náročný na výchovu a pohyb. Je to živý a energický pes a tak si potřebuje někde vybít svou energii a živost. Proto je vhodnější spíše někam k domu se zahradou, kde bude mít velký výběh. Ze všeho nejraději má práci a dlouhé procházky v přírodě.\n\nVyžaduje výcvik i výchovu, ty musí být jasné a musí se učit již od štěněte. Musí být vedený pevnou rukou. Hrubé zacházení nemá rád, nejsou vhodné fyzické tresty.\n"}
{"id": "655491", "url": "https://cs.wikipedia.org/wiki?curid=655491", "title": "Facility management", "text": "Facility management\n\nFacility management (FM) (EN15221) je multioborová disciplína, která se zabývá řízením podpůrných činností firmy. ČSN/EN 15221 definuje FM jako \"integrace činností v rámci organizace k zajištění a rozvoji sjednaných služeb, které podporují a zvyšují efektivitu vlastní základní činnosti\". Například u vysoké školy můžeme identifikovat výuku a výzkum jako dvě hlavní činnosti a vše ostatní můžeme zařadit mezi podpůrné činnosti. Mezi podpůrné procesy tak můžeme zařadit např. správu ploch, správu a údržbu budov, provoz studijního oddělení, investičního oddělení, akademické samosprávy, správu vozového parku, řízení energií, řízení externích vztahů, evidenci majetku, řízení nájmů atd.\n\nDle organizace IFMA lze facility management definovat jako „metodu, jak v organizaci sladit pracovní prostředí, pracovníky a pracovní činnosti.“ Cílem facility managementu je „posílit ty procesy v organizaci, pomocí nichž pracoviště a pracovníci podají nejlepší výkony a v konečném důsledku pozitivně přispějí k ekonomickému růstu a celkovému úspěchu organizace.\"\n\nJiná definice říká, že facility management „má za cíl integrované řízení všech služeb, které podporují hlavní činnost společnosti“.\n\nV květnu roku 1980 došlo na setkání zájemců o oblast FM ve Spojených státech amerických k ustanovení společnosti National Facility Management Association (NFMA) (ze 47 účastníků se stalo členy 27 zúčastněných). Na konci této akce měla NFMA svou vlastní ústavu, předpisy, úředníky a plány pro rozšíření v rámci Spojených států amerických.\n\nO rok později se z této organizace stala International Facility Management Association (IFMA), aby byl umožněn přístup Kanadě. Díky tomuto kroku došlo k dynamickému růstu této asociace.\n\nEvropa se s pojmem facility management setkává až na počátku 90. let (EuroFM). Mezi první země, které tento obor zaznamenaly, řadíme Velkou Británii, Skandinávské země, Francii a Benelux. O pět let později se tento obor rozšířil i do německy mluvících zemí.\n\nČeská republika byla prvním post-komunistických státem, který se zapojil do sítě facility managerů IFMA (r. 2000).\n\nV současnosti má IFMA 18 tisíc členů z 67 zemí, kde má na 130 poboček.\n\nFacility manažer je řídící pracovník (manažer), který zodpovídá za oblast facility managementu. Jinými slovy lze říci, že se jedná o řídícího pracovníka, který je zodpovědný za strategii facility managementu, její rozpracování do taktického zadání, zadání výběru externích poskytovatelů a kontrolu jejich výkonů.\n\nJiná definice říká, že pracovní náplní facility manažera je „řízení všech úkonů tak, aby technologie a stavební prvky objektu byly optimálně funkční v souladu s potřebami jejich uživatelů.“\n\n\nZáklady facility managementu v Evropě stanovuje EU norma u nás označovaná ČSN EN 15 221 „facility management“.\n\n\n\n\n\n\n\n\n\n"}
{"id": "655494", "url": "https://cs.wikipedia.org/wiki?curid=655494", "title": "Aharon Nachmi'as", "text": "Aharon Nachmi'as\n\nAharon Nachmi'as (: , plným jménem , Aharon Refa'el Nachmi'as, 10. června 1932 – 8. listopadu 1998) byl izraelský politik a poslanec Knesetu za stranu Ma'arach.\n\nNarodil se ve městě Sáfí v Maroku. V roce 1951 přesídlil do Izraele.\n\nByl členem koordinačního výboru mošavového hnutí a členem sekretariátu stavební společnosti Chevrat Ovdim napojené na odborovou centrálu Histadrut. V letech 1973–1983 zastával post starosty Safedu, předtím v letech 1962–1973 v tomto městě byl tajemníkem zaměstnanecké rady. Byl rovněž členem ústředního výboru Svazu místních samospráv a správních rad stavebních podniků Šikun ve-Pituach a Šikun Ovdim.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Stal se členem výboru pro záležitosti vnitra a životního prostředí. Znovu za Ma'arach úspěšně kandidoval ve volbách v roce 1984, po nichž se stal místopředsedou Knesetu a členem výboru pro záležitosti vnitra a životního prostředí, výboru pro zahraniční záležitosti a obranu a výboru House Committee. Ve volbách v roce 1988 mandát neobhájil.\n\n"}
{"id": "655500", "url": "https://cs.wikipedia.org/wiki?curid=655500", "title": "Jicchak Perec (1936)", "text": "Jicchak Perec (1936)\n\nJicchak Perec (: יצחק פרץ, žil 3. června 1936 – 17. října 2002) byl izraelský politik a poslanec Knesetu za strany Likud, Rafi-Rešima mamlachtit, Likud a Ma'arach.\n\nNarodil se ve městě Casablanca v Maroku. V roce 1950 přesídlil do Izraele. V letech 1957–1963 pracoval jako učitel ve městě Rišon le-Cijon.\n\nV roce 1956 vstoupil do strany Mapaj. V roce 1963 zasedl v městské samosprávě ve městě Dimona, kde pak v letech 1971–1974 působil jako starosta. Roku 1965 se přidal ke straně Rafi. V roce 1968 byl jedním z vůdců strany Rešima mamlachtit. Od roku 1970 zasedal v předsednictvu Světové sefardské federace. Pomáhal se vznikem strany La'am, která se přidala k Likudu. V letech 1978–1982 byl předsedou Sionistického výkonného výboru. V letech 1979–1982 rovněž zastával post předsedy Galilejského rozvojového fondu při Židovské agentuře.\n\nV izraelském parlamentu zasedl poprvé po volbách v roce 1973, do nichž šel za stranu Likud. Stal se místopředsedou Knesetu a členem výboru pro vzdělávání a kulturu a výboru státní kontroly. Znovu za Likud úspěšně kandidoval ve volbách v roce 1977, po nichž se stal členem výboru pro ekonomické záležitosti, výboru státní kontroly, výboru finančního, výboru pro zahraniční záležitosti a obranu a výboru práce a sociálních věcí. V lednu 1981 rezignoval na členství v Likudu a připojil se k frakci Rafi-Rešima mamlachtit (volná návaznost na dvě starší politické strany), aby se nakonec opět vrátil do poslaneckého klubu Likudu. Ve volbách v roce 1981 mandát obhájil za Likud. Zasedl coby člen ve výboru pro záležitosti vnitra a životního prostředí, výboru státní kontroly, výboru práce a sociálních věcí a výboru finančním. V říjnu 1982 přestoupil do strany Ma'arach. Za ní byl pak zvolen za poslance ve volbách v roce 1984. Stal se členem výboru finančního, výboru pro zahraniční záležitosti a obranu, výboru práce a sociálních věcí a výboru pro záležitosti vnitra a životního prostředí. Předsedal podvýboru pro výcvik inženýrů a podvýboru pro záležitosti životního prostředí.\n\nZastával i vládní posty. V letech 1977–1979 byl náměstkem ministra průmyslu, obchodu a turismu.\n\n"}
{"id": "655503", "url": "https://cs.wikipedia.org/wiki?curid=655503", "title": "Džamárán (76)", "text": "Džamárán (76)\n\nDžamárán (76) ( ) je první postavenou fregatou íránského námořnictva třídy Moudž (موج) ( ). Plavidlo bylo postaveno v letech 2006–2010. Jeho domovským přístavem je Bandar Abbás. \"Džamárán\" je první íránská válečná loď vybavená vrtulníkem.\n\nFregata \"Džamarán\" je prototypovou jednotkou nové třídy íránských fregat třídy \"Moudž\", která je nástupcem fregat třídy \"Alvand\" (Vosper Mk.5) zakoupených Íránem v 60. letech 20. století. Stavba fregaty \"Džamarán\" pobíhala od roku 2006 v Bandar Abbás, přičemž plavidlo bylo do služby přijato 19. února 2010.\n\nPlavidlo je vybaveno jedním hlavním vyhledávacím a sledovacím radiolokátorem Plessey AWS-1, dvěma navigačními radary na hlavním stožáru a jedním střeleckým radarem.\n\nPohonný systém je tvořen dvěma dieselovými motory o výkonu 10 000 hp. Plavidlo je dále vybaveno čtyřmi dieselovými generátory, každý o výkonu 550 kW. Tento pohonný systém plavidlu umožňuje dosáhnout rychlosti až 30 uzlů.\n\nHlavňovou výzbroj tvoří jeden 76mm kanón Fadžr 27, který doplňují jeden 40mm kanón a dva 20mm kanóny. Hlavní raketovou výzbroj tvoří nové íránské protilodní střely typu Núr (نور) ( ) s doletem 200 km, což jsou vlastně čínské střely C-802. K ničení vzdušných cílů slouží čtyři protiletadlové řízené střely Mehrab (kopie amerických SM-1MR), umístěné na hlavní palubě poblíž přistávací plochy. Torpédoborec je rovněž vybaven dvěma trojhlavňovými 324mm torpédomety. Na zádi plavidla se nachází přistávací plocha pro protiponorkový vrtulník AB.212.\n\nV lednu 2015 torpédoborce \"Džamárán\" a \"Bušéhr\" poblíž Jemenského přístavu Al-Mukalla zabránily pirátskému útoku na nkladní loď MV \"Delight\".\n"}
{"id": "655504", "url": "https://cs.wikipedia.org/wiki?curid=655504", "title": "Úhošť (Kadaň)", "text": "Úhošť (Kadaň)\n\nÚhošť () byla osada na vrcholové plošině čedičového vrchu Úhošť asi 2,5 kilometru jihozápadně od Kadaně. Katastrální území zaniklé osady má rozlohu 188,5 ha.\n\nNázev vesnice vznikl z osobního jména \"Ugost\" ve významu Uhostův hrad. Německá varianta zase odkazuje na zdejší raně středověké hradiště. V historických pramenech se jméno vesnice vyskytuje ve tvarech: Purperk (1401), Purperk (1416), in Purpercze (1445), Purgperk (1543), Purbergk (1593), Burberg (1654) a Purberg nebo Burberg (1846).\n\nPrvní písemná zmínka o vesnici pochází z roku 1401, kdy ji koupil kadaňský měšťan Haiman Ordof. Když zemřel, zdědila jeho majetek vdova Eliška, která se podruhé provdala za Jana Žehrovského z Kolovrat. Roku 1445 její dědictví tvořené Úhoštěm, Dolany a Úhošťany převzal Mikuláš Žehrovský z Kolovrat. Vzápětí o ně vypukl spor s Kadaní, která jej vyhrála, a majetek připadl příbuzným Haimana Ordofa. Komu v dalších letech vesnice patřila není jasné. Podle Jaroslava Schallera byla v blíže neurčené části druhé poloviny patnáctého století příslušenstvím hradu Egerberk. Úhošť se objevuje také v rozhodnutí o pobělohorské konfiskaci majetku Matyáše mladšího Štampacha ze Štampachu. Zabavený majetek koupil roku 1623 Kryštof Šimon Thun a připojil jej ke kláštereckému panství, u kterého Úhošť zůstal až do zrušení poddanství.\n\nPodle berní ruly z roku 1654 v osadě žili tři sedláci a tři chalupníci (tj. 30–40 lidí). Hlavním zdrojem obživy bylo pěstování obilí a chov dobytka. Sedláci měli sedm potahů a chovali sedm krav, devět jalovic jednu ovci a pět koz. Chudším chalupníkům patřily dva potahy, šest krav, jedna jalovice a tři kozy.\n\nVe druhé polovině devatenáctého století se u vsi pěstoval především oves, ale také pšenice, žito, ječmen, vikev a brambory. Roku 1898 si 92. pěší pluk z Kadaně zřídil na úbočí Úhoště střelnici, která umožňovala dostřel až 450 metrů. Děti docházely do školy v Úhošťanech, příslušná pošta a četnická stanice byly v Kadani, ale lékaře měli obyvatelé vsi v Radnici. K velkému poklesu počtu obyvatel došlo po druhé světové válce v důsledku vysídlení Němců. Úhošť poté zanikl postupným vysídlením, a osada byla úředně zrušena roku 1963. V místech, kde stávala, se nacházejí zbytky zdí a základů zbořených domů.\n\nPři sčítání lidu v roce 1921 zde žilo 45 obyvatel (z toho 21 mužů). K německé národnosti patřilo 39 lidí a šest k československé. Kromě dvou byli římskými katolíky. Podle sčítání lidu z roku 1930 zde žilo 52 obyvatel. Všichni byli německé národnosti a hlásili se k římskokatolické církvi.\n\nRoku 1850 se Úhošť stal obcí, ke které patřily osady Meziříčí a Dubčany. Při sčítání lidu v roce 1869 však Úhošť patřil jako osada k Úhošťanům. Při reformě územní správy v roce 1960 bylo katastrální území Úhoště převedeno z okresu Kadaň do okresu Chomutov, ale v té době už ve vsi nikdo nežil.\n\nOsada Dubčany stávala na západním úpatí Úhoště. Po svém zániku zůstala na místě vesnice pouze hájovna, jejíž objekt patřil na konci dvacátého století školnímu statku Střední zemědělské školy v Kadani.\n\n\n\n"}
{"id": "655507", "url": "https://cs.wikipedia.org/wiki?curid=655507", "title": "Nachman Raz", "text": "Nachman Raz\n\nNachman Raz (: נחמן רז, narozen 9. prosince 1924 – 5. července 2015) byl izraelský politik a bývalý poslanec Knesetu za stranu Ma'arach.\n\nNarodil se ve vesnici Ejn Charod. Navštěvoval střední školu v kibucu Geva, studoval učitelský seminář v Bejt Berl a historii a literaturu na Hebrejské univerzitě. Sloužil v izraelské armádě, kde působil v letech 1950-1952 jako vrchní vzdělávací důstojník u jednotek Nachal.\n\nV letech 1947-1948 byl tajemníkem mládežnického hnutí ha-No'ar ha-Oved ve-ha-Lomed, v letech 1954-1956 působil jako instruktor v nových židovských vesnicích. V letech 1972-1978 byl tajemníkem kibucu Geva. V letech 1973-1976 zastával funkci generálního tajemníka hnutí Ichud ha-Kvucot ve-ha-Kibucim, později byl členem sekretariátu organizace ha-Tnu'a ha-Kibucit ha-Me'uchedet. V letech 1958-1978 byl učitelem a ředitelem odborné školy ve vesnici Ejn Charod. Učil také v letech 1980-1982 na škole Efal. Zasedal v ústředním výboru Strany práce.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Mandát ale získal až dodatečně, v březnu 1983, jako náhradník. Stal se členem výboru pro vzdělávání a kulturu. Opětovně byl za Ma'arach zvolen ve volbách v roce 1984. Nastoupil jako člen do parlamentního výboru pro televizi a rozhlas, výboru pro imigraci a absorpci a předseda výboru pro vzdělávání a kulturu. Ve volbách v roce 1988 mandát neobhájil.\n\n"}
{"id": "655513", "url": "https://cs.wikipedia.org/wiki?curid=655513", "title": "Amira Sartani", "text": "Amira Sartani\n\nAmira Sartani (: אמירה סרטני, narozena 17. listopadu 1931) je izraelská politička a bývalá poslankyně Knesetu za strany Ma'arach a Mapam.\n\nNarodila se ve vesnici Merchavija. Studovala učitelský seminář Oranim a sociologii a politologii na Telavivské univerzitě.\n\nV letech 1976–1984 byla ředitelkou ženského odboru strany Mapam a zastupovala stranu v ženské organizaci Na'amat. V letech 1978–1982 byla členkou ústředního výboru odborové centrály Histadrut, roku 1974 se stala členkou ústředního výboru strany Mapam. Od roku 1971 byla členkou výkonného výboru hnutí ha-Kibuc ha-Arci.\n\nV izraelském parlamentu zasedla po volbách v roce 1984, do nichž šla za stranu Ma'arach. V průběhu volebního období ale odešla z poslaneckého klubu Ma'arach do samostatné frakce strany Mapam. Stala se členkou parlamentního výboru pro vzdělávání a kulturu. Ve volbách v roce 1988 mandát neobhájila.\n\n"}
{"id": "655519", "url": "https://cs.wikipedia.org/wiki?curid=655519", "title": "Efrajim Šalom", "text": "Efrajim Šalom\n\nEfrajim Šalom (: אפרים שלום, narozen 17. ledna 1934 – 17. srpna 2017) byl izraelský politik a bývalý poslanec Knesetu za stranu Ma'arach.\n\nNarodil se v Iráku. Dětství strávil v Íránu. V roce 1950 přesídlil do Izraele. Navštěvoval střední školu. Sloužil v izraelské armádě, kde působil v letech 1951-1952 u jednotek Nachal. Usadil se v mošavu Bejt Ezra, jehož manažerem se v letech 1954-1957 stal.\n\nV letech 1959-1977 byl členem vedení Oblastní rady Be'er Tuvja, v letech 1961-1962 byl ředitelem regionální zásobovací společnosti a v letech 1962-1977 řídil nákupní podnik pro mošavy na jihu státu. Angažoval se v mošavovém hnutí, jehož tajemníkem byl v letech 1977-1984. Od roku 1950 je členem strany Mapaj, od roku 1964 jako člen ústředního výboru a od roku 1981 jako člen vedení.\n\nV izraelském parlamentu zasedl po volbách v roce 1984, do nichž šel za stranu Ma'arach. Stal se členem výboru pro záležitosti vnitra a životního prostředí, výboru House Committee, výboru pro ekonomické záležitosti a výboru finančního. Předsedal podvýboru pro problematiku vody. Ve volbách v roce 1988 mandát neobhájil.\n\n"}
{"id": "655523", "url": "https://cs.wikipedia.org/wiki?curid=655523", "title": "Vodní nádrž Zaječice", "text": "Vodní nádrž Zaječice\n\nZaječice jsou přehradní nádrž na Hutním potoku I v Mostecké pánvi na severozápadě Čech v okrese Chomutov. Nachází se na 1,25 říčním kilometru Hutního potoka I. Byla postavená v letech 1973–1976 jako nádrž pro havarijní zajištění zásob povrchové vody pod vodní nádrží Újezd a ochranu před povodněmi na Hutním potoce. Kromě toho je využívána ke sportovnímu rybolovu. Na některých turistických mapách je Hutní potok I označen jako Otvický potok.\n\n"}
{"id": "655524", "url": "https://cs.wikipedia.org/wiki?curid=655524", "title": "František Glaeser", "text": "František Glaeser\n\nFrantišek Josef Glaeser (také Franz Joseph Glaser či Gläser) (19. dubna 1798 Horní Jiřetín – 29. srpna 1861 Kodaň, Dánsko) byl rakouský hudební skladatel.\n\nPocházel z početné a velmi chudé rodiny. Jeho hudební talent byl však natolik zřejmý, že se ve 12 letech stal zpěvákem dvorní kapely v Drážďanech. V roce 1815 odešel do Prahy a studoval na Pražské konzervatoři hru na housle a skladbu. Po studiích odjel do Vídně, kde se zpočátku živil jako hudební aranžér. Ještě téhož roku dostal zakázku z \"Leopoldstädter Theater\" na hudbu k romantickému dramatu \"Bärenburgs Sturz\".\n\nPremiéra 22. srpna 1817 měla obrovský úspěch a znamenala zásadní zlom v životě skladatele. Byl jmenován zástupcem hlavního dirigenta a v roce 1819 se stal dirigentem ve slavném vídeňském divadle \"Theater in der Josefstadt\". Seznámil se zde s Ludwigem van Beethovenem, který mu pomáhal radou i přátelstvím. V následujících letech se Glaeser stal ve Vídni neobyčejně populární. Zkomponoval více než 120 různých scénických děl, singspiely, opery a další scénickou hudbu. Od roku 1828 byl dirigentem v jednom z nejznámějších vídeňských divadel, \"Theater an der Wien\". V roce 1830 se přestěhoval do Berlína, kde v roce 1832 se odehrál jeho největší úspěch, premiéra opery \"Des Adlers Horst\".\n\nTato opera byla vřele přijata v Kodani, a zajistila mu v roce 1842 místo šéfdirigenta \"Královské opery\". V letech 1843–1850 působil také jako dirigent hudební společnosti, kde řídil na 50 koncertů. V roce 1845 byl jmenován dvorním kapelníkem, v 1847 byl povýšen do šlechtického stavu (rytíř Dannebrog) a v roce 1851 se stal titulárním profesorem.\nPro Královské divadlo napsal opery na texty Hanse Christiana Andersena \"Bryllupet vet Como-søen (Svatba u jezera Como), Nøkken\" (1853), \"Den forgyldte svane (Zlatá labuť)\" (1854). Jako dvorní kapelník složil několik kantát a předeher pro dvorní slavnosti.\n\n\n\n\n"}
{"id": "655525", "url": "https://cs.wikipedia.org/wiki?curid=655525", "title": "Gadi Jaciv", "text": "Gadi Jaciv\n\nGadi Jaciv (: גדי יציב, žil 5. dubna 1937 – 25. září 2004) byl izraelský vysokoškolský učitel, politik a poslanec Knesetu za stranu Mapam.\n\nNarodil se ve vesnici Na'an. Sloužil v izraelské armádě, kde působil u jednotek Nachal. Vystudoval sociologii na Hebrejské univerzitě a na London School of Economics. Získal doktorát ze sociologie. Učil na Hebrejské univerzitě.\n\nByl členem mládežnického hnutí ha-No'ar ha-Oved ve-ha-Lomed, v roce 1967 patřil mezi zakladatele hnutí Mír a bezpečnost. Ve volbách v roce 1969 vedl kandidátku Rešimat Šalom (Mírová kandidátka, רשימת שלום), ale ta neuspěla. V roce 1979 se připojil ke straně Mapam, byl jejím politickým tajemníkem. Je jedním ze zakladatelů Centra pro socialistické studie v Giv'at Chaviva, podílel se také na založení pacifistického hnutí Šalom achšav.\n\nV izraelském parlamentu zasedl po volbách v roce 1984, do nichž šel za stranu Ma'arach. Mandát ale získal až dodatečně, v březnu 1988, jako náhradník poté, co rezignoval poslanec Viktor Šem-Tov, který už poté svůj mandát neobhájil. V té době již členové Mapam opustili společný poslanecké klub Ma'arach a fungovali jako samostatná frakce. Jaciv byl členem výboru pro ekonomické záležitosti, výboru pro ústavu, právo a spravedlnost a výboru pro záležitosti vnitra a životního prostředí. Ve volbách v roce 1988 mandát poslance neobhájil.\n\n"}
{"id": "655533", "url": "https://cs.wikipedia.org/wiki?curid=655533", "title": "Modrý potok", "text": "Modrý potok\n\nNázev Modrý potok má více vodních toků:\n\n"}
{"id": "655536", "url": "https://cs.wikipedia.org/wiki?curid=655536", "title": "Skupina typů geobiocénů", "text": "Skupina typů geobiocénů\n\nSkupina typů geobiocénů (označovaná také zkratkou STG) je základní jednotka geobiocenologického klasifikačního systému, která je výsledkem Zlatníkovy teorie typu geobiocénu. Skupina typů geobiocénů sdružuje několik typů geobiocénů s podobnými trvalými ekologickými podmínkami, které jsou bioindikovány rostlinnými společenstvy. Do těchto skupin jsou sdružovány na základě fytocenologické podobnosti přirozených lesních biocenóz ve stádiu zralosti. V rámci jedné skupiny typů geobiocénů jsou natolik homogenní ekologické podmínky (klimatické, trofické i hydrické), že se vyznačují určitým druhovým složením a prostorovou strukturou biocenóz, určitou produktivností a určitou dynamikou vývoje.\n\nSkupina typů geobiocénů je také typologická biogeografická jednotka biogeografického členění krajiny v geobiocenologickém pojetí. Na území ČR se nachází asi 200 těchto skupin, v rámci 1 typu biochory se jich průměrně vyskytuje 5–12.\n\nKaždá skupina typů geobiocénů je nositelem určitých ekologických podmínek a na ně navázaných potenciálních společenstev, můžeme ji tedy pro snazší identifikaci označit tzv. geobiocenologickou formulí. V této formuli jsou použity nadstavbové jednotky geobiocenologického klasifikačního systému (tj. vegetační stupeň, trofická řada či meziřada a hydrická řada). V méně vyhraněných STG jsou běžná i různá rozpětí těchto kategorií. Název skupiny typů geobiocénů je tvořen podle hlavních dřevin potenciálních biocenóz.\n\n1) číslice – vyjadřuje převažující vegetační stupeň v biochoře. Je použito členění podle A. Zlatníka, který pro ČR vymezil 8. vegetačních stupňů:\n2) písmeno(a) – vyjadřuje trofickou řadu či meziřadu, které naznačují minerální bohatost a kyselost půdního prostředí:\n\n3) číslice – označuje hydrickou řadu. Ta vystihuje ekologicky významné rozdíly ve vlhkostním režimu půd:\n\nNapříklad geobiocenologická formule 3 B 3 označuje skupinu typů geobiocénů \"Querci-fageta typica\" (typické dubové bučiny) ve 3. dubobukovém vegetačním stupni, mezotrofní řadě B a v normální hydrické řadě 3.\n\nMéně vyhraněná skupina typů geobiocénů může mít označení např. (2)3 BC-C (4)5a. Ta označuje STG \"Fraxini-alneta inferiora\" (jasanové olšiny nižšího stupně), která se vyskytuje především ve 3. dubobukovém vegetačním stupni a do 2. stupně zasahuje jen okrajově. Troficky zaujímá široké rozpětí – od mezotrofně nitrofilní meziřady BC až po nitrofilní řadu C. Obdobně je širší i rozpětí hydrických kategorií – od zamokřené řady po mokrou řadu s tekoucí vodou.\n"}
{"id": "655538", "url": "https://cs.wikipedia.org/wiki?curid=655538", "title": "Elijahu Speiser", "text": "Elijahu Speiser\n\nElijahu Speiser (: אליהו שפייזר, žil 23. března 1930 – 12. listopadu 2009) byl izraelský politik a poslanec Knesetu za stranu Ma'arach.\n\nNarodil se v Haifě. Vystudoval bakteriologii na Hebrejské univerzitě a ekonomii a právo na Pařížské univerzitě.\n\nV roce 1965 vstoupil do strany Mapaj. Byl jejím tajemníkem pro region Tel Avivu. Působil jako místostarosta Tel Avivu a předseda Svazu měst v regionu Guš Dan. Ve straně Mapaj byl tajemníkem ekonomického odboru a mezinárodním tajemníkem. V odborové centrále Histadrut předsedal daňovému odboru.\n\nV izraelském parlamentu zasedl poprvé po volbách v roce 1977, do nichž šel za stranu Ma'arach. Byl členem výboru pro imigraci a absorpci. Mandát poslance obhájil ve volbách v roce 1981, po nichž se stal členem výboru House Committee. Opětovně byl zvolen ve volbách v roce 1984. Usedl na post předsedy výboru pro ekonomické záležitosti. Ve volbách v roce 1988 mandát poslance neobhájil.\n\n"}
{"id": "655546", "url": "https://cs.wikipedia.org/wiki?curid=655546", "title": "The Last Command", "text": "The Last Command\n\nThe Last Command je druhé album skupiny W.A.S.P., vydané 4. listopadu 1985 firmou Capitol Records.\n\n\n"}
{"id": "655549", "url": "https://cs.wikipedia.org/wiki?curid=655549", "title": "Inside the Electric Circus", "text": "Inside the Electric Circus\n\nInside The Electric Circus je třetí studiové album heavy metalové skupiny W.A.S.P., vydané firmou Capitol Records, Inc. 8. listopadu 1986.\n\n\n"}
{"id": "655550", "url": "https://cs.wikipedia.org/wiki?curid=655550", "title": "Mohamed Vatad", "text": "Mohamed Vatad\n\nMohamed Vatad (: מוחמד ותד, : محمد وتد, žil 1. června 1937 – 24. září 1994) byl izraelský politik a poslanec Knesetu za strany Ma'arach, Mapam a Chadaš.\n\nNarodil se v obci Džat. Absolvoval asijsko-africká studia na Telavivské univerzitě. Patřil do komunity izraelských Arabů.\n\nV mládí se angažoval v komunistických mládežnických organizací a v hnutí ha-Šomer ha-Ca'ir. Po dlouho dobu byl jedním z hlavních arabských představitelů strany Mapam, vydával stranický arabskojazyčný list \"al-Mersad\" coby arabskou mutaci deníku Al ha-Mišmar.\n\nV izraelském parlamentu zasedl poprvé po volbách v roce 1981, do nichž šel za stranu Ma'arach. Byl členem výboru pro vzdělávání a kulturu, výboru pro ústavu, právo a spravedlnost, výboru pro jmenování islámských soudců a výboru pro záležitosti vnitra a životního prostředí. Mandát poslance obhájil na kandidátce Ma'arach ve volbách v roce 1984, po nichž se stal členem výboru práce a sociálních věcí, výboru pro jmenování islámských soudců a výboru pro záležitosti vnitra a životního prostředí. Během funkčního období Knesetu se poslanecký klub Ma'arach rozpadl a Mohamed Vatad přešel do samostatné frakce Mapam. V roce 1988 ale vzhledem k nespokojenosti s postojem strany Mapam k první intifádě rezignoval na členství ve straně a připojil se k radikálně levicové straně Chadaš.\n\nVe volbách v roce 1988 mandát poslance neobhájil. Po odchodu z Knesetu vedl list Kul al-Arab vydávaný v Nazaretu. Zemřel při dopravní nehodě.\n\n"}
{"id": "655553", "url": "https://cs.wikipedia.org/wiki?curid=655553", "title": "Michael Clayton", "text": "Michael Clayton\n\nMichael Clayton je americký dramatický film z roku 2007 režiséra Tonyho Gilroye v hlavních rolích s Georgem Clooneyem, Tomem Wilkinsonem, Tildou Swinton a Sydneyem Pollackem. Film sleduje pokus advokáta Michaela Claytona vyrovnat se s kolegovým náhlým psychickým zhroucením, korupcí a intrikami týkajícími se velkého klienta jeho právní firmy, společnosti, na kterou je podána skupinová žaloba kvůli vlivu toxických agrochemikálií.\n\nTilda Swinton za svůj výkon ve vedlejší roli získala několik ocenění včetně Oscara, BAFTA Award a nominace na Zlatý glóbus. Další ocenění a nominace získali i George Clooney a Tom Wilkinson. Samotný film byl nominován např. na Oscara za nejlepší film a Zlatý glóbus za nejlepší dramatický film.\n\nFilm vydělal 49 milionů dolarů v Severní Americe a 43 milionů dolarů v ostatních oblastech, celkově tak vydělal 92,9 milionů dolarů po celém světě. Rozpočet filmu činil 25 milionů dolarů. V Severní Americe byl uveden limitovaně 5. října 2007, poté byl uveden do více kin v 12. října 2007. Za první víkend vydělal 719 tisíc dolarů a za první víkend s promítáním v 2 511 kin vydělal 10,3 milionů dolarů.\n\nFilm získal pozitivní recenze od kritiků. Na recenzní stránce Rotten Tomatoes získal ze 197 započtených recenzí 90 procent s průměrným ratingem 7,6 bodů z deseti. Na serveru Metacritic snímek získal z 36 recenzí 82 bodů ze sta. Na Česko-Slovenské filmové databázi si snímek drží 74%.\n\n"}
{"id": "655554", "url": "https://cs.wikipedia.org/wiki?curid=655554", "title": "Micha'el Dekel", "text": "Micha'el Dekel\n\nMicha'el Dekel (: מיכאל דקל, žil 1. srpna 1920 – 20. září 1994) byl izraelský politik a poslanec Knesetu za stranu Likud.\n\nNarodil se ve městě Pinsk v Polsku (dnes Bělorusko). Během druhé světové války sloužil v letech 1943–1944 Rudé armádě a v letech 1944–1946 v polské armádě. Po válce byl velitelem v židovském utečeneckém táboře v Rakousku. Byl tehdy členem židovské vojenské organizace Irgun. V roce 1949 přesídlil do Izraele. Od roku 1950 byl členem mošavu Nordija. Navštěvoval střední školu a absolvoval obor ekonomie a sociologie na Telavivské univerzitě.\n\nOd roku 1966 byl členem vedení a ústředního výboru strany Cherut. V izraelském parlamentu zasedl poprvé po volbách v roce 1977, do nichž šel za stranu Likud. Byl členem výboru pro imigraci a absorpci, výboru House Committee, výboru pro ekonomické záležitosti a výboru pro zahraniční záležitosti a obranu. Předsedal etickému výboru. Mandát poslance obhájil za Likud ve volbách v roce 1981, po nichž se stal členem výboru práce a sociálních věcí. Opětovně byl na kandidátce Likudu zvolen ve volbách v roce 1984. Usedl na post předsedy etického výboru a člena výboru pro imigraci a absorpci a výboru pro zahraniční záležitosti a obranu. Ve volbách v roce 1988 mandát poslance neobhájil.\n\nZastával i vládní posty. Konkrétně post náměstka ministra zemědělství a náměstka ministra obrany.\n\n"}
{"id": "655561", "url": "https://cs.wikipedia.org/wiki?curid=655561", "title": "Mirjam Glazer-Ta'asa", "text": "Mirjam Glazer-Ta'asa\n\nMirjam Glazer-Ta'asa (: , narozena 11. srpna 1929) je izraelská politička a bývalá poslankyně Knesetu za stranu Likud.\n\nNarodila se v Jemenu. V roce 1934 přesídlila do dnešního Izraele. Vystudovala střední školu v Tel Avivu a bakalářský titul získal na Hebrejské univerzitě. Absolvovala také židovský teologický seminář ve Spojených státech. V letech 1945–1948 sloužila v židovských jednotkách Irgun, pak v izraelské armádě. V letech 1950–1955 zasedala ve vedení hnutí Bejtar, v letech 1951–1980 zastávala post ředitelky střední školy Johanny Žabotinské. V letech 1978–1980 vyučovala na učitelském semináři.\n\nV izraelském parlamentu zasedla poprvé po volbách v roce 1981, do nichž šla za stranu Likud. Stala se členkou výboru práce a sociálních věcí. Zastávala i vládní posty, konkrétně náměstkyně ministra školství a kultury. Mandát poslankyně obhájila za Likud ve volbách v roce 1984. Předsedala výboru pro imigraci a absorpci a byla členkou výboru práce a sociálních věcí. Ve volbách v roce 1988 mandát neobhájila.\n\n"}
{"id": "655575", "url": "https://cs.wikipedia.org/wiki?curid=655575", "title": "Me'ir Kohen-Avidov", "text": "Me'ir Kohen-Avidov\n\nMe'ir Kohen-Avidov (: מאיר כהן-אבידב, narozen 18. února 1926 – 4. března 2015) byl izraelský politik a bývalý poslanec Knesetu za stranu Likud.\n\nNarodil se v Haifě, kde absolvoval střední školu. V roce 1943 se přidal k židovským jednotkám Irgun. Byl vězněn britskými úřady v letech 1946-1948.\n\nV roce 1945 začal pracovat pro městskou samosprávu v Haifě, v letech 1961-1966 zde byl finančním auditorem a v letech 1969-1973 členem městské rady. V letech 1977-1981 zastával post předsedy frakce Likudu v rámci odborové centrály Histadrut. Byl rovněž předsedou Likudu v Haifě a členem ústředního výboru a celostátního vedení hnutí Cherut.\n\nV izraelském parlamentu zasedl poprvé po volbách v roce 1973, do nichž šel za stranu Likud. Byl členem výboru pro ústavu, právo a spravedlnost, výboru House Committee a výboru práce. Mandát poslance obhájil za Likud ve volbách v roce 1977, po nichž se stal členem výboru práce a sociálních věcí a finančního výboru. Opětovně byl na kandidátce Likudu zvolen ve volbách v roce 1981. Usedl na post místopředsedy Knesetu a člena výboru finančního, výboru pro zahraniční záležitosti a obranu a výboru státní kontroly. Uspěl i ve volbách v roce 1984. Zůstal i po nich místopředsedou Knesetu. Zastával funkci člena výboru pro ústavu, právo a spravedlnost. Ve volbách v roce 1988 mandát poslance neobhájil.\n\n"}
{"id": "655587", "url": "https://cs.wikipedia.org/wiki?curid=655587", "title": "Eli'ezer Kulas", "text": "Eli'ezer Kulas\n\nEli'ezer Kulas (: אליעזר קולס, narozen 29. srpna 1944) je izraelský politik a bývalý poslanec Knesetu za stranu Likud.\n\nNarodil se ve městě Kyzylorda v tehdejším Sovětském svazu (dnes Kazachstán). V roce 1948 přesídlil do Izraele. Vystudoval střední školu v Haifě a pak obor ekonomie, statistika a právo na Hebrejské univerzitě. Získal osvědčení pro výkon profese právníka.\n\nV roce 1962 vstoupil do Liberální strany, působil jako poradce ministra bydlení a výstavby a ministra průmyslu, obchodu a turismu. Zasedal ve správě města Aškelon.\n\nV izraelském parlamentu zasedl poprvé po volbách v roce 1981, do nichž šel za stranu Likud. Byl členem výboru pro ekonomické záležitosti a výboru House Committee. Předsedal výboru pro ústavu, právo a spravedlnost. Mandát poslance obhájil za Likud ve volbách v roce 1984, po nichž se stal členem výboru práce a sociálních věcí a výboru House Committee. Dále předsedal výboru pro ústavu, právo a spravedlnost. Ve volbách v roce 1988 mandát poslance neobhájil.\n\n"}
{"id": "655594", "url": "https://cs.wikipedia.org/wiki?curid=655594", "title": "Amal Nasruddín", "text": "Amal Nasruddín\n\nAmal Nasruddín ( אמל נסראלדין, أمل نصر الدين, narozen 31. července 1928) je izraelský politik a bývalý poslanec Knesetu za stranu Likud.\n\nNarodil se v obci Dalijat al-Karmel. Vystudoval střední školu. Je členem komunity izraelských Drúzů.\n\nV letech 1961–1964 vedl odbor pro demobilizované vojáky. V roce 1969 byl ředitelem projektu památníků padlých vojáků drúzského, čerkeského a beduínského původu. V letech 1964–1971 byl tajemníkem zaměstnanecké rady v obcích Dalijat al-Karmel a Isfija. Byl členem strany Mapaj, ale roku 1971 se připojil ke straně Cherut.\n\nV izraelském parlamentu zasedl poprvé po volbách v roce 1973, do nichž šel za stranu Likud. Mandát ale získal až dodatečně v lednu 1977 jako náhradník za poslance Akivu Nofa. Byl členem výboru pro veřejné služby. Mandát poslance obhájil za Likud ve volbách v roce 1977, po nichž se stal členem výboru pro jmenování drúzských soudců, výboru pro záležitosti vnitra a životního prostředí a výboru House Committee. Opětovně byl zvolen ve volbách v roce 1981. Stal se členem výboru pro jmenování drúzských soudců, výboru pro záležitosti vnitra a životního prostředí a výboru státní kontroly. Uspěl i ve volbách v roce 1984. Zastával funkci člena výboru pro jmenování drúzských soudců, výboru pro záležitosti vnitra a životního prostředí a výboru pro jmenování islámských soudců. Předsedal podvýboru pro založení samospráv v beduínských osadách a podvýboru pro čtvrť Amal v Tel Avivu. Ve volbách v roce 1988 mandát poslance neobhájil.\n\n"}
{"id": "655598", "url": "https://cs.wikipedia.org/wiki?curid=655598", "title": "Mistrovství Evropy v atletice 1938", "text": "Mistrovství Evropy v atletice 1938\n\n2. mistrovství Evropy v atletice se uskutečnilo v září roku 1938. Muži soutěžili ve dnech 3. – 5. září dohromady ve 23 disciplínách na olympijském stadionu Stade Olympique Yves-du-Manoir v Paříži, na kterém mj. probíhaly Letní olympijské hry 1924. Poprvé se šampionátu zúčastnily také ženy, které startovaly ve dnech 17. – 18. září ve Vídni na stadionu Praterstadion (dnes Ernst-Happel-Stadion). Ženy měly na programu 9 disciplín.\n\n"}
{"id": "655600", "url": "https://cs.wikipedia.org/wiki?curid=655600", "title": "Biografický slovník archivářů českých zemí", "text": "Biografický slovník archivářů českých zemí\n\nBiografický slovník archivářů českých zemí je kniha encyklopedického charakteru, která vznikla pod vedením Jaroslavy Hoffmannové a Jany Pražákové. Lexikon vyšel v roce 2000 v nakladatelství Libri a obsahuje základní data o 2053 archivářích \nod vlády Karla IV., který ustanovil vůbec prvního státního archiváře, do konce 20. století.\n\nO sestavení slovníku jednala poprvé vědecká archivní rada Ministerstva vnitra v roce 1993. V letech 1995-1996 probíhal sběr dat. Na tvorbě jednotlivých hesel se podílelo 272 pracovníků a 657 dalších zpracovalo své vlastní biogramy. Uzávěrka dat byla k 31. prosinci 1999. Vydalo ji v roce 2000 nakladatelství Libri jako svou 105. publikaci v nákladu 1000 výtisků. Kniha má 830 stran včetně příloh a cizojazyčných textů. Je vázaná v tmavozelených deskách, na titulní straně je ukázka listiny z roku 1743. Doporučená prodejní cena byla 750 Kč.\n\nSlovník obsahuje údaje o archivářích, kteří působili v Českých zemích nebo z nich pocházeli bez ohledu na svou národnost. Kromě samotných archivářů byli do lexikonu zahrnuti též další pracovníci archivů jako konzervátoři a restaurátoři, fotografové, knihovníci a pedagogové archivního školství.\n\nÚvodní část lexikonu obsahuje přehlednou studii o vývoji státních, stavovských a zemských i oborových archivů v Českých zemích, kapitolu o samotném slovníku (tyto dvě části jsou i v německé a anglické jazykové mutaci), seznam zpracovatelů a zkratek. Následuje vlastní náplň knihy, kde jsou hesla seřazená abecedně, nijak nečleněná do jiných celků. Poté následují přílohy týkající se dozorových archivních orgánů a adresář archivů v ČR platný k 31. květnu 2000.\n\n"}
{"id": "655605", "url": "https://cs.wikipedia.org/wiki?curid=655605", "title": "Micha'el Reisser", "text": "Micha'el Reisser\n\nMicha'el Reisser (: מיכאל רייסר, žil 26. dubna 1946 - 27. října 1988) byl izraelský politik a poslanec Knesetu za stranu Likud.\n\nNarodil se v Tel Avivu, kde absolvoval gymnázium Šalva. Studoval sociologii a pracovní studie na Telavivské univerzitě.\n\nV roce 1970 byl předsedou Svazu studentů na Telavivské univerzitě, v letech 1971-1977 předsedou sekretariátu mládežnického hnutí při straně Cherut. V letech 1978-1979 byl poradcem ministra absorpce imigrantů. Zastával také post úředníka na ministerstvu bytové výstavby. V letech 1979-1980 byl předsedou organizačního odboru při sekretariátu strany Cherut. V letech 1979-1981 působil na postu ředitele organizace Israel Builders Association a roku 1981 jako předseda správní rady ha-Jekev. V letech 1981-1984 byl také ve vedení textilní firmy Ata.\n\nV izraelském parlamentu zasedl poprvé po volbách v roce 1981, do nichž šel za stranu Likud. Byl členem výboru pro vzdělávání a kulturu. Mandát poslance obhájil za Likud ve volbách v roce 1984, po nichž se stal členem výboru pro záležitosti vnitra a životního prostředí a výboru pro vzdělávání a kulturu. Předsedal výboru House Committee. Zemřel během funkčního období při autonehodě. Jeho poslanecké křeslo zaujal David Mor.\n\n"}
{"id": "655610", "url": "https://cs.wikipedia.org/wiki?curid=655610", "title": "David Mor", "text": "David Mor\n\nDavid Mor (: דוד מור, narozen 21. září 1941) je izraelský politik a bývalý poslanec Knesetu za stranu Likud.\n\nV izraelském parlamentu zasedl po volbách v roce 1984, do nichž šel za stranu Likud. Mandát ale získal až dodatečně, v říjnu 1988, jako náhradník po smrti poslance Micha'ela Reissera. Během několika týdnů do konce funkčního období Knesetu se již do jeho práce výrazněji nezapojil.\n\n"}
{"id": "655615", "url": "https://cs.wikipedia.org/wiki?curid=655615", "title": "Jicchak Seiger", "text": "Jicchak Seiger\n\nJicchak Seiger (: יצחק זיגר, žil 22. února 1936 – 5. února 1985) byl izraelský politik a poslanec Knesetu za stranu Likud.\n\nNarodil se v Haifě. Vystudoval politologii a právo na Hebrejské univerzitě. Získal osvědčení pro výkon profese právníka.\n\nV roce 1969 vstoupil do Liberální strany, byl předsedou jejího ekonomického odboru a ústředního výboru. Zároveň zasedal ve vedení Asociace zemědělců.\n\nV izraelském parlamentu zasedl poprvé po volbách v roce 1981, do nichž šel za stranu Likud. Byl členem výboru pro ústavu, právo a spravedlnost a finančního výboru. Mandát poslance obhájil za Likud ve volbách v roce 1984, po nichž se stal členem výboru finančního a výboru státní kontroly. Zemřel během funkčního období poslance. Jeho křeslo zaujal Ja'akov Šamaj.\n\n"}
{"id": "655630", "url": "https://cs.wikipedia.org/wiki?curid=655630", "title": "Lumír Čivrný", "text": "Lumír Čivrný\n\nLumír Čivrný (3. srpna 1915 Červený Kostelec – 8. prosince 2001 Praha) byl český a československý básník, prozaik, překladatel a politik; poslanec Prozatímního Národního shromáždění za Komunistickou stranu Československa a náměstek ministrů československých vlád v 50. letech.\n\nJeho otec byl barvířským dělníkem. Lumír vystudoval obecnou školu v rodné obci, od roku 1927 studoval na gymnáziu v Trutnově, kde maturoval roku 1934. Pak studoval čtyři semestry na Právnické fakultě Univerzity Karlovy. Nakonec studoval od roku 1936 obor romanistika a germanistika na Filozofické fakultě Univerzity Karlovy. Podle jiného zdroje šlo o obory francouzština, němčina, srovnávací literatura a estetika. Vysokou školu absolvoval až roku 1946.\n\nV období let 1936–1938 byl členem skupiny Blok. V letech 1940–1945 působil jako nakladatelský redaktor. Později pracoval na pozici tajemníka Svazu českých knihkupců a nakladatelů.\n\nZa války se podílel na odboji. Od listopadu 1939 do ledna 1940 vězněn gestapem. V prosinci 1944 se stal členem IV. ilegálního vedení KSČ.\n\nPo válce se veřejně a politicky angažoval. 24. května 1945 byl kooptován za člena Ústředního výboru Komunistické strany Československa. Do této funkce ho pak potvrdil i VIII. sjezd KSČ, Od roku 1945 do dubna 1946 byl členem sekretariátu ÚV KSČ. Do roku 1947 byl vedoucím odboru kultury Kulturního a propagačního oddělení ÚV KSČ, následně přešel na ministerstvo informací, kde od léta roku 1948 působil jako přednosta odboru pro kulturní styky se zahraničím (v této funkci nahradil Adolfa Hoffmeistera). Na této pozici na ministerstvu informací setrval do roku 1949. Od roku 1949 do roku 1952 byl náměstkem ministra informací a osvěty a v letech 1952–1953 náměstkem ministra školství, věd a umění. V roce 1953 zastával post náměstka předsedy Státního výboru pro věci umění a v období let 1953–1954 působil coby náměstek ministra kultury.\n\nV letech 1945–1946 byl poslancem Prozatímního Národního shromáždění za KSČ. V parlamentu setrval do parlamentních voleb v roce 1946. Znovu se členem zastupitelského sboru stal až v roce 1969, kdy byl krátce členem České národní rady. V listopadu 1969 se již uvádí, že na mandát rezignoval.\n\nPřekládal ze španělštiny, francouzštiny, němčiny, portugalštiny. Po roce 1970 již nesměl publikovat. V Praze žil ve známém letenském Molochově. Svůj překlad knihy Eugena Le Roy \"Trhan Kuba\" publikoval pod jménem Jitky Míškové (1979).\n\n"}
{"id": "655634", "url": "https://cs.wikipedia.org/wiki?curid=655634", "title": "Have a Nice Day (album, Bon Jovi)", "text": "Have a Nice Day (album, Bon Jovi)\n\nHave A Nice Day je 9. studiové album skupiny Bon Jovi. Bylo vydáno roku 2005. Obsahuje 12 písní.\n\n\n\n\n\n\n"}
{"id": "655635", "url": "https://cs.wikipedia.org/wiki?curid=655635", "title": "Jimmy Howard", "text": "Jimmy Howard\n\nJames \"Jimmy\" Howard (* 26. března 1984, Ogdensburg, New York, USA) je americký hokejový brankář hrající v týmu Detroit Red Wings v severoamerické lize NHL.\n\nJimmy Howard začal svojí juniorskou kariéru v týmu Westport Rideaus v lize Eastern Ontario Junior Hockey League, kde hrál ve věku 14—16 let, před tím než nastoupil do Amerického národního hokejového rozvojového programu. V sezóně 2001-02 hrál za americký národní tým do 17 a do 18 let. V dubnu 2002 hrál za Spojené státy na MS do 18 let na Slovensku, kde po se po šesti zápasech turnaje radovali ze zlatých medailí a Howard týmu přispěl tím, že měl na turnaji nejlepší procento úspěšnosti chycených střel a nejnižší průměr obdržených branek a následně byl jmenován americkým brankářem roku. Poté Howard navštěvoval Univerzitu v Mainu, kde chytal za jejich mužský tým Maine Black Bears. V sezóně chytal s Mainem na turnaji Frozen Four, ale prohráli s Univerzitou z Denveru 0:1. V době, kdy hrál za Maine, byl draftován Detroitem Red Wings do NHL ve 2. kole draftu 2003 na celkově 64. místě. Během tří sezón u Black Bears vytvořil několik týmových a ligových rekordů.\n\nPočínaje sezonou 2005-06 začal Howard svojí kariéru v AHL, kde chytal za farmářský tým Detroitu Red Wings - Grand Rapids Griffins, odkud byl občas povoláván do Detroitu. V této sezoně si připsal mnoho osobních rekordů v AHL a na konci sezony byl jmenován do All-Rookie Teamu AHL a pomohl týmu Griffins k nejdelší sérii vítězných zápasů v počtu 12. V té sezoně, také chytal ve 4 zápasech za Red Wings v NHL.\n\nV sezoně 2007-08 chytal v dalších 4 zápasech NHL. Jednou chytal i v sezoně 2008-09 a tím se jeho celkový počet zápasů vyšplhal na 9 utkání.\n\nKdyž v sezoně 2007-08 vyhrál Detroit Red Wings Stanley Cup, tak Howard vzhledem k pouhým 4 odchytaným zápasů v základní části nesplnil podmínky k jeho zisku, nicméně dostal od vedení Detroitu právo, mít ve své moci Stanley Cup na jeden den, stejně jako ostatní hráči. Po odchodu Dominika Haška do hokejového důchodu, (který později přerušil), v sezoně 2009-10 sekundoval prvnímu brankáři Red Wings Chrisu Osgoodovi - Ty Conklin.\n\nSituace v klubu se pro Howarda otočila k lepšímu v přestávce po sezoně 2009-10, kdy Detroit nenabídl novou smlouvu brankáři Tyovi Conklinovi a Howarda povýšili na stálého náhradníka Chrise Osgooda. Při jeho prvním vítězství v sezoně 2009-10, 27. října 2009 proti Vancouveru Canucks, chytil 20 střel. 17. prosince 2009 vychytal první čisté konto ve své kariéře v NHL při vítězství 3:0 nad Tampou Bay Lightning. Postupně si do poloviny sezony vydobyl pozici prvního brankáře Detroitu a udržel si tuto pozici až do konce sezony. Howard dokončil sezonu úspěšně a a byl mezi nejlepšími pěti brankáři ve statistikách v průměru obdržených gólů a v procentu chycených střel. Připsal si 37 vítězství a 15 porážek a byl nominován na Calder Memorial Trophy pro nejlepšího nováčka sezony.\n\n14. dubna 2010 hrál Howard ve svém prvním zápase v playoff NHL při porážce 2:3 od Phoenixu Coyotes. 20. dubna 2010 vychytal své první čisté konto v playoff NHL, když chytil všech 29 střel při vítězství 3:0 nad Coyotes. Nakonec Detroit vyřadil Kojoty v sedmi zápasech. Následně ovšem byli vyřazeni týmem San José Sharks v pěti zápasech. Calder Memorial Trophy nakonec získal Tyler Myers a Howard skončil v hlasování druhý. Byl ovšem za tuto sezonu jmenován do NHL All-Rookie Teamu.\n\nHoward hned v prvním zápase sezony 2010-11 vychytal čisté konto proti Anaheimu Ducks, když pochytal všech 21 střel.\nV playoff pak jeho tým čekal stejný osud jako v sezóně 2009/10. Postoupily přes Coyotes tentokrát ve 4 zápasech a následně vypadli se Sharks v 7 zápasech. Po této sezóně ukončil kariéru Chris Osgood a Detroit hledal Howardovi náhradníka a nakonec se do týmu vrátil Ty Conklin.\n\n\n\n"}
{"id": "655647", "url": "https://cs.wikipedia.org/wiki?curid=655647", "title": "Nákladní vůz (železnice)", "text": "Nákladní vůz (železnice)\n\nNákladní vůz, často označovaný jako (nákladní) vagón, je kolejové vozidlo tažené, určené k přepravě nákladů.\n\nZ technického hlediska se dají nákladní vozy charakterizovat:\n\nZ hlediska obchodního:\nV evropských podmínkách probíhá liberalizace přepravního trhu a mizí tradiční, dříve uplatňované dělení na vozy vlastněné národními železnicemi (unitárními železnicemi ve vlastnictví státu) a vozy tzv. soukromé.\nNyní lze spatřovat rozdíl mezi vozy patřícími firmám poskytujícím přepravní služby a vozy majitelů, jejichž činnost má jiný charakter a využívají je jen pro vlastní potřebu, někdy pouze na vlastní vlečce nebo průmyslové dráze. Časté jsou dlouhodobé pronájmy nákladních vozů.\n\nZpůsob členění vozů podle určení a tomu odpovídající názvosloví se liší v různých technických tradicích (mj. jsou zde rozdíly mezi britskou a americkou angličtinou). Některé systémy obsahují hierarchizaci (např. bylo pokusem o podřízení dekadickému číslovacímu systému).\n\nUvedené dělení je kompilací z českých zdrojů a odpovídá tradicím v českém prostředí. Upouští od hierarchizace, zahrnuje i relativně nové technologie (jako RoLa a kapsové vozy), obsahuje tedy i druhy vozů, které nejsou respektovány jako základní řady v mezinárodním systému označování:\n\nDržitelé vozů je obvykle identifikují očíslováním. Pokud nejsou zároveň provozovateli dráhy a zejména pokud vozy mají jezdit po drahách více různých provozovatelů (v evropských podmínkách typicky v mezistátním provozu), vzniká nutnost definovat číslovací systém úmluvou (či mocenským nařízením).\n\nEvropské železniční správy sdružené v Mezinárodní železniční unii (UIC) v 60. letech 20. století zavedly (nejprve pro normálněrozchodné vozy) jednotné značení pomocí dvanáctimístných čísel. V tomto systému je mj. zahrnuto i výše zmíněné rozlišení mezi vozy národních železnic a vozy soukromými, které nyní pozbývá významu.\n\nV zemích Evropské unie je označování železničních vozidel upraveno rozhodnutím Evropské komise z roku 2006, tzv. „TSI - provoz a řízení dopravy“, které plně vstoupilo v platnost v roce 2010. Jde o převzetí a rozšíření systému podle UIC.\n\nÚmluvy také určují - vedle způsobu zacházení s cizími vozy a účtování poplatků za jejich používání - obsah, rozsah, vzhled a umístění nápisů a značek na vozech, informujících o jejich technických a provozních parametrech a zvláštnostech ovládání a obsluhy. Důležité údaje se vyznačují přímo na vozech a jejich rozsah je značný, protože vozy (podobně jako např. kontejnery a na rozdíl od automobilů) nejsou doprovázeny obsluhou.\n\n"}
{"id": "655651", "url": "https://cs.wikipedia.org/wiki?curid=655651", "title": "Benny Šalita", "text": "Benny Šalita\n\nBenny Šalita (: בני שליטא, narozen 13. listopadu 1934) je izraelský politik a bývalý poslanec Knesetu za stranu Likud.\n\nNarodil se v Haifě. Vystudoval střední školu.\n\nV roce 1956 se stal starostou obce Menachemja. Byl členem vedení Svazu místních samospráv. V roce 1975 se stal členem úřadu pro Galileju a členem vedení sdružení Rozvojových měst.\n\nV izraelském parlamentu zasedl poprvé po volbách v roce 1981, do nichž šel za stranu Likud. Byl členem výboru pro zahraniční záležitosti a obranu, výboru pro záležitosti vnitra a životního prostředí a výboru pro ekonomické záležitosti. Mandát poslance obhájil za Likud ve volbách v roce 1984, po nichž se stal členem výboru finančního, výboru státní kontroly, výboru pro ekonomické záležitosti, výboru pro zahraniční záležitosti a obranu, výboru pro imigraci a absorpci a výboru pro vzdělávání a kulturu. Ve volbách v roce 1988 neuspěl.\n\n"}
{"id": "655654", "url": "https://cs.wikipedia.org/wiki?curid=655654", "title": "Seznam dílů seriálu Glee", "text": "Seznam dílů seriálu Glee\n\nToto je seznam dílů seriálu \"Glee\". Americkou muzikálovou dramedii \"Glee\" vysílala v letech 2009–2015 stanice Fox. V Česku jej v roce 2010 začala vysílat stanice Prima Cool, která jej vzápětí předala na nově spuštěnou Prima Love. Třetí řadu seriálu odvysílala v sobotním předpoledním čase, čtvrtou však již české televize do programu nezařadily.\n\n<onlyinclude></onlyinclude>\n\n"}
{"id": "655656", "url": "https://cs.wikipedia.org/wiki?curid=655656", "title": "Marco Amelia", "text": "Marco Amelia\n\nMarco Amelia (* 2. dubna 1982, Frascati, Itálie) je italský fotbalista hrající na postu brankáře. V současnosti je bez angažmá. Odchytal i několik utkání za italskou reprezentaci.\n\nMarco Amelia vyrůstal v mladých let v juniorkách AS Řím. Dokonce s AS Řím dobyl Serii A v roce 2001, i když nenastoupil ani na jeden zápas.\nNa debut velkého fotbalu si musel počkat o rok později. Na sezonu 2001/02 si jej na hostování vzal tým 3. ligy AS Livorno. Jenže tam odehrál jen jedno utkání. Ale zaujal trenéra Roberta Donadoniho a koupil jej z AS Řím za 2,8 milionu eur. V sezoně 2002/03 odchytal většinu utkání ve 2. lize.\n\nV sezoně 2003/04 si jej na hostování s následnou opci koupil prvoligový celek US Lecce. Debut si připsal 31.8. 2003 proti Lazio Řím. V zimním přestupním termínu si jej na hostování vybral tým FC Parma a odehrál s ním jen jedno utkání v domácím poháru a jeden v Evropské lize.\n\nPo nevydařeném hostování v US Lecce se vrátil do AS Livorno, kde se stal hlavní postavou mladého týmu. Dokonce se mu podařilo v Evropské lize dát gól proti Partizanu Bělehrad.\nJenže po sezoně 2007/08 kde se nepodařilo udržet AS Livorno v Serii A se stalo to co se už šuškalo mnoho měsíců předtím. Hodně celků o něj mělo zájem, ale on překvapivě zamířil do US Palermo za 6 000 000 eur. Jenže naplnění trenéra a prezidenta nenaplnil a 8. místo v lize bylo spíše neúspěchem.\nA tak se po roce opět stěhoval. Za 5 000 000 eur + hráč Rubinho jej koupil CFC Janov. Jenže opět to nebyl úspěch, 9. místo v lize nebylo také v plánech managementu týmu a raději jej po roce pustili na hostování s následnou opci do AC Milan.\n\nTady dělal spolehlivou brankářskou dvojku za Christianem Abbiatim.\n\n8. října odešel zdarma do londýnské Chelsea. Zde ovšem k žádnému zápasu nenastoupil a 1. července 2016 z klubu odešel.\n\nMarco Amelia reprezentoval Itálii již v mládežnických kategoriích. V roce 2004 byl členem vítězného italského týmu na Mistrovství Evropy hráčů do 21 let v Německu.\n\nV A-mužstvu Itálie debutoval 16. 11. 2005 v přátelském utkání proti Pobřeží slonoviny (remíza 1:1). Trenér Marcello Lippi jej vzal na MS 2006 v Německu, kde se stal světovým šampiónem. Zúčastnil se také EURA 2008 v Rakousku a Švýcarsku a Konfederačního poháru FIFA 2009.\n\nCelkem nastoupil v letech 2005–2009 v italském národním týmu k 9 zápasům.\n\n\n\n\n"}
{"id": "655657", "url": "https://cs.wikipedia.org/wiki?curid=655657", "title": "Milena Bansetová", "text": "Milena Bansetová\n\nMilena Bansetová (2. července 1923, Ústí nad Orlicí – 2010) byla česká akademická sochařka.\n\nPo gymnáziu odchází do Prahy, studovala sochařství na Vysoké škole uměleckoprůmyslové v Praze v letech 1942–1948 společně se svým budoucím manželem Slavojem.\nZa socialismu nebylo v ČSSR pochopení pro abstraktní umění.\nMilena Bansetová také malovala, ale v zájmu obživy se od profesora z Bechyňské střední keramické školy naučila dělat keramiku.\nMilena Bansetová byla velmi umanutá a zaťatá, začala vyrábět vlastní ,střep\" – do keramické hlíny přidávala kovové piliny, většinu velkých objektů, váz, hlav, neglazovala.\n\nV roce 1962 obdržela na mezinárodní výstavě v Miláně první místo v kategorii keramika. V očích tehdejších čelných představitelů kultury v ČSSR jí to však spíše přitížilo. Bansetovi v roce 1968 emigrovali do Švédska. Tam Milena Bansetová založila keramickou dílnu a zároveň malovala, nejdříve ovlivněna surrealismem a posléze abstraktním uměním. V obrazech je vidět okouzlení grafikou, ke které se po několik let vracela.\n\nÚspěšně prodávala v Německu a ve Francii. Nadšená tvorbou Salvadora Dalí sedla do auta a ze Švédska odjela do Španělska, do jeho oblíbené kavárny, kde se opravdu hned první den sešli. Bansetová uměla své jméno říct s pěkně francouzským přízvukem, byla velmi sebevědomá a přitažlivá, a tak se po chvílí vysvětlování oba nasmáli. Dalí zprvu nechtěl uvěřit, že se tato Češka před pár lety nemohla uživit v socialistickém Československu, kam se po sametové revoluci vrátila. Zemřela zapomenuta v roce 2010.\n\nAle ředitel Střední keramické školy v Bechyni pomohl zachránit zbytek z její keramické tvorby a začlenil práce Mileny Bansetová do stálé výstavní expozice školy.\n\n"}
{"id": "655662", "url": "https://cs.wikipedia.org/wiki?curid=655662", "title": "David Danino", "text": "David Danino\n\nDavid Danino (: דוד דנינו, žil 1924 – 7. června 1990) byl izraelský politik a poslanec Knesetu za Národní náboženskou stranu.\n\nNarodil se ve městě Marrákeš v Maroku. V roce 1956 přesídlil do Izraele. V Maroku vystudoval ješivy, absolvoval učitelský seminář a vzdělávací kurzy na Bar-Ilanově univerzitě. Získal osvědčení pro výkon profese učitele a rabína.\n\nJeště v Maroku působil v Casablance jako sionistický instruktor. V roce 1953 se v Jeruzalému zapojil do aktivit strany ha-Po'el ha-Mizrachi. V letech 1956–1959 učil na Státní škole Galil, kterou zakládal. V roce 1964 byl členem vedení Sefardské federace. V letech 1960–1969 byl starostou města Šlomi. V roce 1978 zastával v ha-Po'el ha-Mizrachi funkci předsedy organizačního výboru. Zasedal také v předsednictvu sionistického výkonného výboru.\n\nV izraelském parlamentu zasedl po volbách v roce 1984, do nichž šel za Národní náboženskou stranu. Byl členem výboru pro jmenování rabínských soudců, výboru pro záležitosti vnitra a životního prostředí, výboru House Committee a finančního výboru. Ve volbách v roce 1988 mandát neobhájil.\n\n"}
{"id": "655669", "url": "https://cs.wikipedia.org/wiki?curid=655669", "title": "Šim'on Ben Šlomo", "text": "Šim'on Ben Šlomo\n\nŠim'on Ben Šlomo (: , narozen 1942) je izraelský politik a bývalý poslanec Knesetu za stranu Šas.\n\nNarodil se v Jemenu. V roce 1949 přesídlil do Izraele. Vystudoval ješivu v Be'er Ja'akov a náboženský učitelský seminář v Bejt Šemeš. Založil instituci Tora ve-Šalom.\n\nV izraelském parlamentu zasedl po volbách v roce 1984, do nichž šel za Šas. Byl členem výboru práce a sociálních věcí, výboru pro zahraniční záležitosti a obranu, výboru finančního a výboru pro ústavu, právo a spravedlnost. V průběhu volebního období opustil poslanecký klub Šas a vystupoval pak jako nezařazený poslanec. Ve volbách v roce 1988 kandidoval za vlastní stranu nazvanou \"Jišaj - Jachad Šabtej Jisra'el\" (ישי – יחד שבטי ישראל), která ale mandáty nezískala.\n\n"}
{"id": "655674", "url": "https://cs.wikipedia.org/wiki?curid=655674", "title": "Království železnic", "text": "Království železnic\n\nKrálovství železnic je projekt výstavby modelového kolejiště v měřítku 1:87 (jinak označovaném též „H0“), které má po svém dokončení (plánováno na rok 2014) představovat zmenšeninu České republiky. Kolejiště, jež se po dokončení bude rozkládat na ploše 1 008 m, obsahuje modely významných staveb v České republice (například Pražský hrad, Karlštejn či polygon v Mostě) a také několik pohybujících se automobilů. V některých lokomotivách jsou navíc vpředu umístěny kamery a ty přímým přenosem vysílají záběry z jízdy vlaku do kinosálu, jenž se nachází poblíž kolejiště. Na kolejišti se také v pravidelných cyklech střídá období dne a noci.\n\nCelé kolejiště se rozprostírá na třech podlažích v prostorách obchodního komplexu Anděl City na pražském Smíchově. Vedle vlastního kolejiště je ještě instalována stálá výstava z historie železnice na českém území, dále Šípův model Prahy, kolejiště z Merkuru či z Lega a také několik menších kolejišť představujících například scény před Sametovou revolucí v Československu. Po dokončení celého kolejiště se bude jednat o největší modelovou železnici ve střední a východní Evropě.\n\nVýstavba kolejiště začala v roce 2008 a 1. července 2009 bylo otevřeno prvních 115 m modelu představujících ukázku technologií, jež budou na plánovaném kolejišti použity. První vymodelovanou částí kolejiště byl Ústecký kraj, jehož představení se uskutečnilo 14. ledna 2010. V prosinci téhož roku byl otevřen kraj Karlovarský. Začátkem června 2012 byl otevřen kraj Plzeňský, který na konci dubna 2014 následoval Liberecký.\n\nNa kolejišti jsou u jednotlivých krajů vymodelovány jejich dominanty.\n\nSeznam dominant Ústeckého kraje:\n\nSeznam dominant Karlovarského kraje:\n\nSeznam dominant Plzeňského kraje:\n\nSeznam dominant Libereckého kraje:\n\n"}
{"id": "655681", "url": "https://cs.wikipedia.org/wiki?curid=655681", "title": "Objednávka", "text": "Objednávka\n\nObjednávka je nabídka k uzavření kupní smlouvy či smlouvy o poskytnutí služby, učiněná dodavateli potenciálním odběratelem.\n\nPísemná objednávka je účetní doklad, který slouží občanům i podnikatelům jako prvotní podklad pro dodávku zboží nebo služeb. Obchodní zákoník ale nijak nestanoví její přesnou formu, objednávka tedy může být jak písemná tak i ústní, používá se jak v maloobchodě tak i při velkoobchodní činnosti. Při maloobchodní činnosti vlastně objednávku zákazník vysloví ústně prodavači a ten mu požadovanou zboží nebo službu, pokud je k dispozici, ihned prodá.\n\nKaždá objednávka může být z nějakého důvodu odmítnuta respektive zamítnuta, pokud byla podána ústně bývá odmítnuta také ústně, pokud byla podána písemně, měla by být zamítnuta písemně.\n\nObjednávky slouží zpravidla pro jednorázové účely menšího rozsahu, při větším rozsahu dodávek nebo větším finančním objemu zakázky je velmi vhodné, aby namísto objednávky byla uzavřena řádná obchodní smlouva.\n\nObčané ji vypisují pokud si chtějí objednat zboží nebo služby, které se prodávají pouze na objednávku, typickým příkladem je internetový obchod. Podnikatelský subjekt, který si něco objednává u jiného podnikatelského subjektu se pak správně nazývá objednatel (po staru též odběratel), podnikatel-obchodník který zboží nebo službu dodává pak dodavatel, mezi nimi vznikl dodavatelsko-odběratelský vztah.\n\nObchodování bez objednávek je také možné. Objednávky se typicky nepoužívají vůbec u automatizovaných forem maloobchodního prodeje (prodejní automaty – objednávku zde nahrazuje obvykle manuální volba kupujícího) a zpravidla také nejsou nutné ani při samoobslužném prodeji, který také může probíhat zcela beze slov.\n"}
{"id": "655682", "url": "https://cs.wikipedia.org/wiki?curid=655682", "title": "Buk Book: Och Charles Bukowski", "text": "Buk Book: Och Charles Bukowski\n\nBuk Book: Och Charles Bukowski (anglicky \"The Buk Book: musings on Charles Bukowski\") je útlá brožovaná knížečka obsahující životopis amerického básníka, prozaika a fejetonisty Charlese Bukowského. Kniha vyšla v roce 1997, napsal ji Jim Christy a fotografie pořídil Claude Powell. Není rozčleněna na kapitoly a má 96 stran.\n\nČesky knihu vydalo nakladatelství Pragma v roce 2004.\n\n„\"Nesnáším život\"“ (Charles Bukowski) – tímto citátem začíná životopis zpracovaný Jimem Christym a doplněný fotografiemi Charlese Bukowského, které pořídil jeho přítel Claude Powell během sezení přátel v době, kdy Bukowski prožíval jeden z mnoha rozchodů s Lindou Kingovou. \nPivo a víno teklo proudem a po pár hodinách se Powell zeptal zasmušilého Bukowského, zda by mu nevadilo pár snímků. Bukowského smutek byl na nich patrný, což se rozhodla změnit přítomná dívka (v knize uvedená pod jménem Gina). Svlékla se a začala Charlese rozptylovat, takže na další sérii společných snímků se Bukowski tváří spokojeně a věnuje se příjemným záležitostem.\n\nKniha shrnuje ve zkratce nejvýznamnější etapy autorova života, zmiňuje důležitou tvorbu a obsahuje mnoho historek. Seznamuje čtenáře např. s Bukowského lpěním na „drsném postoji“, se zážitky z recitace poezie, s jeho neblaze proslulým chováním k jiným lidem, s jeho cestami do Evropy, s rostoucí popularitou, s níž ruku v ruce stoupal i zájem žen atd.\n\nNalezneme v ní i několik náhledů a citací osob, které byly přímo přáteli autora, nebo se pohybovaly v jeho blízkosti (Harold Norse, Claude Powell, Gundolf Freyermuth...) .\n\nZávěrem Jim Christy hodnotí styl Bukowského psaní a jeho vliv.\n„\"Nesnáším smrt\"“ – říká Bukowski v epilogu.\n\n"}
{"id": "655684", "url": "https://cs.wikipedia.org/wiki?curid=655684", "title": "Klasifikace planet ve Star Treku", "text": "Klasifikace planet ve Star Treku\n\nKlasifikace planet ve Star Treku je systém třídění planet používaný ve fiktivním vesmíru Star Treku. Pro zařazení se berou v úvahu různé faktory jako složení atmosféry, teplota povrchu, tlak vzduchu, vegetace, velikost planety a další. Systém Spojené federace planet používá značení jedním písmenem, například \"třída M\". Vulkánci pro stejný typ planety užívají označení \"třída Minshara\" a ostatní rasy svá vlastní označení. Následný klasifikace je tedy ta používaná Federací: \nGeotermální planety staré maximálně 2 miliardy let o průměru 1-10 tisíc kilometrů. Povrch je částečně roztaven, atmosféra se skládá hlavně z vodíku, po zchladnutí přechází do \"třídy C\". Příkladem je Gothos z epizody Zeman z Gothosu.\nGeomorfované planety nacházející se v těsné blízkosti mateřské hvězdy. Povrch je horký a částečně roztavený, atmosféra řídká. Příkladem je Merkur.\nGeologicky neaktivní planeta charakteristická zmrzlým povrchem i atmosférou. Příkladem je Pluto.\nNeobyvatelné planetky, velké asteroidy a měsíce se skalnatým jádrem a malou nebo žádnou atmosférou. Patří sem Měsíc, Rura Penthe nebo planetoid Regula, který ve svých útrobách skrýval druhou fázi experimentu Genesis ve . Několik planetek \"třídy D\" potkal také USS Voyager; jednu v epizodě Přitažlivost a jednu ve Vyzařování.\nPlaneta ve vývinu mladší než 2 miliardy let s průměrem 10-15 tisíc kilometrů. Povrch je horký, atmosféra obsahuje sloučeniny vodíku, po ochlazení přechází do \"třídy F\". Na planetě \"třídy E\" Excalbian žijí Excalbiané, živý druh na bázi křemíku, kteří vypadají jako oživlá skála s klepety.\n\nPlaneta ve vývinu stará 1-3 miliardy let stejné velikosti jako \"třída E\", ale na rozdíl od ní je zde silná vulkanická aktivita. Po ochlazení přechází do \"třídy G\". Příkladem je planeta Janis VI, na které žijí Hortové; rasa na bázi křemíku, složená z vláknitého azbestu.\nPlaneta ve vývinu stará 3-4 miliardy let stejné velikosti jako \"třídy E a F\", ale na rozdíl od nich má krystalický povrch a atmosféru složenou z oxidu uhličitého. Po ochlazení přechází do \"tříd K, L, M, N, O nebo P\". Na povrchu se mohou vyskytovat primitivní jednobuněčné organismy.\nPlanety s drsným pouštním podnebím o průměru 8-15 tisíc kilometrů, stáří 4-10 milionů let, bez tekuté povrchové vody, a některými těžkými plyny a kovovými výpary v atmosféře. Ukázkovým příkladem je Tau Cygna V v seriálu epizoda Vlastnosti velitele a i když tak nejsou označeny, patří sem pravděpodobně i Ocampa, Nimbus III nebo Rigel XII.\nPlynní obři větší než \"třída J\", ale menší než \"třídy S a T\".\nTřída nejmenších plynných obrů se stářím v rozmezí 2-10 milionů let a průměrem 50-140 tisíc kilometrů, kupříkladu Jupiter nebo Saturn. V epizodě Loď v ohrožení se USS Defiant dostane při záchraně posádky karemmanské lodě před Jem'Hadary do atmosféry plynného obra \"třídy J\". Ten má fluorovou atmosféru, ve které zuří bouře o rychlostech přes 10,000 km/h.\n\nNeúrodné planety bez přirozené vegetace, ale mohou být terraformovány na \"třídu M\". Mají průměr 5-10 tisíc kilometrů a řídkou atmosféru, která obsahuje množství metanu, dusíku a oxidu uhličitého. Povrchová teplota se pohybuje okolo 0 °C. Bez terraformace je život lidí možný pouze v domech s podporou života. V seriálu Star Trek epizodě Já, Mudd je planeta Mudd popsána jako \"třída K\".\n\nČástečně obyvatelné planety a měsíce s primitivním ekosystémem, staré mezi 4-10 miliardami let a průměru 10-15 tisíc kilometrů. Mají skalnatý neúrodný povrch, malé množství vodních ploch a argonovo-kyslíkovou atmosféru s množstvím oxidu uhličitého. Většina planet této třídy je vhodná pro vznik humanoidní civilizace. Patří sem Indri VIII z epizody \"Nové generace\" Závod, planeta s argonovo-kyslíkovou atmosférou ze Sedmatřicátníků nebo planeta, na které ztroskotali Odo a Quark v epizodě Kompromisy.\n\nPlanety podobné Zemi. Mají průměr 10-15 tisíc kilometrů, atmosféru složenou z dusíku a kyslíku, a množství tekuté vody na povrchu. Nachází se zde rostlinstvo a zvířectvo založené na bázi uhlíku, případně i inteligentní život. Téměř všechny hlavní planety ostatních ras jsou planety \"třídy M\": Vulkán, Qo'noS, Cardassia Prime, Bajor, Betazed a další. \"Třída M\" je pojmenována podle Majel Barrettové, manželky tvůrce Star Treku Genea Roddenberryho, a název se poprvé objevuje v epizodě Klec.\nPlanety \"třídy N\" jsou staré 3-10 miliard let s průměrem 10-15 tisíc kilometrů. Nachází se uvnitř pásma umožňujícího život, ale díky husté atmosféře a skleníkové efektu mají vysokou teplotu povrchu, takže na nich není voda v tekutém skupenství, pouze plynném. Korozivní atmosféra se skládá z oxidu uhličitého a sloučenin síry. Ukázkovým příkladem je planeta Venuše. Podle neoficiálních zdrojů pocházejí z planety \"třídy N\" Tholiané.\n\nOceánské planety jsou takové, které mají přes 80% povrchu zatopené vodou. Země se této třídě velmi blíží, mají společnou velikost, teplotu i složení atmosféry. \nZaledněné planety jsou takové, které mají přes 80% povrchu pokryty vodním ledem. Ostatní vlastnosti má stejné jako \"třída N\", včetně podpory života.\nPlanety s neustále se měnícím prostředím, což je způsobeno zvláštní oběžnou dráhou, blízkostí proměnné hvězdy nebo jiným faktorem, který způsobuje drastické změny podmínek v průběhu času.\n„Toulavé“ planety, které neobíhají kolem hvězdy, ale plují volně ve vesmíru.\nTřída velkých plynných obrů.\nTřída největších plynných obrů, kteří jsou někdy nazýváni také „superobři“ nebo „ultraobři“. USS Voyager narazí na superobra \"třídy T\" s „radiogenním“ prstencem v Delta kvadrantu v epizodě Dobrá pastýřka.\nPlanety charakterizované toxickou atmosférou, povrchovými teplotami přes 500 °C a termionickým zářením. Někdy je označována jako \"třída démon\" díky extrémně nehostinnému prostředí pro humanoidní formy života. USS Voyager přistane na planetě \"třídy Y\" v roce 2374 a narazí na bimetalickou formu života přezdívanou „stříbrná krev“, která zkopíruje loď i posádku. V roce 2377 identifikuje hologram Iden planetu \"třídy Y\" jako vhodný domov pro skupinu vzbouřených hologramů.\nOstatní planety \"třídy démon\".\n"}
{"id": "655685", "url": "https://cs.wikipedia.org/wiki?curid=655685", "title": "Lee Rocker", "text": "Lee Rocker\n\nLee Rocker (* jako Leon Drucker, 3. srpna 1961, Massapequa, New York, USA) je americký rockabilly kontrabasista. Rocker a jeho žena Deborah mají dvě děti a bydlí v Kalifornii. Je členem skupiny Stray Cats.\n"}
{"id": "655691", "url": "https://cs.wikipedia.org/wiki?curid=655691", "title": "Notocactus", "text": "Notocactus\n\nNotocactus je rod kulovitých až válcovitých kaktusů, rostoucí v nižších oblastech Jižní Ameriky. Počet druhů je již přes sto a nadále se zvyšuje. Je oblíben mezi pěstiteli, některé druhy jsou nabízeny i široké veřejnosti v obchodech. Jméno je převzato od podrodu Notocactus vytvořený K. Schumannem a v řečtině (\"notos\"=jižní) znamená označení oblasti rozšíření těchto kaktusů.\n\nStonky jsou velmi rozdílného vzhledu. Mohou být čistě kulovité, stlačeně kulovité až prodlouženě kulovité, někdy ve stáří až sloupkovité. Obvyklá velikost je 5 až 20 cm, větší jsou sloupovité \"Eriocactusy\" a rostliny okruhu \"N. horstii\". Stonek může být solitérní, odnožují zejména rostliny podrodu \"Notocactus. Eriocactusy\" odnožují u báze a vytvářejí skupiny. Některé druhy mají poměrně vysoká a ostrá žebra (\"Malacocarpus, \" některé \"Eriocactusy\", okruh \"N. ottonis\"), jinak jsou většinou žebra početná a tupá až zaoblená a nízká. Jsou většinou přímá, méně často spirálovitá. Žebra mohou být skoro až rozdělená do hrbolů nebo nést výrazné meziareolové vystupující hrboly (\"Neonotocactus\") nebo brady (\"Malacocarpus\"). Temeno holé nebo vlnaté. Ve stáří rostliny na bázi korkovatí. Obvyklý počet žeber je 7 až 20.\nOtrnění je většinou jemné, jehlovité až štětinovité, v počtu 4 až 12, vzácně i více. Středové trny bývají čtyři, postavené do kříže, často dolní více výrazný. Silné pevné otrnění mají \"Neonotocactus a Malacocarpus\". Háčkovité trny mají pouze \"N. minimus\" a občas \"N. brevihamatus\".\n\nKvěty jsou vesměs žluté barvy, v odstínech červené kvetou zejména okruhy rostlin okolo \"N. horstii\" a \"N. rutilans\". Charakteristickým znakem podrodů \"Neonotocactus, Notocactus\" a \"Malacocarpus\" je červená až purpurová blizna. Květy vyrůstají v centru až po obvodu temene. Obvyklá velikost je 4 až 8 cm, menší květy, asi 2 cm, má \"Brasilicactus\". Poupě, květní trubka i plod jsou kryty výraznou vlnou a štětinami. Většina druhů je autogamní, vytváří semena bez opylení druhou rostlinou.\n\nPlody bobulovité, soudkovité až kyjovitě protáhlé, často s velkými zbytky květů. Jsou většinou masité, po dozrání suché s rozpadavou stěnou. \"Malacocarpusy \"mají plod i po dozrání šťavnatý. Mohou dozrávat až po několika měsících, někdy až na jaře (v roce po odkvětu). Obsahují často velké množství semen.\n\nSemena jsou polokulovitá, šikmo přilbovitá až zvonovitá s bazálním rovným až zahnutým hilem, které je poněkud větší než tloušťka semene – okraje hila tvoří val. Testa je bradavkovitá, převážně černé barvy, u podrodu \"Eriocactus\" tmavě hnědá.\n\nKořeny jsou svazčité, zásobní dužnaté kořeny chybí.\n\nRostliny kulovité, mnohé druhy ve stáří až sloupkovité, neodnožující. Žebra přímá, s typickými meziareolovými hrbolky. Trny jsou přímé, šídlovité, pevné i u malých druhů s drobným a krátkým otrněním. Centrální mohou být značně silné a dlouhé až 4 cm. Jsou bělavé, krémové, slonovinové, načervenalé barvy, často s tmavší špičkou až koncovou třetinou. Květy na delší trubce, převážně žluté, vždy s červenou bliznou. Plody vysýchavé podlouhlé bobule s početnými semeny. Populární je \"N. rutilans\", který má zvláštní sametově růžovofialový květ přecházející ve středu do žluté.\n\ndruhově nejpočetnější a tvarově nejrozmanitější podrod. Okruh \"N. scopa\" jsou protáhlejší až sloupkovité rostliny s početnými žebry téměř rozpadlými do hrbolků, zcela zahalené do odstávajících barevných trnů, okruh \"N. apricus\" jsou více ploše kulovité rostliny s četnými, ale zřetelnými žebry a různě hustými ostny přímými nebo zkroucenými, u okruhu \"N. uebelmannianus\" ploše přitisknutými, jakoby pavoučkovitými. Skupina \"N. caespitosus\" jsou rostliny rostoucí výrazně válcovitě, s řidším otrněním. Okruh \"N. ottonis\" se vyznačuje jen několika žebry, zato mohutnými, řidším otrněním a častým odnožováním. Největší rostliny jsou z okruhu \"N. horstii\", mohou mít výšku až 0,5 m. Většina druhů ovšem nepřeroste 12 cm. Trny jsou štětinovité pružné, pestře zbarvené. Jsou různorodé tvarem i počtem, přímé nebo zkroucené, mnohdy početné, bílé, žluté, červené, rezavé, hnědé, černé, často různých barev centrální a okrajové. Květy často na delší trubce, obvykle žluté, vždy s červenou bliznou, asi 4 až 8 cm velké. Největší květy u \"N. apricus\" mohou mít až 12 cm v průměru. Několik druhů kvete růžově, fialově, oranžově a červeně, především z okruhu \"N. horstii\". Plody vysýchavé podlouhlé bobule s početnými semeny.\n\nJe znám také pod rodovým názvem \"Wigginsia\". Rostliny neodnožují (s výjimkou \"N. prolifer\" a \"N. pulvinatus\"), jsou ploše kulovité nebo ve stáří protáhlé hruškovité, většinou do 20 cm. Na bázi korkovatí. Výrazná až velmi výrazná hluboká žebra s ostrou hranou jsou přímá, případně mírně spirálovitá. Hrana nese výrazné hrboly – brady. Na slunci mnohdy červenají, nejvíce u N. rubricostatus. Trny většinou méně výrazné a početné než u ostatních podrodů. Jsou pevné, rovné nebo prohlé, rohovinové, šedavé, černé nebo žlutavé barvy. Areolová vlna je zpočátku bohatá, později areoly holé. Temeno je kryté bohatou vytrvalou vlnou, která někdy vytváří výraznou čepici. Z ní vyrůstají přisedlé, talířovitě rozložené žluté květy vždy s červenou bliznou, jsou obvykle 3 až 5 cm velké. Plody po dozrání vyčnívají z vlny, jsou protáhlé, dužnaté, často růžové, vydrží na rostlině poměrně dlouho. Jsou to dlouhověké odolné rostliny, které s věkem rostou do krásy. Mnoho druhů objevil A. V. Frič, např. \"N. bezrucii\", který údajně může dorůst až 60 cm v průměru.\n\nNepravidelně ploše kulovité rostliny až 12 cm velké. Početná žebra jsou nevýrazná, rozpadlá do drobných hrbolků. Celé tělo je zahaleno trny, jsou velmi husté, až 2 cm dlouhé, odstávající, pružné. Květy drobnější, asi 2 cm velké, polouzavřené, přisedlé na temeni. Objevují se v časném jaru. Dva krásné druhy, \"N. graessnerii\" má zlatožluté otrnění a žluté až žlutozelené květy, \"N. haselbergii\" má stříbřitě bílé otrnění a oranžově červené květy.\n\nV dospělosti válcovité až sloupovité rostliny. Udává se výška v přírodě až 2 m. U báze odnožují a vytváří skupiny. Žebra jsou přímá, často výrazná, areoly nesou pružné dolů směřující ostny žlutavé barvy. Temeno je kryto vlnou a je charakteristicky šikmo skloněné k jihu. Květy žluté včetně blizny, přisedlé, talířovité, až 6 cm velké. Plod drobný, kulovitý, semena početná. Nejznámější jsou zlatožluté sloupečky \"N. leninghausii\", který má nejštíhlejší stonek pokrytý hustým otrněním. \"N. magnificus\" je spíše kulovitý a má mohutná žebra, nejkrásnější formy mají modravou epidermis a na hraně žeber zlatožlutý pás z areolové vlny a přitisklých ostnů.\n\nznámá také jako \"Brasiliparodia\" je přechodovou skupinou k rodu \"Parodia\". Menší kulovitá těla s drobnými žebry nesou hustší, pružné, žlutavé otrnění. Květy jsou žluté. Méně pěstované druhy.\n\nNotocactusy se řadí biotopicky do tzv. nížinných druhů a pocházejí z východní a střední části jihoamerického subkontinentu. Tyto lokality jsou pokryté většinou nízko položenými pampami s množstvím plochých nevýrazných pahorků (\"cuchillas\") vystupujících pár desítek až stovek metrů nad okolní terén, majících tvar tabulových hor. Lokality pamp kombinované se suchým opadavým lesem nebo vlhčími společenstvy rostlin v andském předhůří. Druhá skupina zahrnuje mnoho druhů rostoucích v klimaticko-půdních poměrech blízkých Evropě. Rostou na kyselých, často silně humózních půdách, jež v době růstu bývají většinou dostatečně vlhké. Druhy rodu Notocactus se často vyskytují ve společenstvu se zástupci rodů Gymnocalycium a Frailea. Rostou zčásti na plném slunci, většinou ale přistíněné nízkými křovinami nebo travními trsy a v sevření trav, mechů, lišejníků a spadaného listí obvykle ve škvírách a příkopech, kde se nashromáždily zbytky odumřelých rostlin. Půda je poměrně kyselá a dosahuje hodnot 4,5 až 5,5 pH. Rostliny rodu Notocactus disponují bohatým kořenovým systémem jemných kořenů široce rozprostřeným, čímž čerpají živiny ze širokého okolí. Některé druhy osídlují široké areály a vytvářejí množství variet a forem. Naproti tomu jsou druhy, které nalezneme pouze na jediném místě a jen v několika exemplářích (\"N. concius v. eremiticus, N. harmonianus\").\nAreál rozšíření začíná v jižních státech Brazílie (Rio Grande do Sul, Santa Catarina, Paraná), přes Uruguay a Paraguay až do Argentiny. Velké množství pochází z pomezí Uruguay-jižní Brazílie. Směrem na západ se hustota výskytu snižuje. Poslední zástupce rodu nalezneme v Sierra Cordoba v severní Argentině (\"N. submammulosus, N. sessiliflorus\") a dále v Sierra de Ancasti poblíž Catamarca (N. submammilatus). Na sever zasahuje hranice výskytu až do Paraná (\"N. villa-velhensis, N. Linkii\"). Největší bohatství nových nálezů však pochází z jižních států Brazílie.\nTak širokému areálu rozšíření také odpovídají značně odlišné klimatické podmínky. Od Uruguaye s průměrnými ročními teplotami 15-18 st.C a srážkami mezi 800-1300mm/rok až po Brazílii s teplotami 17-19 st.C a srážkami 1200-2000mm/rok.\n\nV porovnání se severoamerickými druhy snášejí tyto rostliny humóznější substrát s větší dávkou vláhy i větším přistíněním během dne. V zimě vyžadují světlé a suché stanoviště s teplotami 8 – 10 st.C. Substrát může zůstat i vlhčí.\nPrvní zástupce rodu \"Notocactus\" se objevil v roce 1818 Haworth, popsal jej pod jménem \"Cactus erinaceus\". V roce 1825 Sprengel popsal \"Cereus scopa\" a v r. 1826 Lehmann \"Cactus langsdorfii.\" Další druhy objevil Sellow v letech 1823-27 v Brazílii a Uruguay. Později byly přeřazeny do velkorodu \"Echinocactus\", kam patřila většina kulovitých kaktusů. K. Schumann v díle Gesamtbeschreibung der Kakteen (1898) v tomto rodu vytvořil pro tyto rostliny podrod \"Notocactus\". Britton & Rose jej převedli na úroveň samostatného rodu. V polovině minulého století se ustálilo členění na rod \"Notocactus\", zahrnující podrody \"Notocactus\" a \"Neonotocactus\", a samostatné rody \"Malacocarpus, Brasilicactus\" a \"Eriocactus\", později i \"Brasiliparodia\" popsaný F.Ritterem (1979). Koncem století došlo opět ke sloučení do velkorodu \"Notocactus\". V současnosti někteří taxonomové řadí notokaktusy do rodu \"Parodia\".\n\nF. Buxbaum v r. 1974 vytvořil tribus Notocacteae a subtribus Notocactinae do něhož zahrnul i rody Notocactus, Frailea, Astrophytum a Uebelmannia\n\n\n\n"}
{"id": "655697", "url": "https://cs.wikipedia.org/wiki?curid=655697", "title": "Musée de la Vie romantique", "text": "Musée de la Vie romantique\n\nMusée de la Vie romantique (česky \"Muzeum romantického života\") je muzeum v Paříži. Sídlí v 9. obvodu v ulici \"Rue Chaptal\" č. 16 v městském paláci \"Hôtel Scheffer-Renan\", ve kterém bydlel malíř holandského původu Ary Scheffer (1795-1858). Muzeum uchovává jeho obrazy a rovněž osobní předměty spisovatelky George Sandové, která sem často chodila na návštěvu. Ty jsou umístěny v přízemí a pocházejí z daru vnučky spisovatelky, která je odkázala městu Paříži. V patře je výstava věnovaná malíři Arymu Schefferovi a jeho současníkům a rovněž filozofovi Ernestu Renanovi. Muzeum bylo otevřeno v roce 1987 a každoročně jej navštíví kolem 100 000 lidí.\n\nDům byl postaven v roce 1830 a malíř Ary Scheffer zde od té doby žil až do své smrti v roce 1858. Dům byl v majetku rodiny až do roku 1982, kdy byl odkázán poslední bezdětnou členkou francouzskému státu. Po smrti Corrie Siohan bylo první muzeum otevřeno v roce 1983 pod názvem \"Renan-Scheffer\" jako městské muzeum řízené muzeem Carnavalet. V roce 1987 bylo po rozsáhlé rekonstrukci ve stylu 19. století přeměněno na Muzeum romantického života. Od 1. ledna 2007 francouzský stát definitivně převedl nemovitý majetek městu Paříži.\n\nMuzeum pravidelně pořádá výstavy věnované umění 19. století.\n\n"}
{"id": "655698", "url": "https://cs.wikipedia.org/wiki?curid=655698", "title": "Lockheed Martin Cormorant", "text": "Lockheed Martin Cormorant\n\nCormorant (česky: kormorán), oficiální název: \"Cormorant – Multi Purpose Unmanned Air System\" je projekt amerického zbrojního průmyslu, který představuje bezpilotní letoun přepravovaný ponorkou k její ochraně.\n\nS ideou tohoto projektu přišli výzkumníci Skunk Works, kteří navrhli využití ponorky třídy Ohio, která může nést balistické rakety Trident. Navrhli, aby v raketovém silu byl místo raktety umístěn malý letoun se skládacími křídly.\n\nZahajovací projekt od roku 2000 financovala agentura DARPA (Defense Advanced Research Projects Agency) a týkal se financování testovacích modelů a některých palubních systémů. Zkoušky měly být dokončeny v září 2006 a podle výsledků testů rozhodnuto o financování létajícího prototypu. Podle zdrojů DARPA by měl být letoun UAV u námořnictva testován po dokončení fáze III od roku 2010.\n\nV přepravním prostoru, v raketovém silu, má letoun křídla složeny k trupu. Po startu z ponorky se křídla nad hladinou rozloží do letové polohy. Pohon pro podvodní start a první fázi letu zajišťují rakety, za letu pak reaktivní motory.\n\nVzhledem k hloubce, ze které je plánována možnost startu letadla, tj. 46m, musí konstrukce odolávat tlaku vodního sloupce. Kormorán by měl být postaven z titanu z důvodu zabránění korozi a zpevněn, vnitřní prostor je vyplněn plastovou pěnou a přetlakován inertním plynem. Pro zaručení vodotěsnosti krytů a dalších otvorů se uvažuje o použití nafukovacího těsnění.\n\nNávrat na ponorku bude realizován střemhlavým přistáním s předcházejícím dobržděním padákem. Souřadnice místa setkání budou letadlu předány před sestupovým manévrem. Po přistání zůstane letou na hladině. Po zachycení bude následovat řízené potopení po zachycení plovoucím dokovacím robotem (miniponorka), který letoun dopraví do útrob mateřské ponorky.\n\nPro spolehlivý provoz byly stanoveny hlavní body technického řešení:\n\n\n"}
{"id": "655703", "url": "https://cs.wikipedia.org/wiki?curid=655703", "title": "Čestmír Gregor", "text": "Čestmír Gregor\n\nČestmír Gregor (14. května 1926 Brno – 2. března 2011 Praha) byl český hudební skladatel, teoretik a publicista.\n\nByl synem hudebního skladatele a teoretika Josefa Gregora (1892–1957). Po maturitě na brněnském reálném gymnáziu studoval na brněnské konzervatoři skladbu u Jaroslava Kvapila a hudební vědu na Univerzitě Jana Evangelisty Purkyně v Brně. Ve studiu skladby pak pokračoval u J. Kvapila jako mimořádný posluchač na Janáčkově akademii múzických umění.\n\nŽil v Novém Jičíně a zcela se věnoval skladatelské činnosti. Byl tvůrčím tajemníkem pobočky Svazu čs. skladatelů. Od října 1959 pracoval jako vedoucí hudebního vysílání v ostravské stanici Čs. rozhlasu. V roce 1970 dokončil studia na JAMU, tentokrát již jako řádný posluchač. V roce 1972 musel po politických prověrkách z rozhlasu odejít a dostal roční nepodmíněný zákaz publikování. V roce 1976 přesídlil do Prahy, kde i zemřel.\n\nJako skladatel byl zpočátku silně ovlivněn klasiky hudby 20. století (Igor Stravinskij) a jazzem. Padesátá léta se svými požadavky socialistického realismu se v jeho díle odrazila v komponování budovatelských písní a estrádních skladeb pro svazácké soubory i v tematice jeho symfonického díla. (Symfonie \"O slávě našeho života\" či symfonický obraz \"Svazačka\"). V dalších letech se znovu přiklonil k tradici evropské moderny\n\n\n\n\n\n\n\n\n"}
{"id": "655704", "url": "https://cs.wikipedia.org/wiki?curid=655704", "title": "Kotly", "text": "Kotly\n\nKotly ( , a ) je vesnice a okres v Kingiseppském rajónu Leningradské oblasti v Rusku. Jedná se o jednu z nejstarších osad na území Kingiseppského rajónu. První zmínky o ní pod jménem \"Kattila\" pochází přibližně z roku 1500, kdy je součástí tzv. Votské pětiny. Původní obyvatelstvo vesnice tvořili Votové, kteří se později asimilovali s Rusy. Roku 1701 bylo území osvobozeno od švédské okupace a připadlo Rusku.\n\nV Kotly, jakožto okresu, se nachází 44 obcí s 5 000 obyvateli převážně ruské, ižorské, finské nebo estonské národnosti.\n\n"}
{"id": "655706", "url": "https://cs.wikipedia.org/wiki?curid=655706", "title": "Samosvorný diferenciál", "text": "Samosvorný diferenciál\n\nSamosvorný diferenciál (či též LSD z anglického \"limited slip differential\") je diferenciál se zvýšeným vnitřním třením, který umožňuje rovnoměrnější přenos síly na obě kola nebo nápravy. \n\nTyto mechanismy se dělí na:\n"}
{"id": "655714", "url": "https://cs.wikipedia.org/wiki?curid=655714", "title": "Into the Wild", "text": "Into the Wild\n\nInto the Wild je 23. studiové album britské rockové skupiny Uriah Heep, vydané v Evropě dne 15. dubna 2011 a ve Spojených státech amerických dne 3. května téhož roku. Nahráno bylo od prosince 2010 do února 2011 ve studiu Liscombe Park Studio v Buckinghamshire a jeho producentem byl Mike Paxman, který se podílel i na několika dalších albech skupiny.\n\n"}
{"id": "655715", "url": "https://cs.wikipedia.org/wiki?curid=655715", "title": "Ladislav Bátora", "text": "Ladislav Bátora\n\nLadislav Bátora (* 17. března 1952, Praha-Libeň) je český manažer, úředník a politický publicista a aktivista. Působil v několika politických stranách, v roce 2006 kandidoval za nacionalistickou Národní stranu ve volbách do poslanecké sněmovny. V letech 2010–2011 byl předsedou konzervativní euroskeptické Akce D.O.S.T., od dubna do konce roku 2011 byl nejprve ekonomickým poradcem, posléze ředitelem personálního úseku a nakonec zástupcem ředitele kabinetu ministra školství Josefa Dobeše.\n\nMládí prožil Bátora v Josefově, v sousední Jaroměři absolvoval v letech 1967–70 gymnázium. Je rozvedený, má syna Alexandra. Je z části maďarského původu, k čemuž se i sám hlásí.\n\nMgr. Ing. Ladislav Bátora, Ph.D., v letech 1970–75 studoval na Filosofické fakultě Univerzity Karlovy (FF UK) oborovou kombinaci Anglistika a Kulturní dějiny Dálného východu, posléze na Obchodní fakultě Vysoké škole ekonomické (VŠE) obor Ekonomika zahraničního obchodu a pak ještě na Právnické fakultě UK obor Právo a právní věda. Doktorát (Ph.D.) získal na Fakultě mezinárodních vztahů VŠE v oboru Mezinárodní politické vztahy. V roce 1972 mu FF UK v kárném řízení udělila veřejnou důtku za jeho veřejné vystupování v Jaroměři v prvních letech po sovětské okupaci a v červnu 1975 byl z politických důvodů z FF UK vyloučen vůbec. V roce 1992 vyhodnotila rehabilitační komise FF UK jeho vyloučení jako protizákonné a od počátku neplatné.\n\nBátora ve vlastním životopise uveřejněném na EUportálu uvádí, že pracoval v těchto zaměstnáních: Referent Škodaexportu (1978–1981), České energetické závody (1981–1992, začínal jako strojník buldozeru a následně v ČEZ vystřídal řadu povolání (směnový mistr zauhlování a odstruskování, vedoucí hospodářské správy a vedoucí odboru služeb v Malešické teplárně, od ledna 1988 ředitel Závodu služeb v Teplárenských závodech Praha a po státním převratu jako personální náměstek generálního ředitele Středočeských energetických závodů), generální ředitel GMA 91 (1992–1993, nyní v likvidaci), generální ředitel nakladatelství Artia (1993–1994, nyní v likvidaci), náměstek ředitele obchodního úseku ČKD Holding Praha (1994–1995), ředitel společnosti Synergon (1995–1999), zástupce ředitelky Vyšší odborné školy publicistiky zřízené pražským arcibiskupstvím (1999–2002), generální ředitel společnosti provozující hotely Junior centrum (2004–2006, správce majetku bývalého SSM, nyní v likvidaci), vedoucí ve firmě Hypo-consult (2006–2007, nyní v likvidaci), předseda představenstva státního Škodaexportu (2007–2008, nyní PA export v konkurzu).\n\nV roce 2011 se stal ekonomickým poradcem ministra školství Josefa Dobeše a později ředitelem personálního odboru a v závěru zástupcem ředitele kabinetu ministerstva školství.\n\nLadislav Bátora prošel celkem třikrát prověrkou Národního bezpečnostního úřadu a získal „Osvědčení pro fyzické osoby“ pro stupeň „Přísně tajné“ v roce 2004 a v roce 2008 pro stupeň „NATO Secret“. NBÚ na jaře 2011 potvrdil po mimořádném prověření platnost této prověrky.\n\nBátora působil v následujících politických stranách a uskupeních:\n\nCelkem třikrát neúspěšně kandidoval do dolní komory českého parlamentu: v roce 1990 (tehdy ještě do České národní rady) na 4. místě kandidátky Československé strany socialistické, v roce 1996 na 9. místě kandidátky Občanské demokratické aliance a v roce 2006 jako nezávislý kandidát na 1. místě kandidátky Národní strany za kraj Vysočina. Do horní komory kandidoval jednou, a to za Suverenitu - Blok Jany Bobošíkové, opět neúspěšně.\n\nLadislav Bátora se označoval za českého vlastence, který je proti Evropské unii, Lisabonské smlouvě, multikulturalismu nebo feminismu, v čemž se shoduje s exprezidentem Klausem. Ve své aktivistické činnosti vystupoval proti členství České republiky v Evropské unii.\n\nV květnu 2007 poslal do redakce Lidových novin dopis, ve kterém se postavil za prezidenta Klause v jeho odporu proti postavení Kaplického blobu jako novostavby Národní knihovny. Podle Bátory by stavba působila „jako do očí bijící výsměch našemu národu a tisícileté svébytnosti jeho kultury“.\n\nByl předsedou občanského sdružení Akce D.O.S.T. Např. 22. října 2010 vedl demonstraci u příležitosti autogramiády nové knihy Jiřího Peheho \"\", během které autora označil za „zemského škůdce“ a „vlastizrádce“. Podle oficiálního vyjádření iniciativy to bylo z důvodu autorova „léta trvajícího protistátního a protinárodního mudrování“. 17. června 2009 se účastnil demonstrace na podporu prezidenta Václava Klause, na které nesl dva transparenty, přičemž na jednom stálo: „Intelektuálové, jděte už do hajzlu“ a na druhém \"Dazangal: Hetý sach 2011! Oruma?\"\n\nV prosinci 2010 do časopisu Národní myšlenka, který podle politologa a odborníka na extremismus Miroslava Mareše propagoval soudobý italský neofašismus, napsal úvodník, který byl nazván „O kvazisanitárních hyenách“, a který se zabýval českými novináři. Kromě toho se neměl jen účastnit ultrapravicových akcí, ale i na nich přednášet.\n\nČeský helsinský výbor vyzval v květnu 2011 k propuštění Bátory z pozice ekonomického poradce ministra školství, protože jej považuje za „prokazatelně svázaného s českou ultrapravicí, otevřeně se hlásící k ideám netolerance, xenofobie.“\n\nNa prosincové schůzi výboru v r. 2011 resignoval na dosavadní předsednictví i členství ve výboru Akce D.O.S.T. z toho důvodu, že dle svých vlastních slov ve svých šedesáti letech nemá sílu dál čelit všemožným nařčením a pomluvám – \"bátoriádě\" – kterou proti němu na začátku roku 2011 rozpoutal ministr Miroslav Kalousek za pomoci médií.\n\nV roce 2005 se spolu s několika osobami, spojovanými s ultrapravicí, zúčastnil neveřejné přednášky o českém antisemitismu, pořádané ultranacionalistickou Vlasteneckou frontou. Přednášel zde Mgr. Petr Kalinovský, který byl později trestně stíhán pro hanobení rasy a národa či pálení izraelské vlajky před budovou Rádia Svobodná Evropa.\nNa přednáškách Vlastenecké fronty Bátora podle vlastních slov i sám přednášel a jeho přednášky navštívili lidé jako Patrik Vondrák z Dělnické strany (zatčený policií při zátahu na neonacisty po žhářském útoku ve Vítkově) nebo Erik Sedláček, nahlašovatel pochodu židovským městem na výročí křišťálové noci. Podle místopředsedy Akce D.O.S.T. Petra Bahníka na přednáškách Vlastenecké fronty vystupovali i profesoři Galandauer či Nakonečný z Univerzity Karlovy nebo Dr. Tomeš z Masarykova ústavu.\n\nVe své mnohasetstránkové práci „Česká revue“ Bátora mj. v krátkém komentáři označil za skvělé dílo knihu Zkáza Slovanů od Rudolfa Vrby, který byl jedním z nejvýraznějších českých antisemitů 90. let 19. století. Prvorepubliková Zkáza Slovanů je plná antisemitských narážek, pomluv a hanobení židovského národa. Místopředseda Akce D.O.S.T. Petr Bahník v otevřeném dopise premiérovi na obranu Bátory uvedl, že Vrbova kniha pojednává mimo jiné velmi otevřeným způsobem o zvěrstvech, kterých se dopouštěli bolševici v Rusku za občanské války. Bátora podle Bahníka sám v komentáři ke knize čtenáře na Vrbův antisemitismus upozornil a s lítostí konstatoval, že je to jediný aspekt, který je z Vrbovy tvorby známý.\n\nFederace židovských obcí ve své zprávě o stavu antisemitismu v ČR za rok 2010 uvedla, že chápe jím vedenou iniciativu D.O.S.T. „jako poměrně nebezpečný fenomén, nejen pro české Židy, ale pro celý demokratický vývoj ČR.“ Bátora takové hodnocení odmítnul jako „veřejně šířená zlovolná, nepodložená, ba lživá a vpravdě extremistická tvrzení.“\n\nMnohé další organizace a sdružení opakovaně tvrdí, že Bátora zastává antisemitské a obecněji rasistické názory, postoje a aktivity. Například představitelé Amnesty International, Českého helsinského výboru, občanského sdružení ROMEA, Rady vlády pro záležitosti romské menšiny a IQ Roma Servis označili Bátoru v otevřeném dopise za člověka, napojeného na lidi z neonacistické scény, kteří popírají židovský holokaust. Svaz osvobozených politických vězňů a pozůstalých ČR napsal v otevřeném dopise Nečasovi, že podle dostupných informací se Bátora hlásí k antisemitismu a fašismu. Počátkem srpna 2011 zveřejnila skupina senátorů pod vedením Marcela Chládka (ČSSD) otevřený dopis premiéru Petru Nečasovi, v kterém žádají odvolání Bátoru z ministerstva školství, protože se pohyboval mezi spolky, které byly sledovány pro svoji aktivní podporu antisemitismu a fašismu bezpečnostními složkami státu. Předseda ČSSD Bohuslav Sobotka kritizoval počátkem září 2011 také prezidenta Václava Klause za to, že se zastává člověka, který se účastní extrémních a antisemitských aktivit.\n\nBátora bývá také spojován s protiromským rasismem. V souvislosti se svým působením jako přísedící v soudním senátu Obvodního soudu pro Prahu 7, byl časopisem Respekt obviněn, že straní bílým v neprospěch Romů. Národní strana, za niž kandidoval roku 2006, propagovala o několik let později dobrovolné vystěhování Romů do Indie a její lídři odmítali na místě někdejšího koncentračního tábora v Letech pomník pro „cikány a jiné asociály“. V roce 2008 byl nafilmován jako účastník demonstrace Národní strany, která byla rozpuštěna kvůli rasistickým urážkám a vyjádření, že „Čechy nejsou pro barevné“. Sám Bátora slova Národní strany o nuceném vystěhování Romů do Indie označil za pouhý „výkřik\", vzápětí ale dodal, že by rozhodně souhlasil s Národní stranou v „obraně národních zájmů\" a také schvaluje poválečné vysídlení Němců z Československa. Proti Bátorovi opakovaně vystupoval romský časopis a web Romea, podle kterého jsou Bátorovy názory fašistické.\n\nMinistr školství Josef Dobeš prohlásil, že označovat Bátoru za člověka spojeného s neonacisty pokládá za urážlivé, jelikož nikdy neřekl nic, za co by mohl být stíhán kvůli propagaci rasismu. Podle politologa Miroslava Mareše označovat Bátoru za „fašouna“ nebo dokonce za neonacistu není přesné. Podle Mareše je spíše typem reakčního konzervativce, jenž postrádá revoluční prvek dominantních směrů fašismu a ne­o­fašismu. Politolog Zdeněk Zbořil uvádí, že Bátora není fašistou, ale komický staročech a obdivovatel Karla Kramáře. Politolog Alexander Tomský Bátorovi vytkl kandidaturu za Národní stranu jako hloupost pramenící z jeho ambicióznosti a absence vlasteneckých politických subjektů, ale mediální kampaň proti Bátorovi označil za hon na čarodějnice a Bátoru za inteligentního, normálního konzervativce, žádného extremistu. Benjamin Kuras naznačil, že \"levicová hysterie\" udělala z Bátory fackovacího panáka.\n\nLadislav Bátora se vůči označování své osoby za „fašistu“ či „neonacistu“ bránil podáváním trestních oznámení, mj. na poslankyni Vlastu Bohdalovou či publicistu Karla Hvížďalu. Podle vlastního vyjádření se do budoucna chce bránit i občanskoprávními žalobami.\n\nV únoru 2011 se v médiích spekulovalo o jeho možném jmenování prvním náměstkem ministra školství Josefa Dobeše, které měly doporučit osoby z okolí prezidenta republiky Václava Klause. Masmédia poté poukázala na to, že do Poslanecké sněmovny kandidoval za nacionalistickou Národní stranu. Takovouto nabídku ale ministr nepotvrdil a sdělil, že se jednalo jen o spekulace médií. Premiér Petr Nečas pak jeho případnou nominaci s odkazem na předchozí kandidaturu za Národní stranu odmítl schválit a 1. března se opět vyjádřil, že ji nepřijme ani poté, co se Bátory zastal prezident Václav Klaus. Samotný Klaus publikoval článek na Bátorovu obranu, ve kterém odmítl mediální „kauzu Bátora“ jako produkt diktatury politické korektnosti a Bátorovy názory označil za legitimní.\n\nTo dále vzbudilo nesouhlas mnohých osobností a organizací. Jmenování Bátory náměstkem či poradcem např. odmítla Vědecká rada Filozofické fakulty Univerzity Karlovy či kolegium děkana Filozofické fakulty Masarykovy univerzity. Bátora se proti nařčením FF UK ohradil v otevřeném dopise. Prof. Karel Rais, rektor Vysokého učení technického v Brně, považoval „za absurdní, že by při projednávání univerzitních problémů na ministerstvu školství musel jednat s pracovníky, kteří prezentují xenofobní názory.“ Publicista Karel Hvížďala vyjádřil názor, že jeho sklony by mohly nebezpečně ovlivnit personální politiku ministerstva, které má na starosti výchovu mladých generací, a proto zde pracovat neměl. Jindřich Šídlo, hlavní analytik Hospodářských novin a České televize, jej označil za „nebezpečnou kreaturu, která ve svých upřímných chvilkách nezapře inspiraci druhou republikou.“\n\nI přes jmenování Bátory pouze ředitelem personálního odboru ministerstva školství, a nikoli přímo náměstkem ministra Dobeše, se nadále objevovaly požadavky na jeho úplný odchod z ministerstva. Tak 3. srpna 2011 představitelé Českého helsinského výboru, Amnesty International a několika romských sdružení vyzvali předsedu vlády a další předsedy stran tvořících vládní koalici, aby Bátora z důvodu jeho údajného rasismu ministerstvo zcela opustil. O den později zaslalo 24 senátorů premiéru Nečasovi otevřený dopis, ve kterém jej vyzvalo ke stejnému kroku z důvodu Bátorovy extremistické minulosti. Šlo o senátory z různých politických stran, např. o iniciátora dopisu Marcela Chládka (ČSSD), předsedu Senátu Milana Štěcha (ČSSD), místopředsedy Alenu Gajdůškovou (ČSSD), Petra Pitharta (KDU-ČSL) a Zdeňka Škromacha (ČSSD), dále Karla Šebka (ODS), Alenu Dernerovou (Severočeši.cz) nebo Martu Bayerovou (KSČM). Kromě toho Bátoru označil poslanec a předseda pražské ODS Boris Šťastný za „kryptofašistu“. Kromě toho \"Svaz osvobozených politických vězňů a pozůstalých ČR, který vznikl v květnu roku 1945 z bývalých vězňů nacismu\" poslal v srpnu 2011 Nečasovi otevřený dopis, v kterém protestoval proti setrvávání Bátory na ministerstvu školství. Premiér Nečas ale na tyto požadavky zásadně nereagoval.\n\nTlak na odvolání Bátory však nadále sílil. Koncem září 2011 poslala Učená společnost ČR otevřený dopis ministrovi Dobešovi, v kterém akademici žádají odvolání Bátory. Další dopis poslala Dobešovi v říjnu skupina středoškolských pedagogů z Plzně, který také žádali odvolání Bátory. Obavu z „jakékoli spolupráce Bátory na výuce vlastenectví“ vyjádřil také stínový ministr školství Chládek (ČSSD).\n\n14. října Bátora ohlásil svůj odchod z ministerstva školství. Podle Dobeše by mu však Bátora mohl nadále dělat poradce.\nTak se také stalo a Bátora i přes svůj oznámený odchod na ministerstvu zůstal ve funkci poradce až do konce roku 2011, kdy vedení ministerstva jeho pozici zrušilo, a on tak odešel s odstupným v údajné výši 250 000 Kč. Na ministerstvu působil celkem 9 měsíců, poslední dva měsíce na zkrácený úvazek.\n\nPočátkem srpna přinesl pražskému primátorovi Bohuslavu Svobodovi otevřený dopis, v kterém se iniciativa D. O. S. T. staví proti Svobodově podpoře pochodu homosexuálů v rámci festivalu Prague Pride 2011. Podobný dopis předal pracovníkům amerického velvyslanectví, které akci podpořilo. Bátora řekl v rozhovoru pro Mladou frontu Dnes, že sexuální orientace souvisí s orientací politickou a že liberalismus více oslovuje \"multikulturalisty nebo homosexualisty\". Primátor Svoboda reagoval vyjádřením, že sexuální orientace nijak nesouvisí s politickou orientací a Bátorovy názory přirovnal k nacistické a bolševické propagandě.\n\nKarel Schwarzenberg na adresu Bátory prohlásil, že se hodí na ministerstvo školství jako „pazdeří k jisté části těla“. Bátora jej v reakci na to označil na svém facebookovém profilu za prskajího starého chudáčka. Schwarzenberg Bátoru posléze srovnal s pedofilem v čele dívčí školy. Ministři za TOP 09 v reakci na Bátorovo vyjádření o Schwarzenbergovi odešli z jednání vlády a ultimativně se dožadovali buď odchodu Bátory z ministerstva školství, nebo rezignaci ministra Dobeše, který jej propustit odmítl.\n\nPočátkem září byl Bátora na nátlak TOP 09 odvolán z pozice ředitele personálního odboru a byl pro něj vytvořen post zástupce ředitele kanceláře ministra školství. Podle ministra financí a místopředsedy TOP 09 Miroslava Kalouska jde o méně nebezpečnou „trafiku“.\n\nV září 2011 se na facebookovém profilu Bátory objevil komentář namířený ostře proti Schwarzenbergovi a Kalouskovi. Bátora i Dobeš se téhož dne od textu distancovali a uvedli, že souvisí s tím, že se Bátorovi někdo naboural do emailové schránky i facebookového profilu. K útoku se později přihlásil hacker vystupující pod přezdívkou Luckyluck.\n\nVítězslav Jandák k věci uvedl, že Bátora má právo říct svůj názor, tak jako to právo má pan Schwarzenberg. Politolog Zdeněk Zbořil k prezentaci kauzy na TV Prima poznamenal, že \"„Bátora byl prezentován jako buran, který uráží pana ministra zahraničních věcí, ačkoli přece pan MZV nejprve urazil pana Bátoru.“\".\n\nVedení ODS a Věci veřejné prohlásili, že osoba Bátory je pro politiky TOP 09 jen záminkou a ve skutečnosti sledují zájmy spjaté s vládním projednáváním reforem a státního rozpočtu. Ve smyslu, že jde jen o záminku se vyjádřila i předsedkyně Suverenity Jana Bobošíková. Podle Jaroslava Foldyny (ČSSD) je kauza Bátora vládními politiky uměle vytvořený pseudoproblém, která má odvádět pozornost veřejnosti od zásadních otázek, zejména toho, jak dle něj vláda ubírá daně nejbohatším, což musí zaplatit ti nejchudší. Předseda KDU-ČSL Pavel Bělobrádek považuje Bátoru za člověka, na kterého je prováděn hon, a který je obětním beránkem a vidí za jednáním TOP 09 obavu Miroslava Kalouska ze vzniku nové národně-konzervativní strany s Václavem Klausem v čele a jeho snahu obrátit veřejné mínění již v zárodku proti této skupině lidí.\n\nProti Bátorovu setrvání na ministerstvu školství a jeho veřejné podpoře ze strany ministra Dobeše protestovalo 1. září 2011 cca 300 osob. Svolavatel demonstrace – předseda Strany zelených Ondřej Liška označil Dobeše za „nástupce kolaboranta s nacisty Emanuela Moravce“. Obavy ze sílícího extremismu a xenofobie vyjádřil i předseda pražské židovské obce František Bányai. Na stejné demonstraci promluvil také Ivan Odilo Štampach a Dušan Radvanovič z občanské iniciativy ProAlt. Dopisem podpořil demonstraci také představitel Svazu osvobozených politických vězňů a pozůstalých v ČR Oldřich Stránský. Na demonstraci pro podporu Ladislava Bátory konané ve stejný den se sešlo méně účastníků, odhad jejich počtu se pohybuje od zhruba dvaceti (Lidové noviny), třiceti (Český rozhlas), přes několik desítek (České noviny) až po necelou stovku (Parlamentní listy). Na podporu Bátory zpíval písničkář Pepa Nos, na akci jeho odpůrců zase Jiří Dědeček. Bátorovi odpůrci se s jeho zastánci navzájem obviňovali z fašismu.\n\nČtveřice žen s transparenty protestovala proti Bátorovi a jeho setrvání na českém ministerstvu školství také v Izraeli před jeruzalémským památníkem Jad vašem, který 15. září 2011 navštívil premiér Petr Nečas. Ministra Dobeše, který Nečase doprovázel, to podle jeho slov překvapilo.\n\nBátora byl od 29. června 1978 prověřovanou osobou Státní bezpečnosti pod krycím jménem LÁĎA. O rok později byl svazek zrušen. Od 21. března 1988 byl zaveden do systému evidence zájmových osob StB. Sám Bátora se domnívá, že jeho vleklé (1983–85) trestní stíhání v době komunistického režimu za „veřejné a pohoršlivé hanobení skupiny obyvatelů republiky proto, že jsou stoupenci socialistického společenského a státního zřízení“ podle tehdejšího § 198 tr. zák. bylo formou nátlaku, aby začal s StB spolupracovat.\n\n"}
{"id": "655716", "url": "https://cs.wikipedia.org/wiki?curid=655716", "title": "Batayporã", "text": "Batayporã\n\nBatayporã je město v brazilském státě Mato Grosso do Sul. Bylo založeno roku 1967 jako vyvrcholení projektu Jana Antonína Bati z roku 1953. Vzniklo na ploše 100 000 hektarů vymýceného pralesa. Dodnes zde žijí potomci zakladatelů obce pocházejících z Československa.\n\nNázev vznikl spojením příjmení iniciátora a zakladatele města a dvou slov z jazyka guaraní, \"y\" (voda) a \"porã\" (dobrý, čistý). Česky tak Batayporã znamená \"Baťova Dobrá Voda\".\n"}
{"id": "655720", "url": "https://cs.wikipedia.org/wiki?curid=655720", "title": "Art for Life", "text": "Art for Life\n\nArt for Life je občanské sdružení, které se věnuje prevenci HIV/AIDS. V České republice je jeho činnost svým rozsahem ojedinělá. Sdružení vzniklo v roce 2008. Pořádá prodejní výstavy, dražby uměleckých děl a kulturní akce, jejichž výtěžek v minulých letech obdržela Česká společnost AIDS pomoc, o.s. na podporu prevence a bezplatného testování HIV/AIDS. Uplynulé čtyři ročníky vynesly téměř milion korun.\n\nZájem médií i veřejnosti vyvolává každoročně především kalendář, jehož tvářemi byli v minulých letech například Jiří Korn, Aňa Geislerová, Tatiana Vilhelmová, Renata Langmannová, Linda Rybová, Yemi A. D. a další. Tvářemi kalendáře pro rok 2012 jsou například Bára Basiková, Tomáš Verner, Eliška Balzerová či Anna Polívková.\n\nSdružení Art for Life založili v roce 2008 návrhář Josef Čechota, fotograf Martin Kámen, režisér Daniel Kupšovský a designér\nJan Torsten Valder. V následujících letech se připojili redaktorka Bára Trojanová a PR manager Lukáš Sapík. Vzhledem k prudkému nárůstu zjištěných případů HIV a nulové informovanosti české společnosti o tuto problematiku vzniklo v roce 2011 občanské sdružení Art for Life, o. s.\n\n"}
{"id": "655722", "url": "https://cs.wikipedia.org/wiki?curid=655722", "title": "Carlo Gesualdo", "text": "Carlo Gesualdo\n\nNarodil se v aristokratické rodině ve Venose, osamělém městečku asi 130 km východně od Neapole a od dětství se věnoval hudbě. Hrál výborně na klavichord, loutnu a kytaru. O jeho raném životě není mnoho známo, roku 1586 si vzal svou sestřenici Marii d'Alvalos, dceru markýze z Pescary, s níž měl dva syny. Marie se o dva roky později zamilovala do Fabrizia Caraffy a dva roky to před manželem tajila, i když se o jejich poměru jinde mluvilo. Až 16. října 1590 je Gesualdo přistihl ve svém paláci v Neapoli \"in flagranti\" a s pomocí služebníků oba v posteli zabil. Mrtvoly nechal ležet před palácem na ulici. Jako šlechtic nemohl být souzen, ale podrobná vyšetřovací dokumentace se zachovala s množstvím otřesných podrobností. Pak odjel do Venosy, protože se obával krevní msty.\n\nKolem 1594 se Gesualdo podruhé oženil s Leonorou d'Este a odjel do jejího domova Ferrary, kde bylo tehdy významné hudební středisko, zejména madrigalového zpěvu. Tam žil asi dva roky, věnoval se hudbě a uveřejnil své první madrigaly. 1597 se vrátil se ženou do Venosy, kde se obklopil vynikajícími zpěváky a hudebníky. Nikam nevycházel a věnoval se pouze hudbě. Jeho nejslavnější a nejobtížnější skladby vyšly v Neapoli 1603 a 1611. Ani s druhou ženou nevycházel dobře a když si na něho stěžovala, rodina d'Este se snažila vyjednat rozvod. Leonora trávila stále víc času u svého bratra v Modeně a Gesualdo jí psal rozzlobené dopisy. Roku 1600 zemřel jeho syn z druhého manželství a Gesualdo patrně propadal depresím a výčitkám svědomí. Denně se prý nechával bičovat od svého sluhy a neustále se snažil získat ostatky svého strýce, svatého Karla Boromejského, od něhož si sliboval pomoc. Tři týdny po smrti svého nejstaršího syna z prvního manželství zemřel osamělý ve Venose a byl pochován v kostele \"Gesu nuovo\" v Neapoli.\n\nDramatický Venosův příběh byl už za jeho života široce publikován, psal o něm například básník Torquato Tasso a mnozí další. Postava geniálního šílence na osamělém zámku přitahovala také pozornost romantiků a připojily se k němu další pověsti o tom, že prý zabil i jednoho ze synů nebo snad v obraně svého tchána, které se však nepotvrdily.\n\nVenosa se živě účastnil hudebního života své doby a stýkal se s mnoha hudebníky, které také ovlivnil a kteří si ho vážili. Jeho originální a expresivní hudba s častým užíváním disonancí a chromatiky později upadla v zapomenutí. Od konce 19. století se však těšila a těší velké pozornosti, jak o tom svědčí i nadšený článek v Ottově slovníku. Psal o něm například Anatole France a Aldous Huxley přirovnal jeho hudbu ke skladbám Arnolda Schönberga. Igor Stravinský napsal roku 1960 \"Monumentum pro Gesualdo\" (\"Pomník Gesualdovi\") a následovala řada dalších skladatelů. O jeho životě bylo napsáno několik oper a objevil se v různých filmech.\n\nZa svého života vydal 6 svazků madrigalů (1594-1596 Ferrara , 1611 Gesualdo), pětihlasé \"Sacraae cantiones\" (1603) a šestihlasé velikonoční \"Tenebrae responsories\" (1611). Řada dalších skladeb se patrně ztratila. U nás se jeho interpretací zabýval hlavně Miroslav Venhoda s Pražskými madrigalisty.\n\n"}
{"id": "655730", "url": "https://cs.wikipedia.org/wiki?curid=655730", "title": "Daniel Gottlob Türk", "text": "Daniel Gottlob Türk\n\nDaniel Gottlob Türk (10. srpna 1750, Claußnitz u Saské Kamenice, Německo – 26. srpna 1813, Halle) byl německý skladatel, varhaník a učitel hudby klasického období.\n\nJeho prvním učitelem hry na varhany byl jeho otec, později ho učil v Drážďanech Gottfried August Homilius, žák Johanna Sebastiana Bacha, a dále Johann Adam Hiller. Právě Hiller ho doporučil na jeho první profesionální působení na univerzitě v Halle. V roce 1779 se stal ředitelem jejího hudebního oddělení a profesorem hudební teorie a akustiky. Ještě v Halle vydal pojednání \"Role varhaníka v bohoslužbě\", které se dodnes vydává.\n\nJeho nejvýraznějším nadáním bylo vyučování; Türkovými žáky byli např. Hermann Uber nebo Karl Traugott Zeuner.\nDodnes je populárních několik jeho klavírních tanců a menuetů, některé menší skladby znají dobře studenti klasické klavírní hry. Nejvýznamnějším Türkovým příspěvkem klasické hudbě je klavírní škola \"Clavierschule oder Anweisung zum Clavierspielen für Lehrer und Lernende\" vydaná poprvé roce 1789.\n\n\n"}
{"id": "655734", "url": "https://cs.wikipedia.org/wiki?curid=655734", "title": "Leopold Hotel", "text": "Leopold Hotel\n\nLeopold Hotel v Bellinghamu, v americkém státě Washington, byl postaven v roce 1889 a původně se jmenoval Byronův hotel, po jeho vlastníkovi, Kapitánu H. C. Byronovi. Byron hotel vlastnil až do roku 1910, kdy ho za sto tisíc dolarů odkoupil Leopold F. Schmidt (pivovarnický magnát z Bellinghamu), který po krátké době změnil jméno na The Hotel Leopold. Hotel byl chvíli také domovem aljašského umělce Sydneyho Laurence, který ale kvůli své špatné ekonomické situaci nemohl platit za ubytování a tak raději vyměnil svá díla za pokoj. Schmidtova rodina dodnes vlastní největší soukromou kolekci jeho děl. Když Schmidt hotel koupil, bylo v něm pouze 93 pokojů. V nedlouhé době se mu podařilo rozšířit kapacitu na asi 500 pokojů. \n\nV osmdesátých letech minulého století se hotel stal domovem důchodců a prošel rozsáhlými renovacemi. Nyní v něm žije asi sto důchodců. \n\nDo Národního rejstříku historických míst byl hotel přidán v únoru 1982.\n"}
{"id": "655735", "url": "https://cs.wikipedia.org/wiki?curid=655735", "title": "Galvorn", "text": "Galvorn\n\nGalvorn je fiktivní zářivý černý kov známý z knihy J. R. R. Tolkiena \"Silmarillion\".\n\nVynálezcem tohoto kovu je temný elf Eöl. Jedná se o kov z meteorického železa stejně tvrdý jako je trpasličí ocel. Díky jeho velice dobré kujnosti se dal ukout ohebný a tenký a přesto odolával každému meči, sekeře či šípu. Eöl si z tohoto kovu vyrobil zbroj, kterou si oblékal kdykoli odcházel ze svého lesního domova v Nan Elmothu. Tam z galvornu ve své kovárně vyrobil dva meče. Prvním byl Anguirel, který nosil Eöl sám. Tím druhým byl Anglachel, později překovaný nargothrondskými kováři a přejmenovaný na Gurthang (železo smrti). V té době ho nosil Túrin syn Húrinův, který si podle něj nechal říkat Mormegil (černý meč).\n\n"}
{"id": "655741", "url": "https://cs.wikipedia.org/wiki?curid=655741", "title": "Ja'akov Josef", "text": "Ja'akov Josef\n\nJa'akov Josef ( , narozen 18. října 1946 − 12. dubna 2013) byl izraelský rabín, politik a poslanec Knesetu za stranu Šas.\n\nNarodil se v Jeruzalémě. Vystudoval ješivy a získal osvědčení pro výkon profese rabína.\n\nV letech 1983–1984 byl členem samosprávy města Jeruzalém za stranu Šas. V izraelském parlamentu zasedl po volbách v roce 1984, do nichž šel za Šas. Byl členem výboru pro vzdělávání a kulturu a výboru pro ústavu, právo a spravedlnost. Ve volbách v roce 1988 mandát neobhájil.\n\n"}
{"id": "655748", "url": "https://cs.wikipedia.org/wiki?curid=655748", "title": "Škoda Octavia (rozcestník)", "text": "Škoda Octavia (rozcestník)\n\nŠkoda Octavia jsou tyto modely automobilky Škoda:\n"}
{"id": "655751", "url": "https://cs.wikipedia.org/wiki?curid=655751", "title": "Mistrovství světa v atletice 1993", "text": "Mistrovství světa v atletice 1993\n\n4. mistrovství světa v atletice se konalo ve dnech 13. – 22. srpna 1993 v německém Stuttgartu. Atletické disciplíny probíhaly na stadionu Gottlieb-Daimler-Stadion, dnes Mercedes-Benz Arena. Na témže stadionu se konalo také ME v atletice v roce 1986 a v letech 2006 – 2008 zde probíhalo Světové atletické finále.\n\nNa programu bylo celkově 44 disciplín (24 mužských a 20 ženských). Ženy měly poprvé na programu trojskok, naopak naposledy běh na 3000 metrů. Na následujícím šampionátu v Göteborgu 1995 byl nahrazen během na 5000 metrů. Na šampionátu byly vytvořeny čtyři nové světové rekordy. O dva z nich se postarali britští překážkáři. Colin Jackson (110 m př. – 12,91 s) a Sally Gunnellová (400 m př. – 52,74 s). Ve štafetě na 4×400 metrů vytvořilo časem 2:54,29 nový světový rekord americké kvarteto a výkonem 15,09 metru vytvořila rekord také ruská trojskokanka Anna Birjukovová.\n\nNejúspěšnější atletkou se stala americká sprinterka Gwen Torrenceová, která vybojovala jednu zlatou, dvě stříbrné a jednu bronzovou medaili.\n\nZásluhou oštěpaře Jana Železného, který se stal mistrem světa získala již samostatná Česká republika jednu medaili. Do finále se probojoval i druhý český oštěpař Miloš Steigauf, který obsadil 11. místo (70,78 m). 11. místo obsadil i dálkař Milan Gombala. Dvojí zastoupení měli muži v desetiboji. Tomáš Dvořák závod dokončil na 10. místě (8 032 bodů), Robert Změlík soutěž ukončil po čtvrté disciplíně. Na 24. místě došel v chůzi na 50 km reprezentant Miloš Holuša.\n\nMezi ženami zaznamenala nejlepší umístění trojskokanka Šárka Kašpárková, která ve finále obsadila výkonem 14,16 metru 7. místo a sedmé doběhlo také kvarteto žen ve štafetě na 4×400 metrů ve složení (Naděžda Koštovalová, Helena Dziurová, Hana Benešová a Ludmila Formanová). Devátá skončila diskařka Vladimíra Malátová.\n\n\n"}
{"id": "655752", "url": "https://cs.wikipedia.org/wiki?curid=655752", "title": "Bruce Morse", "text": "Bruce Morse\n\nBruce Morse je americký rockový bubeník. V roce 1966 nahradil Jacka Pinneyho ve skupině Iron Butterfly; ze skupiny však odešel ještě toho roku a nahradil jej Ron Bushy. Během své kariéry řadu let pracoval jako studiový hudebník a spolupracoval s mnoha dalšími hudebníky, mezi které patří Little Richard nebo Frank Zappa.\n"}
{"id": "655753", "url": "https://cs.wikipedia.org/wiki?curid=655753", "title": "Mordechaj Bar On", "text": "Mordechaj Bar On\n\nMordechaj Bar On (: מרדכי בר-און, narozen 26. prosince 1928) je izraelský politik a bývalý poslanec Knesetu za stranu Rac.\n\nNarodil se v Tel Avivu. Sloužil v izraelské armádě, kde roku 1948 dokončil výcvikový důstojnický kurz. Pak působil jako velitel v brigádě Giv'ati. V roce 1955 byl předsedou historické sekce při generálním štábu, v roku 1958 působil jako ředitel úřadu generálního štábu a v letech 1961–1963 byl zástupcem vrchního vzdělávacího důstojníka, v letech 1963–1968 pak vrchním vzdělávacím důstojníkem. Z armády byl propuštěn v roce 1968. Vysokoškolské vzdělání získal na Hebrejské univerzitě a na Columbia University. V letech 1968–1977 zastával řídící posty ve vedení Židovské agentury, byl jedním z vůdců pacifistického hnutí Šalom achšav. Napsal četné knihy o dějinách Izraele a arabsko-izraelského konfliktu.\n\nV izraelském parlamentu zasedl po volbách v roce 1984, do nichž šel za Rac. Byl členem finančního výboru a podvýboru pro podporu exportu. Mandát ukončil předčasně, v listopadu 1986. Jeho křeslo v Knesetu zaujal David Zucker.\n\n"}
{"id": "655756", "url": "https://cs.wikipedia.org/wiki?curid=655756", "title": "Buřňáčkovití", "text": "Buřňáčkovití\n\nBuřňáčkovití (Hydrobatidae) je čeleď drobných mořských ptáků z řádu trubkonosých. Čeleď buřňáčkovitých tvoří 7 až 8 rodů, všechny mají stejné české jméno buřňáček.\n\nBuřňáčci, nejmenší z  ptáků jejichž život je svázán s mořem, jsou rozšířeni téměř po všech světových mořích. Vyskytují se nejen chladných vodách poblíž pólů tradičně bohatých na potravu, ale i v teplých tropických mořích okolo rovníku, kde nebývá potravy vždy dostatek. Některé druhy migrují po mořích celé zeměkoule, jiné se zdržují jen v určitých oblastech. Ptáci loví v hejnech a obdobně hromadně hnízdí v mnohatisícových koloniích.\n\nV evropských vodách jsou k vidění buřňáček běločelý, buřňáček dlouhokřídlý, buřňáček madeirský, buřňáček malý a buřňáček Wilsonův. Žijí v Atlantiku, ve Středozemním i Černém moři. Buřňáček malý bývá ojediněle nalezen i v ČR, kam je pravděpodobně zahnán bouří. O buřňáčcích se tvrdívá, že jsou to ptáci které lze na moři spatřit nejčastěji. Některé druhy např. buřňáček Wilsonův a buřňáček dlouhokřídlý se počítají v desítkách miliónu jedinců.\n\nStejně jako ostatní mořští ptáci prožívají i buřňáčci převážnou část svého života na moři a na pevninu se vracejí jen pro vychování potomků. K takovému způsobu života mají uzpůsobena i úzká, dlouhá křídla ovládána silnými svaly. Ta jim umožňují dlouhou dobu plachtit bez vynaložení energie a také jejich vhodným natočením využívat podpory vanoucího větru k nabrání výšky, tzv. dynamické plachtění. Kromě plachtění, kterého nejvíce používají při přesunech, lze při lovu nejčastěji spatřit jejich třepotavý let s rychlým máváním křídel, který jim dovoluje dobře manévrovat těsně nad hladinou. Dokážou se vznášet takřka na místě, odrážet se od hladiny nohama a dělat rychlé poskoky nebo prudce měnit směr letu. Jejich nohy se třemi prsty spojenými plovací blánou jsou v porovnáním s ostatními trubkonosými v poměru k tělu dlouhé, ale jsou tenké a slabé. Pro chůzi po pevné zemi nejsou vhodné, stěží udělají pár kroků za podpory křídel. Pobytu na pevnině se vyhýbají, vstupují na ní jen pro rozmnožování. Některé druhy byly viděny jak se na pevninu uchylují před velkou bouří. Na mořské hladině běžně i spí, jsou tak dobrým terčem útoků vodních dravců.\n\nBuřňáčci jsou velcí jako vrabci nebo kosi, váží od 20 do 85 g, samice jsou o něco větší než samci. Křídla na špičce zaoblená mají ale podstatně delší, jejich rozpětí se udává od 32 do 50 cm. Některé druhy se vzhledově od sebe odlišují, jsou mnohdy rozdělováni do dvou podčeledí. Rody \"Oceanites\", \"Fregetta\", \"Garrodia\", \"Nesofregetta\" a \"Pelagodroma\" jsou menší, mají kratší křídla, zakulacený ocas a delší nohy. Rody \"Hydrobates\", \"Halocyptena\" a \"Oceanodroma\" jsou větší, křídla mají delší, ocas klínovitý a nohy kratší.\n\nHorní čelist zahnutého zobáku od kořene až do jeho poloviny pokrývá trubkovitá nozdra, nad kterou je solná žláza vylučující z těla přebytečnou sůl nastřádanou z mořské vody při polykání potravy. Mají výborný čich a zrak. Barva peří je směsice hnědé nebo černé s různými bílými skvrnami, stejné druhy pocházející ze severní a jižní polokoule mívají odlišná zbarvení.\n\nŽiví se mořskými živočichy, převážně drobnými rybkami, korýši a krilem, byli spatřeni jak loví i v brakických vodách. Svou potravu sbírají s hladiny nebo jen těsně pod ní, na vodu přitom nesedají ale udržují se nízko nad vodou třepotavým letem a pomáhají si odrážením nohama. Pod hladinu se nepotápějí. V celých hejnech se přiživují na lovech tučňáků nebo tuleňů, kteří z hloubky zahánějí velká množství prchajících rybek k hladině. Často také ve velkém následují rybářské lodě a snaží se získat vyhozené zbytky nebo nějakou rybičku ulovit při vytahování sítí. Žerou také uhynulé živočichy plovoucí na hladině. Při hledání potravy se vydávají na pravidelné, léty osvědčené trasy. V žaludku se jim vytváří páchnoucí olejnatá tekutina, kterou používají jako krmivo pro mládě nebo ji vyplivují při ohrožení na útočníka.\n\nBouřliváci se jako všichni mořští ptáci rozmnožují na pevnině, nejčastěji na opuštěných ostrovech nebo nepřístupných pobřežích, často se vracejí hnízdit do míst odkud sami pocházejí. Vybírají si území kde je co nejméně predátorů. Většina druhů si pro hnízdění vyhrabává nory, některým zase vyhovují spíše skalní štěrbiny, prohlubně nebo hromady kamení do kterých ukrývají jednoduchá hnízda. Hnízdící páry jsou většinou trvale monogamní.\n\nPo návratu do kolonie probíhají nejdříve vzájemné námluvy tvořené vzdušnými honičkami a hlasitým štěbetání, cvrkáním a vrzáním. Pak si jednotlivé páry vybírají svá místa k hnízdění, což se neobejde bez vzájemných potyček, často se vyskytují pokusy o uchvácení již vybudovaného hnízda. Pokud nenajdou hnízdo z minulé sezony, postaví si nové nebo vyhrabou hnízdící noru. Hrabou převážně samci drápy na nohou a zobáky, což v případě tvrdé, kamenité půdy je energeticky velmi náročný úkol. Hnízdiště jsou velmi hustě zaplněná, na jednom místě se spolu nacházení i desítky tisíc párů.\n\nOplodněná samice snese, jako u všech trubkonosých, jen jediné bílé vejce. Inkubace trvá od 38 do 50 dnů, po tu dobu se oba rodiče při sezení na vejci po několika dnech střídají. Do hnízda se vracejí a odlétají z něho vždy v noci, aby se vyhnuli případným dravcům. Po vylíhnutí asi týden ještě mládě, které není schopno regulovat svou teplotu, zahřívají a krmí olejnatou tekutinou ze žaludku. Později již oba rodiče současně odlétají lovit pro potomka potravu, kterou mu přinášejí natrávenou ve voleti. Mládě je velmi houževnaté, vydrží bez jídla i několik dnů. Do plného opeření a tudíž i soběstačnosti to po narození trvá 50  až 70 dnů, poté o něj rodiče přestávají pečovat. Buřňáčci se dožívají v průměru 20 let.\n\nJe zajímavé, že některé druhy jsou vídávány létat jen v desítkách nebo stovkách jedinců a podnes se přesně neví, na kterých osamocených místech vlastně hnízdí. Právě podle počtu hnízdících párů se odhaduje jejich celkové množství. Např. u buřňáčka límcového se předpokládá, že hnízdí v jihoamerické na poušti Atacama, na jednom z nejsušších míst zeměkoule.\n\nJedním z ohrožujících faktorů je nízká úspěšnost vyvedení mláděte do stavu, kdy je již schopno samostatně odletět z hnízdiště na moře a uživit se. Uvádí se, že se to podaří jen asi z poloviny až čtvrtiny snesených vajec. Nejvíce jsou ohrožována mláďata novodobým rozšířením suchozemských dravců jako krys, koček i prasat, případně králíků ničících hnízda. Hodně jich také hyne při útocích dravých ptáků i vodních šelem po opuštění nor a při prvních pokusech o létání.\n\nJe veliká rozdílnost v počtech jednotlivých druhů. Jestliže některé druhy se počítají ve statisících nebo v miliónech, jiné ve stovkách nebo tiscích. Velmi nejistá je budoucnost buřňáčka drobného, buřňáčka Markhamova, buřňáčka Matsudairova a již výše uvedeného buřňáčka límcového, u kterých nejsou známa ani místa hnízdění. Mezi ohrožené druhy („EN“) jsou zařazeni buřňáček bělohrdlý a buřňáček popelavý a mezi kritický ohrožené druhy („CR“) buřňáček chathamský a buřňáček guadalupský, který je snad už i vyhynulý.\n\nNěkdy je rod \"Halocyptena\" řazen do rodu \"Oceanodroma\", \"Garrodia\" do \"Oceanites\" a druh \"Oceanodroma jabejabe\" je považován za poddruh buřňáčka madeirského.. Dále je uvedena jedna z nejnovějších verzí zatřídění čeledě buřňáčkovitých:\n"}
{"id": "655757", "url": "https://cs.wikipedia.org/wiki?curid=655757", "title": "Šlomo Amar (politik)", "text": "Šlomo Amar (politik)\n\nŠlomo Amar (: שלמה עמר, narozen 24. listopadu 1935) je izraelský politik a bývalý poslanec Knesetu za strany Jachad a Ma'arach.\n\nNarodil se v Haifě. Získal středoškolské vzdělání. Od roku 1950 pracoval v autubusové společnosti Egged. Zastával různé řídící pozice a stal se ředitelem sekretariátu Eggedu.\n\nV izraelském parlamentu zasedl po volbách v roce 1984, do nichž šel za Jachad. Byl členem finančního výboru a výboru pro ekonomické záležitosti. Během funkčního období se strana Jachad sloučila se stranou Ma'arach, do jejíhož poslaneckého klubu přešli i její zástupci v Knesetu.\n\n"}
{"id": "655764", "url": "https://cs.wikipedia.org/wiki?curid=655764", "title": "Octavia", "text": "Octavia\n\nOctavia může být:\n\n"}
{"id": "655766", "url": "https://cs.wikipedia.org/wiki?curid=655766", "title": "Auguste-Rosalie Bisson", "text": "Auguste-Rosalie Bisson\n\nAuguste-Rosalie Bisson (1. května 1826, Paříž – 22. dubna 1900, tamtéž) byl francouzský fotograf, aktivní od roku 1841 až do své smrti. Byl synem heraldického malíře Louise-Françoise Bissona a bratr Louise-Augusta Bissona.Fotografoval krajinu, architekturu a také portréty. V létě roku 1861 se stal prvním člověkem, který fotografoval z vrcholu Mont Blanc.\n\nJeho bratr otevřel vlastní fotografické studio na začátku roku 1841. Brzy poté vstoupil do firmy také Auguste-Rosalie Bisson. Jejich studio bylo poblíž kostela La Madeleine v Paříži a proslavili se jako \"Bratři Bissonovi\" (\"„Frères Bisson“\").\n\nV roce 1855 přicestoval do Paříže fotograf z Chicaga Samuel Masury, aby se od nich naučil dělat fotografický proces na skleněné negativy. Jejich krajiny a architektonické pohledy začaly prožívat mezinárodní slávu.\n\nV roce 1860 se zúčastnili společně s Napoleonem III. jeho návštěvy v Savojsku a Švýcarsku. Oba bratři tam pořídili pozoruhodné obrazy krajiny. Po obdržení povzbudivé reakce na jejich práci, vystoupili následující rok bratři Bissonovi na horu Mont Blanc, přičemž s nimi putovalo pětadvacet nosičů technického vybavení. Museli nahoru dopravit temnou komoru včetně kamínek na rozehřátí sněhu, vše okolo 250 kg. Fotografie byly provedeny s využitím kolodiového procesu na velkoformátové negativy, často až 30 × 40 cm.\n\nBratři odmítali zmenšit své obrazy na velikost „carte de visite“, a možná také proto po čtyřech letech ukončili svou podnikatelskou činnost.\n\nV roce 1977 byly fotografie obou bratrů prezentovány na výstavě documenta 6 v Kasselu v oddělení fotografie, a byly ukázány v kontrastu k současnému umění v rámci \"150 let fotografie\".\n\n\n"}
{"id": "655768", "url": "https://cs.wikipedia.org/wiki?curid=655768", "title": "Matitjahu Peled", "text": "Matitjahu Peled\n\nMatitjahu Peled (: מתתיהו פלד, neformálně מתי פלד, Mati Peled, rodným jménem Matitjahu Ifland, žil 20. července 1923 – 10. března 1995) byl izraelský generál, politik a poslanec Knesetu za Progresivní kandidátku za mír.\n\nNarodil se v Haifě. V letech 1946–1947 vystudoval právo na Londýnské univerzitě, v letech 1961–1963 pak pokračoval blízkovýchodními studii na Hebrejské univerzitě. V roce 1971 získal bakalářský titul na University of California. Získal doktorát z literatury. V roce 1941 se zapojil do židovských jednotek Palmach, později sloužil v izraelské armádě. Velel oddílu v brigádě Giv'ati (později byl jejím zástupcem velitele). Byl těžce zraněn v boji. Během suezské krize roku 1956 velel oblasti Šlomo. Stal se pak na několik měsíců po suezské krizi vojenským správcem pásma Gazy. Byl také velitelem pro zásobování v generálním štábu s hodností generálmajora (Aluf). V roce 1963 působil rovněž coby poradce ministra obrany Izraele. Z armády byl propuštěn v roce 1969.\n\nPo propuštění z aktivní vojenské služby se začal výrazněji angažovat v mírových aktivitách mezi Izraelem a Araby. V roce 1975 byl jedním ze zakladatelů organizace Israeli Council for Israeli-Palestinian Peace. Roku 1976 se připojil ke straně Ja'ad. V roce 1977 zakládal stranu Machane smol le-Jisra'el (\"Levicový tábor Izraele\"). V roce 1984 pak zakládal židovsko-arabskou levicovou stranu Progresivní kandidátka za mír.\n\nV izraelském parlamentu zasedl po volbách v roce 1984, do nichž šel za Progresivní kandidátku za mír. Byl členem výboru pro ekonomické záležitosti a výboru pro vzdělávání a kulturu. Ve volbách v roce 1988 mandát neobhájil.\n\n\n"}
{"id": "655769", "url": "https://cs.wikipedia.org/wiki?curid=655769", "title": "Octavia (planetka)", "text": "Octavia (planetka)\n\n(598) Octavia je planetka v hlavním pásu planetek s průměrem 74 km, kterou objevil Max Wolf 13. dubna 1906. Název dostala po Octavii, sestře prvního římského císaře Augusta a jedné z žen římského vojevůdce Marca Antonia. Před přidělením jména nosila planetka předběžné označení 1906 UC.\n\n\n"}
{"id": "655775", "url": "https://cs.wikipedia.org/wiki?curid=655775", "title": "Velké Chorvatsko", "text": "Velké Chorvatsko\n\nVelké Chorvatsko (chorvatsky Velika Hrvatska) je myšlenkový koncept rozšíření chorvatského území i na některé další oblasti v regionu, především východním směrem, na úkor Bosny a Hercegoviny, Srbska a Černé Hory. \n\nIdeologicky stojí na kořenech jednak sjednotit všechny oblasti obývané Chorvaty do jednoho státu (iredentismus), jednak získat zpět oblasti, o které bylo Chorvatsko obráno osmanskými výboji (především Bosna a Hercegovina). Zatímco první uvedený názor je záležitostí moderní doby a lze se s ním setkat například i během ozbrojených konfliktů v 90. letech, druhý byl na pořadu dne v 19. století, kdy se Turci stahovali z Balkánu směrem ke své metropoli Istanbulu, a rozhodovalo se, kdo bude na nově získaných tureckých územích vládnout.\n\nPro území Bosny a Hercegoviny se během 19. století často používal výraz \"evropské Turecko\", ale také i \"turecké Chorvatsko\". V druhé polovině 19. století se na chorvatské politické scéně objevilo tzv. pravašské hnutí, které nastolilo otázku chorvatského státního práva - odmítlo koncept jednoho jihoslovanského národa a snažilo se vymezit vůči Srbům. Ti v této době již měli svoje koncepty velkého Srbska, byť ne v takové podobě (národní), v jaké by mohly být chápány dnes. Kromě toho pravašské hnutí přineslo myšlenku, že Bosňáci, muslimské obyvatelstvo Bosny a Hercegoviny, jsou ve skutečnosti Chorvaté, přesněji vzato potomci chorvatské šlechty, její \"nejčistší květ\" z dob slavné historie středověkého Chorvatska před příchodem Turků. Někteří pravaši - podobně jako to činili v této době například Srbové - zahrnovali pod název jednoho (svého) národa všechny Jihoslovany, nebo alespoň ty, hovořící blízkým jazykem (tedy i Srby).\n\nBěhem velké východní krize se otevřela otázka Bosny a Hercegoviny, nejzápadnější výspy Osmanské říše. Tu Turci po četných povstáních ztratili, avšak k velkému zklamání Srbů byla přiřknuta Rakousko-Uhersku, jehož součástí již Chorvatsko bylo. Anexe území o třicet let později vyvolala bouřlivé debaty mezi řadou Chorvatů, že by bylo možné začlenit nové území pod chorvatskou správu. Takové naděje však byly rychle zhaceny, neboť sama Bosna byla předmětem sporu mezi Rakouskem a Uherskem a přenechání Chorvatsku, které se již samo mělo s Budapeští komplikované vztahy, bylo značně nereálné. \n\nPo porážce Rakousko-Uherska v první světové válce bylo obyvatelům bývalých ústředních národů monarchie jasné, že vítězné mocnosti se postaví za nezávislost slovanských národů Rakousko-Uherska, tedy i Chorvatů. Mezi Maďary v této době začal panovat strach, že by se na základech Chorvatska mohlo vybudovat silné a rozsáhlé katolické království, které by ohrožovalo samo Maďarsko. To předčilo i obavy z rostoucí expanze Srbska, které dokázalo rozšířit své území během dvou balkánských válek a stalo se základním stavebním kamenem Jugoslávie; státu, který ukrojil ze starého Uherska nemalý díl pro sebe. \n\nK částečnému naplnění velkochorvatských myšlenek dochází na kraji existence Království Jugoslávie. Chorvatská selská strana, která již řadu let bojovala proti centralistickému uspořádání monarchie, které bylo zavedeno Vidovdanskou ústavou z roku 1921, dosáhla rozbití původního systému nadnárodních správních celků a vytvoření chorvatské bánoviny. Když byl po porážce jugoslávských vojsk a invazi armád Osy v roce 1941 vyhlášen Nezávislý stát Chorvatsko, obsáhl mnohem větší území, než původní značně autonomní \"corpus separatum\" pod vládou Bělehradu. Fašistické Chorvatsko se rozkládalo na území nejen dnešní chorvatské republiky (s výjimkou Istrie, části Dalmácie a Mezimuří), ale také celé Bosny a Hercegoviny. Na nechorvatském, převážně srbském a židovském obyvatelstvu, které činilo značný podíl, byly páchány zločiny; tehdejší vláda ustašovců se pokoušela celý obsazený prostor etnicky vyčistit, a to buď pokatoličtěním, vybíjením, nebo vyháněním - převážně Srbů. \n\nBěhem komunistické Jugoslávie byly všechny iredentistické snahy udušeny monopolem Svazu komunistů Jugoslávie, avšak jakmile se začala dominantní pozice této strany hroutit, objevily se v Chorvatsku nové politické proudy. Ty byly značně nacionalistického směru. Hlásaly obavy z expanze Srbska (kde došlo v této době již také k vzestupu nacionalistických proudů), který interpretovali jako snahu Srbů ovládnout federální orgány Jugoslávie a získat tak nadvládu nad všemi republikami, včetně Chorvatska. Tato obava byla založena také na skutečnosti, že Slobodan Milošević v této době rozpustil vlády autonomních oblastí SAP Vojvodina a SAP Kosovo, čímž získal v rámci federace tři hlasy (neboť na úrovni nejvyšších orgánů byly autonomní oblasti (\"pokrajiny\") a svazové republiky zastoupeny stejně). Na jaře 1992 se rozhořely ozbrojené střety mezi Chorvaty a Bosňáky na jedné straně a Srby na straně druhé v Bosně a Hercegovině, která vyhlásila nezávislost. Chorvatský prezident Franjo Tuđman během konfliktu sdílel s prezidentem Federativní republiky Jugoslávie Slobodanem Miloševićem názor rozdělit Bosnu a Hercegovinu na dvě části (s podobnou myšlenkou přišli již v padesátých letech exponenti svržených režimů Ante Pavelić a Milan Stojadinović během svého pobytu v Argentině). Na území Bosny byla během konfliktu vytvořena Chorvaty \"autonomní oblast Herceg-Bosna\". Po skončení války a uzavření míru byly tato jednotka ovšem zrušena a nahrazena systémem kantonů. V současné době se však i dnes v Bosně a Hercegovině diskutuje o vytvoření chorvatského národního celku, po vzoru Republiky srbské.\n\n"}
{"id": "655776", "url": "https://cs.wikipedia.org/wiki?curid=655776", "title": "Čarodějnice školou povinné", "text": "Čarodějnice školou povinné\n\nČarodějnice školou povinné (v anglickém originále The Worst Witch) je britsko-kanadský televizní seriál z let 1998–2001, natočený pro televizi ITV na základě stejnojmenné knižní série Jill Murphyové. Na seriál později navázal dalšími dvěma řadami seriál \"The New Worst Witch\".\n\nDěj \"Čarodějnic školou povinných\" se točí okolo mladé studentky Mildred Virválové, jež se chce stát čarodějnicí. Život na akademii jí ale znepříjemňuje Ethel Svatoušková a slečna Metlová. Na druhou stranu má mnoho kamarádek (Maud Měsíčková, Enid Blínová, Ruby Třešňová, Jadu Waliová, Fenella Horečková, Griselda Černolesá a později také Sibila Svatoušková a Clarice Vránová).\n\n"}
{"id": "655780", "url": "https://cs.wikipedia.org/wiki?curid=655780", "title": "Škoda Vision D", "text": "Škoda Vision D\n\nŠkoda Vision D je koncept automobilu který představila Škoda Auto v roce 2011 na autosalonu v Ženevě. Jedná se o pětidveřový liftback předznamenávající podobu Octavie 3. generace . Společně se studií bylo na autosalonu představeno nové logo automobilky. Na její design navázala studie Škoda MissionL předznamenávající Škody Rapid.\n\nStudie je pojízdná, avšak žádné technické detaily nebyly představeny. Vůz má 20palcová pětipaprsková kola a pneumatiky 235/35 ZR20.\n\n"}
{"id": "655783", "url": "https://cs.wikipedia.org/wiki?curid=655783", "title": "Meir Kahane", "text": "Meir Kahane\n\nMe'ir Kahane, , plným jménem , ha-rav Me'ir David Kahane (1. srpna 1932 New York – 5. listopadu 1990 tamtéž) byl americký židovský aktivista, izraelský politik a poslanec Knesetu za nacionalistickou stranu Kach.\n\nNarodil se ve čtvrti Brooklyn v New Yorku ve Spojených státech. Vystudoval náboženskou střední školu a ješivu, získal osvědčení pro výkon profese rabína. Studoval dále historii a politologii na Brooklyn College, mezinárodní vztahy na New York University a právo na New York Law School. V roce 1971 přesídlil do Izraele.\n\nV letech 1946–1951 byl aktivní v mládežnickém hnutí Bejtar, v letech 1952–1954 to bylo hnutí Bnej Akiva. V letech 1958–1960 působil jako rabín v Howard Beach v Queensu. V letech 1962–1969 vydával židovský list \"Jewish Press\" a roku 1968 založil Jewish Defense League (Židovskou obrannou ligu). Po přesídlení do Izraele pak roku 1974 založil nacionalistickou stranu Kach.\n\nV izraelském parlamentu zasedl po volbách v roce 1984, do nichž šel za Kach. Byl členem výboru pro ekonomické záležitosti a výboru pro imigraci a absorpci. Ve volbách v roce 1988 nekandidoval, protože jeho strana byla vyloučena z voleb na základě rasistických motivů v jejím programu. Kahane byl zavražděn v New Yorku v hotelu Manhattan v roce 1990 arabským útočníkem.\n\n"}
{"id": "655786", "url": "https://cs.wikipedia.org/wiki?curid=655786", "title": "Neribozomální peptid", "text": "Neribozomální peptid\n\nNeribozomální peptid je oligomerní peptid, který není syntetizován v ribozomu, ale pomocí jiných enzymatických buněčných komplexů (syntetáz). Není potřeba žádná mRNA ani tRNA, přičemž každý enzym je schopen vyrábět pouze jeden typ peptidu. Syntézy těchto peptidů jsou schopny zejména některé bacily a aktinomycety, ale i vláknité houby. Ke známým neribozomálním peptidům patří cyklosporin, gramicidin, erytromycin a vankomycin, tedy látky, které člověk využívá jako antibiotika k boji s bakteriálními onemocněními.\n\nNapříklad gramicidin S produkuje bakterie \"Bacillus brevis\". Je to cyklický dekapeptid složený ze dvou stejných pentapeptidů a vzniká díky práci dvou enzymů, označovaných jako E a E. K aktivaci aminokyselin se využívá hydrolýzy ATP za současného navázání aminokyseliny na enzym thioesterovou vazbou. Řetězec graminicinu obsahuje i neobvyklé neproteinogenní aminokyseliny, jako je ornitin.\n"}
{"id": "655794", "url": "https://cs.wikipedia.org/wiki?curid=655794", "title": "Plný pracovní úvazek", "text": "Plný pracovní úvazek\n\nPlný pracovní úvazek je vztah mezi zaměstnancem a zaměstnavatelem určující časový způsob výkonu práce. Jedná se o pravidelnou práci vykonávanou nejčastěji v tzv. pracovních dnech. Každá země pak svými zákony a vnitřními předpisy ošetřuje, které dny jsou pracovní, kolik jich je a kolik je pracovních hodin. Pokud je úvazek zkrácen, jedná se buď o poloviční pracovní úvazek, nebo o zkrácený pracovní úvazek. Jiným typem úvazku je alternativní pracovní úvazek.\n\nV České republice je plný pracovní úvazek možno uzavřít jen na základě písemné dohody mezi zaměstnancem a zaměstnavatelem. Pracovními dny jsou pondělí, úterý, středa, čtvrtek a pátek. Výjimku tvoří státní svátky. Osoba na plném pracovním úvazku tak pracuje 5 dní v týdnu, 8 hodin denně, tedy 40 hodin týdně. Tato pracovní doba může mít různé variace.\n"}
{"id": "655799", "url": "https://cs.wikipedia.org/wiki?curid=655799", "title": "Moraša", "text": "Moraša\n\nMoraša (: מורשה; doslova \"Odkaz\") byla izraelská politická strana založená roku 1984.\n\nStrana vznikla nedlouho před volbami roku 1984, když končilo funkční období desátého Knesetu zvoleného ve volbách roku 1981. Utvořili ji Chajim Drukman, který opustil Národní nábožensku stranu, a Avraham Verdiger, který byl původně členem strany Po'alej Agudat Jisra'el, jež ve volbách roku 1981 ovšem ztratila své parlamentní zastoupení. Drukman se původně po svém rozkolu s Národní náboženskou stranou snažil zaregistrovat svou novou frakci pod jménem Sionistický náboženský tábor, ale to mu nebylo rozhodnutím výboru Knesetu umožněno. Kromě zmíněných dvou politiků se v nové formaci angažovali také Chanan Porat nebo Jicchak Levy.\n\nVe volbách v roce 1984 strana Moraša získala dva mandáty (Drukman a Verdiger). Vstoupila pak do vlády národní jednoty Šimona Perese, třebaže neobdržela žádné ministerské posty. Když ale v rámci dohody o rotaci premiérského postu zaujal funkci předsedy vlády v roce 1986 Jicchak Šamir, nebyla Moraša v obměněné vládě začleněna. 29. července 1986 opustil Chajim Drukman stranu Moraša a vrátil se do Národní náboženské strany. Zbylý jediný poslanec Avraham Verdiger pak stranu přejmenoval na Moraša-Po'alej Agudat Jisra'el (מורשה-פועלי אגודת ישראל). Před volbami roku 1988 se ale sloučil se stranou Agudat Jisra'el. Strana Moraša poté přestala fungovat.\n\n"}
{"id": "655806", "url": "https://cs.wikipedia.org/wiki?curid=655806", "title": "Banksie osténkatá", "text": "Banksie osténkatá\n\nBanksie osténkatá (\"Banksia spinulosa\") někdy také zvaná paučkovec osténkatý, je jeden z mnoha stálezelených druhů rodu banksie z čeledě proteovitých, dřeviny která pochází z australského kontinentu.\n\nVyrůstá na východě Austrálie, ve státech Viktoria, Nový Jižní Wales a Queensland. V oblastech okolo pobřeží je poměrně nízkého vzrůstu, od moře ve vzdálenějším lesnatém terénu bývá vyšší a jeho větve vyrůstají vzpřímeněji. Dobře roste v lehké až středně těžké půdě která bývá občas vlhká, ale dobře odvodněná, bývá součástí podrostů suchých lesů a vřesovišť. Volí spíše půdu kyselou, vysoký obsah vápence zpomaluje růst a způsobuje žloutnutí listů.\n\nVyrůstá ve formě keře dosahující do výšky 1 až 5 m, jeho větve mají z počátku kůru hladkou s lenticelami která stárnutím rostliny rozpraskává.\n\nListy, dlouhé 3 až 10 cm a široké do 2 cm s řapíky délky 1 až 3 mm, vyrůstají na větvích střídavě, jsou na líci porostlé chlupy drsnými a na rubu jemnými. Jejich čepele jsou úzké až čárkovité, s klínovitou bází a tupými konci, zakřivené nebo téměř ploché s podvinutým okrajem, po obvodu bývají celistvé nebo v horní části jen krátce zubaté.\n\nKvětenství široká až 10 cm jsou uspořádána do hroznů mající dřevnaté osy dlouhé i 45 cm. Květy jsou oboupohlavné, vytrvalá čtyřčetná okvětí mají lístky 2 až 3 cm dlouhé žluté nebo zlaté barvy. Čnělka vyrůstající ze spodního semeníku tvořeného jediným plodolistem je žlutá nebo tmavě červená až fialová. Rozkvétají přibližně v dubnu až srpnu, opylovány jsou hmyzem nebo drobnými ptáky sajícími z květů nektar. Od spodu květenství postupně tmavnou, vydrží ale na rostlině téměř rok.\n\nV dozrálém plodenství vyvinutém z hroznovitého květenství bývá i více než 100 úzce cylindrických dřevnatých měchýřků (tobolek) dlouhých 10 až 25 mm. Obsahují po dvou okřídlených obvejčitých semenech a jejich otevření se aktivuje převážně ohněm (požárem okolního buše), semena jsou po dlouhou dobu takto dobře \"uskladněna\" a zabezpečena před zvířaty a nepřízní počasí. Při požáru mateřská rostlina zahyne, ale brzy vyklíčí po léta shromažďovaná semena.\n\nBěžně se množí v zahradnictví, semena vyklíčí za dva až pět týdnů po výsevu, asi za tři roky vykvete a do plné výše doroste za pět až šest let. Je vyšlechtěno hodně kultivarů s obzvláště velkými a pěkně zbarvenými květenstvími, ty se množí řízkováním.\n\nBanksie osténkaté se často vysazují od parků a okrasných zahrad, keře bývají husté a kompaktní, pouze na zastíněném místě řídké a vytáhlého vzrůstu, poměrně dobře snáší i pokles teploty k bodu mrazu. Jejich květenství se používá do kytic řezaných květin. Po odkvětu lze keř prořezávat, většinou se tvaruje do koule o průměru cca 2 m, tehdy přináší na plném slunci nejkrásnější květenství.\n\nJsou uznávány čtyři variety banksie osténkaté.\n(Keře mají plstnatými kmínky, listy úzce čárkovité s podvinutým okrajem jsou obvykle na vrcholku jemně pilovité, čnělky jsou červené nebo zlaté, vyskytuje se v Queenslandu)\n(Keře bývají vysoké až 5 m, listy široce čárkovité se zakřiveným, celistvým nebo pilovitým okrajem jsou zespodu plstnatě hnědé, čnělky jsou obvykle tmavé, vyskytuje se v Queenslandu, Novém Jižním Walesu a Viktorií)\n(Listy jsou široce čárkovité, okraj mají zakřivený a celistvý až pilovitý, naspodu jsou plstnatě hnědé, čnělky bývají obvykle tmavé, vyskytuje se v Queenslandu a Novém Jižním Walesu)\n(Kmínky jsou plstnaté nebo drsně chlupaté a v horních částech brzy olysávají, listy jsou čárkovité až úzce obvejčité se zakřiveným okrajem, téměř k bázi pilovité, naspodu bíle plstnaté, čnělky jsou červené nebo zlaté, vyskytuje se v Queenslandu).\n\n"}
{"id": "655814", "url": "https://cs.wikipedia.org/wiki?curid=655814", "title": "Fratelli Alinari", "text": "Fratelli Alinari\n\nFratelli Alinari (Bratři Alinariové, dnes Alinari 24 ORE) je nejstarší fotografická firma na světě založená v italské Florencii v roce 1852. Vlastnili ji tři bratři – Leopoldo (1832–1865), Romualdo (1830–1890) a Giuseppe (1836–1890) Alinariové. Její archiv existuje dodnes a obsahuje 5,5 milionu fotografií od daguerreotypií až po moderní digitální fotografie z celého světa.\n\nV roce 1852 Leopoldo Alinari se svými bratry Romualdem a Giuseppem založili fotografické studio se specializací na portréty, fotografie uměleckých děl a historických památek.\n\nV současné době se společnost, stále existující ve Florencii, specializuje na současné profesionální technologie. V roce 2001 firma Alinari vytvořila digitální archiv, který obsahuje více než 200 000 snímků. Celý soubor včetně dědictví čítá více než 5 500 000 fotografií od historických technik až po současné, vintage printy, skleněné negativní desky, filmy, barevné materiály a další.\n\nAlinari je vydavatelem fotografických knih, poskytuje speciální služby při fotografických výstavách, vlastní stálou výstavu materiálů o historii fotografie a vzdělávání, spolupracuje po odborné stránce se studenty a osobami se zdravotním postižením. Stále dokáže používat tradiční techniku světlotisku.\n\n"}
{"id": "655817", "url": "https://cs.wikipedia.org/wiki?curid=655817", "title": "Omec (politická strana)", "text": "Omec (politická strana)\n\nOmec (: אומץ; doslova \"Odvaha\") byla izraelská politická strana existující krátce během roku 1981 a potom v letech 1983–1988. Původně se nazývala Rafi-Rešima mamlachtit (רפ\"י – רשימה ממלכתית), ale přímo nesouvisela se staršími politickými formacemi Rafi a Rešima mamlachtit ze 60. a 70. let 20. století.\n\nRafi-Rešima mamlachtit vznikla v lednu roku 1981, když se tři poslanci Knesetu Jig'al Hurvic, Jicchak Perec a Zalman Šoval odtrhli od Likudu. Hurvic i Šoval byli dříve členy strany Rešima mamlachtit. Po třech měsících existence ale z nové frakce odešli poslanci Hurvic a Šoval (přešli do strany Telem). Zbyl jediný poslanec Perec a ten svou frakci přejmenoval na Rešima mamlachtit (opět jde jen o volnou návaznost na stejnojmennou stranu staršího data). Strana ale zcela zanikla, když ji opustil i Perec, který krátce před volbami roku 1981 odešel zpět do Likudu.\n\nStrana byla obnovena Jig'alem Hurvicem v roce 1983 pod názvem Rafi-Rešima mamlachtit, poté co se rozpadl poslanecký klub strany Telem. Před volbami roku 1984 byla přejmenována na Omec. Ve volbách získala jeden poslanecký mandát (Jig'al Hurvic). Navzdory nevelkému významu byla přizvána do vlády národní jednoty Šimona Perese. Dne 27. srpna 1988 se ale strana spojila s Likudem a poté přestala fungovat.\n\n"}
{"id": "655822", "url": "https://cs.wikipedia.org/wiki?curid=655822", "title": "Retorta", "text": "Retorta\n\nRetorta byla původně tzv. křivule tj. baňka se zahnutým dlouhým krkem sloužící jako jednoduchý destilační přístroj k destilování zejména kapalin.\n\nPozději byl výraz retorta používán pro nádoby a komory určené k suché destilaci, například při výrobě svítiplynu. V retortách se vyrábí částečně odplyněné retortové uhlí (kovářské uhlí). Také dřevěné uhlí se dnes vyrábí v retortách. I komory koksárenských baterií jsou v podstatě retortami.\n\nDnes je výraz retorta používán v souvislosti s využíváním tzv. retortových hořáků, které jsou součástí moderních automatických kotlů na tuhá paliva a které fungují na principu suché destilace.\n\nPrincip retortového hořáku spočívá ve spodním přívodu paliva, které se nejprve přivádí horizontálním šnekovým podavačem a potom v koleni (retote) mění svůj směr a je vytlačovány do hořáku kde se mísí ze spalovacím vzduchem a popel je vytlačován ven přes okraje nádoby do popelníku.\n"}
{"id": "655823", "url": "https://cs.wikipedia.org/wiki?curid=655823", "title": "Šlomo Goren", "text": "Šlomo Goren\n\nŠlomo Goren (: , rodným jménem Šlomo Gorenčik, : , žil 3. února 1917 – 29. října 1994) byl izraelský rabín, který založil a v letech 1948 až 1968 jako první vedl vojenský rabinát Izraelských obranných sil. V letech 1973 až 1983 působil jako aškenázský vrchní rabín Izraele.\n\nNarodil se v polském Zambrówě a v roce 1925 podnikl spolu s rodinou aliju do britské mandátní Palestiny. Vyrůstal v mošavu Kfar Chasidim, ve dvanácti letech začal studovat v ješivě a v sedmnácti letech vydal svůj první článek o náboženství. V roce 1936 vstoupil do Hagany a po vzniku Izraele byl jmenován vrchním vojenským rabínem, kterým byl až do roku 1968. Jako vrchní rabín často doprovázel vojáky až na frontu a několikrát se dostal za bojovou linii, aby přinesl zpět mrtvého kvůli pohřbu. V roce 1968 byl jmenován vrchním rabínem Tel Avivu a v letech 1973 až 1983 působil jako aškenázský vrchní rabín Izraele. Poté založil ješivu v Jeruzalémě, kterou vedl až do své smrti v roce 1994. Dne 19. prosince 1993 vyzval izraelské vojáky, aby neuposlechli rozkazy, nařizující evakuaci židovských osad.\n\nV roce 1961 mu byla udělena Izraelská cena za rabínskou literaturu. V roce 2005 byl v internetové soutěži 200 největších Izraelců zvolen 53. největším Izraelcem všech dob.\n\n"}
{"id": "655827", "url": "https://cs.wikipedia.org/wiki?curid=655827", "title": "Mistrovství světa v alpském lyžování 2011 – slalom žen", "text": "Mistrovství světa v alpském lyžování 2011 – slalom žen\n\nSoutěž ve slalomu žen na mistrovství světa v alpském lyžování 2011 se konala 19. února jako desátý závod šampionátu, který odstartoval prvním kolem v 10:00 hodin místního času, druhé pak začalo ve 13:30 hodin. Soutěže se zúčastnilo 111 lyžařek ze 46 zemí.\n\n"}
{"id": "655829", "url": "https://cs.wikipedia.org/wiki?curid=655829", "title": "Metropol (almanach)", "text": "Metropol (almanach)\n\nLiterární almanach MetrOpol (rusky Альманах «МетрОполь») je nejslavnější publikací ruského samizdatu. Byl vydán v lednu 1979 v počtu 12 výtisků formátu A2 v grafické úpravě Davida Borovského a Borise Messerera. Na přípravě almanachu se podíleli jak představitelé undergroundu (Jurij Kublanovskij z básnické skupiny SMOG, teolog Viktor Trostnikov), tak autoři oficiálně vydávaní a úspěšní (Andrej Vozněsenskij, Bella Achmadulinová, Vladimir Vysockij), kteří se odmítali smířit se zásahy cenzury do své tvorby. Proto je v tiráži almanachu upozornění, že může být reprodukován pouze jako celek, bez jakýchkoli zásahů. Původně autoři usilovali o vydání MetrOpolu legální cestou, napsali dokonce v tom smyslu dopis Leonidu Brežněvovi (šlo o umělecké texty, které neobsahovaly otevřenou kritiku režimu). Reakcí oficiálních míst však bylo tvrdé odmítnutí a označení almanachu za protistátní provokaci. Kavárna „Rytmus“ na Miusském náměstí v Moskvě, kde měla 23. ledna 1979 proběhnout vernisáž almanachu za účasti umělců, diplomatů, kosmonautů i zahraničních novinářů, byla uzavřena pod záminkou porušování hygienických předpisů. Následovala tvrdá mediální kampaň, připomínající Antichartu v ČSSR; almanach byl označován za „antiumělecký, bezcenný, pornografii ducha“, předseda moskevské organizace Svazu spisovatelů Felix Kuzněcov nazval jeho autory „literárními Vlasovci“. V důsledku skandálu byli účastníci almanachu vyloučeni ze Svazu spisovatelů (což v praxi znamenalo zákaz publikování), zbaveni zaměstnání, Vasilij Aksjonov a Juz Aleškovskij byli přinuceni emigrovat. Mezitím americký spisovatel John Updike, který do almanachu přispěl svojí povídkou (otištěnou v originále i ruském překladu), zařídil vydání MetrOpolu v zahraničí v nakladatelství Ardis Publishing.\n\nJeden z organizátorů almanachu Viktor Jerofejev napsal: „V té době už moc přestala uhánět na ideologickém buldozeru, sotva se vlekla, ale ještě dokázala ničit vše živé okolo. MetrOpol dokázal, že této moci bylo možné, ba nutné, klást odpor. Almanach, v němž byli zastoupeni uznávaní i začínající autoři, se stal rentgenem, který prosvítil celou společnost.“ \n\n"}
{"id": "655831", "url": "https://cs.wikipedia.org/wiki?curid=655831", "title": "Okres Przasnysz", "text": "Okres Przasnysz\n\nOkres Przasnysz (polsky \"Powiat przasnyski\") je okres v polském Mazovském vojvodství. Rozlohu má 1217,82 km² a v roce 2005 zde žilo 53 168 obyvatel. Sídlem správy okresu je město Przasnysz.\n\nMěstská:\n\nMěstsko-vesnická:\n\nVesnické:\n\n"}
