{"id": "751141", "url": "https://cs.wikipedia.org/wiki?curid=751141", "title": "Višvaguru Mahéšvaránanda", "text": "Višvaguru Mahéšvaránanda\n\nVišvaguru mahámandaléšvar paramhans svámí Mahéšvaránanda, narozený jako Mangílál Garg, známý též jako Višvagurudží (* 15. srpna 1945, Rúpávás, Radžasthán, Indie), je jogínský guru z linie Óm šrí Alakhpurídží siddha píth parampara a autor a zakladatel systému \"Jóga v denním životě\".\n\nPochází z indického státu Radžasthánu. Je žákem paramhanse svámího Mádhavánandy. Do Evropy přijel v roce 1970, seznámil se s mentalitou západního člověka a jeho duchovnímu hledání otevřel cestu jógy. Propojil starodávnou jógovou tradici se svými bohatými zkušenostmi a výsledky bádání moderní vědy. Vytvořil tak integrální systém cvičení nazvaný Jóga v denním životě, který se z Evropy rozšířil do všech částí světa. Tento systém byl a je višvaguruem Mahéšvaránandou aktivně propagován i v České republice, kterou navštěvuje od roku 1973.\n\nV roce 1998 během mahá kumbhamély v Haridváru byl v přítomnosti píthadéšvara áčárji mahámandaléšvara šrí svámího Višvadévánandy vysvěcen shromážděním představitelů řádu Mahá nirvání akháry za mahámandaléšvara. V roce 2001 mu byl v přítomnosti Jeho Svatosti džagadgurua šankaráčárji šrí svámího Narendránandy Sarasvatího udělen shromážděním Vidvat Samadž (profesoři a studenti Sanskrit University Benares) duchovní titul Višvaguru, a to při příležitosti hinduistické pouti Kumbhaméla v Prajágrádži (Iláhábád).\n\nJeho rodiči byli pandit šrí Krišna Rámdží Garg a šrímatí Phúl Dévídží Gargová. Jeho otec byl astrologem. Vyrůstal se dvěma bratry a třemi sestrami a brzy prý začal trávit většinu svého času v modlitbách a rozjímání. Jeho otec zemřel, když mu bylo dvanáct let, a jeho matka ho poslala ke svámímu Mádhavánandovi k dalšímu vzdělávání. S tímto svým Mistrem, nazývaným též Holy Gurudží, se setkal ve věku 13 let. Mladý Mangílál projevoval malý zájem o školu, o to více prosil svého strýce Holy Gurudžího, aby z něj učinil sanjásína (ten žije velmi odříkavým způsobem života, putuje a rozdává duchovní poznání). Toto zasvěcení od Mistra díky svému neochvějnému odhodlání nakonec získal a po usilovné anuštáně obdržel požehnání bhagvána šrí Dípa Nárájana Maháprabhudžího a své poslání .\n\nK cílům „Jógy v denním životě“ patří:\nTěchto cílů lze dosáhnout:\n\nPro dosažení cílů Jógy v denním životě višvaguru Mahéšvaránanda uvádí do chodu mnoho projektů. Mezi nejznámější patří:\n\nVišvaguru Mahéšvaránanda pochází z duchovní linie Mistrů - Óm šrí Alakhpurídží siddha píth parampary, do které náleží:\n\n\nVe druhé dekádě 21. století byl několika bývalými členkami nařčen z údajného sexuálního obtěžování. V Rakousku a ve Slovinsku se danými nařčeními zaobíraly patřičné úřady. Tématu se věnovaly i články v českých časopisech a na Slovensku bulvár. Počet příznivců jeho učení v Austrálii těmito nařčeními utrpěl.\n\nZ druhé strany zazněly výpovědi, že se ve skutečnosti jednalo o vykonstruovaný komplot odpadlíků s cílem zničit práci svámího Mahéšvaránandy. Višvagurua Mahéšvaránandu nařčení zasáhla a všechna odmítl. Oficiální stanovisko společnosti JDŽ uvedlo, že uveřejněná negativní prohlášení vůči němu považuje za vykonstruovaná a nepravdivá s cílem zdiskreditovat jméno autora a jeho celoživotní úsilí a že uvedené aktivity vnímá i jako snahu o poškození společnosti JDŽ samotné.\n\n"}
{"id": "751144", "url": "https://cs.wikipedia.org/wiki?curid=751144", "title": "Radošov (jez)", "text": "Radošov (jez)\n\nRadošovský jez se nachází na řece Ohři u elektrárny u vesnice Radošov v okrese Karlovy Vary. Profil jezu je parabolický, výška jezu je 1,5 metru. Je nesplavný a za většího stavu vody zde vzniká mohutné vývařiště. Přes 50 tonoucích lidí z jezu zachránil pan Jan Čečrle, nositel ocenění Osobnost kraje. V roce 2011 zde Povodí Ohře provedlo bezpečnostní úpravy.\n"}
{"id": "751148", "url": "https://cs.wikipedia.org/wiki?curid=751148", "title": "Veřejná datová síť", "text": "Veřejná datová síť\n\nVeřejná datová síť (PDN, původem z anglického ) je druh veřejné telekomunikační sítě, která slouží k přenosu dat. Provozovateli jsou spojové organizace (správy spojů) nebo jiné subjekty splňující legislativní požadavky, které nabízejí své služby veřejnosti.\n\nSítě se vytváří za účelem komunikace s jinými subjekty (také připojenými k veřejné datové síti), aby prostřednictvím veřejné datové sítě propojovaly mezi sebou své dílčí lokální sítě apod. Vlastník sítě tedy pronajímá svou přenosovou kapacitu jiným subjektům, téměř vždy však na komerčním základě. Přístup k PDN hlavně zahrnuje garanci minimální průchodnosti sítě (\"bandwidth\"), známou jako CIR.\n\nData jsou posílána po předem sestaveném okruhu. Původně takto fungovaly telefonní sítě a tím i přenosy dat po vytáčeném připojení. Okruhově spínaná doména označovaná jako CS, \"circuit switched\", je nejstarší doménou podporovanou v GSM sítích od prvních návrhů standardu. Tato doména používá pro uživatele vyhrazený nepřerušovaný přenosový kanál, jímž proudí uživatelova komunikace se službou. Celá přenosová trasa je tedy po celou dobu komunikace vyhrazena jen pro tohoto uživatele a v celé kapacitě.\n\nCS doména je vhodná pro transport služeb, u nichž se požaduje náročnost na průběh v reálném čase. Za takové služby se obecně považuje právě telefonování nebo videokonferenční hovor, protože i drobné zpoždění doručení dat zde má za následek výrazné problémy s kvalitou služby, například v případě telefonního hovoru nepřirozené přerušování a trhání hovoru.\n\nData jsou posílána postupně po menších částech (pakety, ethernetové rámce). Každá část v sobě nese informaci o cíli své cesty a je počítačovou sítí doručována samostatně. Směrování v uzlech sítě zajišťují specializované přepínače (tzv. IMP – intermessage procesor, například switch, router). Původní zprávu sestavuje typicky až příjemce, protože jednotlivé části mohou sítí putovat různými cestami. Přepojování paketů se používá v Internetu, kde přepravu paketů zajišťuje na síťové vrstvě IP protokol a sestavování původní zprávy zajišťuje na transportní síťové vrstvě protokol TCP, který zajišťuje správu virtuálního okruhu.\n\nVeřejné datové sítě jsou dnes ve světě značně rozšířené, a to převážně v podobě sítí s přepojováním paketů a s virtuálními spoji. Poskytovatelé PDN umožňují přístup k veřejné síti přes služby X.25, Frame Relay nebo ATM.\n"}
{"id": "751153", "url": "https://cs.wikipedia.org/wiki?curid=751153", "title": "Kelimutu", "text": "Kelimutu\n\nKelimutu (1639 m n. m.) je aktivní sopka na indonéském ostrově Flores. Na vrcholu sopky se nachází trojice jezer (na západě \"Tiwi Ata Mbupu\", na východě \"Tiwu Nua Muri Kooh Tai\" a \"Tiwu Ata Polo\"). Jsou známé tři menší erupce této sopky − v roce 1865, v roce 1938 a zatím poslední v červnu 1968.\n\n"}
{"id": "751154", "url": "https://cs.wikipedia.org/wiki?curid=751154", "title": "Plodová voda", "text": "Plodová voda\n\nPlodová voda (lat. \"liquor amnii\") je tekutina, která se vytváří v průběhu těhotenství jako ochrana vyvíjejícího se plodu v plodových obalech v těle matky – budoucí rodičky.\n\nPlodová voda působí jako ochranné prostředí vyvíjejícího se plodu, i když se ten anatomicky nachází v těle budoucí rodičky. Voda vytváří kolem plodu dostatečný prostor a tím plodu umožňuje pohyb, chrání jej před traumaty způsobenými vnějšími nárazy a vnějším tlakem, rozepíná plodové vejce, děložní svalovinu, chrání placentu před útlakem a umožňuje placentární cirkulaci.\n\nNa tvorbě vody se zpočátku podílí tělo matky, prosakováním (transsudací) z pupečníku. Později se na tvorbě vody podílí i plod, který ji polyká, zpracovává trávicím traktem a přes ledviny vylučuje jako moč. Tento objem postupně stoupá a před koncem těhotenství je nepřímým způsobem reabsorbováno asi 40 % vody. Do fetoplacentárního oběhu plodu se voda ještě předtím dostává vstřebáváním (resorbováním) amniem v raném těhotenství a pravděpodobně i povrchem embrya a následně plodu. Oběh vody je poměrně velký a koncem těhotenství je za jednu hodinu obměněno přibližně 50 % jejího objemu.\n\nMnožství vody kolísá podle týdne těhotenství, až do 38. týdne těhotenství obsah vody stoupá až na objem přibližně jednoho litru a po tomto týdnu její objem klesá až na objem 250 až 700 mililitrů v době porodu.\n\nPlodová voda je čirá tekutina, která se postupně s blížícím se termínem porodu mléčně zakaluje. Voda je slabě alkalické reakce (pH 6,95-7,10), kde 98,7 % je tvořeno vodou, 0,3 % bílkoviny, 0,3 % glukózy, 0,7 % močovina. Plodová voda dále obsahuje minerální látky a kreatin. Mimo tyto látky obsahuje i částice epitelií odloupané z povrchu plodu, mázek a chloupky lanuga. V počátku těhotenství je plodová voda tvořena amniovým epitelem, od 12. týdne těhotenství i močí plodu.\n\nPlodovou vodu je taktéž možno využít pro vyšetření stavu plodu a to chemickým rozborem nebo kultivací buběk v ní obsažených. Tyto odběry provádí specializovaný lékař nasátím vody po nabodnutí plodového vejce (obalu) přes břišní a děložní stěnu. Tento postup je označován jako amniocentéza a provádí se pod kontrolou ultrazvuku.\n\nTekutina v amniovém vaku důležitá pro správný vývoj plodu. K jejímu odtoku dochází v počátku porodu. Je tvořena buňkami amnia a její množství i složení ovlivňuje i činnost močového a trávicího ústrojí plodu. Plodová voda se odebírá při amniocentéze a dále se vyšetřuje (karyotyp buněk plodu, DNA diagnostika). Ze zbarvení plodové vody při amnioskopii lze odhalit event. nitroděložní ohrožení plodu. Množství plodové vody lze odhadnout z ultrazvukového vyšetření (srov. oligohydramnion, polyhydramnion).\n\nOdtok plodové vody je signálem o zahájení porodu i tehdy, nedostavily-li se ještě porodní kontrakce. Předčasný odtok vody, tedy před očekávaným termínem porodu, je signálem o předčasném porodu. Pokud k tomuto dojde dříve jak ve 24. týdnu těhotenství, což je hranice pro přežití plodu, nelze předčasný porod provést a plod je potom stižen vývojovou vadou.\n\n"}
{"id": "751170", "url": "https://cs.wikipedia.org/wiki?curid=751170", "title": "IV. třída okresu Trutnov", "text": "IV. třída okresu Trutnov\n\nIV. třída okresu Trutnov tvoří společně s ostatními skupinami čtvrté třídy nejnižší (desátou nejvyšší) fotbalovou soutěž v České republice. Je řízena Okresním fotbalovým svazem Trutnov. Hraje se každý rok od léta do jara se zimní přestávkou.\n\n"}
{"id": "751171", "url": "https://cs.wikipedia.org/wiki?curid=751171", "title": "Letoslav ze Švábenic", "text": "Letoslav ze Švábenic\n\nLetoslav ze Švábenic byl 3. proboštem litoměřické kapituly sv. Štěpána v letech 1094-1125.\n\nDo funkce byl jmenován po rezignaci předchůdce Ondřeje z Doubravice, který rezignoval z důvodu svého investování na úřad olomouckého biskupa 4. ledna 1092.\nByl patrně příbuzný 12. pražského biskupa Otty (1140-1148). Zřejmě byl také jeho předchůdcem ve funkci dvorního kaplana. Proboštem byl 32 let, ale o jeho životě a činnosti se mnoho neví. Byl údajně pohřben vedle svého otce v staropražském křižovnickém kostele na Zderaze, jehož byl zakladatelem.\n\n\n"}
{"id": "751172", "url": "https://cs.wikipedia.org/wiki?curid=751172", "title": "Carex atherodes", "text": "Carex atherodes\n\nCarex atherodes je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 30–125 cm. Je vytrvalá, netrsnatá se silnými oddenky. Listy jsou střídavé, přisedlé, s listovými pochvami. Lodyha je téměř ostře trojhranná, hladká nebo trochu drsná, na bázi houbovitě ztlustlá. Z oddenku většinou vyráží i sterilní výhonky, které jsou také trojhranné a často vyšší než fertilní. Bazální pochvy jsou rezatě purpurové. Čepele jsou 3–10 mm široké, na rubu většinou pýřité. \"Carex atherodes\" patří mezi různoklasé ostřice, nahoře jsou klásky samčí, dolní klásky jsou pak čistě samičí. Samčí klásků je nejčastěji 2–6, samičích klásků je 2–5. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 7–12 mm dlouhá, zřetelně žilnatá se 12–21 žilkami, lysá, na vrcholu zakončená 2–4 mm dlouhým dvouzubým zobánkem. Každá mošnička je podepřená plevou, která je široce kopinatá, osinkatě zašpičatělá, kratší než mošnička.\n\n\"Carex atherodes\" má rozsáhlý areál, roste v severovýchodní Evropě, na jihozápad zasahuje až do Polska a severního Německa, dále roste od Ukrajiny přes evropskou část Ruska, střední Asii, Sibiř až po Dálný východ. Na Dálném východě roste také příbuzný druh \"Carex drymophila\". V Severní Americe se vyskytuje Carex atherodes na Aljašce, v Kanadě a také v severnějších státech USA. Je to mokřadní druh schopný růst i v celkem hluboké vodě.\n\n \n"}
{"id": "751173", "url": "https://cs.wikipedia.org/wiki?curid=751173", "title": "Beneda (probošt)", "text": "Beneda (probošt)\n\nBeneda byl 4. proboštem litoměřické kapituly sv. Štěpána v letech 1125-1139.\n\nNež se stal litoměřickým proboštem, byl podobně jako jeho předchůdci v tomto úřadu dvorním kaplanem, a to u Soběslava I. (1125-1140). \"Kronika litoměřického proboštství\" uvádí, že byl v úřadu 14 let a zemřel roku 1139. O jeho životě a proboštském působení nejsou zachovány prameny ani žádné bližší zprávy.\n\n\n"}
{"id": "751176", "url": "https://cs.wikipedia.org/wiki?curid=751176", "title": "Michael Cera", "text": "Michael Cera\n\nMichael Austin Cera je kanadský herec a režisér narozený ve městě Brampton v kanadském Ontariu.\n\nMichaelovy kořeny sahají až do Itálie, odkud pochází jeho otec Luigi. Příjmení Cera v překladu znamená „vosk“. Matka Linda pochází z Kanady stejně tak jeho mladší sestra Molly a starší Jordan. Když vystudoval střední školu Heart Lake v Bramptonu, rozhodl se, že se začne věnovat herectví naplno.\n\nMichaelovi se herecky začalo dařit až v roce 2007, kdy dostal roli v teenagerovské komedii Superbad. Téhož roku si ještě zahrál Paulieho ve filmu Juno a tím se dostal do povědomí režisérů. Role mu vynesla několik oscarových nominací a tím se mu dveře otevřely dokořán. V roce 2008 jsme ho mohli vidět po boku Kat Dennings ve filmu Rande na jednu noc či s Portiou Doubleday ve filmu Mládí v hajzlu z roku 2009. Po boku s velkými hvězdami zazářil až ve filmu Rok jedna, kde tvoří hlavní duo s Jackem Blackem. Jeho zatím poslední větší role je v kontroverzní komedii Scott Pilgrim proti zbytku světa od Edgara Wrighta, která měla premiéru v roce 2010 a kde si střihnul hlavní roli. V roce 2013 si zahrál vedlejší roli ve filmu Apokalypsa v Hollywoodu\n"}
{"id": "751177", "url": "https://cs.wikipedia.org/wiki?curid=751177", "title": "Arrondissement Alès", "text": "Arrondissement Alès\n\nArrondissement Alès je francouzský arrondissement ležící v departementu Gard v regionu Languedoc-Roussillon. Člení se dále na 12 kantonů a 101 obcí.\n\n"}
{"id": "751178", "url": "https://cs.wikipedia.org/wiki?curid=751178", "title": "Arrondissement Nîmes", "text": "Arrondissement Nîmes\n\nArrondissement Nîmes je francouzský arrondissement ležící v departementu Gard v regionu Languedoc-Roussillon. Člení se dále na 24 kantonů a 177 obcí.\n"}
{"id": "751179", "url": "https://cs.wikipedia.org/wiki?curid=751179", "title": "Seznam ocenění Václava Havla", "text": "Seznam ocenění Václava Havla\n\nToto je seznam ocenění Václava Havla (1936–2011), bývalého dramatika, esejisty, disidenta, posledního československého a prvního českého prezidenta.\n"}
{"id": "751180", "url": "https://cs.wikipedia.org/wiki?curid=751180", "title": "Lanc", "text": "Lanc\n\nLanc nebo také Lanco či Lanczo († 1075, Míšeň) byl 1. probošt litoměřické kapituly sv. Štěpána v letech 1057-1075.\n\nByl německého původu. Pocházel patrně z vážené míšeňské šlechty. Údajně příbuzný míšeňského biskupa sv. Bennona (1066-1106). Zmiňován v Kosmově kronice. Protože však češtinu ovládal dokonale stal se dvorním kaplanem Spytihněva II.. Založil tak tradici, kdy litoměřičtí probošti bývali současně i kaplany vládnoucího knížete. Tato tradice přetrvala až do vlády Lucemburků. Jako probošt litoměřické kapituly se v Litoměřicích zdržoval vždy jen krátce, zdržoval se více u knížecího dvora, kde jako vzdělanec se znalostí jazyků nastával náročné úřady a funkce.\n\nPo smrti knížete Spytihněva II. roku 1061 byl knížetem Vratislavem II. (1061-1092) ponechán ve funkci probošta. Avšak po smrti pražského biskupa Šebíře svolal kníže v roce 1068 sněm do Dobenína. Popis sněmu zachycuje, i když nepřesně, Kosmova kronika. Lanc byl Vratislavovým kandidátem na stolec pražského arcibiskupa. Ten chtěl prosadit Lancovu volbu s využitím svého tažení do Polska. Volba biskupa se konala u české zemské brány. Proti volbě vystoupil čeští velmoži Kojata, syn Všebora a Smil. Z důvodu hrozící vzpoury Vratislav II. svůj návrh stáhl, avšak Kojata a Smil z důvodů obavy o život uprchli z Čech. Vratislav prý návrhem Lance na biskupa plnil vůli zemřelého knížete Břetislava. Proti této argumentaci se postavila i druhá část vojska, které mělo svůj tábor u Opočna. Kníže se dále už neodvážil prosazovat Lance a potvrdil volbu Jaromíra (Gebharda), který se pak stal pražským biskupem.\n\nGeorgius Crugerius udává, že litoměřický probošt Lanc odešel do Míšně, kde roku 1075 zemřel. Pochován je v míšeňské katedrále.\n\n\n"}
{"id": "751186", "url": "https://cs.wikipedia.org/wiki?curid=751186", "title": "Koncentrační tábor Flossenbürg", "text": "Koncentrační tábor Flossenbürg\n\nKoncentrační tábor Flossenbürg (německy: \"Das Konzentrationslager Flossenbürg\") byl nacistickým koncentračním táborem zřízeným v květnu 1938 ve Flossenbürgu v Horní Falci (Bavorsko), poblíž hranic s Československem. Až do osvobození v dubnu 1945 prošlo táborem přibližně 100 000 vězňů, z nichž nejméně 30 000 zahynulo.\n\nFlossenbürg založili nacisté jako tábor pro „antisociální“ (vesměs političtí oponenti) a „kriminální“ živly. Umístění tábora bylo vybráno tak, aby vězni mohli být využiti jako bezplatná pracovní síla pro nedaleké žulové lomy. Ty patřily firmě \"Deutschen Erd- und Steinwerken\" (DESt - Německé zemní a kamenické práce) vlastněné SS. Flossenbürg náležel do druhé generace nacistických táborů. Je jedním z prvních, v nichž byla uplatňována nová forma teroru pod heslem „Vernichtung durch Arbeit“ (likvidace prací). Vězňové zde museli velmi tvrdě pracovat, aniž by za to dostávali odpovídající stravu a zdravotní péči, přičemž za každý přestupek byli nelítostně trestáni.\n\nBěhem 2. světové války pocházela většina vězňů poslaných do Flossenbürgu a jeho přibližně 100 pobočních táborů z Němci okupovaných východních zemí. Vězni byli ubytováni v 16 dřevěných barácích, krematorium leželo v údolí hned vedle tábora. Počet baráků se postupně zvyšoval. V září 1939 převedly jednotky SS 1 000 politických vězňů do Flossenbürgu z Dachau.\n\nV letech 1941-1942 bylo do tábora dovezeno 1 500 polských zajatců, většinou členů polského hnutí odporu. V červenci 1941 stráže SS zastřelili 40 Poláků na střelnici mimo tábor. Do září 1941 esesmani popravili asi třetinu z těchto polských zajatců.\n\nKoncem roku 1941 zde Němci popravili asi 1 000 sovětských válečných zajatců. Kvůli přílivu sovětských zajatců byl v táboře zřízen speciální vnitřní tábor. Jejich popravy sporadicky pokračovaly až do roku 1944. V táboře Mülsen St. Micheln, což byla pobočka Flossenbürgu, došlo 1. května 1944 k povstání vězňů. Ti zapálili své pryčny a zabili několik kápů. Stráže SS povstání potlačily, přičemž žádný z vězňů nepřežil. Část povstalců Němci převezli do Flossenbürgu, kde je později popravili.\n\nV únoru 1943 žilo v hlavním táboře Flossenbürg přes 4 000 vězňů. Více než polovina z tohoto počtu byli političtí vězni - Sověti, Češi, Nizozemci a Němci. Téměř 800 dalších byli němečtí kriminálníci, více než 100 homosexuálové a 7 Svědci Jehovovi. V průběhu války vzrůstala potřeba nucené práce pro potřeby Třetí říše. Výsledkem bylo zřízení mnoha pobočních táborů (Němci je nazývali \"Außenlager\"), které patřily pod Flossenbürg. Celkem jich vzniklo asi 100 a nacházely se hlavně v jižním Německu a na západě bývalého Československa.\n\n1. září 1944 se tábor stal výcvikovým centrem pro obrovské množství ženských strážných (\"Aufseherinnen\"), které se rekrutovaly většinou z továrních dělnic v Německu a Polsku. Bylo vycvičeno přes 500 žen, které pak sloužily v pobočných táborech Dresden Ilke Werke, Freiberg, Helmbrechts, Holleischen (Holýšov), Leitmeritz (Litoměřice), Mehltheuer, Neustadt (u Koburgu), Nürnberg-Siemens, Oederan, Zwodau (Svatava u Sokolova) a dalších.\n\nV roce 1945 zahrnoval táborový systém Flossenbürgu a jeho pobočných táborů na 40 000 vězňů, z čehož bylo téměř 11 000 žen. Vězni pracovali především ve zbrojním průmyslu a v lomech. Stejně jako vězni v ostatních nacistických táborech trpěli podvýživou, nemocemi, přepracováním a krutým zacházením.\n\nOdhaduje se, že mezi dubnem 1944 a dubnem 1945 bylo zabito více než 1 500 vězňů. Došlo k instalaci 6 nových šibenic. Koncem války přesáhl počet mrtvých kapacitu krematoria. Výsledkem bylo, že esesmani začali těla házet na hromadu, kterou poté polili benzínem a zapálili. Vězni odsouzení na smrt byli drženi o hladu a samotě v tmavé kobce zvané „bunkr“ předtím, než byli popraveni.\n\n\n\n\nZačátkem dubna 1945, když se americké jednotky začaly blížit k táboru, popravili nacisté skupinu lidí, kteří byli zapleteni do atentátu na Hitlera v červenci 1944. Jednalo se o generála Hanse Ostera, admirála Wilhelma Canarise, rev. Dr. Dietricha Bonhoeffera, Dr. Karla Sacka, Dr. Theodora Strüncka a generála Friedricha von Rabenau. Spolu s nimi byl zabit francouzský odbojář Simone Michel-Lévy, který v táboře organizoval povstání. 20. dubna 1945 začala násilná evakuace 22 000 vězňů. V táboře byli ponecháni jen ti velmi slabí. Cílem pochodu smrti byl lágr Dachau. Předtím, než vězni dosáhli svého cíle, jich více než 7 000 zemřelo vysílením nebo je zastřelily stráže SS. V druhé polovině dubna 1945 byl vypraven transport 2 500 až 3 000 vězňů do koncentračního tábora Mauthausen, dne 21.dubna dorazil transport do Horní Břízy, kde i přes pomoc místních občanů zemřelo 35 věznů hlady.\n\nNež americká armáda tábor 23. dubna 1945 osvobodila, zahynulo ve Flossenbürgu více než 30 000 vězňů. Vojáci jednotek 90. a 97. pěší divize našli v táborových barácích asi 1 600 nemocných a slabých vězňů.\n\n\nSoud se zločinci z Flossenbürgu začal v Dachau 12. června 1946 a skončil 22. ledna 1947. 46 (někdy se udává 52) bývalých „zaměstnanců“ tábora bylo americkým vojenským soudem obžalováno ze zločinů vraždy, mučení a hladovění vězňů. 40 bylo shledáno vinnými: 15 z nich bylo odsouzeno k smrti, 11 dostalo doživotí a 14 obdrželo trest od 1 roku do 30 let vězení.\n\n22. července 2007 bylo ve Flossenbürgu otevřeno muzeum holokaustu. Ceremonii navštívilo 84 bývalých vězňů tábora a prezident Ukrajiny Viktor Juščenko, jehož otec byl v táboře 5 měsíců vězněn.\nKoncentrační tábor Flossenbürg hraje důležitou úlohu ve slavném autobiografickém románu \"Dva dopisy Pospischielovi\" německého spisovatele Max von der Grüna.\n\n"}
{"id": "751187", "url": "https://cs.wikipedia.org/wiki?curid=751187", "title": "Neighborhoods", "text": "Neighborhoods\n\nNeighbourhoods je šesté studiové album skupiny Blink-182. Vydáno bylo 26. září 2011.\n\n"}
{"id": "751191", "url": "https://cs.wikipedia.org/wiki?curid=751191", "title": "Cheshire Cat", "text": "Cheshire Cat\n\nCheshire Cat je první studiové album skupiny Blink-182. Vydáno bylo v roce 1994.\n\n"}
{"id": "751194", "url": "https://cs.wikipedia.org/wiki?curid=751194", "title": "Tomáš Václav Bílek", "text": "Tomáš Václav Bílek\n\nTomáš Václav Bílek (30. září 1819, Deštná u Soběslavi – 6. března 1903, Praha) byl český středoškolský profesor a historik. Působil jako učitel v Litoměřicích, na Malé Straně a v Písku, později jako ředitel gymnázií v Hradci Králové a Praze. Roku 1873 byl z politických důvodů penzionován. V historických studiích (nejznámější je \"Dějiny konfiskací v Čechách po r. 1618\") popsal útlak českého národa v pobělohorském období.\n\nNarodil se 30. září 1819 v Deštné v jižních Čechách v rodině kováře, otec mu ale zemřel již v roce 1824. Podle původního plánu měl pokračovat v rodinném řemesle, ale místní farář si všiml jeho nadání a připravil ho k dalšímu studiu. Od roku 1832 navštěvoval gymnázium v Jindřichově Hradci, v letech 1838–40 absolvoval filosofická studia v Praze (spolu s Karlem Havlíčkem) a složil zkoušky z klasické filologie, rakouských dějin, pedagogiky, estetiky a českého jazyka.\n\nJeho první zaměstnání bylo jako auskultant na malostranském gymnáziu v letech 1841–43. Působil rovněž jako soukromý vychovatel princů rohanského rodu. Roku 1844 se stal suplentem na gymnáziu v Litoměřicích, kde se seznámil s Jungmannem, Čelakovským, Vinařickým a Markem. V následujícím roce se vrátil jako suplent či adjunkt na Malou Stranu. 2. dubna 1848 získal místo profesora na gymnáziu v Písku, kde od roku 1852 rovněž pořádal nedělní přírodopisné přednášky pro širokou veřejnost. Roku 1853 byl jmenován ředitelem gymnázia v Hradci Králové. Po čtrnácti letech (1867) se vrátil do Prahy jako ředitel akademického gymnázia v Praze.\n\nRoku 1873 byl penzionován, údajně proto, že při volbách roku 1870 odmítl svou autoritou podpořit vládní kandidáty a vyvolal tak nelibost ministerského rady Virgila Grohmanna. (Jeho odchod do důchodu ale také souvisel s přesuny pražských středoškolských profesorů poté, co na německém malostranském gymnáziu po mnoha stížnostech Němců nahradili všechny české pedagogy; například nástupcem Bílka v čele akademického gymnázia se stal dr. Matyáš Kavka, dosavadní ředitel malostranského gymnázia.) Na žádost pražské městské rady pak až do roku 1876 vyučoval klasickou filologii na obecné střední škole na Malé Straně, poté se ale věnoval již jen vědecké a spisovatelské činnosti (viz níže).\n\nMěl vyvinuté sociální cítění, věnoval se dobročinnosti. V roce 1862 pořádal sbírky pro stávkující krkonošské tkalce. O dva roky později věnoval škole v rodné obci 168 knih a řadu dalších učebních pomůcek. Roku 1896 založil nadaci na podporu školních dětí v Deštné.\n\nZemřel 6. března 1903 v Karlíně. Nekrolog ocenil jeho lásku k pravdě a pokroku, demokratické smýšlení a rozsáhlou historickou tvorbu, kterou přiblížil čtenářům období útlaku po bitvě na Bílé hoře. Pohřben byl 8. března na Olšanských hřbitovech po obřadu v karlínském chrámu, za účasti pražského starosty Srba, představitelů Karlína a mnoha učitelů i žáků.\n\nT. V. Bílek byl mimořádným členem Královské české společnosti nauk. 8. srpna 1920 mu byla na rodném domě (Deštná čp. 129) umístěna pamětní deska.\n\nProslavil se zejména historickými pracemi, v nichž popisoval pobělohorský útisk a kritizoval praktiky jezuitského řádu.\n\nKnižně vyšly:\n\nDále napsal např.:\n\nUveřejnil i několik spisů v němčině.\n\n"}
{"id": "751196", "url": "https://cs.wikipedia.org/wiki?curid=751196", "title": "Buddha (album)", "text": "Buddha (album)\n\nBuddha je demo album skupiny Blink-182. Vydáno bylo v roce 1993.\n\n"}
{"id": "751198", "url": "https://cs.wikipedia.org/wiki?curid=751198", "title": "Štefan Bašťovanský", "text": "Štefan Bašťovanský\n\nŠtefan Bašťovanský (7. února 1910 Budapešť – 27. listopadu 1952 Bratislava) byl slovenský a československý politik, bezprostředně po osvobození předseda Národního výboru Bratislavy, poslanec Prozatímního Národního shromáždění, Ústavodárného Národního shromáždění a Národního shromáždění ČSR, na přelomu 40. a 50. let generální tajemník Komunistické strany Slovenska, odstavený od moci v rámci politických procesů v roce 1951, poté spáchal sebevraždu.\n\nOd 8. dubna do 10. dubna 1945 vykonával funkci předsedy Národního výboru Bratislavy. V letech 1945-1946 byl poslancem Prozatímního Národního shromáždění za KSS (respektive KSČ). V parlamentních volbách v roce 1946 se stal poslancem Ústavodárného Národního shromáždění za KSS a mandát za tuto stranu obhájil i ve volbách do Národního shromáždění v roce 1948. Poslancem byl do ledna 1952, kdy na mandát rezignoval a nahradil ho Imrich Daniš.\n\nOd srpna 1945 byl generálním tajemníkem Komunistické strany Slovenska. Do této funkce ho zvolila žilinská konference strany 11. - 12. srpna 1945. Spolu s Viliamem Širokým (který ho do funkce generálního tajemníka prosadil) patřil k nejvýznamnějším slovenským politikům přelomu 40. a 50. let 20. století. Během únorového převratu v roce 1948 vedl takzvanou stranickou pětku, která kontrolovala bezpečnostní složky na Slovensku. IX. sjezd KSČ v roce 1949 ho zvolil i za člena předsednictva Ústředního výboru Komunistické strany Československa jako jednoho ze dvou Slováků v jedenadvacetičlenném předsednictvu. Již předtím byl v červenci 1948 kooptován z ÚV KSS do ÚV KSČ.\n\nPozději byl hlavním aktérem vzniku skupiny, která měla v rámci KSS odhalovat skryté nepřátele. V únoru 1951 přednesl na zasedání širšího vedení KSČ zprávu, v níž označil Vlado Clementise a další straníky (Gustáv Husák) za členy špionážní a záškodnické skupiny. Později se ale sám stal obětí frakčního boje v KSČ. V říjnu 1951 byl sesazen do funkce resortního tajemníka ÚV KSS a o další dva měsíce později byl přemístěn do Slovenského pedagogického nakladatelství. Důvodem měl být nález Bašťovanského přihlášky do HSĽS z konce roku 1939 (během Slovenského státu skutečně po tři roky pracoval na ministerstvu dopravy, ale pak se podílel na odboji). V lednu 1952 rezignoval na poslanecký mandát a v listopadu 1952 ho našli mrtvého. Policejní zprávy konstatovala, že smrt nastala bez cizího zavinění, třebaže se objevovaly spekulace o tom, že byl zabit.\n\n"}
{"id": "751202", "url": "https://cs.wikipedia.org/wiki?curid=751202", "title": "USS Momsen (DDG-92)", "text": "USS Momsen (DDG-92)\n\nUSS \"Momsen\" je torpédoborec třídy \"Arleigh Burke\" amerického námořnictva. Jedná se o šestadvacátý torpédoborec své třídy, který postavila společnost Bath Iron Works ve státě Maine. Svůj název nese po viceadmirálovi Charlesi Momsenovi, který se podílel na rozvoji amerického námořnictva mnoha vynálezy, mezi které patří „Momsenova plíce“.\n\nNa vodu byla loď spuštěna v listopadu 2001 a do služby byla uvedena později, v srpnu 2004, ve floridském Panama City. Jejím prvním kapitánem byl jmenován velitel Edward Kenyon. V roce 2008 byla loď součástí Pacifického loďstva a jejím domovským přístavem byl Everett v americkém státě Washington. \n\nStavba této lodi a lodi USS \"Chafee\" byla zdokumentována od jejího počátku až po testovací plavby ve speciálním dokumentárním cyklu televize Discovery Channel, zvaném \"Destroyer: Forged in Steel\". Lodi sice nikdo v seriálu nenazval jménem, v některých záběrech však byla vidět jejich označení.\n\nV dubnu 2006 loď opustila Everettskou námořní stanici na své první nasazení. Při šestiměsíční plavbě se loď zúčastnila výcviků a operací v Jihovýchodní Asii a v západním Pacifiku, v oblasti, kterou má na povel 7. loďstvo. V září 2006 se loď vrátila po úspěšném nasazení do domovského přístavu.\n\nDruhé nasazení potkalo loď v březnu 2008, kdy byla částí skupiny lodi USS \"Abraham Lincoln\". Při nasazení poskytovala důležitou humanitární pomoc dvěma cizím lodím – ztroskotané nákladní lodi s problémy s motorem a dříve unesené obchodní lodi, která potřebovala potravu, vodu a zdravotnickou péči. V říjnu 2008 se vrátila domů po šestiměsíčním nasazení.\n\nV září 2009 loď podle dohadů najela na pevninu v kanadských vodách. Loď ale nebyla poškozena a tyto dohady nejsou nijak podložené.\n\nV září 2010 loď vyplula na své třetí nasazení, opět jako část skupiny lodi USS \"Abraham Lincoln\".\n\nKapitán lodi Jay Wylie byl v dubnu 2011 odvolán ze své pozice kvůli ztrátě důvěry v jeho velitelské schopnosti. V říjnu téhož roku se přiznal ke znásilnění, třem sexuálním útokům a třem činům, které jsou nevhodné pro důstojníky. Vojenský soud jej odsoudil ke 42 měsícům vězení a zbavení možnosti čerpat z námořnických benefitů.\n"}
{"id": "751207", "url": "https://cs.wikipedia.org/wiki?curid=751207", "title": "Ján Beharka", "text": "Ján Beharka\n\nJán Beharka (20. listopadu 1911 Pribylina – 13. listopadu 2006) byl slovenský a československý politik, poválečný poslanec Prozatímního Národního shromáždění a Slovenské národní rady za Demokratickou stranu, později za Stranu slobody.\n\nProfesí byl právníkem. Pracoval jako bankovní úředník v Bratislavě. Zapojil se do odboje za druhé světové války. Patřil do odbojové skupiny Flóra a za Slovenského národního povstání byl členem povstalecké Slovenské národní rady. Od roku 1945 byl členem Demokratické strany.\n\nV letech 1945-1946 byl poslancem Prozatímního Národního shromáždění za Demokratickou stranu, od dubna 1946 za Stranu slobody. Poslancem byl do roku 1946 do konce funkčního období (do parlamentních voleb v roce 1946). Po válce patřil mezi nejvýznamnější slovenské politiky. Účastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice.\n\nNa jaře 1946 se podílel na přípravě nové politické formace na Slovensku, která měla zastupovat zájmy katolické části populace (na rozdíl od Demokratické strany, v níž významnou roli hráli evangelické proudy). Iniciativa nakonec ale nezískala výraznější podporu a Behárka tak byl jedním z mála významnějších politiků nové Strany slobody.\n\nNa základě výsledků parlamentních voleb roku 1946 byl zvolen do Slovenské národní rady za Stranu slobody.\n\nPo únorovém převratu roku 1948 emigroval a vyvíjel aktivity v československém exilu.\n\n"}
{"id": "751209", "url": "https://cs.wikipedia.org/wiki?curid=751209", "title": "Trillové", "text": "Trillové\n\nTrillové (anglicky Trill) jsou fiktivní rasa ve světě Star Treku, pocházející z planety Trill. Jsou podobní lidem, odlišují se od nich svislým pruhem teček na obou stranách hlavy až trupu. \n\nMalé procento populace koexistuje s trillským symbiontem, který je hostiteli voperován do břicha, čímž jejich povahy splynou. Po smrti hostitele je symbiont voperován jinému Trillovi.\n\n\nV seriálu hrál významnou roli symbiont Dax; jeho nositelka Jadzia Dax byla po šest sezón ve velení stanice, po její smrti byl přenesen do Ezri Dax. Předchozími hostiteli byli: Lela Dax, Tobin Dax, Emony Dax, Audrid Dax, Torias Dax, Joran Dax a Curzon Dax.\n"}
{"id": "751210", "url": "https://cs.wikipedia.org/wiki?curid=751210", "title": "Václav Prachner", "text": "Václav Prachner\n\nVáclav Prachner (17. září 1784 Praha – 3. dubna 1832 Praha) byl sochař, řezbář a formíř období klasicismu, pocházející z rodiny Prachnerů, syn Petra Prachnera (1744–1807). Studoval na pražské Kreslířské Akademii u Josefa Berglera, s nímž také později spolupracoval. \n\nPracoval jednak v rodinné dílně v Praze, kde nejčastěji používal jako materiál hořický pískovec. K jeho raným kamenným dílům patří kamenný náhrobek Tieglů z Lindenkronu, vytvořený pro Sázavský klášter roku 1816.\n\nDále opakovaně pracoval jako návrhář a formíř železné litiny pro železárny hraběte Rudolfa Vrbny v Komárově-Hořovicích. Podle kresby svého učitele Josefa Berglera vytvořil dvě varianty pomníku bitvy U Chlumce s antikizující sochou bohyně vítězství Niké (návrh 1829–1830, odlitek 1835). R. 1813 sňal posmrtnou masku fr. generála a carského maršála Jeana Victora Moreaua, po úmrtí na zranění z bitvy u Drážďan v Lounech veřejně vystaveného v Praze. Pro Kadaň vytvořil, asi nákladem baronky Josephiny von Zoph, náhrobky c.k. podmaršála barona Johanna von Zopha i jeho syna, rytmistra Petra Josua, zemřelých roku 1812 a 1820. Dále navrhl roku 1825 sochu na pomníku generála Hieronyma Colloredo-Mansfelda ve Varvažově, roku 1826 náhrobek baronky Aloisie Schirndingerové v kapli sv. Jana Nepomuckého v Plandrech u Jihlavy.\n\nZ roku 1826 pochází jeho nejznámější kamenná socha, Alegorie Vltavy na kašně na Mariánském náměstí (Kašna Terezka) v Praze na Starém Městě.\n\nNejznámější litinový pomník vytvořil podle Berglerovy kresby pro pasovského biskupa Leopolda Thuna na Malostranském hřbitově v Košířích. Pro téhož objednavatele vytvořil také některé sochy v usedlosti Cibulka v Praze - Košířích. Jejich originály jsou zčásti vystaveny v Galerii hl.m. Prahy a zčásti v Lapidáriu Národního muzea v Praze, kde jsou také figurální náhrobky Michaela Václava Kronesa z roku 1809, přenesený z Malostranského hřbitova v Praze - Košířích a náhrobní skulptura rodiny Kutzerovy z let 1814–1815, přenesená z Olšanských hřbitovů v Praze.\n\n\n"}
{"id": "751212", "url": "https://cs.wikipedia.org/wiki?curid=751212", "title": "Upytė (horní přítok Nevėžisu)", "text": "Upytė (horní přítok Nevėžisu)\n\nUpytė je řeka ve střední Litvě. Teče v okrese Panevėžys. Je to levý přítok řeky Nevėžis. Je 39,5 km dlouhá. Pramení na jižním okraji lesa Mėtytinių miškas 1 km na severovýchod od obce Daniūnai, na jižním okraji okresu Panevėžys.\n\nTeče zpočátku směrem severoseverozápadním, před průtokem rybníkem Šambalioniškio tvenkinys se stáčí k západu, u Naujadvarisu se stáčí zpět do směru severoseverozápadního, přičemž protéká městem Ramygala, kde se křižuje s dálnicí A8/E67, jinak zvanou Via Baltica, dále protéká obcí Ėriškiai, kde je pomník meliátorům, v parku je balvan Velnio kulnis (Čertova pata) neboli Puntuko anūkas (vnuk Puntuka), v této obci řeka protéká rybníkem Ėriškių tvenkinys (hráz 16,4 km od ústí, plocha 16,1 ha) a vzápětí již za obcí rybníkem Stepononių tvenkinys (plocha 59 ha). Tento rybník je ve tvaru rozšířeného koryta – tedy úzký a dlouhý; v jeho středu se rybník/řeka stáčí ostře k západu. 1 km za hrází, po soutoku s říčkou Vešeta se stáčí k jihu a teče podél východního kraje silnice č. 195 Krekenava – Upytė – Panevėžys, se kterou se křižuje u vsi Naujarodžiai v blízkosti soutoku s řekou Nevėžis, do které se vlévá jako levý přítok u vsi Grinkai 101,1 km od jejího soutoku s Němenem. Dolní tok spadá do ChKO Upytės geomorfologinis draustinis.\n\nObecné slovo \"upytė\" je v litevštině zdrobnělina rodu ženského a znamená \"říčka\".\n"}
{"id": "751213", "url": "https://cs.wikipedia.org/wiki?curid=751213", "title": "Petr Prachner", "text": "Petr Prachner\n\nPetr Prachner (20. října 1744 nebo 1747 Praha – 5. března 1807, Praha) byl český pozdně barokní sochař a řezbář, příslušník druhé generace pražské sochařské rodiny Prachnerů – jeho otcem byl Richard Prachner, který do Čech přišel z Bavorska, synem pak Václav Prachner.\n\nPrvotní sochařské vzdělání nabyl, stejně jako jeho bratři Josef a Valentin, u svého otce, poté odjel za prací do Vídně, Mannheimu, Londýna, Holandska a Itálie, odkud se vrátil zpět do Čech kvůli otcově nemoci. Na cestách získal i akademická ocenění – stříbrnou medaili v Mannheimu a zlatou v Londýně.\n\nPatrně kolem roku 1765 se vrátil do Prahy a začal spolupracovat s otcem. Po roce 1776 nejspíše znovu odešel do zahraničí, ale koncem století již pobýval a tvořil v Praze. Ze svých cest za zemské hranice, motivovaných zřejmě i existenčními důvody, zajížděl do Prahy, kde se kolem roku 1780 oženil. Bydlel ve svém domě ve Spálené ulici č. p. 85.\n\nMezi lety 1765-1770 se významně podílel na otcově zakázce na kazatelnu v chrámu sv. Mikuláše na Malé Straně v Praze, která patří k předním dílům svého druhu v Čechách. Slovy J. Neumanna, „četné figurální motivy a přebohatá ornamentální výzdoba tu srůstají s náročnou architekturou (…) v hybný, opticky působivý celek, který vychází z barokního iluzionistického principu.“ Dílem společným otci i synovi je také adventní skupina Zvěstování pro klášterní kostel v Břevnově (kolem 1765).\n\nPráce dílny Prachnerů se vyznačují dynamismem a radikálně rokokovým vzruchem, který přinesl otec Richard, Petr však postupně směřuje ke klasicistním rysům a zklidněné formě.\n\nJeho prvním doloženým samostatným dílem jsou sochy na oltáři Pražského Jezulátka v kostele Panny Marie Vítězné v Praze (1775-1776). Vynikají zde obzvlášť postavy Panny Marie a sv. Josefa po stranách oltáře. Jedná se již – slovy O. J. Blažíčka - o projev Petrova smyslu „pro skladbu plynulou, bez prudkých vzruchů plastiky otcovy, a jeho nepatetického realismu, dvě vlastnosti vytříbené na vzorech dobové plastiky římské“.. Pro starší oltář v témž kostele vytvořil také sochy karmelitánských řádových patronů sv. Jana z Kříže a sv. Terezie z Ávily. Předlohou pro sochu světice byla socha sv. Terezie (1754) z baziliky sv. Petra v Římě, která je dílem Filippa della Valle. Klasicistní styl vykazují také plastiky na kazatelně v kapli sv. Kříže na Pražském hradě.\n\nPrachner dále vytvořil oltář v kapli v zámku Měšice (1775) a kazatelnu pro kostel sv. Ignáce na Karlově náměstí v Praze (po 1770), která je jednodušší obdobou kazatelny v chrámu sv. Mikuláše na Malé Straně.\n\nJeho dílem jsou patrně také sochy sv. Václava, sv. Víta a sv. Ludmily na průčelí křížovnického kostela sv. Františka v Praze, jež byly dříve připisovány O. F. Quitainerovi.\n\nZ pozdního období jeho tvorby známe jak dřevořezby, tak kamenné plastiky. Jednak to jsou dřevěné papouščí hlavy pro tzv. Čínskou bažantnici na zámku ve Veltrusích z let 1792-1796, která shořela pi požáru roku 1919. Dále roku 1801 vytvořil pískovcovou náhrobní desku posledního opata sázavského kláštera Leandra z Kramáře. Podle O. J. Blažíčka náhrobek pravděpodobně vznikl již těsně před rokem 1785, ačkoliv byl použit až roku 1801.\n\nPosledním Prachnerovým doloženým dílem je socha sv. Jakuba v Domašíně, vytvořená v roce 1805.\n\nProkop Toman uvádí mezi jeho díly také bronzovou sochu Persea a hřbitovní skulptury z náhrobků na Olšanských hřbitovech v Praze 3. Jiní autoři se však o nich zmiňují jako o dílech Petrova syna Václava Prachnera.\n\n\n"}
{"id": "751214", "url": "https://cs.wikipedia.org/wiki?curid=751214", "title": "Fear (album, John Cale)", "text": "Fear (album, John Cale)\n\nNa podzim 1973 vypršela Caleova smlouva se společností Warner Bros. Records a on odjel ze svého dosavadního bydliště v Los Angeles do Londýna. Zde mu Richard Williams, který pracoval pro A&R oddělení společnosti Island Records, zajistil smlouvu na tři alba u této společnosti s rozpočtem 30 000 liber na každé z nich. Nahrávání nejprve začalo v malém studiu na King's Road v Londýně, ale brzy poté se přesunulo do velkého studia Sound Techniques v tomtéž městě. O zvuk se při nahrávání staral Calem vybraný nahrávací technik John Wood, se kterým se znal již z minulosti. Převážnou část písní napsal Cale právě v tomto studiu.\n\nNa albu se také výrazně podílel Phil Manzanera, kytarista skupiny Roxy Music, který se s Calem potkal již dříve v Los Angeles. Manzanera je vedle hry na kytaru rovněž výkonným producentem alba. Do sestavy byl dále přibrán hráč na syntezátory Brian Eno, jenž nedlouho předtím ze stejné skupiny odešel, dva členové doprovodné skupiny zpěváka Kevina Ayerse (baskytarista Archie Legget a bubeník Fred Smith), dva členové skupiny The Winkies, která spolupracovala s Enem (baskytarista Brian Turrington a bubeník Michael Desmarais), a kytaristé Richard Thompson a Bryn Haworth. Kytarista Lou Reed, který s Calem v šedesátých letech působil ve skupině The Velvet Underground, v časopisu \"Sounds\" (18. května 1974) prohlásil, že jej Cale požádal, aby mu nahrál na album kytaru. To však nebylo uskutečněno. Přestože byl jako producent alba uveden pouze Cale, na produkci se výrazně podíleli také Eno s Manzanerou.\n\nJeště před vydáním tohoto alba odehrál John Cale společné vystoupení s Ayersem, Enem a Nico v londýnském sále Rainbow Theatre. Na něm také provedl dvě skladby z alba \"\", a to „“ a „“. Žádná z nich však později nevyšla na koncertním albu \"June 1, 1974\" zaznamenaném při tomto koncertě.\n\nAlbum \"\" vyšlo 1. října roku 1974 prostřednictvím hudebního vydavatelství Island Records. Protože společnost neočekávala velké prodeje této nahrávky, rozhodla se vydat některé písně jako singly, aby tím alespoň zvedla zájem o album jako o celek. Vybrány byly dvě písně pro potenciální vydání jako singly, a sice „“ a „“. Volba nakonec padla na první z nich, jejíž název však neprošel u vydavatelské cenzury a slovo „“ muselo být odstraněno a nahrazeno výpustkou. Coby B-strana gramofonové desky posloužila píseň „“, která − přestože vznikla během nahrávacích frekvencí spojených s tímto albem − na něm nevyšla. Černobílou fotografii Caleova obličeje na obal alba \"Fear\" pořídil Keith Morris, který s Calem spolupracoval i na jeho pozdějších albech. Stejný koncept použila na obalu svého alba \"Tramp\", vydaného o téměř čtyřicet let později, zpěvačka Sharon Van Etten. John Cale v rámci propagace tohoto alba neodehrál žádný samostatný koncert, své první turné odehrál až po vydání dalšího alba \"Slow Dazzle\". Po jeho vydání začal Cale pracovat na albu \"The End…\" zpěvačky Nico. V roce 1996 vyšlo album \"Fear\" jako součást kompilace \"The Island Years\". O dvanáct let později (roku 2008) vyšlo album v reedici doplněné o skladby „“ a „“.\n\nStejně jako u předchozího alba \"Paris 1919\" využil John Cale v textech na tomto albu surrealistické motivy. Ještě před vydáním desky však řekl, že v žádném případě nechce udělat další záznam ve stylu \"\". Album otevírá skladba „“, jež nejprve začíná motivem na klavír a postupně se k němu přidá i pomalý zpěv, následně kytara a po přidání bicích se tempo písně výrazně zrychluje. Ke konci písně se jako sólový nástroj prosazuje baskytara. Následuje balada „“, ve které je zpěv doprovázen klavírem, akustickou kytarou a ženskými doprovodnými vokály. Píseň vypráví o vesnici na divokém západě. V následující písni, která nese název „“, hraje Cale mimo jiné na violu a je zde také výrazná elektrická kytara. Pro píseň „“ Cale vytvořil zvuky vln bijících o pláž. Píseň vedle Caleova zpěvu doprovází Enův syntezátor a doprovodné vokály zpěvaček. I v pozadí písně „“ je slyšet Enův syntezátor. V jejím textu je mimo jiné zmíněn název Caleovy rodné obce Garnant. Osmiminutové písni „Gun“, která je svou délkou nejdelší písní z alba, dominuje Manzanerova elektrická kytara. Následuje další píseň s výrazným klavírním úvodem: „“. Svým hlasem do této skladby přispěla vedle Calea samotného také zpěvačka Judy Nylon. Cale o jejím zpěvu řekl, že dělala Jane Birkinovou znějící jako Hayley Mills. Následuje další balada „“ a na poslední pozici se nachází „“, v jejímž úvodu Cale ve slově „“ syčí.\n\nAlbum získalo převážně pozitivní ohlas kritiky. Například Allan Jones o něm ve své recenzi pro \"Melody Maker\" napsal, že je to album k nezaplacení. Recenzent Matthew Weiner album ve své recenzi pro magazín \"Stylus\" označil za mistrovské dílo své doby. Kritik Dave Thompson řekl o písni „“ z tohoto alba, že jde o „jednu z nejkrásnějších melodií, které jste mohli slyšet“. Desku vyzdvihoval také publicista Mat Colegate ve své recenzi pro server The Quietus. Zpěvačka Sharon Van Etten album označila za krásnou desku, neboť každá píseň zní jinak. Rovněž vyzdvihovala produkci. Hudebník Pat Mahoney, člen skupiny LCD Soundsystem, album zařadil mezi pět desek, které jej nejvíce ovlivnily.\n\nAutorem všech skladeb je John Cale.\n"}
{"id": "751215", "url": "https://cs.wikipedia.org/wiki?curid=751215", "title": "Save Me from Myself", "text": "Save Me from Myself\n\nSave Me from Myself je debutové album Briana „Head“ Welche vydané 9. září 2008.\n\n\n"}
{"id": "751216", "url": "https://cs.wikipedia.org/wiki?curid=751216", "title": "Octan amonný", "text": "Octan amonný\n\nOctan amonný (či acetát amonný) je organická sloučenina se vzorcem CHCOONH (zřídka zapisováno jako CHCOOHNH) je bílá, hygroskopická krystalická látka rozpustná ve vodě, ethanolu a methanolu. Tato látka se používá jako přídatná látka, konkrétně jako regulátor kyselosti.\n\nTato látka jde připravit reakcí kyseliny octové (CHCOOH) a (obvykle vodného roztoku, ale může být i čistý) amoniaku (NH), reakce probíhá následně:\n\nCHCOOH + NH → CHCOONH\n\nTato reakce je do jisté míry zvratná, produkt je možno zase rozdělit na kyselinu octovou a amoniak. Při zvýšených teplotách se rozpadá na acetamid (CHCONH) a vodu (HO), podle této reakce:\n\nCHCOONH → CHCONH + HO\n"}
{"id": "751219", "url": "https://cs.wikipedia.org/wiki?curid=751219", "title": "Státní smutek", "text": "Státní smutek\n\nStátní smutek je vyhlašován při příležitosti úmrtí nějaké pro stát významné osobnosti nebo k uctění obětí velké tragédie. O jeho vyhlášení rozhoduje obvykle hlava státu nebo vláda.\n\nDříve se vyhlašoval tzv. \"zemský smutek\" nebo \"dvorní smutek\", pokud zemřel panovník, případně při úmrtí nějaké výjimečné osobnosti. Bývala zrušena všechna divadelní představení a jiné zábavy, vlajky vlály na půl žerdi, kostelní zvony zvonily a státní úředníci a důstojníci nosili černé pásky.\n\nV České republice není státní smutek nijak zvláště právně regulován a lze jen dovodit, že o jeho vyhlášení rozhoduje vláda. Přesně stanoveno je pak pouze to, že státní vlajky jsou v jeho den spuštěny na půl žerdi. Správně by měly být vlajky sníženy v 16 hodin předcházejícího dne a končí v 8 hodin dne následujícího. V České republice existují dva druhy smutků, a sice „státní smutek“ a „den smutku“. Ve druhém případě například není nutné zavírat herny či kasína.\n\nDoposud vláda vyhlásila státní smutky:\n"}
{"id": "751220", "url": "https://cs.wikipedia.org/wiki?curid=751220", "title": "Eva Ventrubová", "text": "Eva Ventrubová\n\nEva Ventrubová (* 24. dubna 1980 Brno nebo Třebíč) je česká divadelní herečka.\n\nPo střední škole vystudovala brněnskou JAMU – obor činoherní herectví. Toto studium úspěšně ukončila roku 2002. Od roku 2004 je členkou souboru Městského divadla Brno. \n\n\n"}
{"id": "751224", "url": "https://cs.wikipedia.org/wiki?curid=751224", "title": "Kostel svatého Benedikta z Nursie (Krnov)", "text": "Kostel svatého Benedikta z Nursie (Krnov)\n\nKostel svatého Benedikta v Krnově-Kostelci je římskokatolický kostel a jedna z nejstarších sakrálních staveb v českém Slezsku. Je farním kostelem římskokatolické farnosti Krnov-Kostelec. Nachází se u silnice směrem na Bruntál a je chráněn jako kulturní památka České republiky.\n\nNynější sakristie podle archeologických průzkumů pochází z 1. poloviny 13. století a původně sloužila jako kněžiště. Nachází se v ní fresky z 13. a 15. století, které znázorňují mimo jiné výjevy ze života sv. Benedikta z Nursie a proměnění na hoře Tábor a v letech 2001–2007 byly restaurovány. Při barokní přestavbě kostela v letech 1862 až 1863 byla v jeho západním průčelí vybudována štíhlá věž čtvercového půdorysu.\n\nV roce 1820 vypracoval rozpočet na opravy střech, fasády a statiky kostela krajský inženýr Johann Anton Englisch. Opravy měly dosáhnout částky 1018 zlatých. Pro opravu byl vybrán krnovský stavitel Johann Mihatsch. Opravy se protáhly do roku 1821. Během oprav se na část prací z úsporných důvodů rezignovalo.\n\nDo roku 1936 byl kostel obklopen nevelkým hřbitovem, který byl od okolí oddělen kamennou zdí se dvěma vstupními branami. Blízkost obecních studní vedla ke zvýšenému výskytu břišního tyfu v letech 1880 až 1929. Také kvůli potřebě rozšíření silnice a blízkosti obecné školy byl hřbitov zrušen.\n\nV letech 2011–2012 prošel kostel rozsáhlou opravou. Náklady na rekonstrukci dosáhly téměř 10 miliónů korun.\n\n\n"}
{"id": "751228", "url": "https://cs.wikipedia.org/wiki?curid=751228", "title": "Samuel Belluš", "text": "Samuel Belluš\n\nSamuel Belluš (2. října, uváděno též 12. října 1916 Slovenská Ľupča – 4. července 1998 Mnichov) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu.\n\nVystudoval gymnázium v Banské Bystrici a právnickou fakultu Univerzity Komenského v Bratislavě. Roku 1940 získal titul doktora práv.\n\nPo studiích působil do roku 1946 jako advokát ve Zvolenu a Bratislavě. Angažoval se v Slovenské národní straně. Členem SNS byl až do roku 1938. Byl předsedou Ústředí evangelického studentstva, členem Kuzmányho kruhu a Klubu národních akademiků. Protestoval proti odtržení Slovenska od Československa.\n\nZa války byl členem odboje a podílel se na Slovenském národním povstání. Zasedal v povstalecké Slovenské národní radě. Účastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice.\n\nV 6. Sboru pověřenců a 7. Sboru pověřenců zastával od září 1945 do listopadu 1947 post pověřence pro informace. Ze Sboru pověřenců byl vytlačen v listopadu 1947 poté, co došlo k proměně silových poměrů v souvislosti s nástupem slovenských komunistů proti nekomunistickým silám na Slovensku.\n\nV letech 1945–1946 byl poslancem Prozatímního Národního shromáždění za Demokratickou stranu. Mandát obhájil v parlamentních volbách v roce 1946 a stal se poslancem Ústavodárného Národního shromáždění, přičemž po únorovém převratu přešel krátce do Strany slovenské obrody, která byla nástupnickou platformou Demokratické strany, loajální ke komunistickému režimu.\n\nV roce 1948 emigroval do Velké Británie, kde se v roce 1949 stal vedoucím studijního oddělení CIO. Poté odešel do SRN a stal se ředitelem československého oddělení stanice Svobodná Evropa. Byl členem Rady svobodného Československa. V roce 1991 se stal nositelem Řádu Tomáše Garrigua Masaryka. Jeho bratr Martin Belluš (1911–1977) byl významným slovenským lékařem, jeho synovec Pavel Belluš (1930–2014) byl prvoligovým fotbalovým brankářem.\n\n"}
{"id": "751230", "url": "https://cs.wikipedia.org/wiki?curid=751230", "title": "Ivana Odehnalová", "text": "Ivana Odehnalová\n\nIvana Odehnalová rozená Skálová (* 9. ledna 1986, Valtice) je česká divadelní herečka.\n\nVystudovala gymnázium v Uherském Hradišti a poté brněnskou JAMU. Studium ukončila v roce 2009 absolventskou rolí Marie ve Večeru tříkrálovém (režie J. Janěková). Od 15. října 2009 je členkou muzikálového souboru Městského divadla Brno.\n\n\n"}
{"id": "751237", "url": "https://cs.wikipedia.org/wiki?curid=751237", "title": "Ľudovít Benada", "text": "Ľudovít Benada\n\nĽudovít Benada, křestním jménem Štefan (23. nebo 28. srpna 1899 Mikulčice – 13. června 1973 Bratislava), byl slovenský a československý politik za Komunistickou stranu Slovenska, poslanec Prozatímního Národního shromáždění, v 50. a 60. letech poslanec Slovenské národní rady a po delší období i její předseda.\n\nJeho otec byl železničním dělníkem. Narodil se na východní Moravě, ale trvale politicky působil na Slovensku. Patřil mezi zakládající členy KSČ. Byl aktivní jako organizátor dělnického hnutí a stávek. V letech 1929–1931 byl tajemníkem krajského (oblastního) výboru KSČ v Banské Bystrici. V roce 1931 v době radikalizace KSČ a zostřených represí státní moci proti komunistům dočasně odešel do Sovětského svazu. Do Československa se vrátil v roce 1938.\n\nBěhem tzv. slovenského štátu se podílel na odboji a na Slovenském národním povstání. Podle jiného zdroje byl v letech 1941–1945 vězněn pro své politické aktivity při organizování ilegálních struktur KSS.\n\nV letech 1945–1946 byl poslancem Prozatímního Národního shromáždění za KSS (respektive KSČ). Poslancem byl do roku 1946, do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\nNa počátku 50. let patřil k nejvlivnějším Slovákům ve vedení KSČ. Náležel ke skupině stalinisticky a centralisticky orientovaných slovenských funkcionářů. V období let 1951–1953 byl jediným Slovákem, jenž zasedal v komisi stranické kontroly, která sloužila jako vnitrostranický bezpečnostní orgán (podle jiného zdroje byl členem této komise od listopadu 1948 do srpna 1952). Byl rovněž členem předsednictva ÚV KSS a od roku 1954 politického byra ÚV KSS. 6. května 1953 usedl do zvláštní komise komunistické strany, která měla přezkoumat obvinění Gustáva Husáka z takzvaného \"buržoazního nacionalismu\". Komise ale nijak nezvrátila směřování k politickému procesu s Husákem. Když byl roku 1956 propuštěn z vězení \"za dobré chování\" Laco Novomeský, další neprávem uvězněný slovenský komunista, nechal se slyšet, že jeho pronásledování bylo účelové s cílem, aby v mocenské struktuře mohli vyniknout lidé jako Ľudovít Benada, Štefan Major nebo Karol Bacílek. Členem Ústředního výboru KSS byl od roku 1945 až do roku 1968. V letech 1953–1964 byl členem předsednictva ÚV KSS a od roku 1952 do roku 1953 tajemníkem ÚV KSS.\n\nCelostátní konference KSČ ho 18. prosince 1952 zvolila kandidátem Ústředního výboru Komunistické strany Československa. Řádným členem ÚV KSČ ho zvolil XI. sjezd KSČ a XII. sjezd KSČ.\n\nI po únoru trvale zasedal v Slovenské národní radě. Mandát v ní získal ve volbách roku 1948, volbách roku 1960 a volbách roku 1964. Poslancem SNR byl až do roku 1971. V letech 1958-1964 působil na postu předsedy Slovenské národní rady.\n\nOd počátku roku 1957 do 23. června 1958 vykonával funkci pověřence státní kontroly v 12. Sboru pověřenců.\n\nV roce 1945 mu byl udělen Řád Slovenského národního povstání a Československý válečný kříž 1939. V roce 1955 pak Řád republiky. Roku 1959 získal i Řád Klementa Gottwalda.\n\nZemřel v červnu 1973.\n\n"}
{"id": "751242", "url": "https://cs.wikipedia.org/wiki?curid=751242", "title": "Siege (film)", "text": "Siege (film)\n\nSiege (doslova \"Obležení\") je krátký dokumentární film z počátku druhé světové války. Jeho tématem je obležení Varšavy německou armádou při invazi do Polska v roce 1939.\n\nFilm natočil Julien Bryan, pensylvánský fotograf a filmař. V roce 1941 byl Siege nominován na Oscara v 13. ročníku jejich udílení a to v kategorii krátkých dokumentárních filmů. V roce 2006 byl z podnětu ředitele kongresové knihovny zařazen do Národního filmového registru jako „jedinečný, děsivý záznam strašlivé\nbrutality války“.\n"}
{"id": "751247", "url": "https://cs.wikipedia.org/wiki?curid=751247", "title": "Verrières-le-Buisson", "text": "Verrières-le-Buisson\n\nVerrières-le-Buisson je francouzská obec v departementu Essonne v regionu Île-de-France.\n\nMěsto Verrières-le-Buisson se nachází asi 13 km jihozápadně od Paříže a protéká ním řeka Bièvre. Obklopují ho obce Châtenay-Malabry na severu, Antony na severovýchodě a na východě, Massy na jihovýchodě a na jihu, Igny na jihozápadě a Bièvres na západě a severozápadě.\n\nArcheologické objevy dokládají osídlení na tomto území již v době paleolitu a neolitu. Byly nalezeny též pozůstatky objektu villa rustica z římského období.\n\nV roce 543 franský král Childebert I. daroval hospodářství \"Villa Vedrarias\" klášteru Saint-Germain-des-Prés. Další písemná zmínka pochází z roku 806, kdy byla Villa Vedrarias byla připojena k panství Antony, které patřilo stejnému klášteru. V okolí se nacházely vinice, ve středověku jsou zmiňovány tři mlýny na řece Bièvre.\n\nVerrières-le-Buisson spadalo pod Antony až do konce 12. století. V roce 1177 papež Alexandr III. zřídil samostatnou farnost s vlastním kostelem sv. Anny. Ves byla opakovaně vypálena a obsazena Angličany během stoleté války. Stejně tak trpěla i během hugenotských válek, v roce 1562 byl vypálen kostel oddíly Ludvíka II. Bourbon-Condé.\n\nV roce 1815 zde podnikatel Philippe de Vilmorin zřídil zemědělský podnik na produkci osiva, který zde působil až do 50. let 20. století. V roce 1964 byly pozemky prodány.\n\n\n\n\n\n"}
{"id": "751248", "url": "https://cs.wikipedia.org/wiki?curid=751248", "title": "Fedcupový tým Estonska", "text": "Fedcupový tým Estonska\n\nFedcupový tým Estonska reprezentuje Estonsko ve Fed Cupu od roku 1992 pod vedením národního tenisového svazu.\n\nPřed ziskem nezávislosti samostatného estonského státu v roce 1991 reprezentovaly estonské tenistky předchozí státní útvar Sovětský svaz.\n\nV roce 2010 Estonsko poprvé postoupilo do Světové skupiny II, kde se udrželo i pro následující ročník. Barážový zápas o Světovou skupinu II s Běloruskem se zapsal do historie Fed Cupu, když skončil nejvýraznějším rozdílem, jaký kdy byl zaznamenán. Běloruské hráčky deklasovaly Estonky 5:0 na zápasy, přičemž estonské tenistky uhrály ve všech pěti utkáních pouze 13 gamů.\n\nV roce 2012 hraje 1. skupinu zóny Evropy a Afriky.\n\nK lednu 2012.\n\n"}
{"id": "751249", "url": "https://cs.wikipedia.org/wiki?curid=751249", "title": "Štěpán Benda", "text": "Štěpán Benda\n\nŠtěpán Benda, též Štěpán Václav Benda (24. února 1911 Puclice – 12. června 2000 České Budějovice), byl český a československý odbojář a politik; poslanec Prozatímního Národního shromáždění a Ústavodárného Národního shromáždění za Československou stranu lidovou, vysokoškolský učitel a exilový československý politik.\n\nAbsolvoval vyšší hospodářskou školu v Plzni a Vysokou školu zemědělskou v Brně. Později studoval i na Vysoké škole zemědělského a lesního inženýrství při ČVUT v Praze. Nastoupil do Ústavu anatomie a fyziologie domácích zvířat při ČVUT v Praze. V letech 1935–1937 sloužil v československé armádě. Po návratu do civilního života byl od roku 1937 zaměstnancem podniku Státní lesy a statky v Hodoníně. Za první republiky byl členem Republikánské strany zemědělského a malorolnického lidu (agrární strana). Od roku 1940 pracoval na okresním úřadu v Roudnici nad Labem. Byl aktivní v odboji a 12. května 1942 ho zatklo gestapo. V březnu 1943 byl odsouzen ve Vratislavi k šesti letům vězení za přípravu velezrady. Byl vězněn v několika koncentračních táborech, naposledy v táboře Esterwegen-Pappenburg v Nizozemsku.\n\nPo roce 1945 se začal veřejně angažovat v Roudnici nad Labem pak na ONV v Litoměřicích. Byl mu udělen Československý válečný kříž a Medaile Za zásluhy. V letech 1945–1946 byl poslancem Prozatímního Národního shromáždění za lidovce. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do roku 1948.\n\nProfiloval se jako odpůrce KSČ. Po únorovém převratu v roce 1948 odešel do emigrace tak, že se spolu s Bohumírem Bunžou ukryl v nákladním vlaku ve vagónu s nábytkem. V nepřítomnosti byl v ČSR odsouzen k trestu smrti. Po nedlouhém pobytu v Německu přesídlil do Anglie a pracoval jako dělník. Externě spolupracoval se stanicí BBC a později i Svobodná Evropa a Radio Vatikán. Od září 1952 bydlel v USA. Studoval angličtinu, později fyziku a filozofii na Cornell University. Působil na ní rovněž jako pomocná vědecká síla. Po absolvování školy nastoupil coby asistent biologie a fyziky na státní kolej v Doveru a roku 1960 se stal profesorem (později vedoucím katedry fyziky) na Hampton Institute. Angažoval se v krajanských organizacích (Rada svobodného Československa, Národní aliance českých katolíků, Společnost pro vědy a umění). Od roku 1977 byl v důchodu a téhož roku se přestěhoval do Rakouska, kde bydlel ve městě Strobl, v letech 1985–1990 v Altmünsteru. V roce 1990 se vrátil do Československa. Angažoval se v Konfederaci politických vězňů.\n\n"}
{"id": "751254", "url": "https://cs.wikipedia.org/wiki?curid=751254", "title": "Šanyrak", "text": "Šanyrak\n\nŠanyrak (kazašsky \"Шаңырақ\", baškirsky \"Сағыраҡ\") je vrchní kruhová část kupole jurty. Jedná se o obruč, která je obvykle vyrobena z březového dřeva. Obruč je ve vnitřní části vyztužena kolmo zkříženými tyčemi – \"kuldreušemi\" (kazašsky \"күлдіреуіш\"). Vnějším směrem ze šanyraku vybíhají prutové opory kupole – \"uyky\" (kazašsky \"уық\"). Šanyrak není trvale zakryt, protože slouží pro odvod kouře z jurty. Ohniště bývá umístěno uprostřed objektu.\n\nŠanyrak je tradiční symbol rodinného krbu, svazků a pout. \n"}
{"id": "751255", "url": "https://cs.wikipedia.org/wiki?curid=751255", "title": "Ján Bendík", "text": "Ján Bendík\n\nJán Bendík (25. prosince 1903 Spišská Teplica – 25. února 1970 Poprad-Kvetnica) byl slovenský a československý politik a poválečný poslanec Prozatímního Národního shromáždění za Demokratickou stranu.\n\nByl oblastním tajemníkem Demokratické strany v Popradu.\n\nV letech 1945-1946 byl poslancem Prozatímního Národního shromáždění za Demokratickou stranu. Mandát si udržel až do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\n"}
{"id": "751266", "url": "https://cs.wikipedia.org/wiki?curid=751266", "title": "Vilém Bernard", "text": "Vilém Bernard\n\nVilém Bernard (5. května 1912 Náchod – 25. května 1992 Reading) byl český a československý politik, poválečný poslanec Prozatímního Národního shromáždění a Ústavodárného Národního shromáždění za Československou sociální demokracii a předseda poúnorové exilové sociální demokracie.\n\nMaturoval na gymnáziu v Náchodě, pak vystudoval práva na Karlově univerzitě. Roku 1938 promoval. Na vysoké škole se angažoval v studentských sociálně demokratických skupinách. V letech 1935-1938 byl předsedou Sdružení československých sociálně demokratických studentů a v letech 1936–1938 předsedou \"Studentské fronty za demokratická práva, proti válce a fašizující reakci\", která spojovala levicové studentské organizace. V srpnu 1939 odešel do Polska a po vypuknutí druhé světové války do Sovětského svazu. Zde v letech 1940–1942 pracoval na různých postech. Zpočátku jako skladník sovchozu ve Stalingradské oblasti, pak coby bankovní úředník v Ivanovo-Vozněsensku a Čeljabinsku. V letech 1942–1943 byl členem československé vojenské jednotky v SSSR. V letech 1943–1945 zastával post konzulárního atašé československého velvyslanectví v Moskvě. Byl členem redakční rady časopisu \"Československé listy\".\n\nPoliticky se angažoval i po návratu do Československa, kde byl od dubna do října 1945 přednostou politického odboru Úřadu předsednictva vlády. Získával též vliv v sociálně demokratické straně (od října 1945 do března 1948 zahraniční tajemník a člen vedení). V letech 1945-1946 byl poslancem Prozatímního Národního shromáždění za sociální demokraty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do roku 1948. 6. března 1948 se vzdal mandátu a místo něj do parlamentu usedl Jan Němec.\n\nZasedal v redakční radě sociálně demokratického teoreticko-politického listu Cíl. Zpočátku měl blízko ke Zdeňku Fierlingerovi, ale postupně se stával jeho oponentem a obhájcem samostatné politiky ČSSD nezávislé na komunistech. Na brněnském sjezdu ČSSD v listopadu 1947 přispěl ke zvolení Bohumila Laušmana předsedou strany.\n\nPo únorovém převratu odešel koncem března 1948 přes Rakousko do exilu do Anglie. V květnu 1948 patřil mezi zakládající členy exilové sociální demokracie v Londýně a zasedal v jejím ústředním výkonném výboru. Pro potřeby strany i sesterské Labour Party vypracoval analýzu příčin úspěchu komunistického převratu. Počátkem 50. let 20. století zastupoval exilovou Československou sociální demokracii v mezinárodních organizacích středolevých stran (Socialistická internacionála, Socialistická unie střední a východní Evropy). Redigoval časopis \"Labour Calls\" a organizoval kongresy Socialistické unie střední a východní Evropy, jejímž generálním tajemníkem byl po celé období 1948-1989. V letech 1956-1974 pracoval v monitorovací službě BBC v Readingu a spolupracoval se stanicí Svobodná Evropa. V roce 1973 byl na konferenci exilové sociální demokracie zvolen předsedou jejího ústředního výboru. Tuto funkci zastával až do června 1989, kdy na sjezdu v Heidelbergu rezignoval a stal se čestným předsedou. V rámci exilové strany patřil ke skupině, která se v 80. letech vyjadřovala kriticky k možnosti spolupráce s komunisty a v roce 1983 na sjezdu v Curychu tento proud ve straně převládl.\n\nJe autorem souboru esejí \"Kde básníkům se poroučí\", který analyzuje situaci československých literárních tvůrců a kultury v letech 1948–1956. Podílel se na sbornících \"Osmdesát let československé sociální demokracie 1878–1958\" (1958) a \"Sozialdemokratie und Systemwandel. Hundert Jahre tschechoslowakische Erfahrung\" (1978).\n\n\n"}
{"id": "751267", "url": "https://cs.wikipedia.org/wiki?curid=751267", "title": "Villiers-le-Bâcle", "text": "Villiers-le-Bâcle\n\nVilliers-le-Bâcle je francouzská obec v departementu Essonne v regionu Île-de-France.\n\nObec Villiers-le-Bâcle se nachází asi 22 km jihozápadně od Paříže. Obklopují ji obce Toussus-le-Noble na severu, Saclay na severovýchodě a na východě, Saint-Aubin na jihovýchodě, Gif-sur-Yvette na jihu, Saint-Rémy-lès-Chevreuse na jihozápadě a Châteaufort na západě a severozápadě.\n\n\n"}
{"id": "751268", "url": "https://cs.wikipedia.org/wiki?curid=751268", "title": "David Rundblad", "text": "David Rundblad\n\nDavid Rundblad (* 8. října 1990, Lycksele) je švédský hokejový obránce hrající v týmu Chicago Blackhawks v severoamerické lize NHL.\n\n\n\n"}
{"id": "751269", "url": "https://cs.wikipedia.org/wiki?curid=751269", "title": "Michael O'Hare", "text": "Michael O'Hare\n\nRobert Michael O'Hare, Jr. (6. května 1952 Chicago, Illinois − 28. září 2012) byl americký herec.\n\nNavštěvoval Harvardovu univerzitu, kde se zaměřil na anglickou literaturu, a studoval drama na Juilliard School. V televizi se poprvé objevil v roce 1976 v minisérii \"The Adams Chronicles\", během 70., 80. a 90. let hrál epizodní role v různých seriálech či televizních filmech včetně sitcomu \"Kate & Allie\" či seriálů \"The Equalizer, Tales from the Darkside, Právo v Los Angeles\" a \"Právo a pořádek\". Během této doby hrál též v divadlech, jeho asi nejúspěšnější rolí je plukovník Jessup v původní verzi broadwayské inscenace \"A Few Good Men\" v letech 1989–1991.\n\nV roce 1993 se objevil v televizním sci-fi snímku \"\", kde ztvárnil postavu komandéra Jeffreyho Sinclaira, velitele vesmírné stanice Babylon 5. Tento pilotní snímek vedl k seriálu \"Babylon 5\" s O'Harem coby Sinclairem jako jednou z hlavních postav v rámci první sezóny (1994). Poté hostoval ještě v jedné epizodě druhé řady („Příchod Stínů“) a ve dvojepizodě „War Without End“ třetí sezóny seriálu. V navazujícím televizním filmu \"\" (1998) byly využity pouze jeho archivní záběry.\n\nDne 23. září 2012 upadl po prodělaném infarktu myokardu do kómatu, ve kterém zůstal až do své smrti 28. září 2012.\n\nNa Phoenix Comiconu v květnu 2013 uvedl J. Michael Straczynski, tvůrce \"Babylonu 5\" a hercův přítel, že O'Hare trpěl duševní poruchou a následkem toho bludy a paranoiou, což bylo skutečným důvodem jeho odchodu z \"Babylonu 5\" po první sezóně a praktickým koncem jeho herecké kariéry.\n\n"}
{"id": "751272", "url": "https://cs.wikipedia.org/wiki?curid=751272", "title": "Jan Bělehrádek", "text": "Jan Bělehrádek\n\nJan Bělehrádek (18. prosince 1896 Praha – 8. května 1980 Londýn) byl český a československý lékař, rektor Univerzity Karlovy, politik, poslanec Prozatímního Národního shromáždění a Ústavodárného Národního shromáždění za Československou sociální demokracii.\n\nJeho otcem byl školský a menšinový aktivista František Bělehrádek (1867–1935), který byl od roku 1896 ředitelem kanceláře Ústřední matice školské. Jan Bělehrádek absolvoval studium medicíny na Univerzitě Karlově. V letech 1922–1923 působil jako asistent na univerzitě v Lovani. V letech 1925–1927 byl docentem na Lékařské fakultě Masarykovy univerzity v Brně, kde v letech 1927–1935 působil jako profesor lékařské biologie. Od roku 1935 byl vysokoškolským učitelem a funkcionářem na Lékařské fakultě Univerzity Karlovy v Praze. Zde v letech 1937–1938 zastával post děkana. V období let 1936–1939 byl rovněž ředitelem Purkyňova ústavu obecné biologie Univerzity Karlovy. Publikoval četné odborné i populární studie (\"Moderní názory o povaze živé hmoty\", 1930; \"Temperature and Living Matter\", 1935; \"Nauka o člověku\", 1936; \"O holismu\", 1941; \"Zrakem biologa\", 1942; Člověk v číslech, 1945) a je spoluautorem učebnice \"Obecná biologie\", 1934.\n\nAngažoval se i ve veřejném životě. Na jaře roku 1938 patřil mezi iniciátory manifestu Věrni zůstaneme. Za Protektorátu Čechy a Morava byl aktivní v petičním výboru Věrni zůstaneme. Za své odbojové aktivity byl v září–říjnu 1939 a pak znovu od ledna do května 1945 vězněn nacisty. Po osvobození se stal v letech 1945–1946 rektorem Univerzity Karlovy. V letech 1945–1946 byl poslancem Prozatímního Národního shromáždění za sociální demokraty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do roku 1948.\n\nPo únorovém převratu odešel do exilu. V letech 1949–1956 působil v organizaci UNESCO v Paříži, od roku 1956 ve výzkumné laboratoři Middlessex Medical School v Londýně. Byl aktivní v exilové ČSSD. Ke konci života se angažoval v Naardenském hnutí a britském výboru na podporu Výboru na obranu nespravedlivě stíhaných.\n\n\n"}
{"id": "751273", "url": "https://cs.wikipedia.org/wiki?curid=751273", "title": "Adéla Bělíková", "text": "Adéla Bělíková\n\nAdéla Bělíková (25. října 1910 – ???) byla česká a československá politička a poslankyně Prozatímního Národního shromáždění za Československou sociální demokracii.\n\nV letech 1945–1946 byla poslankyní Prozatímního Národního shromáždění za sociální demokraty. V parlamentu setrvala až do parlamentních voleb v roce 1946.\n\n"}
{"id": "751275", "url": "https://cs.wikipedia.org/wiki?curid=751275", "title": "Ladislav Blaha", "text": "Ladislav Blaha\n\nLadislav Blaha, též Ladislav Bláha (22. srpna 1893 Ohrozim – 21. září 1973), byl český a československý politik, poválečný poslanec Prozatímního a Ústavodárného Národního shromáždění a Národního shromáždění republiky Československé za Komunistickou stranu Československa.\n\nPocházel z rodiny továrního krejčího z Ohrozimi. Rodina vlastnila i malé zemědělské hospodářství, na kterém Ladislav od dětství pomáhal. Za první světové války nastoupil do armády. Bojoval na ruské a rumunské frontě. Po válce se v listopadu 1918 vrátil domů a patřil mezi zakládající členy místní organizace sociální demokracie v rodné Ohrozimi, v níž působil jako jednatel (jeho otec byl předsedou stranické organizace). Během následného rozkolu v sociální demokracii se ztotožnil s jejím levicovým křídlem a roku 1921 přešel do nově založené KSČ. Od počátku byl jednatelem a od roku 1924 i důvěrníkem organizace komunistické strany v Ohrozimi. Od roku 1925 až do roku 1938 zastával funkci důvěrníka KSČ pro soudní okres Plumlov.\n\nPo první světové válce pracoval jako pivovarnický dělník v Prostějově u firmy Dvořák a Binko. Od roku 1929 až do roku 1945 byl profesí domácím krejčím (dodával pro prostějovskou textilní firmu Jana Bábka) a malozemědělcem. Od roku 1926 zasedal za KSČ v obecním zastupitelstvu v Ohrozimi. Byl členem místní osvětové komise, působil v hasičském sboru jako obvodový místostarosta a okrskový vzdělavatel. Angažoval se i v divadelním spolku Tyl, se kterým nastudoval řadu divadelních her a pořádal četné dělnické zábavy. Na počátku okupace udržoval kontakty s komunisty z okolních obcí, ale po zatčení několika z nich, byly tyto styky přerušeny. Po druhé světové válce obnovoval organizaci KSČ v Ohrozimi a byl po několik let jejím předsedou. Už od počátku roku 1945 se stal členem ilegálního národního výboru v Ohrozim, od května 1945 byl členem okresního národního výboru v Prostějově.\n\nV letech 1945-1946 byl poslancem Prozatímního Národního shromáždění za KSČ. Mandát získal i v parlamentních volbách v roce 1946 a stal se poslancem Ústavodárného Národního shromáždění, kde zasedal do roku 1948. V parlamentních volbách v roce 1948 byl za olomoucký volební kraj zvolen na kandidátce KSČ do Národního shromáždění, kde setrval do roku 1954.\n\nPřed únorovým převratem organizoval komunistické akce na Prostějovsku (například na podporu milionářské dávky). Do roku 1950 byl předsedou základní organizace KSČ v Ohrozimi a v letech 1954-1959 zasedal v krajském národním výboru v Olomouci. Na VIII. sjezdu KSČ a IX. sjezdu KSČ v roce 1949 byl zvolen náhradníkem Ústředního výboru KSČ a až do roku 1955 byl členem předsednictva Krajského výboru Komunistické strany Československa na Olomoucku. Po ukončení poslaneckého mandátu v roce 1954 se trvale přestěhoval do rodné Ohrozimi, kde pracoval v místním Jednotném zemědělském družstvu. Nejprve jako pracovník rostlinné výroby, pak po pár měsících jako předseda družstva. Na tomto postu setrval do roku 1959. V letech 1955 a 1958 mu bylo uděleno Vyznamenání Za zásluhy o výstavbu.\n\n"}
{"id": "751276", "url": "https://cs.wikipedia.org/wiki?curid=751276", "title": "Poloostrov Trinity", "text": "Poloostrov Trinity\n\nPoloostrov Trinity (anglicky Trinity Peninsula) se nachází na nejsevernější části největšího poloostrova v Antarktidě, Antarktického poloostrova, který vybíhá z kontinentu severozápadním směrem k nejjižnějšímu výběžku jihoamerické pevniny.\n\nPojmenování získal od velitele britské expedice Edwarda Bransfielda, který v lednu roku 1820 velmi hrubě zanesl do map obrysy jeho severního pobřeží a nazval jej Trinity Land. Název byl později aplikován na celý poloostrov. V únoru roku 1963 přistála na pobřeží francouzská expedice a nazvala tuto oblast po svém, terre Louis Philippe, toto pojmenování se neujalo.\n\nPoloostrov Trinity, dlouhý jen 130 km, vlastně Antarktický poloostrov ukončuje. Jeho nejzazší bod leží na 63°30′ jižní zeměpisné šířky a 57°30′ západní zeměpisné délky. Od jižně položené Grahamovy země jej dělí pomyslná spojnice od mysu Kjellman na západním pobřeží po mys Longing na východním. \n\nPevnina poloostrova odděluje Weddellovo moře od Bransfieldovy úžiny. Ta omývá poloostrov ze severozápadu a separuje od něj souostroví Jižní Shetlandy. Na východní straně ve Weddellově moři je od poloostrova oddělen průlivem prince Gustava ostrov Jamese Rosse, na kterém zřídila Masarykova univerzita z Brna českou vědeckou základnu s letním provozem, Mendelovu polární stanici. Na poloostrově je několik dalších výzkumných stanic, např. argentinská, bulharská, chilská a uruguayská. \n\nMohutný horský hřbet And na jižním cípu americké pevniny klesá pod hladinu moře a dále vede podmořským hřbetem, tzv. Skotským obloukem, směrem k Antarktidě. Poloostrov Trinity je právě tím místem, kde se z oceánu vynořuje a přes Antarktický poloostrov (kde dosahuje výše přes 4000 m n. m.) směřuje dále do nitra kontinentu. Pobřeží poloostrova je velmi členité a částečně je odledněno. \n\nNa poloostrově je sice klima antarktické, ale jeho mrazivost je mírněna přítomnosti Jižního oceánu. V létě zde dosahuje výjimečně teplota i +15 °C a v zimě neklesá pod -40 °C. Projevuje se zde globální oteplování, např. průliv Prince Gustava se pro plavbu otevřel až v létě roku 1990, kdy poprvé zcela rozmrzl. Počasí na poloostrově je velmi bouřlivé, vanou silné větry, okolní moře je divoké. Bývá tam často zachmuřeno a drobně prší. Dostupný je pouze přes krátké antarktické léto, přes zimní období je poloostrov odříznut od světa, Jižní oceán je svázán i několika metrovou vrstvou ledu a povětrnostní podmínky přistání letadla nedovolí.\n\nPoloostrov Trinity náleží do sektoru, na který si územní nárok činí Velká Británie. V roce 1940 vznesla na něj svůj požadavek Argentina a roku 1942 dokonce i Chile, obě země ho vyhlásily za součást svého státu. Tento doutnající spor byl prozatímně vyřešen v roce 1961, kdy začala platit tzv. washingtonská Smlouva o Antarktidě (v ČR zákon č. 276/2003), ve které se mj. smluvní strany šalamounsky zavázaly zakonzervovat po dobu platností smlouvy rozdělení Antarktidy podle stavu z roku 1959, ale současně tato vlastnická práva neuplatňovat. Následným Madridským protokolem, platným pro celé území Antarktidy, bylo povoleno využití prostoru jen pro vědecké účely při dodržení příkazu neohrozit ekologii.\n\n\n"}
{"id": "751277", "url": "https://cs.wikipedia.org/wiki?curid=751277", "title": "Adam Larsson", "text": "Adam Larsson\n\nNils Erik Adam Larsson (* 12. listopadu 1992, Skellefteå) je švédský hokejový obránce hrající v týmu Edmonton Oilers v severoamerické lize NHL.\n\n\n\n"}
{"id": "751282", "url": "https://cs.wikipedia.org/wiki?curid=751282", "title": "Fedcupový tým Kanady", "text": "Fedcupový tým Kanady\n\nFedcupový tým Kanady reprezentuje Kanadu ve Fed Cupu od vzniku soutěže v roce 1963 pod vedením národního tenisového svazu Tennis Canada. Vyjma roku 1965 nastoupil do všech ročníků.\n\nNejlepším výsledkem Kanady se stalo semifinále v roce 1988, kdy tým podlehl Československu. Čtvrtfinále si zahrála v letech 1964, 1967, 1987 a 2015. Ve druhé Světové skupině se objevila v ročnících 1995, 1996, 2007, 2011, 2014, 2016, 2018 a 2019. \nTýmovým statitiskám vévodí Aleksandra Wozniaková, která vyhrála nejvyšší počet 40 utkání a celkově se zúčastnila 36 mezistátních zápasů. Nehrající kapitánkou se v srpnu 2018 stala bývalá tenistka egyptského původu Heidi El Tabakhová, když nahradila Sylvaina Bruneau.\n\nHráčským týmovým statistikám vévodí bývalá dvacátá první hráčka žebříčku Aleksandra Wozniaková, která vyhrála celkově 40 utkání, včetně 32 dvouher, a nastoupila do 36 mezistátních utkání, s prvním odehraným střetnutím v roce 2004 proti Kubě. Nejvyššího počtu 17 vítězných čtyřher dosáhla Sonya Jeyaseelanová. Jill Hetheringtonová odehrála nejvíce let, když od sezóny 1983 zasáhla do čtrnácti ročníků soutěže.\n\nJako nejmladší členka týmu do Fed Cupu ve 14 letech a 140 dnech zasáhla Sharon Fichmanová, když nastoupila do srpnové 1. skupiny Americké zóny 2005 proti Paraguayi. Výhrou nad Madelaine Madelaireovou tak představuje nejmladší vítězku zápasu. Naopak jako nejstarší do utkání zasáhla Louise Brownová ve 41 letech a 289 dnech během čtyřhry čtvrtfinále Světové skupiny 1964 proti Austrálii.\n\nNejdelší kanadský zápas trval 3.49 hodin; Aleksandra Wozniaková v něm během uruguayské baráže 1. skupiny Americké zóny 2005 podlehla Portoričance Vilamrii Castellviové 5–7, 6–4 a 9–11.\n\nObrat ze stavu 0:2 či 1:2 na zápasy se Kanaďankám nikdy nepodařil.\n\nNejdelší vítězná série Kanady činí 7 mezistátních výher, od základního bloku 1. skupiny Americké zóny 2013 až do čtvrtfinále Světové skupiny 2014.\n\nKanada nastoupila do premiérového ročníku 1963. Reprezentantky Ann Barclayová a Louise Brownová utržily porážku v úvodním kole Světové skupiny 0–3 od Velké Británie. Čtvrtfinále si Kanaďanky Benita Sennová, Vicky Bernerová a Louise Brownová poprvé zahrály v roce 1964, když ve druhém kole soutěže zdolaly Švédsko 2–1, ovšem poté nestačily na Austrálii 0–3 na utkání. Podruhé se mezi osm týmu probojovaly ve složení Susan Buttová, Vicky Bernerová a Faye Urbanová roku 1967 po výhře 2–1 nad Švýcarskem. Následně však nenašly recept na Německo, které je vyřadilo 3–0.\n\nPo dvaceti letech se týmu podařilo opět proniknout do čtvrtfinále, když v Poháru federace 1987 reprezentovaly Helen Kelesiová, Carling Bassettová-Segusová a Jill Hetheringtonová. Na turnaji přehrály Nizozemsko 3–0 a Sovětský svaz poměrem 2–1. Konec v turnaji přišel v zápase s Československem, na něhož nestačily 1–2. První semifinálovou účast si družstvo odvezlo z melbournského Flinders Parku, který hostil turnaj v sezóně 1988. V nominaci se objevily Rene Simpsonová, Helen Kelesiová a Jill Hetheringtonová. Kanada postupně zdolala Jižní Koreu 2–1, Finsko 3–0 a ve čtvrtfinále Švédsko 3–0. Mezi poslední čtveřicí podlehly kanadské tenistky druhý rok v řadě Československu, tentokrát po výsledku 0–3.\n\nPrvní ročník s novým názvem soutěže Fed Cup, a novým formátem světových skupin, proběhl v roce 1995. Po vítězství ve druhé Světové skupině nad Itálií 3–2 prohrály kanadské hráčky Jana Nejedly, Patricia Hy-Boulaisová, Jill Hetheringtonová a Rene Simpsonová baráž Světové skupiny proti Japonsku hladce 0–5.\n\nDalší výraznější výsledek přišel roku 2006, kdy družstvo vyhrálo první skupinu Americké zóny. Členky Aleksandra Wozniaková, Stéphanie Duboisová a Marie-Ève Pelletierová pak v baráži o účast ve druhé Světové skupině vyřadily Argentinu těsně 3–2. Poprvé od roku 1996 se tak objevily ve druhé Světové pro sezónu 2007. Klíčový zápas s Izraelem však nezvládly a po domácí porážce 2–3 podstoupily baráž s Argentinou. Prohra 1–4 na zápasy znamenala pád do Americké zóny.\n\nV roce 2010 Kanada za účasti Aleksandry Wozniakové, Marie-Ève Pelletierové, Valérie Tétreaultové a Sharon Fichmanové oplatila Argentině porážku z baráže druhé Světové skupiny 2007. V montréalské baráži Jihoameričanky zdolala hladce 5–0 a po čtyřech letech se vrátila do druhé nejvyšší úrovně soutěže.\n\nFed Cup 2011 znamenal duel ve druhé Světové skupině proti Srbsku. V sobotu Rebecca Marinová porazila Aleksandru Krunićovou, ovšem druhá reprezentantka země javorového listu Aleksandra Wozniaková nestačila na Bojanu Jovanovskou. V neděli poslala Jovanovská Srbky do vedení výhrou nad Marinovou a Wozniaková poslala střetnutí do závěrečné čtyřhry po vítězství nad Anou Jovanovićovou. Domácí pár Fichmanová a Pelletierová ale nenašel recept na srbské duo Jovanovská a Krunićová, což znamenalo konečný výsledek 2–3. V navazující baráži pak Kanaďanky nezvládly měření sil se Slovinskem opět poměrem utkání 2–3.\n\nPo výhře v postupové baráži 1. skupiny Americké zóny 2013 nad Brazílií si Kanada v Kyjevě zahrála o účast ve druhé Světové skupině proti Ukrajině. Těsné vítězství 3–2 zajistila sestava Eugenie Bouchardová, Gabriela Dabrowská, Sharon Fichmanová a Stéphanie Duboisová.\n\nPrvní mezistátní výhru ve druhé Světové skupině od roku 1995 dosáhla Kanada v roce 2014, když v Montréalu přivítala Srbsko. V sobotních singlech poslala Wozniaková domácí do vedení výhrou nad Vesnou Doloncovou. Bouchardová navýšila náskok na 2–0 po zdolání Jovany Jakšićové. V neděli zajistila Bouchardová rozhodující třetí bod vítězstvím s Doloncovou a v následném deblu Srbky již jen zkorigovaly skóre na 1–3. Dabrowská s Fichmanovou ve čtyřhře podlehly Jakšićové se Stojanovićovou. Poprvé v historii pak Kanaďanky zvládly dubnovou baráž Světové skupiny. Jednalo se o jejich první duel v této úrovni od roku 2004. V Québecu přehrály Slovensko poměrem utkání 3–1. Úvodní den Wozniaková zdolala padesátou druhou hráčku žebříčku Janu Čepelovou a Bouchardová si poradila s Kristínou Kučovou. Jako v předchozím únorovém střetnutí pak opět Bouchardová potvrdila vítězství třetí dvouhrou, v níž porazila Čepelovou. Od zavedení nového formátu svěřtových skupin v roce 1995 tak Kanada poprvé postoupila do Světové skupiny. Slovenský pár Janette Husárová a Anna Karolína Schmiedlová vyhrál závěrečnou čtyřhru nad Dabrowskou s Fichmanovou.\n\nDebut v osmičlenné Světové skupině kanadský výběr zaznamenal v roce 2015 na domácí půdě proti obhájci titulu a nejvýše nasazené České republice. V týmu absentovaly dvě nejvýše postavené Kanaďanka Bouchardová s Wozniakovou. Ze sobotních dvouher odešly poraženy Françoise Abandová s Karolínou Plíškovou i Dabrowská s Terezou Smitkovou. V neděli pak Plíšková rozhodla o postupu výhrou nad Dabrowskou. Češky nakonec triumfovaly 4–0 po vítězství v závěrečné čtyřhře.\n\nMontréalská baráž Světové skupiny 2015 znamenala těsnou porážku od Rumunska 2–3 na zápasy a sestup do Americké zóny. Françoise Abandová ve dvouhře překvapivě zdolala třicátou druhou ženu klasifikace Irinu-Camelii Beguovou a připsala si první fedcupové vítězství. Bouchardová poté nestačila na Alexandru Dulgheruovou. V neděli však obě Kanaďanky prohrály svá utkání s Mituovou a Dulgheruovou. Deblová výhra Dabrowské s Fichmanovou jen zkorigovala výsledek.\n\nÚnorová druhá Světová skupina 2016 proti Bělorusku znamenala těsnou prohru 2–3. V dubnové navazující baráži v Bratislavě utržila Kanada čtvrtou mezistátní porážku v řadě, když na Slovensko nestačila opět poměrem 2–3. Poprvé od roku 2013 tak spadla do 1. skupiny Americké zóny. \n\nSestava pro Americkou zónu 2017 čítala Biancu Andreescuovou, Charlotte Robillard-Milletteovou, Katherine Sebovovou a Carol Zhaovou. V základním bloku 1. skupiny tým porazil Venezuelu, Bolívii a Paraguay. V klíčové baráži o postup pak přehrál Chile. Rovněž z dubnové baráže druhé Světové skupiny 2017 proti Kazachstánu vyšly zástupkyně země javorového listu vítězně. Abandová přispěla dvěma body po výhrách nad světovou jedenapadesátkou Jaroslavou Švedovovou i jednatřicítkou Julií Putincevovou. Šestnáctiletá juniorka Bianca Andreescuová sice ztratila úvodní duel s Putincevovou, ovšem v neděli překvapivě zdolala zkušenou Švedovovou. Závěrečná čtyřhra za rozhodnutého stavu vyzněla pro soupeřky Kamilu Kerimbajevovou s Galinou Voskobojevovou, jež porazily Dabrowskou se Sebovovou.\n\nNa utkání klužské druhé Světové skupiny 2018 proti Rumunkám byly nominovány Bianca Andreescuová, Gabriela Dabrowská, Katherine Sebovová a Carol Zhaová. Sobotní singly nezvládly Zhaová ani Andreescuová, když nenašly recept na Soranu Cîrsteaovou, respektive Irinu-Camelii Beguovou. V neděli prohrála Sebovová s Beguovou a ve čtyřhře si bod útěchy připsaly Dabrowská se Zhaovou, jež přehrály dvojici Ana Bogdanová a Ioana Raluca Olaruová. Celková porážka 1-3 znamenala posun do baráže o udržení v této úrovni soutěže. V Montréalu přivítal tým Ukrajinu ve druhé baráži 2018. Přes porážku Andreescuová v otevírací dvouhře se světovou čtyřicítkou Lesjou Curenkovou získaly Kanaďanky potřebné tří body. Bouchardová přispěla dvěma body v duelech s Katerynou Bondarenkovou i Curenkovou. Dabrowská prohrála čtvrtý singl. O vítězném družstvu musela rozhodnout rozhodující čtyřhra. V ní triumfovaly Andreescuová s Dabrowskou nad Bondarenkovou s Olgou Savčukovou.\n\nVe druhé Světové skupině 2019 na antuce v 's-Hertogenboschi proti Nizozemsku dominovaly Kanaďanky. Bianca Andreescuová získala dva body po vítězstvích nad Richèl Hogenkampovou i Arantxou Rusovou. Třetí bod přidala Abandová proti Rusové. Výsledek 4–0 zkompelovaly deblistky Dabrowská s Rebeccou Marinovou. V roli nehrající kapitánky prožila debut Heidi El Tabakhová. Poprvé od roku 2015 tak Kanadu čekala Světová baráž. Na antuce v Prostějově se vyzyvatelem stal lídr světového žebříčku Česká repubublika, s níž měl kanadský výběr negativní bilanci 0–6. Nominaci odřekly světová třiadvacítka Bianca Andreescuová a osmdesátá první hráčka žebříčku Eugenie Bouchardová. Rebecca Marinová i 16letá debutantka Leylah Annie Fernandezová dvouhry prohrály. Rovněž tak deblistky Dabrowská s Fichmanovou čtyhru nezvládly. Kanaďanky odjely s porážkou 0:4 na zápasy. \n\n\"Zahrnuty jsou pouze zápasy světové skupiny, druhé světové skupiny a jejich baráží od zavedení formátu světových skupin ve Fed Cupu 1995.\"\n\n\n"}
{"id": "751283", "url": "https://cs.wikipedia.org/wiki?curid=751283", "title": "Kniha roku Lidových novin 2011", "text": "Kniha roku Lidových novin 2011\n\nKniha roku Lidových novin 2011 je 21. ročník od obnovení ankety \"Lidových novin\" o nejzajímavější knihu roku 2011 (do ankety jsou také započítány hlasy pro knihy vydané koncem roku 2010). V anketě hlasovalo 201 z celkových zhruba 400 oslovených osobností a s 11 hlasy zvítězil román \"Pražský hřbitov\" Umberta Eka. Hlasování se uzavřelo 30. listopadu 2011 a výsledky ankety vyšly ve zvláštní příloze \"Lidových novin\" 17. prosince 2011.\n"}
{"id": "751287", "url": "https://cs.wikipedia.org/wiki?curid=751287", "title": "Claudia Christianová", "text": "Claudia Christianová\n\nClaudia Ann Christianová (* 10. srpna 1965 Glendale, Kalifornie) je americká herečka.\n\nV televizi se poprvé objevila v epizodní roli v seriálu \"Dallas\" (1984), v průběhu 80. let hostovala v různých seriálech jako \"T.J. Hooker\", \"Mike Hammer\", \"Outlaws\", \"We Got It Made\", \"Quantum Leap\" či \"Jake a Tlusťoch\", hrála též ve filmech \"Tajemné zlo\" (1987) a \"Maniac Cop 2\" (1990). Pravidelnou roli dostala v roce 1985 v mýdlové opeře \"Berrenger's\", která ale byla po 12 dílech zrušena. V 90. letech hrála např. v seriálech \"Matlock\", \"To je vražda, napsala\", \"Právo v Los Angeles\", \"Columbo\" a \"Highlander\", z filmů se objevila např. ve snímku \"Senzační únos\" (1994). V letech 1994–1997 (po čtyři sezóny) hrála ve sci-fi seriálu \"Babylon 5\" Susan Ivanovovou, prvního důstojníka stejnojmenné vesmírné stanice. Ivanovovou ztvárnila též v závěrečném díle celého seriálu na konci páté řady („Sleeping in Light“) a ve dvou navazujících televizních filmech: \"\" a \"\" (oba 1998). Po roce 2000 se objevila např. v seriálech \"Lovci pokladů\", \"Policie New York\" a \"Everwood\", pravidelné role dostala v seriálech \"Starhyke\" a \"Broken News\", v celovečerních snímcích hrála např. v animovaném filmu \"\" (2001) nebo akčním snímku \"Na pokraji smrti\" (2002).\n\n"}
{"id": "751294", "url": "https://cs.wikipedia.org/wiki?curid=751294", "title": "Vrapický dub", "text": "Vrapický dub\n\nVrapický dub je památný strom ve Vrapicích, východní okrajové části středočeského statutárního města Kladna. Přibližně 250letý dub letní (\"Quercus robur\") roste na mírném k ssv. ukloněném svahu v nadmořské výšce 298 m na samém okraji Vrapického lesa, jen několik desítek kroků od severozápadního rohu nového hřbitova. Obklopen ze všech stran dalšími vzrostlými stromy, které ho skrývají před pohledem z odstupu, působí dub, zvláště v letním období, poměrně nenápadně. Kmen stromu má měřený obvod 375 cm a jeho koruna dosahuje výšky 20 m. Dub je chráněn od roku 1978.\n\n"}
{"id": "751295", "url": "https://cs.wikipedia.org/wiki?curid=751295", "title": "George Mackay Brown", "text": "George Mackay Brown\n\nGeorge Mackay Brown (17. října 1921, Stromness, Orkneje – 13. dubna 1996) byl skotský básník, prozaik a dramatik původem z Orknejí, s nimiž je jeho tvorba úzce spjata. \n\nGeorge Mackay Brown se narodil 17. října 1921 v městečku Stromness, které se nachází na největším ostrově Orknejí zvaném Mainland. Jeho otec John Brown pracoval jako místní pošťák. Matka Mairi Mackay byla původem ze Sutherlandu a jejím mateřským jazykem byla nikoliv angličtina, ale skotská gaelština. Ve dvanácti letech Mackay Brown onemocněl spalničkami a těžký průběh nemoci mu oslabil plíce. Následkem dětské nemoci pak do konce života trpěl dýchacími problémy. R. 1941 byla Mackay Brownovi diagnostikována plicní tuberkulóza a strávil šest měsíců v nemocnici v Kirkwallu, hlavním centru Orknejí. V této době také začíná psát poezii.\n\nR. 1950 se Mackay Brown seznámil s básníkem a překladatelem Edwinem Muirem, který rozpoznal jeho literární talent a podporoval jej v umělecké tvorbě. V padesátých letech začal Mackay Brown studovat anglickou literaturu na univerzitě v Edinburghu a v rámci svého postgraduálního studia se zabýval tvorbou anglického básníka Gerarda Manleyho Hopkinse. V Edinburghu se také seznámil s dalšími významnými autory, například s Normanem MacCaigem, Sydneym Goodsirem Smithem, Hughem MacDiarmidem a dalšími.\n\n"}
{"id": "751296", "url": "https://cs.wikipedia.org/wiki?curid=751296", "title": "Čen-ťiang", "text": "Čen-ťiang\n\nČen-ťiang ( , pchin-jinem \"Zhènjiāng\") městská prefektura v Čínské lidové republice, kde patří do provincie Ťiang-su.\n\nCelá prefektura má 3 799 čtverečních kilometrů a v roce 2010 v ní žilo přes tři miliony obyvatel. Z více než 99 % se jednalo o Chany, mezi zastoupenými menšinami jsou Chuejové, Ujgurové a Tataři.\n\nČen-ťiang leží na jižním břehu Jang-c’-ťiang v jižní části provincie Ťiang-su. Hraničí na západě s Nankingem, na východě s Čchang-čou a na severu (přes Jang-c') s Jang-čou.\n\nJe zde nádraží železniční trati Peking – Šanghaj a vysokorychlostní tratě Šanghaj – Nanking.\n\n"}
{"id": "751305", "url": "https://cs.wikipedia.org/wiki?curid=751305", "title": "Seznam představitelů Severní Koreje", "text": "Seznam představitelů Severní Koreje\n\nSeznam představitelů Severní Koreje :\n\nNejvyšší představitelé podle zákona.\nPo jeho smrti mu byl udělen titul \"věčný prezident\" a nikomu jinému být udělen nemůže.\n\n"}
{"id": "751310", "url": "https://cs.wikipedia.org/wiki?curid=751310", "title": "GT", "text": "GT\n\nSpojení písmen G a T může mít různé významy:\n\n"}
{"id": "751313", "url": "https://cs.wikipedia.org/wiki?curid=751313", "title": "GV", "text": "GV\n\nSpojení písmen G a V může mít různé významy:\n"}
{"id": "751319", "url": "https://cs.wikipedia.org/wiki?curid=751319", "title": "Intel 80486DX2", "text": "Intel 80486DX2\n\nIntel 80486DX2 (později přejmenován na i486DX2) je mikroprocesor společnosti Intel, který se používal v počítačích v letech 1994 až 1997. Procesor i486DX2 byl téměř identický s i486DX, ale vnitřní kmitočet měl dvojnásobek taktovací frekvence.\n\nPro mnoho hráčů videoher se v devadesátých letech 20. století, na konci herní éry MS-DOS, stal i486DX2 velmi populárním. Často spojený byl s 8 až 16 MB RAM a video kartou VLB. Kapacita CPU byla v té době více než dostatečná a tak umožňovala bezproblémově hrát herní tituly i o několik let později a procesor se stal tzv. „sweet spot“ ve výkonu CPU a dlouhověkosti.\n\n\n"}
{"id": "751324", "url": "https://cs.wikipedia.org/wiki?curid=751324", "title": "DU", "text": "DU\n\nSpojení písmen D a U může mít různé významy:\n\n"}
{"id": "751328", "url": "https://cs.wikipedia.org/wiki?curid=751328", "title": "Hrádeček (Vlčice)", "text": "Hrádeček (Vlčice)\n\nHrádeček (do roku 1950 \"Silberštejn\", německy \"Silberstein\") je malá ves s několika domy, ležící v lesích pod zříceninou hradu Břecštejn (Břečtejn nebo také Silberštejn), cca 6 kilometrů severozápadně od Trutnova, základní sídelní jednotka a také katastrální území obce Vlčice o výměře 215,5031 ha. Vsí prochází silnice z Vlčic do Mladých Buků, ke golfovému hřišti a turistická značená cesta. Při dolní serpentině silnice roste památný strom Třešeň na Hrádečku (). Celé okolí Hrádečku bylo prohlášeno přírodním parkem Hrádeček.\n\nVáclav Havel koupil statek pana Kulhánka čp. 221 poté, co mu Andrej Krob sdělil, že tento objekt sousedící s jeho chalupou je volný. V roce 1967 tak statek získal za čtrnáct tisíc korun. V době normalizace sloužila jako místo, kam se dramatik uchýlil do vnitřního exilu z Prahy. Na Hrádečku byl literárně činný a konaly se v něm kulturní události, např. v roce 1977 zde byl uspořádán Třetí festival druhé kultury, tedy českého undergroundu.\n\nO tomto místě napsal Havel divadelní hru \"Prase aneb Václav Havel's Hunt for a Pig\", popisující těžkosti, které zažívá člověk z města na vesnici. Hlavní postavou je František Vondráček, jenž žil v Horních Vlčicích (cca 2 km) a zemřel v zimě roku 2009.\n\nVáclav Havel zde také 18. prosince 2011 zemřel.\n\n"}
{"id": "751336", "url": "https://cs.wikipedia.org/wiki?curid=751336", "title": "Megan Schwambová", "text": "Megan Schwambová\n\nMegan E. Schwambová (* 1984 Huntsville) je americká astronomka, zabývající se studiem vzdálených oblastí sluneční soustavy. Specializuje se na výzkum sednoidů a podílela se na objevu několika transneptunických těles.\n\nStudium na ukončila roku 2006. Následně se věnovala studiu planetologie na Kalifornském technologickém institutu v Pasadeně. Studium ukončila diplomovou prací zabývající se hledáním ledových objektů podobných transneptunickému tělesu Sedna a svědectvím, jež tato tělesa poskytují o počátcích sluneční soustavy.\n\nRoku 2010 získala od americké National Science Foundation pro svůj výzkumný program postdoktorální stipendium na Yaleově univerzitě, kde se účastnila prohlídky jižní oblohy, jejímž cílem je hledat velká a jasná tělesa Kuiperova pásu, studovat jejich fyzikální charakteristiky a na základě toho zkoumat historii vývoje raných fází sluneční soustavy.\n\nMegan Schwambová je také členkou týmu \"\", který se snaží využít pomoci dobrovolníků z řad veřejnosti při hledání extrasolárních planet; dobrovolníci v rámci tohoto projektu pomáhají prozkoumat obrovská množství dat produkovaných sondou Kepler.\n\nV roce 2017 obdržela Medaili Carla Sagana.\n"}
{"id": "751337", "url": "https://cs.wikipedia.org/wiki?curid=751337", "title": "Svět vodní divočiny", "text": "Svět vodní divočiny\n\nSvět vodní divočiny (anglicky Wild Water World) je německý dokumentární cyklus z roku 2007. Každý díl je dlouhý asi 30 minut a zabývá se vždy jinou vodní divočinou. Českou premiéru měl na ČT2.\n\n\n"}
{"id": "751338", "url": "https://cs.wikipedia.org/wiki?curid=751338", "title": "Obří ryby - Sen každého rybáře", "text": "Obří ryby - Sen každého rybáře\n\nObří ryby – Sen každého rybáře (\"Hooked: Monster Fish\") je americký dokument z roku 2006. Zabývá se rybáři, kteří vyprávějí o svém lovu na velké ryby (plachetníci, mečouni, jeseteři, sumci...) a ukazuje záběry z tohoto lovu. Českou premiéru měl dokument na ČT2.\n\n"}
{"id": "751340", "url": "https://cs.wikipedia.org/wiki?curid=751340", "title": "Self-efficacy", "text": "Self-efficacy\n\nSelf-efficacy (do češtiny se jen výjimečně překládá například jako vnímání vlastní účinnosti, vnímaná osobní účinnost,) je psychologický koncept kanadsko-amerického psychologa Alberta Bandury. \n\nKoncept je zkoumán zejména v rámci sociální psychologie a psychologie osobnosti vedle dalších „self“ konceptů jako self-esteem, self-evaluation a dalších. Self-efficacy je definované jako sebedůvěra ve vlastní schopnosti, sebeúčinnost, sebeuplatnění, přesvědčení o vlastní způsobilosti plánovat a jednat způsobem nezbytným k dosažení nějakého cíle, zvládnutí nějaké situace či úkolu v nejširším slova smyslu.\n\nVnímání vlastní účinnosti se vztahuje k přesvědčení individua o kontrole nad událostmi, o možnosti ovlivňovat svůj život. Pocit, že jsem schopen řídit chod dění, je spojován s představou lepšího zvládání životních těžkostí. Vysoké očekávání vlastní účinnosti působí na tvorbu optimistických postojů, přispívá k interpretaci těžkých úkolů jako výzev a souvisí s kvalitou života. Lze říci, že tam, kde se lidé domnívají, že jsou s to kontrolovat chod dění, lépe zvládají vlastní emocionální stav a také se staví čelem nepříznivým životním událostem. \n\nOproti tomu nízká vnímaná vlastní účinnost je považována za osobnostní rys, který zakládá psychickou zranitelnost – tendenci k depresím a k podléhání stresu. Tito lidé trpí sebeobviňováním za vlastní špatnost, ztrácejí víru v sebe, snadno všechno vzdávají. Žijí s pocitem beznaděje, stávají se oběťmi, zaměřují se na pochybnosti a přicházejí postupně také o sociální podporu. Často se tyto příznaky v bludných kruzích ještě zesilují. Čím méně člověk věří, že svou činností může dosáhnout nějakého výsledku, tím menší má podnět, aby něco udělal. \n\nLidé s vyšším odhadem vlastní účinnosti též aspirují na vyšší cíle, jsou vytrvalejší ve svém snažení a celkově odolnější vůči neúspěchům. Sečteno a podtrženo je vnímaná osobní účinnost v našem kulturním okruhu důležitou podmínkou spokojeného prožití života. \n\nVe vývoji dítěte se nemění pouze jeho vnímání vlastní účinnosti. Mění se i vnímání jeho schopností rodiči a později širším sociálním okolím. Rodiče podporující aktivitu dítěte zvyšují jeho kompetence a naopak získané dovednosti dítěte zpětně způsobí, že je rodiči vnímáno jako schopnější. Dítě se širší zkušeností přitom chápe lépe sebe a své běžné prostředí. Tato znalost mu umožňuje realističtěji posoudit svou účinnost v dílčích oblastech činnosti.\n\nVýraz je obtížně přeložitelný do češtiny, proto se většinou nepřekládá a používá se jeho anglická forma self-efficacy (Říčan, 2007). Janoušek (1995, 2006) používá termín sebeuplatnění, který je podle něj jazykově vyhovující, ale má širší konotace. Dále navrhuje překlad „percipovaná autoefektivnost“ jako termín původem cizí, avšak v češtině zdomácnělý. Další termíny, které můžeme v literatuře najít, jsou očekávání sebe-účinnosti, vnímaná sebe-výkonnost (Nakonečný, 1996) nebo vnímaná sebeúčinnost (Poledňová, 2006), Křivohlavý (Křivohlavý, Schwarzer, Jeruzalem, 1993), osobní zdatnost (Smékal), překládá tento pojem jako obecnou vlastní efektivitu. Jako vědomí vlastní účinnosti překládají Balaštíková, Blatný & Kohoutek (2004). Urbánek a Čermák (1996)\n\n\n"}
{"id": "751366", "url": "https://cs.wikipedia.org/wiki?curid=751366", "title": "Slug", "text": "Slug\n\nSlug je část URL identifikující webový zdroj pomocí člověku srozumitelného a zpravidla též URL specifikaci dodržujícího textového řetězce.\n\nPodíváme-li se na tuto URL…\n\n… za slug považujeme „navody“ a „jak-pouzivat-slug“. Jak je vidět, zpravidla se jedná o název stránky ochuzený o diakritiku a obsahující místo mezer spojovníky.\n\nZa výhodu můžeme považovat již zmíněnou lepší srozumitelnost pro člověka – při pouhém pohledu na výše uvedenou adresu lze předpokládat, co se na ní nachází. Což například u adresy codice_1 dost dobře nejde. Výhoda použití slugu a nepoužití částí nenesoucí pro uživatele význam (v tomto případě codice_2 a codice_3) může být i při opisování či diktování adresy. Méně zkušený uživatel může mít například problém se zapsáním ampersandu.\n\nDalší (byť velmi sporná) výhoda je z hlediska vyhledávačů, kdy se vložením adresy do různých diskusních fór, která převádí automaticky URL adresy na HTML odkazy, může klíčové slovo z adresy dostat do textu odkazu.\n\nNevýhodou je pracnější realizace – z názvu stránky je zapotřebí slug teprve vytvořit (lze to i automaticky). Drobnou výhodu ryze číselných adres lze spatřit v tom, že si čísla významných stránek na určitém webu může návštěvník zapamatovat snadněji než název stránky převedený na slug.\n\n"}
{"id": "751368", "url": "https://cs.wikipedia.org/wiki?curid=751368", "title": "Telekomunikační síť", "text": "Telekomunikační síť\n\nTelekomunikační síť je síť terminálů, kanálů a uzlů, které jsou společně propojeny a umožňují telekomunikaci mezi uživateli terminálů. Síť může využívat technologie přepojování okruhů nebo přepojování paketů. Každý terminál v síti musí mít jedinečnou síťovou adresu, aby zpráva nebo spojení odkazovalo na správného a nezaměnitelného příjemce. Celý rozsah adres v síti se nazývá adresní prostor.\n\nPříklady telekomunikačních sítí:\n"}
{"id": "751374", "url": "https://cs.wikipedia.org/wiki?curid=751374", "title": "Bitva u Chrastavy", "text": "Bitva u Chrastavy\n\nBitva u Chrastavy, známá též jako bitva u Machendorfu (u Machnína), se odehrála 11. listopadu 1428 poblíž vesnice Machnín stojící mezi Chrastavou a Libercem. Polní vojsko sirotčího svazu v čele s hejtmanem Janem Královcem se zde při zpáteční cestě z rejsy ze Žitavska utkalo s vojenskými oddíly lužických měst. Výsledek bitvy nelze přesně stanovit, neboť v její první fázi se podařilo lužickým vojákům dosáhnout taktického vítězství tím, že husitům ukořistili velkou část spížních vozů, zanedlouho však byli obráceni na útěk a bojiště opanovali sirotci. Nicméně ztráta vozů s proviantem byla pro Jana Královce klíčová, jelikož zásoby byly určeny pro jednotky obléhající hrad Lichtenburk. V několika dnech proto shromáždil nové posily a mnohem úspěšněji vpadl na území Kladska a Slezska.\n\nKoncem měsíce července 1428 zahájilo polní vojsko sirotků obléhání hradu Lichtenburka, z nějž purkrabí Jan Městecký jménem Liška, ve spolupráci s loupeživým rytířem Oldřichem Močihubem z Královic, ovládal podhůří Železných Hor a horní Posázaví. Dobře situovaná posádka kladla houževnatý odpor, v jehož důsledku začali husité pociťovat nedostatek spíže. Proto 1. listopadu pět sirotčích houfů pod velením hejtmana Jana Královce vyrazilo na kořistní výpad směrem do Horní Lužice. V průběhu rejsy tyto oddíly vyplenily okolí Žitavy a Löbau a do Čech se vracely směrem k Hrádku nad Nisou. Vozy naplněné kořistí však výpravu značně zpomalovaly, čehož využili velitelé žitavské a zhořelecké hotovosti, hornolužický fojt a hejtman krále Zikmunda Lucemburského v knížectví Svídnicko–javorském Albrecht z Koldic a dolnolužický fojt Hanuš z Polenska, kteří napadli zadní voj kolony u Machendorfu.\n\nZ běžně dostupných českých písemných pramenů o bitvě z 11. listopadu 1428 velmi lakonicky hovoří pouze \"Staré letopisy české\", soubor drobných kronik, psaných od sklonku bojovného husitství jako pokračování různých starších kronikářských prací, které jako první do jediného díla soustředil historik František Palacký.\n\nMimo tuto práci se o události hovoří i anonymní dílo přímého účastníka husitských válek s názvem \"Kronika starého pražského kolegiáta\". Ze zahraničních autorů o střetnutí hovoří dvorní životopisec krále Zikmunda Lucemburského Eberhard Windecke (\"Denkwürdigkeiten zur Geschichte des Zeitalters Kaiser Sigmunds\"), jenž událost považoval za vítězství, které připisoval pouze Hanušovi z Polenska. O střetnutí se ve své literární práci zmiňuje i žitavský městský úředník Johannes von Guben (\"Jahrbuecher des zittauischen Stadtschreibers Johannes von Guben und einiger seiner Amtsnachfolger\").\n\nPodle výše zmiňovaných textů je pravděpodobné, že útok na zadní voj byl pro sirotky naprostým překvapením. Hned při prvním úderu ztratili většinu spížních vozů a zhruba 400 vojáků ponechaných k jejich obraně. Někteří byli zabiti na místě, jiní utopeni, další byli upáleni ve stodolách. Zbytek husitského vojska se dal patrně na kvapný ústup. Jan Královec však dokázal své muže včas zkonsolidovat a vzápětí s nimi provedl zdařilý protiútok. Po nastalém střetnutí, v jehož průběhu našel smrt i žitavský fojt, lužické oddíly opustily bojiště.\n\nAčkoli sirotci přinutili protivníka ustoupit, získat zpět spížní vozy se jim nepodařilo. Další cesta Jana Královce proto nevedla k Lichtemburku, ale na domovské Hradecko. Zde shromáždil nové posily, s nimiž o několik dní později vyrazil na rejsu směřující do Kladska a později i do Slezska. Tato akce, k níž se připojili i husité z Moravy, byla již mnohem zdařilejší a k Lichtemburku se výprava vrátila obtížená značnou kořistí. Navzdory tomuto úspěchu se 300 obránců pevnosti vzdalo teprve rok a čtvrt po zahájení obléhání (25. listopadu 1429).\n\n\n"}
{"id": "751377", "url": "https://cs.wikipedia.org/wiki?curid=751377", "title": "Srbská pravoslavná církev", "text": "Srbská pravoslavná církev\n\nSrbská pravoslavná církev ( ) je autokefální pravoslavná církev působící zejména v Srbsku, Černé Hoře, Republice srbské v Bosně a Hercegovině a Chorvatsku, dalšími ohnisky jsou komunity srbských emigrantů. Celkem má 8,55 -11 milionů věřících a v jejím čele stojí od roku 2010 patriarcha Irenej Nišský. Před druhou světovou válkou k Srbské pravoslavné církvi patřila i většina českých pravoslavných věřících v čele s biskupem Gorazdem, do roku 1951, kdy získala autokefalitu.\n\nZa datum jejího vzniku se považuje rok 1219 a klíčovou osobnost Rastko Nemanjić (svatý Sáva). Je tak druhou nejstarší slovanskou pravoslavnou církví po bulharské. Kromě srbštiny používá za liturgický jazyk také církevní slovanštinu. Jejími hlavními sídly jsou Peć (Pećský klášter)\na Bělehrad, největším chrámem je bělehradský chrám svatého Sávy.\n\nV roce 1766 nechala Osmanská říše zrušit klášter v Peći, oficiálně z důvodu politické angažovanosti v poslední rakousko-turecké válce. Spolu s ním bylo zrušeno i celé vedení srbské pravoslavné církve. O nedlouho později nechali Turci také zrušit patriarchát v Ochridu a církevní záležitosti pravoslavného obyvatelstva na Balkáně byly spravovány přímo z Cařihradu.\n\nSrbská pravoslavná církev byla institucí, která na začátku 20. století působila v několika různých zemích; v Rakousko-Uhersku (v Uhersku, Bosně a Hercegovině a Předlitavsku), v Srbsku, v Černé Hoře a v Osmanské říši. Ve všech zemích mimo Srbska docházelo k různým střetům mezi politickými elitami a církevními představiteli. Zatímco v Srbsku samotném měla církev značná privilegia a v Černé Hoře zajišťoval financování značného počtu církevních představitelů a pracovníků stát, v některých jiných zemích (především v Rakousko-Uhersku) byla situace jiná. Církevní představitele v Rakouskem okupované Bosně a Hercegovině vybíral sám rakouský císař; v Uhersku řídila srbskou církev národní rada, na kterou dohlížel metropolita ve Sremských Karlovcích.\n\nPo jistou dobu v 19. století probíhal mocenský spor o to, zdali srbský stát ovládne církev, či nikoliv. Přestože od roku 1881 měl v podstatě pravoslavnou církev pod kontrolou, měla církev značná privilegia a možnosti i nadále. Byla považována za státní náboženství; ve školách se vzdělávala věrouka a církev zajišťovala oslavy všech národních svátků. Učitelé a církevní představitelé získávali plat od srbského státu.\n\nVznik jednotného jugoslávského státu v roce 1918 přivítala proto Srbská pravoslavná církev s ohromnou úlevou. Její sjednocení však znamenalo i značný nárůst politického vlivu. Pravoslavná církev měla svého zástupce v královské radě a několik vlastních poslanců v jugoslávské skupštině, kteří do ní kandidovali na listinách různých politických stran. V roce 1926 byla uzavřena mezi církevními představiteli a vládou smlouva (obdoba konkordátu), která vymezila mantinely v konání obou institucí.\nBěhem období existence meziválečné Jugoslávie protežoval stát pravoslavnou církev a zajišťoval ji značné finanční dotace. Díky tomu dokázala Srbská pravoslavná církev ustanovit vlastní metropoli v Záhřebu, vybudovat tři pravoslavné kostely v převážně katolickém Slovinsku a zapojit se do jednání o vzniku nové církevní vysoké školy v chorvatské metropoli Záhřebu (která nakonec nicméně nebyla realizována).\n\nVe třicátých letech byl uzavřen konkordát mezi Římskokatolickou církví a jugoslávskou vládou, který srbská pravoslavná církev otevřena zkritizovala. Nechala jej zveřejnit (což vláda v Bělehradě neudělala) a publikovala komentář, který byl velmi nevyhýbavý. Pravoslavní představitelé se totiž obávali, že by katolická církev mohla získat lepší postavení a ohrozit jejich postavení. Následně vedení církve až do roku 1937 vystupovalo ostře proti vládě premiéra Stojadinoviće, který i přes odpor pravoslavné církve konkordát chtěl schválit, nakonec však kvůli úmrtí patriarchy a vyostření sporu vláda upustila od tohoto úmyslu, a konkordát tak nikdy schválen nebyl.\n\nBěhem druhé světové války byla církev tvrdě potlačována chorvatským fašistickým režimem, což jí způsobilo velké ztráty. Bylo srovnáno se zemí značné množství kostelů a klášterů; páleny knihy a vyháněni kněží. Pro srbskou pravoslavnou církev, jejíž věřící žili v území od řecké hranice až téměř po Rijeku představoval Nezávislý stát Chorvatsko velké nebezpečí; zničena byla až čtvrtina všech kostelů na území bývalé Jugoslávie, které pod Srbskou pravoslavnou církev spadaly.\n\nPo druhé světové válce byla církev potlačována komunistickým režimem. Nejtěžší období pro srbské pravoslavné probíhalo v letech 1945 – 1953, kdy byl jugoslávský režim po jistou dobu prosovětský a za cíl považoval vybudování ateistické společnosti. První krok, který komunisté učinili, bylo znárodnění církevních pozemků, poté následovaly tvrdé tresty pro kněží, kteří nechtěli souhlasit s řadou vládních politik. Zabaveno bylo celkem 70 000 ha pozemků a do roku 1957 i 1180 budov.\n\nPo brionském plénu a odstavení Aleksandra Rankoviće došlo k změnám v jugoslávském politickém vedení a liberalizaci poměrů. Nedlouho poté proto makedonští církevní představitelé požádali bělehradské vedení pravoslavné církve o zahájení jednání o autokefalitě. Patriarchát v srbské metropoli však veškerá jednání odmítl, a byla tak vyhlášena nezávislá Makedonská pravoslavná církev. Vzhledem k tomu, že Srbská pravoslavná církev její autokefalitu nikdy neuznala, jedná se o církev nekanonickou. Komunistická vláda opakovaně vyzývala v průběhu 60., 70. a 80. let bělehradský patriarchát, aby své spory s Ochridem urovnal, nicméně neúspěšně.\n\nProblematickým tématem pro církev se během 70. a 80. let stalo získávání nových stavebních povolení pro budování dalších kostelů. Roku 1984 získala Srbská pravoslavná církev povolení vybudovat na Vračaru Chrám svatého Sávy. Za velmi skromných podmínek se dařilo pravoslavné církvi od 50. do 70. let postupně expandovat. Nechala postavit 180 nových kostelů po celé zemi, z toho 2 v záhřebské eparchii.\n\nK obrodě církve došlo v polovině 80. let a za nástupu Slobodana Miloševiće. Milošević opustil praxi předchozích komunistů, pravidelně se objevoval s církevními představiteli na veřejnosti, a vyzdvihl úlohu pravoslavné víry pro srbskou národní identitu. Deník Politika začal psát o církvi pozitivně; v červnu 1990 navíc byla ze škol na území Republiky Srbsko odstraněna výuka marxismu. Během Miloševićova projevu na Gazimestanu na Vidovdan 1989 byly poprvé vedle sebe vlajky Jugoslávie, Srbska a pravoslavné církve.\n\nStáty s významným množstvím věřících Srbské pravoslavné církve podle počtu věřících: a dále: Srbská pravoslavná diaspora v ostatní Evropě a státech mimo Evropu/ 2-3 miliony??\n\n"}
{"id": "751382", "url": "https://cs.wikipedia.org/wiki?curid=751382", "title": "Pavol Blaho (Strana slobody)", "text": "Pavol Blaho (Strana slobody)\n\nPavol Blaho (14. června 1903 Skalica – 3. května 1987 Clinton Comer) byl slovenský a československý politik, poválečný poslanec Prozatímního Národního shromáždění za Demokratickou stranu, později jeden z předáků Strany slobody. Po únorovém převratu odešel do emigrace, člen Rady svobodného Československa.\n\nJeho otcem byl významný politik Pavel Blaho (1867–1927). Před rokem 1938 byl funkcionářem Republikánské strany zemědělského a malorolnického lidu (agrární strana). Za tzv. slovenského štátu spolupracoval s odbojovou skupinou Obrana národa. V roce 1940 utvořil vlastní odbojovou skupinu v Nitře, později působil v odbojové organizaci Flora. Podílel se na přípravě Slovenského národního povstání. Zasedal v povstalecké SNR a vykonával funkci zástupce pověřence železnic.\n\nV poválečném období se zapojil do politického života. Účastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice.\n\nV letech 1945-1946 byl poslancem Prozatímního Národního shromáždění za Demokratickou stranu, od dubna 1946 za Stranu slobody. Poslancem byl do roku 1946 do konce funkčního období (do parlamentních voleb v roce 1946).\n\nV březnu 1946 se začal podílet na vzniku nové slovenské politické strany, zpočátku nazývané Křesťansko-republikánská strana, později Strana slobody. Její vznik jako potenciální oslabení Demokratické strany podporovala i Komunistická strana Československa. Nová politická formace měla mít větší katolický akcent. 5. března 1946 si strana podala přihlášku do Národní fronty. Vedení Demokratické strany se snažilo odštěpeneckou frakci izolovat podpisem takzvané \"aprílové (dubnové) dohody\", v níž se zavázalo vyjít vstříc programovým a personálním zájmům katolického tábora. Strana slobody tak sice vznikla, ale nezískala masový ohlas. Pavol Blaho zasedal v jejím předsednictvu. Ve volbách v roce 1946 získala Strana slobody jen několik procent hlasů. V prosinci 1946 se Blaho stal jejím druhým místopředsedou. V listopadu 1947 se stal pověřencem pošt (v 8. Sboru pověřenců, autonomní exekutivní orgán na Slovensku). Během únorového převratu strana nezaujala jasné stanovisko. Blaho se pak stal předsedou „obrozené“ Strany slobody, nyní plně loajální k novému režimu. Podpořil nový kurz před parlamentními volbami v květnu 1948 (ponechal si i post pověřence pošt i v 9. Sboru pověřenců). Krátce po volbách ale odešel do emigrace. Zapojil se do činnosti Rady svobodného Československa jako stoupenec Petra Zenkla a byl členem organizace Stálá konference slovenských demokratických exulantů. V roce 1984 se ještě krátce stal členem výboru Rady svobodného Československa.\n\nDo emigrace odešel 25. května 1948 za pomoci příslušníků finanční stráže a SNB. Žil v Perth Amboy v USA. Zemřel v roce 1987 v Clinton Comer, New York, USA.\n\n"}
{"id": "751384", "url": "https://cs.wikipedia.org/wiki?curid=751384", "title": "Pavel Blaho", "text": "Pavel Blaho\n\nPavel Blaho nebo Pavol Blaho je jméno a příjmení více významných osob:\n\n"}
{"id": "751396", "url": "https://cs.wikipedia.org/wiki?curid=751396", "title": "Vladimír Brežný", "text": "Vladimír Brežný\n\nVladimír Brežný (27. srpna 1905 Senica – 4. srpna 1978 Bratislava) byl slovenský a československý politik, poválečný poslanec Prozatímního Národního shromáždění za Demokratickou stranu, později poslanec Národního shromáždění ČSR za Stranu slovenské obrody.\n\nV letech 1945–1946 byl poslancem Prozatímního Národního shromáždění za Demokratickou stranu. Poslancem byl do roku 1946 do konce funkčního období (do parlamentních voleb v roce 1946). Na základě výsledků parlamentních voleb roku 1946 byl zvolen do Slovenské národní rady.\n\nPo únorovém převratu v roce 1948 přešel do „obrozené“ Strany slovenské obrody (SSO), která nahradila Demokratickou stranu, nyní jako formace plně loajální k novému komunistickému režimu. Již 27. února 1948 usedl do Akčního výboru Slovenské národní rady jako jeden ze tří zástupců „opozice“ v Demokratické straně (spolu s ním ještě poslanci Anton Granatier a Martin Kulich). Ve volbách roku 1948 byl za SSO zvolen do Slovenské národní rady.\n\nZa Stranu slovenské obrody ještě v roce 1954 krátce usedl do Národního shromáždění jako náhradník poté, co zemřel poslanec Ondrej Borovský. V parlamentu setrval jen do voleb do Národního shromáždění roku 1954\n\nV roce 1949 patřil mezi skupinu aktivistů Strany slovenské obrody, které komunistický režim zapojil do takzvané Katolické akce, která měla za cíl rozštěpit katolický tábor na Slovensku a vytvořit v něm prostátní a prokomunistickou frakci. Jeho angažovanost ale nebyla příliš silná a kritizoval ho za to i předák slovenských komunistů Štefan Bašťovanský. V době parlamentních voleb v roce 1960 se Brežný nechal slyšet, že pochybuje o smyslu existence Strany slovenské obrody a že volby jsou jen divadlem.\n\n"}
{"id": "751398", "url": "https://cs.wikipedia.org/wiki?curid=751398", "title": "Jaroslav Břicháček", "text": "Jaroslav Břicháček\n\nJaroslav Břicháček (24. února 1894 – ???) byl český a československý politik, poválečný poslanec Prozatímního Národního shromáždění za Československou stranu národně socialistickou.\n\nProfesí byl technikem z Brna. V roce 1946 se uvádí jako inspektor pojišťovny, příslušník druhého odboje, bytem ve Zlíně.\n\nV letech 1945-1946 byl poslancem Prozatímního Národního shromáždění za národní socialisty. Poslancem byl do roku 1946 do konce funkčního období (do parlamentních voleb v roce 1946).\n\nPo únorovém převratu ho 5. listopadu 1948 zatkla StB v Brně pro spolupráci s opoziční skupinou Josefa Podsedníka. Byl vyslýchán v samovazbě na Orlí ulici a krutě trestán. Jako tajemník národně socialistické strany byl odsouzen na sedm let těžkého žaláře.\n\n"}
{"id": "751399", "url": "https://cs.wikipedia.org/wiki?curid=751399", "title": "Euroregion Praděd", "text": "Euroregion Praděd\n\nEuroregion Praděd/Pradziad je polsko-český euroregion, jehož členy jsou část Opolského vojvodství a celé okresy Bruntál a Jeseník. Vznikl na základě rámcové smlouvy podepsané 2. července 1997 v Jeseníku mezi Asociací pro rozvoj Osoblažska (PL) a Unií cestovního ruchu Nyské oblasti na polské straně a svazem měst a obcí zmíněných okresů na straně moravské. Skládá se tedy z pěti okresů na pomezí Moravy, Slezska a Opole. Nazývá se podle Praděda (1491 m n. m.), nejvyšší hory Jeseníků, Moravy a Horního Slezska.\n\n\n"}
{"id": "751402", "url": "https://cs.wikipedia.org/wiki?curid=751402", "title": "Kadeřavost broskvoně", "text": "Kadeřavost broskvoně\n\nKadeřavost broskvoně je choroba broskvoně způsobená houbou palcatka broskvoňová (\"Taphrina deformans\") z podkmene hub \"Taphrinomycotina\". Choroba se projevuje deformací listů broskvoně téměř pravidelně, každoročně, v jarním období. Rozvoj choroby podporuje teplé počasí v období rašení. Pokud je v období od počátku rašení do konce kvetení převážně teplejší a především sušší počasí, k významným výskytům choroby nedojde. Převážně stačí provést a plně postačuje základní ošetření v období nalévání pupenů. Opakovat ošetření není pak zapotřebí. V roce 2012 v takovém počasí nebyl významný výskyt choroby ani v neošetřených výsadbách.\n\nBroskvoň obecná, méně často mandloň obecná a broskvomandloň. U broskvoní jsou mezi kultivary rozdíly v náchylnosti.\n\nJsou obvykle zpozorovány ve fázi napadení listů. Patogen způsobuje především poškození listů broskvoní. Ihned po vyrašení vypadají listy broskvoní při zběžném pohledu beze změn. Později se na nich objevují nepravidelné puchýře. Často jsou první příznaky zaměněny s poškozením listů mšicemi, jenž způsobuje rovněž obdobné deformace listů a změnu zbarvení. Listy se deformují v zpočátku méně, později silně vypouklé, typicky puchýřům podobné zelené skvrny postupně červenající barvy. List se poté celý deformuje a zkadeří. Pletiva jsou ztloustlá a bělavá. Na spodní straně listů se tvoří bělavý povlak. Listy posléze opadávají a narůstají nové , které mohou být znovu napadeny. Méně často jsou poškozovány letorosty, květy a plody. Napadené letorosty zastaví růst, dochází k zdvojování a deformaci letorostu, praskání pletiv. Často se u napadených výhonů objevuje klejotok, silně napadené letorosty zasychají. Červenofialové, lesklé a okrouhlé skvrny, obvykle s nepravidelným okrajem, se vytváří vzácně i na plodech. Napadené plody se v důsledku omezení růstu postižených pletiv dále deformují a praskají.\n\nCelkový, někdy opakovaný opad listů a oslabení rostliny na počátku vegetace. Snížení výnosu a kvality plodů i v následujícím roce. Patogen oslabuje životaschopnost a zkracuje životnost stromu, snižuje mrazuvzdornost. Mohou odumírat části nebo celé výhony.\n\nJistý význam má výsadba méně náchylných odrůd, kde je menší riziko napadeni, menší potřeba chemické ochrany a nižší riziko neúčinnosti postřiku.\nJe důležité dbát na vyrovnanou výživu a dostatek vápníku. Při silném napadení a významném oslabení stromu jsou velice důležitá všechna opatření, která podporují rychlou regeneraci dřeviny – tedy přihnojení dusíkem, vydatná zálivka, silné omezení násady plodů. Tak lze předejít oslabení stromů a zvýšení jejich náchylnosti k ostatním chorobám, které mohou vést až k odumření. Deštivé počasí na jaře podporuje výskyt onemocnění. V rámci integrované ochrany je doporučeno v oblastech ohrožených chorobou pěstovat méně náchylné odrůdy broskvoní. Někdy je doporučováno napadené listy s výhony pečlivě odstranit a zlikvidovat, nejlépe spálit, spory však většinou přezimují na letorostech.\n\nChemická ošetření proti kadeřavosti broskvoně je doporučeno provést každý rok bez ohledu na předchozí výskyt choroby. 0 účinnosti chemické ochrany rozhoduje výběr fungicidu a doba zásahu. Pro volbu termínu postřiku je rozhodující fenofáze a nikoliv kalendářní datum. Výzkumníci z ústavu v Těšeticích doporučují ošetřovat při hodnotě 110-120 hodin nad 7 °C, ale považují za vhodné začít většinou již při hodnotě nad 100 hodin.\n\nPostřik provedeme jen za příznivých povětrnostních podmínek – za suchého bezvětrného počasí s teplotami 7 až 10 °C v období nalévání pupenů a hrozí riziko infekce. Pro toto základní ošetření v prvním období napadení je nejvhodnější aplikace měďnatých fungicidů.\n\nRozvoj choroby podporuje teplé počasí v období rašení a v takovém případě dostačuje jedno ošetření. V případě chladného počasí je třeba vývoj podle potřeby 1-2× opakovat. Další postřiky se opakují po jednom až dvou týdnech. Počet postřiků, a jejich termíny proto musí zohlednit trvání infekčního období patogena. Za mrazivého počasí ošetření není možné. Při ošetření v období rašení je doporučen Champion 50 WP. Pro další ošetřeni jsou doporučeny organické fungicidy. V podmínkách ČR je ošetření těsně před kvetením považováno za zcela neefektivní.\n\nNěkdy je zahrádkáři doporučován třetí postřik. Je prováděn v době, kdy listy broskvoní opadávají. Opět jsou aplikovány i opakovaně mědnaté přípravky, avšak ještě před příchodem mrazivého počasí.\n\nUrčení doby ošetření je důležité pro účinný zásah. Ačkoliv lze chemickou ochranu provádět kdykoliv od opadu listů na podzim do rašení, na základě nových informací se doporučuje ošetřovat, když teplota vzduchu překročí 5 °C. Nejvhodnější je proto počátek zásahu provádět přibližně ve fenofází květu až dokvétání lísky obecné (jehnědy uvolňují pyl). \n\nOchranná lhůta u přípravků obsahujících mancozeb je 21 dní.\nNa spodní a výjimečně i na horní straně napadených listů se v červnu vytváří po houbách zapáchající povlak, vytvářející se vřecka, z nichž se diferencuji spory. Spory klíčí v pučivé pseudomycelium, na nichž se oddělují blastospory, které saprofyticky přetrvávají do příštího roku. Blastospory přezimují především na povrchu rostlinných částí v korunách stromu. Blastospory jsou velmi odolné . Tato saprofytická fáze vývoje houby je rezervoárem patogena na jaře. Spory mohou přežívat i déle než 1 rok. Na jaře po vyrašení dochází k redistribuci blastospor na mladé rostlinné části, především listy a dochází k infekci vyvíjejících se listů. Infikovány mohou byt pouze mladé nerozvinuté listy (do velikosti 1-1,5 cm).\n\nK infekcím dochází jen při ovlhčení listu (deštěm, rosou) a za vhodné teploty. Infekce se rozvíjí při nárůstu teplot nad 6 °C. Teploty nad 26 °C zastavuji infekce. Optimum teplot pro infekci a vývoj houby se pohybuje od 20 do 22 °C. Pokud je po vyrašení spor teplé počasí je vývoj hostitele rychlý a infekce trvá pouze krátké období (2-3 týdny). Za chladnějšího počasí dochází ke zpomalení vývoje hostitele a prodloužení období infekce (5-6 týdnů).\n\n"}
{"id": "751406", "url": "https://cs.wikipedia.org/wiki?curid=751406", "title": "Bohumír Bunža (politik)", "text": "Bohumír Bunža (politik)\n\nBohumír Bunža (10. února 1908 Bzenec – 27. listopadu 1990 Flushing) byl český a československý člen druhého odboje a politik; poválečný poslanec Prozatímního Národního shromáždění a Ústavodárného Národního shromáždění za Československou stranu lidovou a exilový československý politik.\n\nMládí prožil na Slovácku, pak po několik let bydlel u strýce, kanovníka Bohumíra Bunži ve Vyškově. Zde také absolvoval gymnázium. V letech 1927–1931 následovalo studium práv na Masarykově univerzitě v Brně. Pracoval na okresním soudu v Uherském Hradišti a pak coby okresní soudce v Bojkovicích. Za okupace byl aktivní v odboji. Spolupracoval s odbojovou skupinou Obrana národa a s výsadkem Carbon.\n\nPoliticky se již od 30. let 20. století angažoval v lidové straně. Po osvobození byl v letech 1945–1948 místopředsedou krajské rady strany v Uherském Hradišti. V letech 1945–1946 byl poslancem Prozatímního Národního shromáždění za lidovce. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do roku 1948. V parlamentu působil v bezpečnostním výboru a patřil mezi skupinu protikomunistických poslanců, kteří se zde snažili čelit pronikání KSČ do bezpečnostních složek.\n\nPo únorovém převratu v roce 1948 byl vyloučen z Československé strany lidové (nyní již ovládané prokomunistickou skupinou) a odešel 10. dubna do emigrace tak, že se spolu s poslancem Štěpánem Bendou a svým bratrem ukryli v nákladním vlaku ve vagónu s nábytkem. Působil v \"Českém komitétu\" v Regensburgu. V listopadu 1948 byl mezitím v ČSR odsouzen k smrti. V exilu se angažoval v politických krajanských organizacích, nejdříve v Londýně, pak v Římě na nakonec v USA. Byl členem exilové Československé strany lidové, později křesťansko demokratické strany. Od roku 1950 patřil mezi hlavní postavy organizace Křesťansko-demokratická unie střední Evropy. V roce 1949 spoluzakládal Radu svobodného Československa. Byl členem jejího výboru v Londýně, od října 1949 hlavního výboru v USA. Ve vedení Rady svobodného Československa zasedal do roku 1974. V letech 1962–1977 byl rovněž členem vedení \"Mezinárodního křesťanského demokratického studijního a dokumentačního ústavu\" v Římě a šéfredaktorem \"Křesťansko-demokratické revue\". Vydal francouzsky stručnou historii Československé strany lidové. Dožil se pádu komunistického režimu a dvakrát navštívil Československo včetně svého rodiště Bzence.\n\n\n"}
{"id": "751407", "url": "https://cs.wikipedia.org/wiki?curid=751407", "title": "Bohumír Bunža", "text": "Bohumír Bunža\n\nJméno a příjmení Bohumír Bunža má více nositelů:\n\n"}
{"id": "751410", "url": "https://cs.wikipedia.org/wiki?curid=751410", "title": "Ostřice útloklasá", "text": "Ostřice útloklasá\n\nOstřice útloklasá (\"Carex brachystachys\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 10–30 cm. Je vytrvalá, hustě trsnatá s krátkými oddenky. Listy jsou střídavé, přisedlé, s listovými pochvami. Lodyha je tupě trojhranná, hladká, delší než listy. Bazální pochvy jsou červenohnědé, nerozpadavé. Čepele jsou velmi úzké, pouze 0,5–1 mm široké, žlábkovité, hlavně za sucha až štětinovitě svinuté. Ostřice útloklasá patří mezi různoklasé ostřice, nahoře je klásek samčí (vzácně na vrcholu s nějakými samičími květy), dolní klásky jsou pak čistě samičí. Dolní listen je většinou kratší než příslušný klásek. Samčí klásek je většinou 1, samičích klásků je nejčastěji 2–3, jsou úzce válcovité, cca 1–2 cm dlouhé, nicí na vláskovitě hladkých stopkách. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 3,5–4,5 mm dlouhá, úzce vejčitá až vejčitě kopinatá, skoro 2× delší než pleva, na vrcholu zakončená zobánkem. Každá mošnička je podepřená plevou, která je červenohnědá až černohnědá se zeleným středním žebrem.\n\nOstřice útloklasá je evropský druh, roste ve středoevropských až jihoevropských horách jako Pyreneje, Alpy, Švýcarský Jura, Karpaty a hory severozápadu Balkánského poloostrova.. Zpravidla roste na bazickém podkladě.. V České republice neroste, nejblíže jí najdeme ve vápencových částech slovenských Karpat, popř. v Alpách.\n\n\n \n"}
{"id": "751431", "url": "https://cs.wikipedia.org/wiki?curid=751431", "title": "Gustav Burian", "text": "Gustav Burian\n\nGustav Burian (28. října 1900 – 1960) byl český a československý právník a politik, poválečný poslanec Prozatímního a Ústavodárného Národního shromáždění a Národního shromáždění ČSR za Československou stranu národně socialistickou (od roku 1948 oficiálně Československá strana socialistická).\n\nPromoval v říjnu 1923 na Univerzitě Karlově. Profesí byl advokátem v Táboře. Advokátní kancelář v Táboře si otevřel roku 1931. Za druhé světové války byl vězněn.\n\nV letech 1945–1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948, v nichž byl zvolen za volební kraj Tábor do Národního shromáždění, v němž setrval do roku 1954.\n\nBěhem únorového převratu v roce 1948 mu Klement Gottwald nabízel křeslo ministra spravedlnosti jako pokus o posílení prokomunistické frakce v národně socialistické straně. Burian odmítl. Ve straně ale zůstal i po převratu, kdy se (nyní již pod názvem Československá strana socialistická) stala loajální součástí komunistického režimu.\n\n"}
{"id": "751433", "url": "https://cs.wikipedia.org/wiki?curid=751433", "title": "Host adapter", "text": "Host adapter\n\nHost adapter, host bus adapter (HBA) nebo SCSI host adapter je hardware propojující počítač s jiným síťovým a paměťovým zařízením. Někdy je technicky nesprávně nazýván jako \"SCSI controller\" nebo jen \"SCSI card\", protože SCSI je systémové rozhraní a každé zařízení připojené ke sběrnici má svého vlastního „kontrolora“. Logicky je tedy host adaptér pouze SCSI zařízení jako každé jiné. Jeho úkolem je představovat prostředníka mezi SCSI sběrnicí a interní počítačovou I/O sběrnicí.\n\nOd doby, kdy se SCSI stalo „inteligentním“ rozhraním, ve smyslu schopnosti vykonávat mnoho funkcí a komunikovat různými způsoby, mnoho SCSI host adaptérů se soustředilo spíše na speciální funkce a mohou hrát velkou roli ve zvyšování výkonu. V některých případech může být host adaptér důležitým klíčem k dobré implementaci SCSI v počítači, protože nezáleží na tom kolik je ke sběrnici připojených periferií, vše jde totiž přes host adaptér.\n\nTermín HBA se primárně používá jako zařízení propojující SCSI, Fibre Channel nebo SATA. Host adaptér však může propojovat i systémy jako například ATA, Ethernet, FireWire, USB a další.\n"}
{"id": "751439", "url": "https://cs.wikipedia.org/wiki?curid=751439", "title": "Josef Caňkář", "text": "Josef Caňkář\n\nJosef Caňkář (5. listopadu 1889 Hradištko – 2. března 1975 Poděbrady) byl český a československý politik, meziválečný i poválečný starosta Poděbrad a poválečný poslanec Prozatímního Národního shromáždění a Ústavodárného Národního shromáždění za Československou stranu národně socialistickou.\n\nV roce 1908 vystudoval učitelský ústav v Čáslavi. Původně byl učitelem na obecné škole v Nymburku, v Bošíně a Úmyslovicích a od roku 1918 v Poděbradech. V roce 1925 byl poprvé zvolen do obecního zastupitelstva Poděbrad. V letech 1927–1939 byl starostou města Poděbrady. Za jeho působení byla postavena pošta, nové nádraží a Libenského kolonáda. 1. září 1939 ho zatklo gestapo. Válku strávil v koncentračním táboře Sachsenhausen. Po válce byl v roce 1946 opět zvolen do čela Poděbrad.\n\nV letech 1945–1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nPo únorovém převratu v roce 1948 byl zbaven všech funkcí. V Poděbradech pak působil jen jako kronikář místní evangelické farnosti. V roce 1968 byl rehabilitován. V roce 2010 mu bylo uděleno \"in memoriam\" čestné občanství města.\n\n"}
{"id": "751441", "url": "https://cs.wikipedia.org/wiki?curid=751441", "title": "Ladislav Cígler", "text": "Ladislav Cígler\n\nLadislav Cígler (10. září 1902 – ???) byl český a československý odborář a politik; poválečný poslanec Prozatímního a Ústavodárného Národního shromáždění za Československou sociální demokracii.\n\nZa první republiky působil jako odborový tajemník svazu soukromých zaměstnanců. V odborovém hnutí pracoval i za protektorátu. Za druhé světové války byl činný v odboji na Plzeňsku a v prosinci 1941 byl zatčen. Byl pak vězněn v koncentračním táboře Buchenwald.\n\nPo válce se roku 1946 uvádí jako krajský tajemník ROH v Plzni. V rámci poválečné sociální demokracie na Plzeňsku představoval levicové křídlo. Již v květnu 1945 požádal o členství v KSČ. KSČ ho ale vyzvala, aby setrval v ČSSD. V polovině roku 1947 byl členem krajského výboru ČSSD v Plzni.\n\nV letech 1945–1946 byl poslancem Prozatímního Národního shromáždění za sociální demokraty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nZastupoval sociální demokraty z Plzeňska. V parlamentu na rozdíl od ostatních sociálně demokratických poslanců z Plzeňska podpořil v roce 1946 na post předsedy Národního shromáždění Antonína Zápotockého. V roce 1947 ovšem kritizoval politizaci odborů při komunistické kampani za zavedení tzv. milionářské dávky. Během únorového převratu v roce 1948 byl jeho postoj nevyhraněný. Na sjezdu závodních rad v únoru 1948 se zdržel hlasování, pak se nicméně stal členem prokomunistického Akčního výboru Krajské odborové rady (KOR) a krajského Akčního výboru Národní fronty. V kádrových materiálech KSČ z té doby byl ovšem označován jako jeden z těch, kteří \"postupně splynuli“ s „pravicovým“ vedením plzeňské sociální demokracie\" a jeho spis byl opatřen poznámkou \"Nelze mu důvěřovat\". Později byl z akčních výborů odstraněn. 3. března 1948 byl \"dán na dovolenou\" v KOR v Plzni. Ve volbách do Národního shromáždění roku 1948 byl zařazen na nevolitelné místo. Zúčastnil se ale veřejné agitace ve prospěch jednotné prokomunistické kandidátní listiny v těchto volbách.\n\nPoté, co se roku 1948 sloučila ČSSD s KSČ, bylo mu odmítnuto přijetí do Komunistické strany Československa. Pracoval v ÚRO v Praze a později byl báňským inspektorem na Ústředním báňském úřadu v Praze.\n\nOd 14. prosince 1956 do 9. listopadu 1964 byl evidován jako agent StB pod jménem MAREK (centrála kontrarozvědky, 1 finanční svazek).\n\n"}
{"id": "751444", "url": "https://cs.wikipedia.org/wiki?curid=751444", "title": "Václav Cipro", "text": "Václav Cipro\n\nVáclav Cipro (18. prosince 1895 Stará Huť u Berouna – 5. října 1966 Praha) byl český a československý odborář a politik, poválečný poslanec Prozatímního Národního shromáždění za Československou sociální demokracii, později člen Komunistické strany Československa.\n\nPocházel z rodiny kotláře.\n\nV letech 1945-1946 byl poslancem Prozatímního Národního shromáždění za sociální demokraty, respektive za Ústřední radu odborů. Mandát poslance zastával až do parlamentních voleb v roce 1946.\n\nPo sloučení sociální demokracie s KSČ v červnu 1948 byl kooptován do Ústředního výboru Komunistické strany Československa a ve funkci byl potvrzen na IX. sjezdu KSČ.\n\nPůsobil jako odborový funkcionář. Publikoval studie o národním pojištění. Do roku 1952 byl náměstkem předsedy ÚRO. Byl též členem sekretariátu a představenstva ÚRO.\n\n"}
{"id": "751448", "url": "https://cs.wikipedia.org/wiki?curid=751448", "title": "The Lemonheads", "text": "The Lemonheads\n\nThe Lemonheads je americká alternativní rocková hudební skupina, která vznikla v roce 1986 v Bostonu v Massachusetts. Kapelu vytvořili Evan Dando, Ben Deily a Jesse Peretz, z původních členů hraje po celou dobu v kapele pouze Evan Dando. Od jejího založení se ve skupině vystřídalo mnoho hudebníků. Byli jimi John Strohm a Juliana Hatfieldová ze skupiny Blake Babies, Corey Loog Brennan, Nic Dalton, který vystupoval také ve skupinách Godstar, Sneeze a The Plunderers, bubeník skupiny Dinosaur Jr Patrick „Murph“ Murphy, Bill Gibson z Eastern Dark, Karl Alvarez a Bill Stevenson ze skupiny Descendents a další. Nynějšími členy jsou kromě Danda Vess Ruhtenberg, Devon Ashley a Mark Cutsinger.\n\nPo začátečních vystupováních jako nezávislá punková a college rocková skupina v osmdesátých letech, vydala skupina v roce 1992 první velké album s názvem \"It's Shame about Ray\", které jí přineslo větší úspěch. V pozdější verzi alba se nachází i patrně nejúspěšnější singl kapely, kterým je cover verze písně „Mrs. Robinson“ od dua Simon & Garfunkel. V roce 1997 se skupina rozezšla, ovšem znovu obnovila činnost v roce 2005, kdy o rok později vydala album \"The Lemonheads\". Nejnovějším albem skupiny je deska \"Varshons\" z roku 2009.\n\n\n\n"}
{"id": "751449", "url": "https://cs.wikipedia.org/wiki?curid=751449", "title": "Andrej Cvinček", "text": "Andrej Cvinček\n\nAndrej Cvinček (27. listopadu 1880 Olešná – 16. května 1949 Nitra) byl slovenský a československý římskokatolický kněz a politik, poválečný poslanec Prozatímního Národního shromáždění a Slovenské národní rady za Demokratickou stranu.\n\nPůsobil jako římskokatolický kněz. Vystudoval gymnázium v Žilině a Nitře a absolvoval studium teologie v Budapešti. Roku 1904 byl vysvěcen na kněze. Působil potom coby kaplan na různých místech na Slovensku (Nováky, Horná Súč, Čápor), byl administrátorem v Mojtíně a farářem v Krásnu nad Kysucou. Od roku 1926 vykonával úřad kanovníka v Nitře. V roce 1937 se stal papežským prelátem, roku 1938 apoštolským protonotářem a roku 1940 kanovníkem lektorem.\n\nUž před rokem 1918 přispíval do náboženského tisku. Zabýval se též ovocnářstvím a zahradnictvím. Byl členem Spolku svatého Vojtěcha.\n\nV meziválečném období byl v rámci katolického kléru na Slovensku stoupencem čechoslovakismu. Od roku 1925 byl členem Československé strany lidové. Cvinček se spolu s Martinem Mičurou podílel na založení slovenské organizace této, dosud převážně v českých zemích působící, strany. Byl členem jejího předsednictva. Od roku 1928 až do roku 1938 zasedal za ČSL v Slovenském zemském zastupitelstvu.\n\nNesouhlasil s politikou tzv. slovenského štátu a byl aktivní v odboji. Patřil mezi účastníky Slovenského národního povstání a zasedal v povstalecké Slovenské národní radě.\n\nV letech 1945–1946 byl poslancem a místopředsedou Prozatímního Národního shromáždění za Demokratickou stranu. Poslancem byl do roku 1946 do konce funkčního období (do parlamentních voleb v roce 1946).\n\nNa základě výsledků parlamentních voleb roku 1946 byl zvolen do Slovenské národní rady. V letech 1946–1948 byl místopředsedou Slovenské národní rady. Mandátu poslance SNR se vzdal v březnu 1948.\n\nPo válce zastával post nitranského kanovníka. V březnu 1946 patřil mezi členy Demokratické strany, kteří uvažovali o odchodu a utvoření nové formace nazývané pracovně \"Křesťansko-republikánská strana\". V dubnu ale s ním vedení Demokratické strany podepsalo takzvanou \"aprílovou (dubnovou) dohodu\", která vyšla vstříc programově i personálně katolickému táboru. Výsledek dohody zavazoval Cvinčeka a další politiky odvolat svůj podpis pod vznikem nové strany. Vrátil se pak do Demokratické strany a od roku 1946 zasedal v jejím užším předsednictvu (nová katolická strana vznikla jako Strana slobody, ale oslovila jen menší část původních aktivistů). Byl místopředsedou Demokratické strany. V roce 1946 byl zatčen jeho spolupracovník Ján Kršjak a označen za exponenta bývalé HSĽS. V roce 1947 se Andrej Cvinček v policejních zprávách uvádí jako kanovník a politik a jeden těch z představitelů Demokratické strany, který je zároveň hodnostářem katolické církve.\n\n"}
{"id": "751452", "url": "https://cs.wikipedia.org/wiki?curid=751452", "title": "69. ročník udílení Zlatých glóbů", "text": "69. ročník udílení Zlatých glóbů\n\n69. ročník udílení Zlatých glóbů se konal 15. ledna 2012 v hotelu Beverly Hilton v Beverly Hills, Los Angeles. Gala večer potřetí moderoval britský komik a herec Ricky Gervais. Hollywoodská asociace zahraničních novinářů oznámila nominace 15. prosince 2011.\n\nČernobílý film \"Umělec\" získal ze šesti nominací tři Glóby. \"Děti moje\" a \"Černobílý svět\" posbíraly shodně po pěti nominacích. První jmenovaný proměnil dvě, druhý jednu.\n\nHerečka Meryl Streep získala nejen rekordnou šestadvacátou nominaci, ale zároveň za postavu premiérky Margaret Thatcher ve filmu \"Železná lady\" vyhrála i rekordní osmý Zlatý glóbus. George Clooney posbíral čtyři nominace, z kterých jednu proměnil v cenu. Hollywoodský veterán Martin Scorsese získal svůj třetí Glóbus za režii. Cena Cecila B. DeMilla byla udělena Morganu Freemanovi.\n\nV televizních kategoriích vévodily se čtyřmi nominacemi televizní film \"Panství Downton\" a miniseriál \"Mildred Pierceová\". Oba počiny proměnily po jedné ceně. V počtu cen byl vítězem seriál \"Ve jménu vlasti\", který zvítězil v kategoriích nejlepší dramatický seriál a nejlepší herečka v dramatickém seriálu.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nVítěz je vyznačený tučně a je-li jenom jeden, tak na prvním místě. Pokud má film / seriál / TV pořad distribuční název, je uveden pod ním.\n\n"}
{"id": "751453", "url": "https://cs.wikipedia.org/wiki?curid=751453", "title": "František Čáp (politik)", "text": "František Čáp (politik)\n\nFrantišek Čáp (21. listopadu 1907 Karlova Ves – 23. listopadu 1968 Bratislava) byl slovenský a československý politik, poválečný poslanec Prozatímního Národního shromáždění, Slovenské národní rady a Národního shromáždění ČSR za Komunistickou stranu Slovenska (respektive za KSČ); v 50. letech 20. století primátor Bratislavy.\n\nJeho otcem byl správce školy v rodné Karlově Vsi Ján Alexander Čáp. Vyučil se typografem.\n\nZa tzv. slovenského štátu byl funkcionářem ilegální Komunistické strany Slovenska v okrese Žilina. Za Slovenského národního povstání byl členem povstalecké Slovenské národní rady. Na sjednocovacím sjezdu KSS a sociální demokracie byl zvolen členem Ústředního výboru KSS.\n\nV letech 1945-1946 byl poslancem Prozatímního Národního shromáždění za KSS. Poslancem byl do roku 1946, do parlamentních voleb v roce 1946. Znovu se do parlamentu vrátil po parlamentních volbách v roce 1948. Poslancem byl do roku 1954. Mezitím byl na základě výsledků parlamentních voleb roku 1946 zvolen do Slovenské národní rady.\n\nPo osvobození působil jako předseda Okresního národního výboru v Žilině. Byl generálním ředitelem Polygrafických závodů na Slovensku a předsedou Ústředního národního výboru (primátorem) Bratislavy v letech 1954-1957.\n"}
{"id": "751454", "url": "https://cs.wikipedia.org/wiki?curid=751454", "title": "Marolles-en-Hurepoix", "text": "Marolles-en-Hurepoix\n\nMarolles-en-Hurepoix je francouzská obec v departementu Essonne v regionu Île-de-France.\n\nMarolles-en-Hurepoix obklopují obce Brétigny-sur-Orge na severu, Leudeville na severovýchodě a na východě, Saint-Vrain na jihovýchodě a na jihu, Cheptainville na jihozápadě, Guibeville na západě a La Norville na severozápadě.\n\n\"Počet obyvatel\"\n"}
{"id": "751455", "url": "https://cs.wikipedia.org/wiki?curid=751455", "title": "Blonde Redhead", "text": "Blonde Redhead\n\nBlonde Redhead je americká alternativní rocková hudební skupina, která vznikla v roce 1993 v New Yorku. Kapela sestává ze tří členů, jimiž jsou dvojčata Amedeo a Simone Paceovi a zpěvačka Kazu Makinová.\n\nVe svých prvních albech zpívá skupina žánry indie rock či noise rock, zatímco pozdější desky, především ty z dvacátého prvního století, jako jsou \"Misery is a Butterfly\" (2004) a \"23\" (2007), znějí spíše jako dream pop a alternativní rock. Svoje osmé album vydala skupina v roce 2010, jmenuje se \"Penny Sprakle\" a získalo 39. příčku v americkém žebříčku desek Top 100. Díky tomu je nejvýše postavené album skupiny v historii.\n\n"}
{"id": "751457", "url": "https://cs.wikipedia.org/wiki?curid=751457", "title": "Hrabství Waterford", "text": "Hrabství Waterford\n\nHrabství Waterford ( , ) je irské hrabství, nacházející se na jihu země v bývalé provincii Munster. Sousedí s hrabstvími Tipperary a Kilkenny na severu a s hrabstvím Cork na západě. Jižní pobřeží omývá Keltské moře.\n\nHlavním městem hrabství je Waterford. Hrabství má rozlohu 1857 km² a žije v něm 113 707 obyvatel (2011).\n\nMezi zajímavá místa patří hory Knockmealdowns.\n\nJednopísmenná zkratka hrabství, používaná zejména na SPZ, je od 1. 1. 2014 W, do roku 2013 to bylo WD. Zkratka W byla dříve používána pouze pro město Waterford.\n\n"}
{"id": "751458", "url": "https://cs.wikipedia.org/wiki?curid=751458", "title": "Ján Čech", "text": "Ján Čech\n\nJán Čech (5. června 1915 Tisovec – 24. října 1998 Praha) byl slovenský a československý politik, poválečný poslanec Prozatímního Národního shromáždění za Komunistickou stranu Slovenska (respektive za KSČ).\n\nUž během vysokoškolských studií byl politicky aktivní a levicově orientován v studentském hnutí. Byl členem Československé sociálně demokratické strany dělnické. Za tzv. slovenského štátu byl do roku 1944 pracovníkem slovenského ministerstva hospodářství.\n\nV rámci sociálně demokratické strany představoval levicové křídlo. Udržoval kontakty s V. ilegálním vedením KSS. Účastnil se Slovenského národního povstání. Bojoval v partyzánské brigádě Za slobodu Slovanov. V září 1944 byl na slučovacím sjezdu sociálních demokratů a komunistů v Banské Bystrici zvolen místopředsedou Ústředního výboru Komunistické strany Slovenska.\n\nPo roce 1945 působil jako hospodářský pracovník a politik. Od června 1945 do 14. září 1945 zastával funkci místopředsedy Slovenské národní rady. V srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V letech 1945-1946 byl i poslancem celostátního Prozatímního Národního shromáždění za KSS. Poslancem byl do parlamentních voleb v roce 1946.\n\nV 50. letech působil jako předseda Osidlovacího úřadu, který měl na starosti realizaci československo-maďarské dohody o výměně obyvatelstva mezi oběma státy. Podle vzpomínek Ladislava Šimoviče kritizoval Čecha jeho nadřízený Július Ďuriš za neplnění příkazů ÚV KSS ohledně důsledně \"třídního\" výběru maďarských rodin z Československa, určených pro vysídlení do Maďarska. Byl proto z čela úřadu odvolán. Pak byl přesunut do ředitelství tabákového průmyslu a později na úřednické místo do Prahy.\n\nJeho syn Prof. PhDr. Ján Čech, CSc.(narozen 1946) je slovenský psycholog a vysokoškolský učitel. Jeho bratrem byl odbojář a funkcionář Gustáv Čech (1912–???). Jeho švagrem byl Ladislav Šimovič, poválečný československý diplomat a státní úředník. Společně byli aktivní v levicových opozičních kruzích za slovenského štátu.\n\n"}
{"id": "751460", "url": "https://cs.wikipedia.org/wiki?curid=751460", "title": "Jan Černo", "text": "Jan Černo\n\nJan Černo (24. října 1898 – ???) byl český a československý politik a poslanec Prozatímního Národního shromáždění za Československou sociální demokracii.\n\nV letech 1945-1946 byl poslancem Prozatímního Národního shromáždění za sociální demokraty. V parlamentu zasedal až do parlamentních voleb v roce 1946.\n\nJistý Jan Černo se uvádí mezi komunisty zadrženými brněnským gestapem 14. září 1944.\n\n"}
{"id": "751466", "url": "https://cs.wikipedia.org/wiki?curid=751466", "title": "Vladimír Červenka", "text": "Vladimír Červenka\n\nVladimír Červenka (24. listopadu 1881 Příbor – 9. nebo 16. prosince 1960 Liberec), byl český a československý politik, meziválečný generální tajemník Československé strany lidové, za kterou byl po válce poslancem Prozatímního Národního shromáždění.\n\nAbsolvoval gymnázium v Kroměříži, pak získal právnické vzdělání (právnická fakulta české univerzity v Praze) a pracoval v advokátní kanceláři. Už během studií se začal angažovat v katolickém politickém táboře a ve věku 25 let se stal tajemníkem člen moravské katolické strany národní v Brně. Byl aktivní i v katolické tělovýchově (byl prvním starostou olomouckého Orla), působil v školské komisi Matice Cyrilometodějské, spoluzakládal stavební družstva a podílel se na vydávání oficiálního listu katolicko národní strany \"Hlas\". Působil rovněž v hospodářských korporacích. Byl místopředsedou Českoslovanské záložny, viceprezidentem \"Reeskontního a lombardního ústavu\" v Praze a předsedou bytového družstva \"Úspora\". Po roce 1918 se angažoval v Československé straně lidové. V listopadu 1918 byl jmenován tajemníkem klubu poslanců a senátorů lidové strany a od roku 1925 navíc zastával post generálního tajemníka při ústředním výboru ČSL. V těchto funkcích setrval až do roku 1946 (s výjimkou období německé okupace). Zajišťoval organizační a technickou práci strany. Za války byl vyslýchán gestapem.\n\nV roce 1945 se vrátil jako jeden z mála členů předválečného vedení strany na post generálního tajemníka ČSL. V letech 1945–1946 byl poslancem Prozatímního Národního shromáždění za lidovce. V parlamentu zasedal do parlamentních voleb v roce 1946. V roce 1946 byl terčem kampaně ohledně údajných hospodářských machinací v sekretariátu strany. Odešel pak z aktivní politiky.\n\nV roce 1948 mu Alois Petr, představitel levicové frakce ČSL loajální ke komunistickému režimu po únoru 1948, nabízel návrat do funkce tajemníka, ale Červenka odmítl. V roce 1952 byl nuceně vystěhován s manželkou do pohraničí a musel pracovat v továrně.\n\nZemřel v roce 1960 v Liberci. Jeho otcem byl katolický organizátor Leopold Červenka.\n\n"}
{"id": "751468", "url": "https://cs.wikipedia.org/wiki?curid=751468", "title": "Administrativní dělení Irska", "text": "Administrativní dělení Irska\n\nIrsko se od roku 1922 dělí na 26 hrabství. Původní unitární Irsko mělo hrabství 32, ale 6 (většina Ulsteru) po vytvoření Irské republiky dalo základ Severnímu Irsku.\n\nTradičně se Irsko od dob středověku dělilo na pět provincií či království – Connacht, Leinster, Meath, Munster a Ulster). Později provincie Meath splynula s provincií Leinster, takže nyní mluvíme o čtyřech irských provinciích.\n\nSeznam hrabství rozdělených podle příslušnosti k provincii.\n\n\n\n\nPůvodně k provincii patřily ještě severoirská hrabství Antrim, Armagh, Fermanagh, Londonderry \"(Derry)\", Down a Tyrone.\n\nPůvodní unitární Irsko mělo 32 hrabství, ale 6 hrabství (většina Ulsteru) vytvořilo Severní Irsko a je součástí Spojeného království.\nVlajky těchto hrabství (okresů) nejsou oficiální, užívají se však vlajky založené na barvách Galské atletické asociace (GAA). Kromě většinou dvoubarevných vlajek se dvěma svislými pruhy se vyskytují i varianty, které mají uprostřed štíty znaku okresní rady nebo okresního týmu GAA, doplněný v horní části o, do oblouku uvedený, anglický název hrabství a irský název vodorovně v dolní části a menším písmem.\n\nNěkteré rady hrabství užívají vlastní vlajky, nejedná se však o vlajky hrabství ale pouze o vlajky těchto volených orgánů (veřejnot je neužívá).\n\n\n"}
{"id": "751469", "url": "https://cs.wikipedia.org/wiki?curid=751469", "title": "Barksdaleova letecká základna", "text": "Barksdaleova letecká základna\n\nBarksdaleova letecká základna ( Barksdale Air Force Base; kód IATA je BAD, kód ICAO KBAD, kód FAA LID BAD) je vojenská letecká základna letectva Spojených států amerických nacházející se přibližně 7,60 kilometrů jihovýchodně od města Bossier City ve státě Louisiana. Je domovskou základnou 2. bombardovacího křídla (2d Bomb Wing; 2 BW), která je podřízena velitelství Air Force Global Strike Command. 2 BW je vybavena strategickými bombardéry Boeing B-52 Stratofortress a představuje tak flexibilní bojovou sílu globálního měřítka, schopnou samostatného fungování nebo operací v součinnosti s ostatními složkami ozbrojených sil.\n\nTato letecká základna byla vybudována v roce 1932, tehdy pod názvem „Barksdale Field“. Pojmenována byla po Eugeneovi Hoy Barksdaleovi, leteckému veteránovi první světové války.\n\n"}
{"id": "751473", "url": "https://cs.wikipedia.org/wiki?curid=751473", "title": "Josef Čihák (politik)", "text": "Josef Čihák (politik)\n\nJosef Čihák (31. května 1908 Vyhnanice – ???) byl český a československý politik, poválečný poslanec Prozatímního a Ústavodárného Národního shromáždění a Národního shromáždění ČSR za Komunistickou stranu Československa.\n\nPocházel ze zemědělské rodiny v jihočeských Vyhnanicích. Vystudoval obecnou a měšťanskou školu a reálné gymnázium v Táboře. Po složení maturity pracoval coby úředník v textilní továrně ve Šluknově, následně se vrátil do rodných Vyhnanic. Ve školním roce 1940/1941 učil na Lidové škole hospodářské v nedalekých Hlavatcích, později byl hostinským.\n\nNa konci druhé světové války byl členem odbojové skupiny Táborité a velitelem její místní skupiny ve Vyhnanicích. Hned po osvobození v roce 1945 se stal předsedou ONV v Milevsku. 30. září 1945 byl v této funkci potvrzen. Poté, co ale od října 1945 nastoupil do parlamentu, byl řízením ONV pověřen dočasně František Roubík, který se roku 1946 stal řádným předsedou ONV.\n\nV letech 1945-1946 byl poslancem Prozatímního Národního shromáždění za KSČ. Mandát obhájil v parlamentních volbách v roce 1946 a stal se poslancem Ústavodárného Národního shromáždění. V parlamentu působil v zemědělském a ústavním výboru. Nenáležel ovšem mezi aktivní poslance. V parlamentních volbách v roce 1948 byl zvolen za volební kraj Tábor do Národního shromáždění, v němž setrval do června 1952, kdy se vzdal mandátu a nahradil ho František Kutiš.\n\nV roce 1949 Čihák inicioval vznik přípravného výboru k založení jednotného zemědělského družstva ve Vyhnanicích, do kterého se ale zapojilo pouze pět místních malozemědělců. Úředníci ministerstva zemědělství kritizovali menšinový charakter vznikajícího JZD a komunistické straně doporučili, aby \"stranické orgány bez ohledu na to, že drží tomuto družstvu palec soudruh poslanec Čihák, vyšetřily přísně okolnosti, za jakých družstvo vzniklo\". Roku 1950 Čihák zajistil pro JZD ve Vyhnanicích převzetí bývalého zbytkového statku, jenž dosud byl ve správě Československých státních statků. JZD se pak rychle z pozice outsidera stalo vzorovým družstvem. Roku 1952 pak právě zde natočili mladí Karel Kachyňa a Vojtěch Jasný propagandistický snímek \"Neobyčejná léta\" o kolektivizaci. Komise posuzující scénář tohoto filmu se ovšem vyslovila pro potlačení role poslance Čiháka v tomto díle, protože jeho výroky měly působit příliš schematicky. Vojtěch Jasný v roce 2012 vzpomínal na natáčení filmu a vybavil si Josefa Čiháka jako \"aktivního nadšence Gottwalda\", jenž do Vyhnanic pozval sovětské kolchozníky, kteří pak byli zapojeni do natáčení.\n\nV roce 1948 se Čihák uvádí jako instruktor krajského sekretariátu KSČ v Českých Budějovicích. Na VIII. sjezdu KSČ byl zvolen náhradníkem Ústředního výboru Komunistické strany Československa.\n\n"}
{"id": "751476", "url": "https://cs.wikipedia.org/wiki?curid=751476", "title": "Bílá Hora (stanice metra)", "text": "Bílá Hora (stanice metra)\n\nBílá Hora měla být podle představ z roku 2005 stanice pražského metra na lince A, konkrétně na úseku VI.A.\n\nZástupci magistrátu a městských částí se na jaře 2005 po pěti letech dohadování shodli, že prodloužení tratě A ze stanice Dejvická, které podle této představy mělo začít být stavěno v roce 2009, mělo vést na letiště přes motolskou nemocnici (stanice Červený Vrch, Veleslavín, Petřiny, Motol, Bílá Hora, Dědina, Dlouhá Míle a konečná Letiště Ruzyně) být dlouhé 14 kilometrů a odhadovaná cena měla být 38 miliard korun. Za stanicí Bílá Hora tento záměr počítal s odbočkou úseku VI.A na Sídliště Řepy a Zličín, kde by se napojovala na trasu B. Náměstek primátora Jan Bürgermeister v roce 2005 uvedl, že na ruzyňské letiště pojede metro nejdříve tak za devět let (tedy v roce 2014) a že stále není jasné, jestli metro povede skutečně až na ruzyňské letiště. Pro město podle něj bylo důležité, aby vlaky jezdily na Dlouhou míli. Na prodloužení k letišti by podlě něj měla přispět třeba i Česká správa letišť.\n\nStanice Bílá Hora byla zamýšlena tak, aby zde byla zachována možnost větvení trasy.\n\nOběma zamýšlenými větvemi trasy se zabývala i studie Metroprojektu z roku 2018, podle které by prodloužení z Motola na Letiště Václava Havla o délce 6,86 kilometru s pěti novými stanicemi (Bílá Hora, Dědina, Dlouhá Míle, Staré Letiště a Letiště Václava Havla) vyšlo na 26,8 miliardy korun a vybudování i s přípravnými pracemi by trvalo jedenáct let, z toho 6,5 roku by představovala příprava a 4,5 roku samotná stavba. Analýza měla být podkladem pro budoucí rozhodnutí vedení města, zda prodloužení začít stavět.\n\nStanice se měla nacházet ve směru západ-východ šikmo pod Karlovarskou ulicí, střed se nachází mezi křižovatkami Karlovarská – K Motolu a Karlovarská – Thurnova. Stanice měla být ražená, 40-50 metrů pod povrchem, měla tedy být jednou z nejhlubších stanic pražského metra. Měl zde být vybudován jeden podpovrchový vestibul nacházející se pod středem současné tramvajové smyčky, která se měla přestavět. Z vestibulu měly být vedeny dva výstupy, jeden orientovaný k ulici Zbečenské a druhý spojený s podchodem pod Karlovarskou ulicí (možnost výhledového rozšíření s výstupem orientovaným západním směrem podél stávající zástavby na jižní straně ulice).\n\nAnalýza Metroprojektu z roku 2018 situovala stanici Bílá Hora do hloubky 44,4 metru, se středem mezi křižovatkami ulic Karlovarské a K Motolu a Karlovarské s Thurnovou.\n"}
{"id": "751479", "url": "https://cs.wikipedia.org/wiki?curid=751479", "title": "Josef Čihák", "text": "Josef Čihák\n\nJméno a příjmení Josef Čihák má více nositelů:\n\n"}
{"id": "751483", "url": "https://cs.wikipedia.org/wiki?curid=751483", "title": "Carex depauperata", "text": "Carex depauperata\n\nCarex depauperata je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 30–100 cm. Je vytrvalá, řídce trsnatá s krátkými oddenky. Listy jsou střídavé, přisedlé, s listovými pochvami. Lodyha je tupě trojhranná, hladká. Bazální pochvy jsou červenohnědé až purpurově hnědé. Čepele jsou asi 2–4 mm široké, lesklé, na rubu z výraznou tmavší žilnatinou, silně drsné. \"Carex depauperata\" patří mezi různoklasé ostřice, nahoře je klásek samčí, dolní klásky jsou pak čistě samičí. Listeny jsou podobné listům a většinou přesahují příslušný klásek, dolní s pochvou. Samčí klásek je většinou 1, samičích klásků je nejčastěji 2–4, jsou cca 1–2 cm dlouhé, málokvěté, na dlouhých stopkách. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 7–9 mm dlouhá, výrazně žilnatá, lesklá, na vrcholu zakončená cca 3 mm dlouhým zobánkem. Každá mošnička je podepřená plevou, která je zelená až nahnědlá se zeleným středním žebrem a světlým okrajem.\n\n\"Carex depauperata\" roste v západní a jižní Evropě. Vyskytuje se vzácně ve Velké Británii, dále v Belgii, ve Francii, zasahuje až do jižního Německa, ve Španělsku, Itálii, Švýcarsku, na Balkáně, dále na Kavkaze V ČR neroste.\n\n \n"}
{"id": "751484", "url": "https://cs.wikipedia.org/wiki?curid=751484", "title": "Petersonova letecká základna", "text": "Petersonova letecká základna\n\nPetersonova letecká základna ( Peterson Air Force Base; kód IATA je COS, kód ICAO KCOS, kód FAA LID COS) je vojenská letecká základna letectva Spojených států amerických nacházející se v bezprostřední blízkosti města Colorado Springs ve státě Colorado. Petersonova základna sdílí veškeré své ranveje s civilním letištěm City of Colorado Springs Municipal Airport, takže se de facto jedná o kombinované, vojensko-civilní letiště. Základna byla pojmenována podle poručíka Edwarda Josepha Petersona, který zemřel během letecké nehody na tomto letišti v roce 1942. Na Petersonově základně sídlí Americké severní velitelství (United States Northern Command; USNORTHCOM), Severoamerické velitelství protivzdušné obrany (North American Aerospace Defense Command; NORAD) a Velitelství vzdušných a vesmírných sil (Air Force Space Command; AFSPC).\n\n"}
{"id": "751488", "url": "https://cs.wikipedia.org/wiki?curid=751488", "title": "Courcelles-sous-Châtenois", "text": "Courcelles-sous-Châtenois\n\nCourcelles-sous-Châtenois je francouzská obec v departementu Vosges v regionu Grand Est.\n\n\"Počet obyvatel\"\n"}
{"id": "751490", "url": "https://cs.wikipedia.org/wiki?curid=751490", "title": "Alois Čížek", "text": "Alois Čížek\n\nAlois Čížek (24. prosince 1905 Praha – 13. prosince 1990 Gagny) byl český a československý politik, poválečný poslanec Prozatímního a Ústavodárného Národního shromáždění za Československou stranu národně socialistickou, později činný v exilu.\n\nV letech 1939–1945 byl vězněn v nacistických koncentračních táborech.\n\nV letech 1945–1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nPo únorovém převratu byl zařazen mezi hlavní odpůrce komunistického režimu a hrozila mu fyzická likvidace. V roce 1948 odešel do emigrace, kde se brzy zapojil do aktivit exilových národních socialistů. V rámci exilové strany představoval mladší generaci, kriticky naladěnou vůči špičkám strany a vůči vedení Petra Zenkla. Od roku 1959 vydával ve Francii satirický časopis \"Bič\".\n\n\n"}
{"id": "751493", "url": "https://cs.wikipedia.org/wiki?curid=751493", "title": "Palaiseau", "text": "Palaiseau\n\nPalaiseau je francouzské město v departementu Essonne v regionu Île-de-France. Ve městě sídlí elitní vysoká škola (grande école) – École Polytechnique a rovněž firma Solems, která se specializuje na hi-tech technologie, především fotovoltaické články, křemíkové tenkostěnné moduly a světelná čidla.\n\nPalaiseau leží na řece Yvette jižně od Paříže. Na severu sousedí s obcí Igny, na severovýchodě s Massy, na východě s obcí Champlan, na jihovýchodě a na jihu řeka Yvette odděluje od Villebon-sur-Yvette. Na jihozápadě se nachází obec Orsay, na západě Saclay a na severozápadě Vauhallan.\n\nFranský král Childebert I. zde nechal vybudovat malý hrad nazývaný latinsky \"palatolium\", který dal místu název. Později zde žila královna Bathilda, manželka Chlodvíka II. se svým synem Chlotarem.\n\nPrvní písemná zmínka o místě se nachází v listině z 25. července 754, ve které Pipin III. Krátký daroval panství Palaiseau i s příslušenstvím klášteru Saint-Germain-des-Prés.\n\nKolem roku 1000 až do vlády Filipa II. Augusta bylo panství rozděleno mezi více majitelů. V roce 1262 majitel panství Palaiseau zemřel a Ludvík IX. dal jeho dceru Jeanne za manželku jistému Le Brunovi, který se stal vládcem panství. V této rodině bylo v majetku až do 15. století, kdy Jacques Le Brun zemřel bez potomků. Panství poté přešlo na jeho sestru Jeanne, manželku rytíře Guillauma II. de Harville. Ten v roce 1415 padl v bitvě u Azincourtu a protože jeho syn byl nezletilý, v roce 1417 získal panství Jan I. Burgundský. Po jeho zavraždění Palaiseau zkonfiskoval Jindřich V. Plantagenet a v roce 1430 je jako majitel zmiňován anglický panoš Thomas Burcho. V roce 1436 získal panství právoplatný majitel Guillaume III. de Harville a jeho rodina jej vlastnila až do 18. století.\n\nV roce 1758 panství koupil král Ludvík XV. a v roce 1760 jej vyměnil s mademoiselle de Sens za panství Charollais. Majitelka zemřela v roce 1765 a panství přešlo na jejího nevlastního bratra prince Ludvíka V. Bourbon-Condé. Ten vlastnil panství i se zámkem až do Velké francouzské revoluce.\n\nV roce 1870 byla v Palaiseau založena továrna na svítiplyn. Ve stejném roce se během prusko-francouzské války ve městě usídlilo 35 000 Prusů, kteří zde zůstali až do května 1871. Na obranu Paříže byla v roce 1879 vybudována poblíž Palaiseau pevnost.\n\nV roce 1962 se Palaiseau stalo podprefekturou v bývalém departementu Seine-et-Oise a v roce 1968 podprefekturou v novém departementu Essonne. V roce 1976 byla do města přeložena z Paříže École Polytechnique.\n\n\n\n\n"}
{"id": "751494", "url": "https://cs.wikipedia.org/wiki?curid=751494", "title": "Alan Shearer", "text": "Alan Shearer\n\nAlan Shearer (* 13. srpna 1970 Gosforth, Anglie, Spojené království) je bývalý anglický fotbalový reprezentant. Hrával na postu útočníka a je nejlepším střelcem historie Premier League (dal celkem 260 gólů). Střílel hodně gólů, v průměru 25 gólů za sezonu. Pelé ho roku 2004 zařadil mezi 125 nejlepších žijících fotbalistů. V anketě Zlatý míč, která hledala nejlepšího fotbalistu Evropy, se roku 1996 umístil na třetím místě.\n\nKonec reprezentační kariéry ohlásil po vypadnutí na Euru 2000, na klubové úrovni hrál za Newcastle United až do roku 2006. V anglickém národním mužstvu odehrál 63 zápasů a vstřelil 30 gólů.\n\nV dubnu 2009 se stal manažerem týmu Newcastle United FC.\n\n"}
{"id": "751501", "url": "https://cs.wikipedia.org/wiki?curid=751501", "title": "Oceánský pohár národů 1980", "text": "Oceánský pohár národů 1980\n\nOceánský pohár národů 1980 bylo druhé mistrovství pořádané fotbalovou asociací OFC. Vítězem se stala australská fotbalová reprezentace.\n\n"}
{"id": "751502", "url": "https://cs.wikipedia.org/wiki?curid=751502", "title": "Nikita Nikitin", "text": "Nikita Nikitin\n\nNikita Alexandrovič Nikitin (* 16. června 1986, Omsk, Sovětský svaz) je ruský hokejový obránce hrající v týmu Columbus Blue Jackets v severoamerické lize NHL.\n\n\n"}
{"id": "751505", "url": "https://cs.wikipedia.org/wiki?curid=751505", "title": "Fedcupový tým Slovinska", "text": "Fedcupový tým Slovinska\n\nFedcupový tým Slovinská reprezentuje Slovinsko ve Fed Cupu od roku 1992 pod vedením národního tenisového svazu.\n\nSlovinsko nastoupilo do soutěže poprvé v roce 1992, když v předcházejícím roku získalo nezávislost. Do té doby slovinské tenistky reprezentovaly předchozí státní útvar Socialistickou federativní republiku Jugoslávie. Nejlepšího výsledku tým dosáhl v roce 2003, kdy se probojoval do čtvrtfinále.\n\nV roce 2011 hrálo Světovou skupinu II, kde nestačilo na Německo po výsledku 1–4. V dubnu 2011 pak v následné baráži porazilo Kanadu poměrem 3–2 a udrželo se.\nV roce 2012 hraje Světovou skupinu II v zápase proti Japonsku.\n\nK lednu 2012.\n\n"}
{"id": "751507", "url": "https://cs.wikipedia.org/wiki?curid=751507", "title": "Dūkšta", "text": "Dūkšta\n\nDūkšta je řeka 2. řádu ve východní části Litvy, v okrese Vilnius, pravý přítok řeky Neris, do které se vlévá u vsi Karmazinai, 2 km na západojihozápad od obce Dūkštos, 113,2 km od jejího ústí do Němenu. Pramení na západním okraji vsi Gudeliai, 16 km na severoseverozápad od Vilniusu. Teče zpočátku směrem celkově severním, protéká před vsí Kalikstiškės jezerem Skauduliškių ežeras, přičemž se stáčí do směru západního, křižuje dálnici A2/E272, protéká jižní částí města Maišiagala. Dále protéká rybníkem Kiemelių tvenkinys, za kterým se stáčí k jihu, protéká obcí Dūkštos a u vsi Karmazinai se vlévá do Nerisu. Průměrný spád je 3,44 m/km; poslední dva kilometry je spád 13,81 m/km, hloubka koryta 1,6-2,2 m, rychlost toku 0,2 m/s.\n\nŘeka Dūkšta má největší spád ze všech litevských řek, proto patří mezi nejzajímavější litevské toky z hlediska obtížnosti. Bohužel úroveň hladiny je vhodná pro sjezd pouze v období zvýšené hladiny, nejčastěji v jarním období. \n"}
{"id": "751511", "url": "https://cs.wikipedia.org/wiki?curid=751511", "title": "Fedcupový tým Švédska", "text": "Fedcupový tým Švédska\n\nFedcupový tým Švédska reprezentuje Švédsko ve Fed Cupu od druhého ročníku soutěže, který se konal v roce 1964 pod vedením národního tenisového svazu.\n\nŠvédsko se čtyřikrát probojovalo do čtvrtfinále, a to v letech 1970, 1977, 1980 a 1988.\n\nV roce 2011 hrálo Světovou skupinu II, kde nestačilo na Ukrajinu po výsledku 2–3. V dubnu 2011 pak v následné baráži podlehlo Švýcarsku poměrem 1–4 a sestoupilo do regionální zóny.\n\nV roce 2012 hraje 1. skupinu zóny Evropy a Afriky.\n\nK lednu 2012.\n\n"}
{"id": "751513", "url": "https://cs.wikipedia.org/wiki?curid=751513", "title": "Václav Babula", "text": "Václav Babula\n\nVáclav Babula (23. září 1938, Gottwaldov – 1. února 2008, Praha) byl český lékař, textař, básník a literát.\n\nJeho otec Rudolf Babula, farář církve československé-husitské v Uherském Brodě, zahynul v koncentračním táboře Mauthausen. Václav vyrůstal s matkou učitelkou v Uherském Brodě. V Uherském Brodě absolvoval gymnázium, následně vystudoval lékařskou fakultu Univerzity Jana Evangelisty Purkyně v Brně, vykonával praxi v oboru všeobecného lékařství, člen České lékařské společnosti.\n\n\n\n\n\n"}
{"id": "751514", "url": "https://cs.wikipedia.org/wiki?curid=751514", "title": "Guibert z Nogentu", "text": "Guibert z Nogentu\n\nGuibert z Nogentu (1055 – 1124 Klášter Nogent-sous-Coucy) byl středověký benediktinský mnich a jeden z kronikářů první křížové výpravy. Sám se sice výpravy nezúčastnil, ale květnatými slovy sepsal na základě vzpomínek křižáků její průběh. Roku 1104 se stal opatem kláštera.\n\n"}
{"id": "751522", "url": "https://cs.wikipedia.org/wiki?curid=751522", "title": "Soko J-20 Kraguj", "text": "Soko J-20 Kraguj\n\nSoko J-20 Kraguj (\"Krahujec\") byl jugoslávský jednomístný lehký útočný a protipovstalecký letoun, který poprvé vzlétnul v roce 1964.\n\nLetoun má klasickou polonosnou konstrukci s kovovou kostrou a se ztenčenými křídly. Pilot sedí v uzavřeném vyhřívaném kokpitu s ventilací a s nastavitelným sedadlem. Kryt kokpitu se odsouvá směrem dozadu. Přistávací podvozek se záďovým kolečkem je nezatahovací konstrukce. Podvozek má pryžové tlumiče k tlumení nárazů a hydraulické brzdy pro brždění. \n\nPohon letounu obstarává jeden šestiválcový pístový motor Textron Lycoming GSO-480-B1J6 s výkonem 254 kW a třílistá kovová nastavitelná vrtule Hartzell HC-B3Z20-1/10151C-5. Motor je chlazený vzduchem, pro zvýšení účinnosti chlazení má letoun dva speciálně konstruované vstupy vzduchu. Dvě palivové nádrže pojmou 136 litrů paliva, což letounu umožňuje uletět s plnou výzbrojí až 650 km. Stejnosměrná elektrická síť letounu má napětí 28 V a je napájena generátorem o výkonu 1,5 kW a palubní baterií. Odmlžování a odmrazování skla kokpitu je prováděno proudem horkého vzduchu.\n\nLetoun byl navržen pro mise v nízkých letových hladinách proti denním i nočním viditelným pozemním cílům v rozsáhlých oblastech. Měl být snadno vybaven zbraněmi a zásobami na některém z pomocných letišť a to bez použití zvláštního vybavení, což bylo důležité hlavně v horských oblastech. Jugoslávští vojenští plánovači předpokládali, že potenciální protivník nejprve napadne letiště, a proto byl J-20 Kraguj navržen pro starty z krátkých neupravených rozjezdových drah. Dokonce mohl být vybaven i lyžemi pro působení na sněhu. Také se mu říkalo „Partizánské letadlo“.\n\nKraguj P-2 byl zamýšlen pro úkoly blízké letecké podpory pozemních jednotek a mohl být využit i pro výcvik pilotů pro denní a noční létání podle rozhledu, zaměřování pozemních cílů, odpalování raket proti pozemním cílům a bombardování.\n\nStálou výzbroj tvořily dva v křídlech namontované kulomety ráže 7,7 mm typu Colt Browning Mk. II, každý se zásobou 650 nábojů. Pro bojové mise mohl být letoun vybaven externě nesenými bombami nebo neřízenými raketami ráže 57 mm nebo 128 mm (HVAR-5). Na adaptéry pod křídly mohly být zavěšeny klasické volně padající bomby, vícenásobné raketnice pro neřízené rakety, kazetové bomby a nákladní kontejnery.\n\n\"Technické údaje pocházejí z publikace „Jane's All the World's Aircraft 1969–70“\".\n\n\n\n\n\n\n\n"}
{"id": "751523", "url": "https://cs.wikipedia.org/wiki?curid=751523", "title": "Jánský vrch (národní přírodní památka)", "text": "Jánský vrch (národní přírodní památka)\n\nJánský vrch je národní přírodní památka, která se nachází na jižních a západních svazích Jánského vrchu severovýchodně od obce Korozluky v okrese Most v Ústeckém kraji.\n\nChráněné území na Jánském vrchu u Korozluk bylo vyhlášeno Ministerstvem školství, věd a umění ČSR původně jako přírodní rezervace dne 25. září 1951. Předmětem ochrany jsou vzácná suchomilná a teplomilná rostlinná společenstva, rostoucí na výhřevném čedičovém podkladu. Botanicky cenná loučka v současnosti zaujímá plochu 9,4 ha a byla zřízena především k ochraně vzácné trávy – ovsíře stepního, který zde roste na nejzápadnější hranici svého světového rozšíření. Kromě této rostliny se zde nacházejí i další chráněné druhy jako kavyl Ivanův, bělozářka liliovitá, koniklec luční, hlaváček jarní, kozinec bezlodyžný, divizna brunátná, ušnice klínolistá, tařinka chlumní, mochna písečná či vlnice chlupatá. Lokalita je zařazena v I. zóně chráněné krajinné oblasti České středohoří.\n\nV letech 2005 až 2013 byl na lokalitě proveden inventarizační průzkum u oborů zoologie (denní motýli, pavouci, plazi, ptáci, savci a letouni), cévnaté rostliny (floristika a vegetace) a lichenologie. Péče o chráněné území je v kompetenci Správy Chráněné krajinné oblasti České středohoří. V materiálech CHKO se uvádí, že výskyt vzácných druhů rostlin na této lokalitě je ohrožen z několika příčin. Především zde citelně chybí dřívější forma obhospodařování, zejména pastva (zákaz provádění pastvy byl uveden jako jedna z podmínek ochrany daného území ve vyhlášce Ministerstva školství, věd a umění ČSR z roku 1951 ). Území je zároveň pod silným vlivem návazného osídlení při jeho jižní hranici - konkrétně je ohrožováno pohybem domácích zvířat a vznikem skládek domácího odpadu. Lesní porosty kolem ústřední lokality nemají přirozenou druhovou skladbu a plní spíše funkci ochranného pásma. Stepní loučka se vzácnými druhy rostlin je ale zároveň ohrožována expanzí akátu, žanovce a jasanu.\n\nJedním z úkolů, obsažených v Plánu péče o Chráněnou krajinnou oblast České středohoří na období 2015–2024, je sledování populace druhů s velmi vzácným výskytem v České republice. Pokud jde o NPP Jánský vrch, toto ustanovení se týká zdejšího výskytu ovsíře stepního a rostlin z rodu kavylu. Správa CHKO je v té souvislosti povinna provádět aktivní management k udržení lokality.\n\nNa lokalitu ani poblíž ní nevede žádná značená turistická cesta. Do Korozluk existuje spojení autobusy MHD z Mostu (na zastávku \"Korozluky, obecní úřad\"), na silnici I/15, vedoucí středem obce, je zastávka \"Korozluky\" dálkových autobusových spojů.\n\n\n"}
{"id": "751526", "url": "https://cs.wikipedia.org/wiki?curid=751526", "title": "Vojtech Daubner", "text": "Vojtech Daubner\n\nVojtech Daubner (23. dubna 1912 Kremnica – 10. října 1981 Bratislava) byl slovenský a československý politik a poválečný poslanec Prozatímního Národního shromáždění, Národního shromáždění ČSR, Slovenské národní rady i Sněmovny národů Federálního shromáždění za Komunistickou stranu Slovenska (respektive za KSČ).\n\nAktivně se účastnil Slovenského národního povstání. V letech 1945-1946 byl poslancem Prozatímního Národního shromáždění za KSS. Poslancem byl do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady.\n\nZnovu se v celostátním parlamentu objevil po volbách do Národního shromáždění roku 1948 a na postu poslance setrval do roku 1954. Ve funkčním období 1969-1971 byl poslancem Sněmovny národů Federálního shromáždění.\n\nMezitím se ve volbách roku 1954, volbách roku 1960 a volbách roku 1964 stal poslancem Slovenské národní rady.\n\nV roce 1968 působil jako člen předsednictva Ústředního výboru KSS a odborářský funkcionář. Byl dlouholetým předsedou Slovenské odborové rady. Působil i v celostátní Ústřední radě odborů.\n\nZemřel v říjnu 1981.\n\n"}
{"id": "751527", "url": "https://cs.wikipedia.org/wiki?curid=751527", "title": "Matouš z Edessy", "text": "Matouš z Edessy\n\nMatouš z Edessy († 1144) byl středověký arménský kronikář, který zaznamenal historii první křížové výpravy a jeruzalémského království. Nebyl přátelsky nakloněn Frankům, jeho dílo je cenným zdrojem informací o tehdejším dění z pohledu původních obyvatel.\n\n"}
{"id": "751529", "url": "https://cs.wikipedia.org/wiki?curid=751529", "title": "Superpohár UEFA 2003", "text": "Superpohár UEFA 2003\n\nDvacátý osmý ročník Superpoháru UEFA byl odehrán na Monackém stadionu Stade Louis II., kde se pravidelně hrál pravidelně již od roku 1998. Ve vzájemném zápase se střetli 29. srpna 2003 vítěz Ligy mistrů UEFA v ročníku 2002/2003 – AC Milán – a vítěz Poháru UEFA ve stejném ročníku – FC Porto.\n\nPo utkání, kdy tým FC Porto prohrál 0:1, trenér José Mourinho prohlásil: „Jsem přesvědčen, že odtud můžeme jít do Ligy mistrů a jistotou můžeme soupeřit s jakýmkoliv týmem.“\n"}
{"id": "751534", "url": "https://cs.wikipedia.org/wiki?curid=751534", "title": "Oliver Ekman-Larsson", "text": "Oliver Ekman-Larsson\n\nOliver Oscar Emanuel Ekman-Larsson (* 17. července 1991, Karlskrona) je švédský hokejový obránce hrající v týmu Arizona Coyotes v severoamerické lize NHL.\n\nNarodil se ve švédském jižním městečku Karlskrona, později se přestěhoval i s rodinou do severnějšího města Tingsryd, kde také odstartovala jeho kariéra (jeho otec, Patrik Larsson, byl v sezóně 2001/2002 trenérem družstva). Po odchodu do Leksands IF byl na NHL vstupním draftu v Montréalu vybrán v 1. kole na 6. pozici týmem Phoenix Coyotes. Rok ještě pokračoval ve švédské 2. nejvyšší lize za již zmíněný tým a poté odešel do zámoří. Velikou motivací pro hraní hokeje a jeho psychickou podporou je jeho dědeček Kenneth Ekman, který jel v roce 1972 na Olymijské hry v Japonsku jako sedmý obránce.\n\nVzorem Olivera Ekman-Larssona je Nicklas Lindström, což se odráží na stylu jeho hry. Jednou z jeho největších předností je udržení pásma, ofenzivní schopnosti, bruslení, kontrola puku a především jeho přehled o situaci na hřišti. Spekuluje se také o tom, že až z týmu Arizona Coyotes odejde kapitán Shane Doan, stane se jeho nástupcem právě mladý rodák z Karlskrony, který už od poloviny sezóny 2014/2015 nosí na svém dresu asistentské \"A\".\n\nEkman-Larsson zaznamenal svůj první bod v kariéře NHL asistencí gólu Kyle Turrise z 23. října 2010, svůj první gól vstřelil 17. ledna 2011 Antti Niemimu ze San Jose Sharks. Svůj první gól v play-off vstřelil o rok déle Jestřábům z Chicaga 23. dubna 2012 jako první gól utkání.\n\nObzvláště úspěšná byla sezóna 2014/2015, kdy se se svými 23 góly stal obráncem s největším počtem nastřílených branek, a s celkovými 43 body si stanovil osobní rekord. Tímto počtem gólů také vyrovnal rekord týmu z pozice obránce, zahrál si NHL All-Star hru a na MS v ledním hokeji 2015 se stal členem All-Star týmu.\n\nV NHL All-Star hře byl nominován do týmu Foligno, který vyhrál SuperSkills Competition, ale samotný zápas proti týmu Toews prohrál. Oliver Ekman-Larsson si v zápase připsal jednu asistenci a v dovednostní soutěži proměnil oba své nájezdy. Toto byla jeho druhá účast v All-Star týmu, poprvé to bylo v roce 2011, kdy si ovšem jako nováček nemohl zahrát samotný zápas, a účastnil se tak pouze dovednostní soutěže.\n\nZaznamenat ho diváci mohli v roce 2014 na Zimních olympijských hrách v Soči, avšak zde trenér národního mužstva Pär Mårts nedával nadějnému bekovi mnoho šancí. Ten však zazářil pod stejným trenérem o rok později na Mistrovství světa v ledním hokeji v Praze 2015 , kdy rozhodl nájezdem proti Čechům o vítězství Tre Kronor v celkově třetím zápase tohoto mistrovství. Na témže mistrovství byl dvakrát zvolen nejlepším hráčem zápasu.\n\nPo jednoleté pauze se vrátil na evropský led u příležitostí Mistrovství světa v ledním hokeji 2017, kde v týmu plném hvězd, včetně \"krále\" Henrika Lunqvista, vybojoval zlatou medaili. Ve finálovém zápase si spravil reputaci z prvního zápasu mistrovství, kdy neproměnil nájezd, a parádním blafákem dokázal zasunout puk za záda Pickarda a upevnit tak vítězství Tre Kronor. Tento zápas byl také jeden z nejlepších v jeho reprezentační kariéře, protože si připsal 5 střel na bránu a 27:40 minut na ledě.\n\nV roce 2013 se pustil do podnikání a založil módní značku oblečení OEL of Sweden, která se zaměřuje na spodní prádlo, čepice a trička, a dbá na kvalitu a módní vzhled svých produktů. Ekman-Larsson prohlásil, že do budoucna by sortiment firmy chtěl rozšířit. Firma má sídlo v Ronneby, nedaleko Karlskrony.\n\nČíslo 23 na jeho dresu má být vzpomínka a především pocta bývalému kamarádovi Eriku Clarbergovi, který zemřel v roce 2006. Když se dostal do Národní hokejové ligy a tým se ho ptal na číslo dresu, Oliver Ekman-Larsson volal matce zesnulého Erika, aby ji požádal, zda by na jeho počest mohl nosit jeho číslo. Clarberg byl nadějný útočník a Ekman-Larsson tvrdil, že možná to mohl být on, kdo by si nakonec nejvyšší ligu zahrál.\n\nV roce 2017 rodinu Ekman postihla tragická událost: matka arizonského obránce už dále nedokázala bojovat zákeřné nemoci a začátkem roku zemřela. Největší opora a fanynka obránce z Karlskrony si nepřála, aby kvůli její smrtipředčasně ukončil sezónu a pohřeb se tedy uskutečnil až o něco déle, přesněji tři zápasy před koncem sezóny Coyotes, které zmeškal. Jeho účast na Mistrovství světa téhož roku je především zásluha jeho maminky, která si přála, aby se hokeji její syn věnoval, jak jen to jde. Jako symbol vděku pak při převzetí poháru před stockholmskými nákupními domy Sergels Torg, kde se konalo přivítání s mistry světa, prohlásil, že vítězství věnuje právě jí, ženě, která vždy stála po jeho boku a ve všem ho podporovala ho.\n\nPo neprodloužení kontraktu Arizony Coyotes a Shana Doana se Oliver Ekman-Larsson stal očekávaným kapitánem pouštních kojotů pro sezónu 2017/2018.\n\n\n\n"}
{"id": "751536", "url": "https://cs.wikipedia.org/wiki?curid=751536", "title": "Ostřice zakrslá", "text": "Ostřice zakrslá\n\nOstřice zakrslá (\"Carex depressa\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–30 cm. Je vytrvalá, hustě trsnatá s krátkými oddenky. Listy jsou střídavé, přisedlé, s listovými pochvami. Lodyha je tupě trojhranná, chabá, drsná až hladká, asi stejně dlouhá jako listy. Bazální pochvy jsou hnědé až červenohnědé, slabě rozpadavé. Čepele jsou 2–4 mm široké. Ostřice zakrslá patří mezi různoklasé ostřice, nahoře je klásek samčí, dolní klásky jsou pak samičí. Listeny jsou krátce pochvaté, dolní je delší než květenství. Samčí klásek je většinou 1, samičích klásků je nejčastěji 2–3, jsou úzce válcovité, cca 1–2 cm dlouhé, zvláště spodní bývá oddálený a dlouze stopkatý. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 2,5–3 mm dlouhá, žilnatá až bezžilná, pýřitá, na vrcholu zúžená v krátký kuželovitý zobánek. Každá mošnička je podepřená plevou, která je bělavá až světle hnědá, na vrcholu špičatá nebo až s krátkou osinou.\n\nOstřice zakrslá v širším pojetí (včetně subsp. \"transsilvanica\") roste v jihozápadní Evropě s přesahem do severní Afriky, v Karpatech, na Balkáně, Krymu a zasahuje i do Asie, jako od SZ Turecka přes Kavkaz až do severního Íránu. V České republice neroste, nejbližší lokality jsou ve slovenských Karpatech.\n\nU druhu \"Carex depressa\" jsou tradičně rozlišovány 2 poddruhy. Nominátní subspecie \"Carex depressa\" subsp. \"depressa\" se vyskytuje v jihozápadní části areálu druhu, tedy v JZ Evropě s přesahem do SZ Afriky. V Karpatech, JV Evropě a v JZ Asii pak roste poddruh \"Carex depressa\" subsp. \"transsilvanica\" (Schur) T. V. Egorova. Tento poddruh je některými autory považován za samostatný druh, např. Fischer (1994), který ho udává ze spolkových zemí Burgenland a Štýrsko. Ostřice zakrslá transylvánská se liší od nominátní subspecie hladkými stonky, měkčími a širšími čepelemi, plevy samičích květů jsou špičaté až zašpičatělé, ale jen málokdy s osinou, mošničky jsou zřetelně žilnaté (subsp. \"depressa\" má na vrcholu samičích plev krátkou osinu do 1,2 mm a nezřetelně žilnaté až bezžilné mošničky).\n\n \n"}
{"id": "751538", "url": "https://cs.wikipedia.org/wiki?curid=751538", "title": "Superpohár UEFA 1994", "text": "Superpohár UEFA 1994\n\nDevatenáctý ročník Superpoháru UEFA se odehrávalo na dva zápasy mezi vítězem Ligy mistrů UEFA v ročníku 1993/1994 – AC Milán – a vítěz Poháru PVP ve stejném ročníku – FC Arsenal Londýn.\n\nHrálo se na dva zápasy. Ten první se odehrál 1. února 1995 na stadionu Highbury v Londýně s výsledkem 0:0 a ten druhý se uskutečnil 8. února 1995 na stadionu San Siro v Miláně vítězstvím AC Milán 2:0.\n"}
{"id": "751539", "url": "https://cs.wikipedia.org/wiki?curid=751539", "title": "Lacklandova letecká základna", "text": "Lacklandova letecká základna\n\nLacklandova letecká základna ( Lackland Air Force Base; kód IATA je SKF, kód ICAO KSKF, kód FAA LID SKF) je vojenská letecká základna letectva Spojených států amerických nacházející se 9,7 kilometru jihozápadně od města San Antonio ve státě Texas. Pojmenována byla na počest brigádního generála Franka Lacklanda. Je domovskou základnou 802. skupiny operační podpory (802d Mission Support Group), která spadá pod Letecké výukové a tréninkové velitelství (Air Education and Training Command; AETC). Hlavním úkolem základny je výcvik nových letců a doprovodného leteckého personálu. K vidění je zde velmi rozsáhlá statická expozice známých letadel minulosti i současnosti, jako např.: Boeing B-52 Stratofortress, McDonnell F-4 Phantom II, Lockheed SR-71 Blackbird, C-121 Constellation, Boeing B-17 Flying Fortress nebo North American B-25 Mitchell.\n\nV současnosti je základna Lackland součástí Sdružené základny San Antonio (Joint Base San Antonio), která vznikla dne 1. října 2010. Ta byla vytvořena sloučením americké armádní základny Fort Sam Houston, letecké základny Randolph a právě letecké základny Lackland.\n\n"}
{"id": "751542", "url": "https://cs.wikipedia.org/wiki?curid=751542", "title": "Fedcupový tým Japonska", "text": "Fedcupový tým Japonska\n\nFedcupový tým Japonska reprezentuje Japonsko ve Fed Cupu od roku 1964 pod vedením národního tenisového svazu.\n\nJaponsko dosáhlo nejlepšího výsledku v roce 1996, kdy postoupilo do semifinále. V roce 1997 pak vytvořilo v 1. kole Světové skupiny spolu se soupeřem historický rekord Fed Cupu, když v tomto mezistátním zápase bylo odehráno nejvíce gamů vůbec, a to 162. Další rekord přišel ve čtvrtém utkání francouzsko-japonského zápasu, když v něm bylo odehráno nejvíce gamů v soutěži, a to 54. Francouzka Nathalie Tauziatová porazila Naoko Sawamacuovou poměrem 7–5, 4–6, 17–15.\n\nV roce 2011 Japonsko vyhrálo 1. skupinu zóny Asie a Oceánie, po skupinové baráži prošlo do baráže o Světovou skupinu II, v níž zdolalo porazilo Argentinu poměrem 4–0 a zajistilo si v ní účast.\nV roce 2012 vyhrálo tokijský zápas Světové skupiny II proti Slovinsku 5:0. Ve stejném městě pak v baráží o Světovou skupinu přehrálo Belgii 4:1 a pro rok 2013 postoupilo do nejvyšší úrovně soutěže. To se projevilo skokem z dvanáctého na šesté místo v žebříčku týmů.\n\nV moskevském čtvrtfinále Světové skupiny 2013 podlehl tým Rusku 2:3 na zápasy.\n\nK únoru 2013.\n\n"}
{"id": "751543", "url": "https://cs.wikipedia.org/wiki?curid=751543", "title": "Václav David", "text": "Václav David\n\nVáclav David (23. září 1910 Studený – 5. ledna 1996) byl český a československý politik Komunistické strany Československa, poslanec Prozatímního a Ústavodárného Národního shromáždění, Národního shromáždění ČSR a ČSSR a Sněmovny lidu Federálního shromáždění; v 50. a 60. letech ministr zahraničních věcí Československa.\n\nV roce 1929 absolvoval obchodní akademii a poté pracoval v ČKD jako mzdový účetní. Od roku 1929 se angažoval v komunistickém mládežnickém hnutí Komsomol. Od roku 1935 byl členem KSČ. V letech 1934–1939 působil jako tajemník Svazu přátel Sovětského svazu a redigoval časopis \"Svět sovětů\".\n\nV letech 1944–1945 byl členem IV. prozatímního ilegálního vedení KSČ, kde měl na starosti zajišťování vojenských úkolů a ochranu strany. V dubnu 1945 byl členem České národní rady jako revolučního orgánu na konci nacistické vlády a byl členem její vojenské komise během pražského povstání. V letech 1945–1948 byl členem předsednictva Ústředního výboru KSČ a v letech 1951–1953 tajemníkem ÚV KSČ. Dlouhodobě se angažoval ve Svazu československo-sovětského přátelství, kde měl v letech 1953–1972 funkci místopřededsedy a v letech následujících až do roku 1987 předsedy.\n\n4. června 1945 byl kooptován do Ústředního výboru Komunistické strany Československa. V této funkci ho potvrdil i VIII. sjezd KSČ, IX. sjezd KSČ, X. sjezd KSČ, XI. sjezd KSČ, XII. sjezd KSČ, XIII. sjezd KSČ, XIV. sjezd KSČ, XVI. sjezd KSČ a XVII. sjezd KSČ. Od března 1946 do června 1954 byl členem Předsednictva ÚV KSČ, od dubna 1946 do dubna 1948 i členem Sekretariátu ÚV KSČ (od září 1951 do ledna 1952 zastával funkci člena Organizačního sekretariátu ÚV KSČ). V září 1951 se stal tajemníkem ÚV KSČ a zůstal jím do ledna 1952.\nPo několik desítek let zasedal nepřetržitě v nejvyšších zákonodárných sborech Československa. V letech 1945–1946 byl poslancem Prozatímního Národního shromáždění za KSČ. Poslancem byl do parlamentních voleb v roce 1946. Po nich se stal poslancem Ústavodárného Národního shromáždění. Po volbách do Národního shromáždění roku 1948 se stal poslancem Národního shromáždění a zde pak zasedal až do roku 1968 (od roku 1960 pod názvem Národní shromáždění Československé socialistické republiky). Byl zvolen ve volbách v roce 1954, volbách v roce 1960 i volbách v roce 1964. Po federalizaci Československa usedl roku 1969 do Sněmovny lidu Federálního shromáždění a mandát získal i ve volbách v roce 1971, volbách v roce 1976, volbách v roce 1981 a volbách v roce 1986. V letech 1971–1986 působil navíc jako předseda Sněmovny lidu Federálního shromáždění. Jeho mandát zanikl až 12. ledna 1990 v rámci výměny složení zastupitelských sborů po sametové revoluci (takzvaná kooptace).\n\nZastával i významné vládní posty. V letech 1953–1968 byl ministrem zahraničních věcí Československa. Z této funkce odešel až během pražského jara. V srpnu téhož roku přivítal invazi vojsk Varšavské smlouvy do Československa a pak se stal v letech 1969–1971 velvyslancem v Bulharsku.\nJako vrcholný a dlouholetý exponent komunistického režimu byl mnohokrát vyznamenán u nás i v zahraničí.\n\nV roce 1955 mu byl udělen Řád republiky, roku 1960 a znovu roku 1980 Řád Klementa Gottwalda a roku 1973 získal Řád Vítězného února.\n\n\n\n"}
{"id": "751544", "url": "https://cs.wikipedia.org/wiki?curid=751544", "title": "Jerry Doyle", "text": "Jerry Doyle\n\nJerry Doyle (16. července 1956 New York – 27. července 2016 Las Vegas, Nevada) byl americký herec, rozhlasový moderátor a politický komentátor.\n\nPracoval původně jako pilot soukromých tryskových letadel a jako makléř. Poprvé se v televizi objevil v roce 1987 v epizodní roli v seriálu \"Měsíční svit\" díky své podobnosti s Brucem Willisem, který zde měl hlavní roli. Dostal vedlejší roli s mýdlové opeře \"Báječní a bohatí\", objevil se též v seriálu \"Mírová bojiště\". Jeho největší rolí byla postava Michaela Garibaldiho, šéfa bezpečnosti na vesmírné stanici Babylon 5. Poprvé jej ztvárnil v pilotním filmu \"\" (1993), v průběhu pěti sezon seriálu \"Babylon 5\" (1994–1998) se jednalo o jednu z hlavních postav. Objevil se též ve dvou navazujících televizních filmech \"\" (1998) a \"\" (1999). Později hostoval například v seriálech \"Cesta do neznáma\", \"Martial Law – Stav ohrožení\", \"Beverly Hills 90210\", JAG\" či \"Republic of Doyle\".\n\nJeho hlavním zaměstnáním bylo moderování v rozhlasu. Na celoamerické síti TRN měl vlastní talk show \"Jerry Doyle Show\". V roce 2000 neúspěšně kandidoval za republikány do Sněmovny reprezentantů v jednom z kalifornských okrsků.\n\nV letech 1995 až 1997 byl ženatý s herečkou Andreou Thompsonovou, která mimo jiné hrála v \"Babylonu 5\" Talii Wintersovou.\n\n"}
{"id": "751545", "url": "https://cs.wikipedia.org/wiki?curid=751545", "title": "Ján Richter", "text": "Ján Richter\n\nJán Richter (* 20. července 1960) je bývalý československý fotbalista, obránce.\n\nV československé lize hrál za Slovan Bratislava a Inter Bratislava. V lize nastoupil ke 137 utkáním a dal 10 gólů. S Interem získal v roce 1988 Slovenský pohár a byl finalistou Československého poháru.\n\n\n"}
{"id": "751546", "url": "https://cs.wikipedia.org/wiki?curid=751546", "title": "Bohuslav Deči", "text": "Bohuslav Deči\n\nBohuslav Deči (28. prosince 1911 Kukleny – 1974) byl český a československý politik, poválečný poslanec Prozatímního a Ústavodárného Národního shromáždění za Československou stranu národně socialistickou.\n\nPůvodní profesí byl dělníkem v královéhradecké zbrojovce. Bezprostředně po konci druhé světové války působil četě Alfa 1 z Hradce Králové, která spadala pod partyzánskou divizi Václavík. Její členové prováděli obsazování etnicky německých oblastí východních Čech.\n\nPůvodním jménem byl Decsy, po válce si zažádal o změnu příjmení.\n\nV letech 1945-1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nPo únorovém převratu byl uvězněn a roku 1950 navíc odsouzen na doživotí v procesu, ve kterém byl obžalován z podílu na přípravě vězeňské vzpoury v plzeňské věznici.\n\n"}
{"id": "751547", "url": "https://cs.wikipedia.org/wiki?curid=751547", "title": "Milan Šmehýl", "text": "Milan Šmehýl\n\nMilan Šmehýl (* 9. ledna 1954) je bývalý slovenský fotbalista, obránce. Je akcionářem společnosti DOXX, a. s.\n\nV československé lize hrál za ZVL Žilina. Nastoupil ve 119 utkáních a dal 1 gól. Ve druhé lize hrál i za ZZO Čadca.\n\n\n"}
{"id": "751548", "url": "https://cs.wikipedia.org/wiki?curid=751548", "title": "Randolphova letecká základna", "text": "Randolphova letecká základna\n\nRandolphova letecká základna ( Randolph Air Force Base; kód IATA je RND, kód ICAO KRND, kód FAA LID RND) je vojenská letecká základna letectva Spojených států amerických nacházející se 23,8 kilometrů severovýchodně od města San Antonio ve státě Texas. Je domovskou základnou 902. skupiny operační podpory (902d Mission Support Group), která spadá pod Letecké výukové a tréninkové velitelství (Air Education and Training Command; AETC) a dále 12. cvičného křídla (12th Flying Training Wing; 12 FTW), které je vybaveno cvičnými letouny Beechcraft T-6 Texan II a Raytheon T-1 Jayhawk.\n\nV současnosti je základna Randolph součástí Sdružené základny San Antonio (Joint Base San Antonio), která vznikla dne 1. října 2010. Ta byla vytvořena sloučením americké armádní základny Fort Sam Houston, letecké základny Lackland a právě letecké základny Randolph.\n\n"}
{"id": "751552", "url": "https://cs.wikipedia.org/wiki?curid=751552", "title": "František Desenský", "text": "František Desenský\n\nFrantišek Desenský (5. prosince 1913 Pouchov – 1. května 1984 Chicago), byl český a československý politik, člen Československé strany lidové, za kterou byl po válce poslancem Prozatímního a Ústavodárného Národního shromáždění.\n\nPocházel z rolnické rodiny. Poté, co absolvoval základní školu, navštěvoval odbornou školu hospodářskou v Kuklenách a pak hospodařil na rodinném statku. Už za první republiky se začal politicky angažovat v lidové straně, zpočátku jako člen její mládežnické organizace. Za druhé světové války byl aktivní v domácím odboji a ilegálních strukturách lidové strany. Organizoval pomoc zajatcům. Na konci války se podílel na zřízení revolučního národního výboru a pak se stal členem Místního národního výboru v Hradci Králové. Patřil mezi hlavní zemědělské experty lidové strany. Byl orientován proti KSČ.\n\nV letech 1945–1946 byl poslancem Prozatímního Národního shromáždění za lidovce. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nPo únoru 1948 odešel do emigrace. Usídlil se v Chicagu, kde zřídil prosperující restauraci. Byl aktivní v krajanských organizací. Byl členem Rady svobodného Československa, předsedal odbočce Československé národní rady americké v Chicagu a působil jako tajemník výboru české školy Karla Havlíčka.\n\n"}
{"id": "751557", "url": "https://cs.wikipedia.org/wiki?curid=751557", "title": "Vrba hrotolistá", "text": "Vrba hrotolistá\n\nVrba hrotolistá (\"Salix hastata\") je keřovitý druh z rodu vrba, kde je zařazen do podrodu \"Vetrix\".\n\nJe to vrba, která má těžiště svého výskytu v severní Eurasii a na severu amerického kontinentu. V boreálním pásu se vyskytuje téměř souvisle, v mírném pásu jen v horských oblastech, kde jednotlivé populace vyrůstají izolovaně.\n\nV Asii vyrůstá od severních oblasti Sibiře po Předkavkazsko, zasahuje do Kazachstánu, Mongolska, severní Číny včetně Dálného východu. V Severní Americe roste na Aljašce, na západě a hlavně na severozápadě Kanady a v hornatých oblastech severozápadu Spojených států. V Evropě má téměř souvislý areál výskytu ve Skandinávii a na severozápadě Ruska. Ostrůvkovitě vyrůstá téměř v celém zbytku Evropy, kde již má pouze reliktní charakter. Roste většinou v tundrách a v zátopových oblastech poblíž vodních toků a nádrží.\n\nV České republice se nachází pouze na dvou místech v CHKO Jeseníkyː v NPR Praděd a ve NPR Šerák-Keprník. Roste tam nejčastěji na světlých místech podél potoků, okolo pramenišť a v horských až subalpínských vlhkých loukách, vlhkých sutích, většinou na zásaditých podkladech.\n\nTato dvoudomá dřevina vytváří vzhledné keře vysoké 0,5 až 2 m, které mají kmínky do průměru 3 cm s vystoupavými větvemi. Lysé letorosty jsou někdy lesklé, žluté barvy, listové pupeny na nich vyrůstající jsou 4 až 7 mm dlouhé. Listy s řapíky dlouhými do 3 mm mají dobře vyvinuté pravidelně zubaté palisty. Eliptická listová čepel, na bázi zaokrouhlená až srdčitá, bývá dlouhá od 3,5 do 4,5 cm a široká 1,5 až 2 cm, po okrajích je jemně pilovitá. Na líci má barvu zelenou, na rubu je poněkud světlejší, zcela lysá a má vyniklou jemnou síťnatou žilnatinu. Listy počínají žloutnout již koncem srpna. Kůra obsahuje až 11 % taninu, listy slouží v severských oblastech jako potrava sobům.\n\nKvětenství jednopohlavných květů, jehněd, je válcovité a má krátkou stopku na které vyrůstá několik malých listů. Samčí květy v jehnědách dlouhých až 5 cm obsahují dvě volné tyčinky, dlouhé až 7 mm, které mají lysé nitky se zlatožlutými, později hnědými prašníky. Samičí květy v jehnědách, o délce až 6 cm, mají lysý stopkatý semeník s 12 až 22 vajíčky, zřetelnou čnělku a ven zakřivenou dvoulaločnou bliznu. V květech je po jedné ztlustlé nektarové žlázce. Květní listeny s dlouhými, kadeřavými chlupy jsou barvy narůžovělé až světle hnědé. Kvete těsně před rašením listů v červnu až červenci. Opylovány jsou létajícím hmyzem. Plody jsou zelené nebo hnědé lysé tobolky, dlouhé téměř 7 mm, s mnoha semeny s krátkou dobou klíčivostí. Chromozómové číslo: 2n = 38.\n\nNa rozdělení druhu na poddruhy jsou rozličné názory. Např. podle se druh dělí na tři poddruhy:\nPodle tohoto rozčlenění se nominální poddruh \"hastata\" vyskytuje téměř v celém areálu výskytu tohoto druhu, nejblíže k ČR ve slovenských Karpatech. Poddruh \"vegeta\" vyrůstá jen v jižní Skandinávii a v izolovaných populacích v horách Střední Evropy, tj. i v Československu. Třetí poddruh \"subintegrifolia\" má domov ve Skandinávii.\n\nNa druhé straně, stejně jako Botanický ústav AV ČR žádné poddruhy neuznávají, snad jen variety.\n\nVrba hrotolistá, obdobně jako mnoho dalších druhů vrb, je náchylná ke křížení s jinými druhy. V podmínkách, v jakých roste v České republice, se kříží s vrbou slezskou, s kterou vytváří hybrid \"Salix × chlorophana\" schopný se dále rozmnožovat.\n\nNa českém území roste výhradně v Hrubém Jeseníku na čtyřech místech: Velká kotlina, Malá kotlina, pod Petrovými kameny a Šerák-Keprník. Lokalita pod Velkou kotlinou je poměrně početná, kdežto pod Petrovými kameny je pouze pár jedinců.\n\nV \"Černém a červeném seznamu cévnatých rostlin České republiky\" z roku 2000 byla zařazena do kategorie C2, tj. mezi silně ohrožené druhy.\n\n"}
{"id": "751559", "url": "https://cs.wikipedia.org/wiki?curid=751559", "title": "Jan Děd", "text": "Jan Děd\n\nJan Děd (16. května 1894 – 1976) byl český a československý politik, člen Československé strany národně socialistické, za kterou byl po válce poslancem Prozatímního a Ústavodárného Národního shromáždění.\n\nProfesí byl obchodníkem se suknem. Byl činný v plzeňském živnostenském hnutí a v tamní městské samosprávě. Za druhé světové války byl vězněn. Krátce po osvobození usedl do výboru národně socialistické strany v Plzni. V září 1945 byl pak zvolen na krajské konferenci strany náměstkem krajského důvěrníka ČSNS Augustina Šípa. Stal se též členem obchodní komory.\n\nV letech 1945–1946 byl poslancem Prozatímního Národního shromáždění za národní socialisty, respektive za Ústřední svaz obchodu. Mandát obhájil v parlamentních volbách v roce 1946 a stal se poslancem Ústavodárného Národního shromáždění.\n\nV parlamentních volbách v roce 1948 se vzdal kandidatury.\n\n"}
{"id": "751564", "url": "https://cs.wikipedia.org/wiki?curid=751564", "title": "Jan Křtitel Pola", "text": "Jan Křtitel Pola\n\nHrabě Giovanni Battista Pola (italsky: \"conte Giovanni Battista Pola\"), zvaný \" Titto \" (1786 - 19. dubna 1834) byl italský šlechtic, svobodný zednář a lupič.\n\nHraběcí rodina Polů, do které se narodil, se řadila mezi nejstarší a nejmocnější severoitalské rody. Svůj původ odvozovala od antické rodiny Sergia a ve středověku byli její příslušníci takřka neomezení vládci v jižní Istrii. Sídlem jejich dominia byla tehdy Pula, po které přijali své jméno. Roku 1332 byla rodina z Puly vyhnána a usadila se v severoitalském Trevisu. Postupem času se rozvětvila, její větve žily v Istrii, Miláně a v Čechách. Rodina později opět získala velké bohatství a značný politický vliv. Giovanniho bratr Paolo se přátelil s císařem Napoleonem. Dalším rodinným přítelem byl generál Adam Albert Neipperg a císařovna, posléze vévodkyně, Marie Luisa. Dodnes přežila pouze česká větev rodu.\n\nHrabě Giovanni Pola navštěvoval školu v Parmě, což mu zařídil rodinný přítel hrabě Neipperg. Za svého mládí byl zvyklý na velký luxus a bezstarostný život, který se stával často terčem kritiky duchovenstva i trevízských úřadů. Roku 1828 podnikl cestu po Itálii, přičemž navštívil Palermo, Řím, kde byl hostem nejvýznamnějších římských rodin, Florencii, Livorno, Parmu, Veronu a Tyrolsko. Krátce po svém návratu se však dostal do tíživé finanční situace, a tak u rodinné vily v Barconu přepadl kupce a požadoval po něm 6000 lir. Kupec celou záležitost po nějaké době oznámil úřadům, které ji použily jako záminku pro zahájení rozsáhlého vyšetřování. Do toho se pustila i církev, jelikož jí vadil nemorální život hraběte jakožto i to, že byl spolu se svým bratrem svobodný zednář. Během procesu byl obviněn z loupežného přepadení, z opakovaného znásilňování dívek, které měl tahat na údajné orgie, jež prý pořádal. V průběhu vyšetřování prý byla v jeho paláci nalezena i tajná místnost, ve které se nacházely lidské lebky a další ostatky. Většina obvinění byla pravděpodobně smyšlená. Soud odsoudil Giovanniho Polu k relativně mírnému trestu pěti letům vězení a zbavení šlechtického titulu. Avšak odvolacímu soudu v Benátkách se trest zdál až příliš mírný a byl změněn na desetiletý žalář a navíc měl být Giovanni Pola po celý den vystaven na pranýři. To se zase zdálo příliš přísné císaři, který trest zmírnil jen na desetiletý žalář v Padově, kde Giovanni Pola 19. dubna 1834 zemřel.\n\nSe svou ženou Petrou, rozenou hraběnkou di Porcia neměl žádné děti.\n\n"}
{"id": "751570", "url": "https://cs.wikipedia.org/wiki?curid=751570", "title": "Mastecký vodopád", "text": "Mastecký vodopád\n\nMastecký vodopád se nachází ve východní části kamenolomu u vsi Masty v okrese Rychnov nad Kněžnou. Jeho výška činí 9 metrů. Vznikl kolem roku 1984 odtěžením svahu v místě levostranného bočního přítoku Zlatého potoka. Přístup k vodopádu je omezený, protože se nachází na území činného kamenolomu, kam je vstup nepovolaným osobám zakázán.\n"}
{"id": "751572", "url": "https://cs.wikipedia.org/wiki?curid=751572", "title": "Gruzínská pravoslavná církev", "text": "Gruzínská pravoslavná církev\n\nGruzínská pravoslavná církev ( — \"sakartvelos samocikulo martlmadidebeli avtokepaluri eklesia\") je autokefální pravoslavná církev v Gruzii. Od čtvrtého století zde byla státním náboženstvím a i dnes je v gruzínské ústavě, která jinak udává nezávislost církve a státu, uznávána její důležitá historická role. Patří k ní přes 80 % Gruzínů a přímo v Gruzii má přibližně 3,5 milionu věřících.\n\nZa své zakladatele považuje Gruzínská pravoslavná církev jednak apoštola Ondřeje, který byl prvním zvěstovatelem evangelia v oblasti, jednak svatou Ninu, která začátkem čtvrtého století svou činností způsobila, že se z křesťanství stalo v roce 326 státní náboženství.\n\n"}
{"id": "751606", "url": "https://cs.wikipedia.org/wiki?curid=751606", "title": "Dominik Drgoň", "text": "Dominik Drgoň\n\nDominik Drgoň (28. března 1899 Trakovice – 1987) byl slovenský a československý politik, poválečný poslanec Prozatímního Národního shromáždění za Demokratickou stranu.\n\nProfesí byl advokátem. Působil jako funkcionář Demokratické strany.\n\nV letech 1945–1946 byl poslancem a místopředsedou Prozatímního Národního shromáždění za Demokratickou stranu. Poslancem byl do roku 1946 do konce funkčního období (do parlamentních voleb v roce 1946).\n\n"}
{"id": "751608", "url": "https://cs.wikipedia.org/wiki?curid=751608", "title": "USS Shoup (DDG-86)", "text": "USS Shoup (DDG-86)\n\nUSS Shoup (DDG-86) je torpédoborec třídy \"Arleigh Burke\" amerického námořnictva. Svůj název nese po generálovi Davidu M. Shoupovi, 22. veliteli námořnictva.\n\nStavba lodi začala v prosinci 1999 ve společnosti Ingalls Shipbuilding a na vodu byla spuštěna v listopadu 2000. V prosinci 2001 loď vyplula do Mexického zálivu na své první zkoušky a společnost Northtrop Grumman ji námořnictvu doručila v únoru 2002. V červnu téhož roku byla loď uvedena do služby v terminálu 37 přístavu v Seattlu. Jejím nynějším domovským přístavem je Everett.\n\nV červenci 2002 se loď úspěšně zúčastnila provozní evaluace protiletadlových řízených střel RIM-162 ESSM, které při testech vypálila dvakrát.\n\nV lednu 2005 se po tsunami v Jihovýchodní Asii zúčastnila Operace Unified Assistance. Později byla použita jako místo natáčení filmu \"Transformers\" z roku 2007.\n\nV srpnu 2010 se \"Shoup\" nedaleko kalifornského Oceanside srazil s civilní lodí. Zatímco sama vyvázla bez poškození, trup šestimetrové civilní lodi byl poškozen, ale nikdo na palubě nebyl zraněn.\n\nV lednu 2011 loď pomáhala jihokorejskému námořnictvu při záchraně piráty přepadeného tankeru s chemikálii v Arabském moři (Operace Dawn of Gulf of Aden). Kapitán tankeru byl postřelen piráty, kteří loď ukořistili a helikoptéry z USS \"Shoup\" byly použity k jeho evakuaci na místo rychlého lékařského ošetření.\n"}
{"id": "751612", "url": "https://cs.wikipedia.org/wiki?curid=751612", "title": "Tuba (přítok Jeniseje)", "text": "Tuba (přítok Jeniseje)\n\nTuba ( ) je řeka v Krasnojarském kraji v Rusku. Je 119 km dlouhá. Povodí má rozlohu 36 900 km².\n\nVzniká soutokem Kazyru a Amylu a teče skrze Minusinskou kotlinu, přičemž se člení na ramena. Ústí do Tubinského zálivu Krasnojarské přehradní nádrže jako pravý přítok Jeniseje.\n\nZdrojem vody jsou především sněhové srážky. Průměrný roční průtok vody činí 771 m³/s. Zamrzá na konci října až na začátku prosince a rozmrzá v dubnu až na začátku května.\n\nVodní doprava je možná v délce 99 km. Využívá se k plavení dřeva.\n"}
{"id": "751614", "url": "https://cs.wikipedia.org/wiki?curid=751614", "title": "Záře", "text": "Záře\n\nZáře může být:\n\n\n"}
{"id": "751617", "url": "https://cs.wikipedia.org/wiki?curid=751617", "title": "Ivo Ducháček", "text": "Ivo Ducháček\n\nIvo Ducháček (27. února 1913 Prostějov – 2. března 1988 Kent), byl český a československý novinář a politik, člen Československé strany lidové, za kterou byl po válce poslancem Prozatímního a Ústavodárného Národního shromáždění, pak exilový politik a vysokoškolský učitel.\n\nV roce 1935 dokončil studia práv na Masarykově univerzitě v Brně. Začal pracovat jako novinář. Od roku 1936 byl pařížským dopisovatelem \"Lidových novin\". Zde zažil přijetí Mnichovské dohody a za druhé světové války zůstal v emigraci. Působil na pozici politického referenta úřadujícího místopředsedy Československého národního výboru v Paříži a předsedy exilových vlád v Londýně Jana Šrámka, blízko měl i k exilovému ministrovi Hubertu Ripkovi. Koncem války se podílel na osvobozování Plzně jako styčný důstojník generála George S. Pattona.\n\nPo osvobození se zapojil do činnosti lidové strany. V ní představoval mladou generaci se zkušenostmi z exilu. V roce 1946 byl na sjezdu strany zvolen do jejího ústředního výkonného výboru. V letech 1945–1946 byl poslancem Prozatímního Národního shromáždění za lidovce. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948. Jako předseda zahraničněpolitického výboru Národního shromáždění podporoval zahraniční orientaci ČSR na SSSR, ale snažil se i o analogické posílení spojenectví s Francií a Velkou Británií. Byl orientován proti KSČ a jako šéfredaktor politického týdeníku \"Obzory\" se s komunisty dostával do střetů. Vydávání tohoto listu komunisty ovládané ministerstvo informací dočasně zastavilo. V redakci Obzorů spolupracoval s dalším mladým lidoveckým politikem a publicistou, Pavlem Tigridem. Obzory byly kritické k některým aspektům politiky třetí republiky (zločiny proti lidskosti při vysídlení Němců z Československa, ztráta Podkarpatské Rusi, politizace policie a úřadů apod.). V rámci KSČ proti Obzorům vystupoval zejména ministr informací Václav Kopecký a ministr vnitra Václav Nosek.\n\nPo únoru 1948 byl vyloučen z lidové strany (nyní již ovládané frakcí loajální ke komunistickému režimu) a odešel v březnu 1948 opět do emigrace. Nejprve do Velké Británie, pak do USA. Na podzim 1948 vznikla v Paříži \"Rada zahraniční reprezentace Československé strany lidové v exilu\", na níž se podílel. Její činnost ale oslabovaly spory mezi Ducháčkem a Adolfem Klimkem. V únoru 1949 byl spoluzakladatelem Rady svobodného Československa, ale z jejího výboru se stáhl již v říjnu 1949.\n\nAž do své smrti působil po desítky let jako redaktor Hlasu Ameriky, kde pod jménem Martin Čermák připravoval relaci československého vysílání \"Zápisník o USA\". První \"Zápisník\" byl odvysílán v neděli 30. října 1949, celkem jich připravil přesně 1989. Poslední \"Zápisník\" odvysílal Hlas Ameriky v neděli 6. března 1988. Toto poslední vydání „Čermákova“ \"Zápisníku\" bylo ve skutečnosti natočeno nedlouho před jeho smrtí. Autor v něm odkryl svoji identitu a statečně hovořil o své nevyléčitelné nemoci (potřetí byl postižen rakovinou, která napadla krk), která byla příčinou ukončení jeho rozhlasové práce.\n\nPřednášel jako profesor politických věd na New York College a napsal četné politologické studie a vysokoškolské učebnice (\"Conflicts and Cooperation among nations\", 1960; \"Nations and Men\", 1966; \"Rights and Liberties in the World Today\", 1975). Spoluzakládal exilovou Společnost pro vědy a umění.\n\n\n"}
{"id": "751627", "url": "https://cs.wikipedia.org/wiki?curid=751627", "title": "Ferdinand Dvorín", "text": "Ferdinand Dvorín\n\nFerdinand Dvorín, původním jménem Ferdinand Hoffman (10. března 1901 Turzovka – 29. března 1970 Bratislava), byl slovenský a československý odborový funkcionář a politik, poválečný poslanec Prozatímního Národního shromáždění, za Komunistickou stranu Slovenska (respektive KSČ).\n\nAbsolvoval obchodní akademii v Turčianském Svätém Martinu. Věnoval se ochotnickému divadlu. Působil jako novinář a spisovatel. V letech 1925-1927 redigoval list \"Kysucká trúba\". Po druhé světové válce se stal redaktorem odborářskych novín. Vydal několik odborářských knih. V jeho pozůstalosti je rukopis sbírky aforismů, povídek a román s tematikou první světové války.\n\nV letech 1945-1946 byl poslancem Prozatímního Národního shromáždění za KSS. V parlamentu ale byl oficiálně zástupcem Ústredie odborových zväzov Slovenska. Poslancem byl do parlamentních voleb v roce 1946.\n\n"}
{"id": "751630", "url": "https://cs.wikipedia.org/wiki?curid=751630", "title": "Kissikátor", "text": "Kissikátor\n\nKissikátor je obec na severovýchodě Maďarska v župě Borsod-Abaúj-Zemplén. Leží 2 km od hranic se Slovenskem.\n\nRozkládá se na ploše 10,38 km² a v roce 2009 zde žilo 340 obyvatel.\n"}
{"id": "751633", "url": "https://cs.wikipedia.org/wiki?curid=751633", "title": "Jan Janata", "text": "Jan Janata\n\nJan Janata mladší (17. října 1825 Bučina – 11. září 1905 Chleby) byl český reformovaný kazatel. \n\nPůsobil jako farář v Chlebích, zastával též úřad seniora Poděbradského seniorátu. Byl básníkem. Zasloužil se o navázání styků českých evangelíků s Anglií. Ačkoli byl dvakrát zvolen za českého superintendenta, nikdy ho pro jeho národní smýšlení vláda nepotvrdila. \n\nByl ženat s Marií, roz. Veselou († 1909).\n\n"}
{"id": "751637", "url": "https://cs.wikipedia.org/wiki?curid=751637", "title": "Domaháza", "text": "Domaháza\n\nDomaháza je obec na severovýchodě Maďarska v župě Borsod-Abaúj-Zemplén. Leží 2 km od hranic se Slovenskem.\n\nRozkládá se na ploše 28,83 km² a v roce 2009 zde žilo 872 obyvatel.\n"}
{"id": "751638", "url": "https://cs.wikipedia.org/wiki?curid=751638", "title": "Šardžá", "text": "Šardžá\n\nŠardžá ( ; anglicky Sharjah) je třetí nejlidnatější město ve Spojených arabských emirátech. Je to hlavní město emirátu Šardžá, centrum ropného průmyslu, obchodu a rybolovu. V roce 2008 mělo 801 000 obyvatel..\n\nArcheologicky je osídlení města při zálivu doloženo 5000 let př.n.l. Odedávna byla Šardžá svou výhodnou strategickou polohou předurčena k námořnímu obchodu a pirátství. Počátkem 18. století ji ovládl klan Quawasimů arabského kmene Huwayla, který vládne dodnes. Roku 1727 vyhlásil nezávislost. 8. ledna 1820 šejk Sultán I. Quawasi podepsal s Velkou Británií námořní dohodu, potvrzující britskou vojenskou ochranu proti Otomanským Turkům a ochranu arabských lodí a karavan při dálkové obchodní cestě na trase do Indie. 2. prosince 1971 se šejk Chalíd (Khalid) III. připojil k podpisu smlouvy o federaci sedmi Spojených arabských emirátů. Stát Šardžá počátkem 70.let 20. století patřil mezi těmito zeměmi k nejvyspělejším a doplatil na federální vyrovnání ekonomik. Oproti raketovému rozvoji a globalizaci měst Abú Dhabí a Dubaj Šardžá nebyla plošně demolována ani osídlena tolika přistěhovalci, takže si podržela regionální svéráz. Vedle okrsku výškových staveb se dochovalo asi největší území lokální zástavby z minulosti.\n\nMěsto se nachází na výběžku pobřeží Perského zálivu a zároveň Ománského zálivu, severovýchodně od Abú Dhabí a v těsné blízkosti měst Dubaj a Adžmán, s nimiž vytváří aglomeraci. Na přelomu 20. a 21. století se město rozrostlo do šířky, přičemž pohltilo okolní vesnice, a dosahuje rozlohy 235,5 km². Průmyslové čtvrti a příměstská zástavba se protáhla v délce několika kilometrů do pouště na sever a východ. Centrum leží okolo laguny a nachází se v něm odpočinkové zóny, tržnice, muzea i parky.\n\nOstrov praporů (Flags Island) je dominantou zálivu. Byl nazván podle množství stožárů se státními vlajkami. Pozoruhodná je na něm šestice paláců s kupolí v islámském slohu, jsou obehnány mřížemi a střeženy; byly vystavěny v letech 1970-73 pro ministerstva, a poslední – největší pro parlament.\n\nMešita krále Fajsala - pojme na tři tisíce věřících; svou velikostí a výstavností mramorových obkladů a náleží po mešitách v Mekce, Casablance a Abú Dhabí k největším na světě. (dominantou za ní je hotel Radisson SAS)\n\nEtisalat - výšková budova červenohnědé barvy s kulovitou nástavbou, slouží původem kanadské telekomunikační společnosti Etisalat, která má v S.A.E. monopolní postavení.\n\nMonument Samostatnosti a fontána - kamenný památník při křižovatce silnic od Dubaje.\n\nMeredža - unikátní komplex 22 budov starého města, nazvaný nyné Srdce Šardžy (The Heart of Sharjah). Unesco jej roku 1998 prohlásilo za chráněnou památku a od toho roku se postupně opravuje a rekonstruuje. Zahrnuje pět původních tržnic (bazarů). Z nich 2 kamenné výstavné budovy jsou situovány mezi autobusovým nádražím, okrskem výškových staveb a přístavem.\n\nCentral soukh - první dvojice bazarů za autobusovým nádražím smšrem do nového centra, pochází z konce 19.století a má dvojici klenutých hal a obklady z ornamentálně zdobených glazovaných dlaždic, dnes slouží především šperkařům.\n\nAl Jamail soukh - největší centrální kamenná tržnice v přístavu, sloupová architektura s kupolemi (v sousedství Rybího trhu), je do roku 2014 v rekonstrukci.\n\nDalší část tržní osady se rozkládá podél Al Corniche street, pokračuje za staveništěm a skladišti rybího trhu o cca 2 km dále na východ prostřídána moderními výškovými budovami, jde o soustavu původně obytných domů a tržnic (nejkrásnější z nich jsou Al Arsah a Al Eslah), dnes je zde rozeseto několik správních budov, památníků, mešita, 18 muzeí, ale také jeden hostel.\n\nPevnost Al Hisn - původně britská vojenská základna, budova na lichoběžníkovém půdorysu se dvěma válcovými věžemi, dnes situovaná uprostřed ulice Al Hisn, do roku 1914 v rekonstrukci.\n\nAl Eslah školní muzeum\n\nDům keramiky \n\nŠaržské centrum pro umění arabské kaligrafie a ornamentu (Sharjah Centre for Art of Arabic Calligraphy and Ornamentation)\n\nMuzeum islámské civilizace (Museum of Islamic civilisation), nejvýznamnější na Arabském poloostrově, v monumentální nové budově je umístěno několik expozic, kavárna a knihkupectví. Naučná expozice v přízemí seznamuje návštěvníky s vkladem Arabů ke světovým dějinám věd a kultury v oblastech astronomie (měřicí technika: astroláby, ekvatoriály, kompasy, mapy hvězdné oblohy, glóbusy) a medicíny (chirurgické nástroje, lékárny), kde rozvíjeli především antickou tradici řecké vědy. V historii kultury a náboženství je představena jako progresivní oblast architektury. Stavební typy pohanské káby a islámské mešity byly vyvozeny jednak z civilní antické architektury římské, a dále z byzantské chrámové architektury. Dějiny uměleckých řemesel reprezentuje zejména kaligrafie a ukázky knižní malby, sklářství a glyptiky, glazované keramiky, kovolitectví, kovotepectví a šperkařství. V dalších sálech jsou podle oborů vystaveny umělecké sbírky. K nejpočetnějším patří zbraně a výstroj, nádobí a náčiní od raného středověku do 1.poloviny 20.století z celého arabského světa od Maroka, Španělska a Egypta přes Turecko, Sýrii, Jordánsko až po Persii.\n\nArcheologické muzeum - vystavuje bohatý materiál hmotmé kultury z období od 3.tisíciletí př.n.l. až do 19. století n.l., v nejstarších obdobéch převládal vliv řemesela umění Perské říše.\n\nMuzeum krásných umění - , sídlo Společnosti pro současné umění; pořádá výstavy současného arabského umění\n\nOd počátku 19. století byl ve městě důležitý námořní přístav, dnes funguje především pro menší obchodní lodě, často krásné historické koráby s vyřezávanou kuželkovou balustrádou na zádi. Lokální dopravu mezi Ostrovem a praporů a zátokou obstarávají malé motorové lodi.\n\nMěstská autobusová doprava propojuje Šardžu a připojené vesnice.\n\nZ autobusového nádraží Al-Jubail jezdí autobusy především do Dubaje a Abú Dhabí, kam jezdí místní obyvatelé za prací.\n\nMezinárodní letiště funguje od roku 1932.\n\nVývoj počtu obyvatel zachycuje tabulka:\n"}
{"id": "751641", "url": "https://cs.wikipedia.org/wiki?curid=751641", "title": "Evžen Erban (politik)", "text": "Evžen Erban (politik)\n\nEvžen Erban (18. června 1912 Vsetín – 26. července 1994 Praha) byl český a československý politik Československé sociální demokracie, po roce 1948 Komunistické strany Československa, poslanec Prozatímního Národního shromáždění, Ústavodárného Národního shromáždění, Národního shromáždění ČSR, České národní rady a Sněmovny národů Federálního shromáždění. Ministr sociální péče vlád Československa a po desítky let významný funkcionář komunistického režimu.\n\nPočátkem 30. let 20. století vystudoval Právnickou fakultu Univerzity Karlovy. Politicky se již tehdy angažoval v sociálně demokratické straně. V letech 1936–1940 byl tajemníkem několika sociálně demokratických odborových svazů a studentských spolků. Za Protektorátu byl v letech 1940–1945 tajemníkem Národní odborové ústředny zaměstnanecké. V jejím rámci po osvobození přešel do Ústřední rady odborů (ÚRO), v níž působil jako tajemník v letech 1945–1950. V dubnu 1945 byl členem České národní rady jako revolučního orgánu během Pražského povstání. Zde spolupracoval s dalšími levicovými politiky (Josef Smrkovský, Václav David).\n\nPo roce 1945 zastával významné funkce v odborech (1945–1950 generální tajemník ÚRO) a sociální demokracii. Byl členem představenstva ústředního výboru ČSSD a patřil k levicovému křídlu, nakloněnému spolupráci s KSČ. Během únorového převratu v roce 1948 náležel k frakci loajální vůči KSČ, která v sociálně demokratické straně převzala moc. V červnu 1948 byl hlavním organizátorem sloučení sociální demokracie s KSČ. Při sloučení ČSSD s komunisty byl kooptován do Ústředního výboru Komunistické strany Československa a ve funkci člena ÚV KSČ ho potvrdil IX. sjezd KSČ. Na členství rezignoval v prosinci 1952. V období červen 1948 - únor 1952 rovněž zasedal v předsednictvu ÚV KSČ.\n\nStal se ministrem sociální péče v poúnorové druhé vládě Klementa Gottwalda, které již dominovali komunisté. Post ministra si udržel i ve vládě Antonína Zápotockého do roku 1951. Po vplynutí ČSSD do KSČ byl až do roku 1951 členem předsednictva Ústředního výboru KSČ. V letech 1952–1963 držel post předsedy Státního úřadu sociálního zabezpečení a v letech 1963–1968 předsedal Státní správě hmotných rezerv. V 50. a 60. letech 20. století byl místopředsedou Mezinárodní konfederace práce a předsedou Mezinárodní asociace sociálního zabezpečení.\n\nPo několik desítek let zasedal v nejvyšších zákonodárných sborech Československa. V letech 1945–1946 byl poslancem Prozatímního Národního shromáždění za ČSSD (respektive jako reprezentant Ústřední rady odborů). Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za sociální demokraty. Ve volbách do Národního shromáždění roku 1948 se stal poslancem Národního shromáždění za sociální demokraty zvoleným ve volebním kraji Pardubice. V červnu 1948 po splynutí ČSSD a KSČ přešel do poslaneckého klubu komunistů. V Národním shromáždění setrval do voleb v roce 1954.\n\nBěhem pražského jara se vrátil do ÚV KSČ. V období duben - srpen 1968 byl členem sekretariátu ÚV KSČ. Do Ústředního výboru Komunistické strany Československa ho zvolil Vysočanský sjezd KSČ. Vzhledem k jeho nevelké popularitě nebyl ovšem jako delegát sjezdu navržen v domovské Praze ale v Popradu. Ve funkci ho pak potvrdil XIV. sjezd KSČ, XV. sjezd KSČ a XVI. sjezd KSČ. V ÚV KSČ zasedal do roku 1986. Od srpna 1968 do dubna 1976 byl navíc členem předsednictva ÚV KSČ. Od října 1968 do dubna 1969 i členem výkonného výboru předsednictva ÚV KSČ. Od ledna 1970 do května 1971 působil rovněž coby jako člen Byra ÚV KSČ pro řízení stranické práce v českých zemích. Podílel se na činnosti komisí, které po roce 1968 z KSČ vylučovaly reformistické členy. Už v prosinci 1968 se vyjádřil proti dalšímu setrvání Josefa Smrkovského ve vrcholných funkcích.\n\nPo invazi vojsk Varšavské smlouvy do Československa, když musel post předsedy Národní fronty opustit František Kriegel, se Erban stal jeho nástupcem na postu generálního tajemníka (předsedy) ÚV Národní fronty ČSSR. Zastával ho do roku 1971.\n\nZároveň se nadlouho vrátil koncem 60. let 20. století do zákonodárných sborů. Po federalizaci Československa usedl roku 1969 do Sněmovny národů Federálního shromáždění a mandát obhájil ve volbách v roce 1971, volbách v roce 1976, volbách v roce 1981 a volbách v roce 1986. Jeho mandát zanikl až po rezignaci v lednu 1990 v rámci výměny složení zastupitelských sborů po sametové revoluci (takzvaná kooptace). V letech 1969–1986 byl navíc poslancem České národní rady (v letech 1969–1981 působil jako její předseda). V období let 1975–1985 předsedal \"Československé společnosti pro mezinárodní styky\". Jako vrcholný a dlouholetý exponent komunistického režimu byl mnohokrát vyznamenán u nás i v zahraničí.\n\nV roce 1955 a znovu roku 1962 mu byl udělen Řád republiky. V roce 1968 Řád Klementa Gottwalda a roku 1973 Řád Vítězného února.\n\nPo listopadu 1989 se o sobě vyjadřoval jako o sociálním demokratovi a chtěl se účastnit obnovy sociálně demokratické strany, v čemž mu ale bylo zabráněno.\n\n\n\n"}
{"id": "751643", "url": "https://cs.wikipedia.org/wiki?curid=751643", "title": "Evžen Erban", "text": "Evžen Erban\n\nJméno a příjmení Evžen Erban má více nositelů:\n\n"}
{"id": "751644", "url": "https://cs.wikipedia.org/wiki?curid=751644", "title": "HC", "text": "HC\n\nSpojení písmen H a C může mít různé významy:\n"}
{"id": "751659", "url": "https://cs.wikipedia.org/wiki?curid=751659", "title": "Dresden Hauptbahnhof", "text": "Dresden Hauptbahnhof\n\nDresden Hauptbahnhof, zkráceně Dresden Hbf, je hlavní nádraží v Drážďanech s průměrným počtem cestujících 60 000 denně. Provozuje jej DB Station & Service dceřiná společnost největšího železničního dopravce v Německu Deutsche Bahn AG, která je zodpovědná za více než 5 000 stanic německé železniční sítě. Nádraží je významnou destinací dálkových, vysokorychlostních vlaků Intercity-Express (ICE). Navazuje na železniční síť příměstské železnice v Drážďanech S-Bahn.\n\nDrážďanské hlavní nádraží je součástí železničního systému, který umožňuje přímé spojení do Berlína, Lipska, Kolína nad Rýnem, Prahy a Hamburka. Postaveno bylo v letech 1892–1897 podle návrhu Ernsta Giese a Paula Weidnera. Nahradilo tři původní železniční stanice, umístěné na jihu města. Za druhé světové války v roce 1945 bylo velice poškozeno bombardováním, což mělo nedozírné následky na původní stavbu při rekonstrukcích provedených po válce.\n\nV poválečné době se hlavní nádraží stalo jednou z nejdůležitějších železničních stanic ve východním Německu. Nicméně dědictví škod z období druhé světové války následně zhoršovalo plánované rekonstrukce v budoucnosti.\n\nPři rekonstrukci v letech 1997–2006 bylo zjištěno, že budova ve stávajícím stavu, zejména pak kvůli ocelové konstrukci, není schopna unést hmotnost prosklené střechy. Ta musela být nahrazena lehkou tkaninou namísto skla, pokrývá cca 30 000 m². Navíc při povodních v roce 2006 byla staniční budova znovu těžce poškozena bahnitou vodou z řeky Weißeritz. Velké škody uzavřely železniční stanici na jeden měsíc, kdy byl hlavní projekt rekonstrukce dočasně přerušen.\n\nV roce 2007 se tato železniční stanice ucházela o prestižní Stirlingovu cenu udělovanou Královským institutem britských architektů.\n\nDrážďanské hlavní nádraží je smíšenou stanicí, kdy část kolejiště je průjezdná a část kolejiště kusá. Toto uspořádání je v Německu ojedinělé. Stanice je rozdělena do tří sálů. Hlavní a zároveň největší zahrnuje kusé koleje směřující na západ v počtu sedmi, zbývající část kolejiště se šesti nástupními hranami a třemi kolejemi bez nástupních hran ve dvou dalších sálech umožňuje průjezd přes stanici .\n\nPříjezdová hala se nachází v přední části hlavního sálu, kdy vzniká dojem, že se jedná o hlavovou stanici (laicky řečeno koncovou stanici), nikoli o stanici smíšenou. V roce 2007 vyhrála tato železniční stanice cenu IStructE Awards.\n\nStav: 31. března 2016\nExistují také jednotlivé spoje v následujících směrech:\n\n\nStav: 15. dubna 2017\nStav: 12. června 2016\n\n\n"}
{"id": "751663", "url": "https://cs.wikipedia.org/wiki?curid=751663", "title": "Vojtěch Erban", "text": "Vojtěch Erban\n\nVojtěch Erban, původním jménem Vojtěch Eckstein (19. srpna 1913 Praha – 28. ledna 1981 Praha), byl český a československý politik Československé sociální demokracie, po roce 1948 Komunistické strany Československa, poslanec Prozatímního a Ústavodárného Národního shromáždění a Sněmovny národů Federálního shromáždění.\n\nV létě roku 1939 odešel z Protektorátu do SSSR, kde se podílel na činnosti československé vojenské jednotky. V této době navázal kontakty se sovětskými tajnými službami.\n\nV letech 1945-1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za sociální demokraty. Zde zasedal až do voleb do Národního shromáždění roku 1948. Do zákonodárných sborů se vrátil roku 1971, kdy po volbách v roce 1971 usedl do Sněmovny národů Federálního shromáždění. Setrval zde do voleb v roce 1976.\n\nPo roce 1945 zastával významné funkce v sociální demokracii. Byl zástupcem generálního tajemníka ČSSD. Patřil k levicovému křídlu, nakloněnému spolupráci s KSČ. Během únorového převratu v roce 1948 patřil k frakci loajální vůči KSČ, která v sociálně demokratické straně převzala moc. Byl agentem KSČ uvnitř sociálně demokratické strany a v 50. letech 20. století se zapojil do akce tajné komunistické policie proti bývalým sociálním demokratům. Koncem roku 1953 objížděl bývalé sociálně demokratické funkcionáře a oznamoval jim, že se z exilu vrátí Bohumil Laušman a obnoví sociální demokracii. Nikdo sice jeho výzvy nevyslyšel, ale Státní bezpečnost pak spustila vlnu zatýkání, při níž ve vězení skončilo 200 bývalých sociálních demokratů. Laušman byl mezitím unesen do Československa a uvězněn. Během věznění Bohumila Laušmana se měl podílet na tlaku na tohoto bývalého politika a měl ho přimět k tiskové konferenci inscenované jako propaganda ve prospěch československého režimu. V roce 1966 se Vojtěch Erban uvádí jako šéfredaktor nakladatelství \"Academia\". Publikoval politickou literaturu a překládal z ruštiny.\n"}
{"id": "751665", "url": "https://cs.wikipedia.org/wiki?curid=751665", "title": "HN", "text": "HN\n\nSpojení písmen H a N může mít různé významy:\n"}
{"id": "751667", "url": "https://cs.wikipedia.org/wiki?curid=751667", "title": "HR", "text": "HR\n\nSpojení písmen H a R může mít různé významy:\n\n"}
{"id": "751669", "url": "https://cs.wikipedia.org/wiki?curid=751669", "title": "HT", "text": "HT\n\nSpojení písmen H a T může mít různé významy:\n\n\n\n"}
{"id": "751673", "url": "https://cs.wikipedia.org/wiki?curid=751673", "title": "Rozvedená (film)", "text": "Rozvedená (film)\n\nRozvedená (angl. \"The Divorcee\") je dramatický snímek režiséra Roberta Z. Leonarda z roku 1930 s Normou Shearer v hlavní roli. Film byl natočen na základě novely \"Ex-Wife\" od Katheriny Ursuly Parrott z roku 1929. Film byl nominován na čtyři Oscary. Vyhrál jednoho a to v kategorii nejlepší ženský herecký výkon pro Normu Shearer.\n\nJerry (Norma Shearer) a Ted (Chester Morris) jsou mladí a zasnoubení. Na večírku oznámí přátelům, včetně Paula (Conrad Nagel), že se vezmou. Jelikož Paul je dlouhá léta do Jerry zamilovaný, zpráva ho nepotěší a on se opije. Přátelé ho žádají, aby auto neřídil, ale on neposlouchá. Jeho nerozvážnost způsobí nehodu, při které zraní Helen (Florence Eldridge). Ta má celoživotní následky. V den svatby Jerry a Tedyho se Paul ožení s Helen.\n\nUplynou tři roky, když Jerry a Ted slaví výročí. Je to těsně předtím, než má odjet do Chicaga. Pozvou přátelé a mezi nimi se objeví i provokativní Janice (Mary Doran). Když Jerry zjišťuje, že Ted s ní měl poměr, zaráží ji to. Sice měli před uzavřením sňatku domluvu, že budou udržovat mezi sebou dosti liberální vztah, nemůže však popřít, že se cítí zraněna. Když nakonec Ted odjíždí na služební cestu, Jerry má poměr s jeho kamarádem Donem (Robert Montgomery). \n\nPo návratu z týdenní cesty se Ted dozvídá od manželky, že má aféru s jiným mužem. Ješitnost a zraněné ego nedovolí Tedovi jít s Jerry dál cestou životem, a tak požádají o rozvod. Ted se však nedozví, kdo oním mužem je. Jerry ten vztah přeruší a Don vycestuje do ciziny. \n\nSvobodná Jerry se snaží sblížit s mnoha muži, avšak ani jeden ji neoslovuje natolik, jako Ted. Zoufalá cestuje vlakem do New Yorku, ve kterém potkává dávného přítele Paula. Ten ji zve na svoji jachtu, kde spolu tráví dovolenou, a kde ji Paul požádá o ruku. Pořád je však ženatý s Helen, která mu dala svolení k rozvodu. Navrhuje Jerry odjezd do Japonska, kde se mu naskytla dobrá pracovní nabídka. Když však k ní domů přichází zdrcená Helen, Jerry nakonec ustoupí a odmítne si Paula vzít. Někde uvnitř pořád miluje Teda. Na radu svých přátel odjíždí do Paříže, aby požádala bývalého manžela o odpuštění.\n\nZávěr filmu je doprovázen scénkou z oslav příchodu nového roku, v průběhu kterých se Jerry smiřuje s Tedem a nakonec pečetí své city polibkem.\n\nFilm se natáčel 22 dní a studio MGM nemuselo žádné scény opravovat.\n\n\n"}
{"id": "751674", "url": "https://cs.wikipedia.org/wiki?curid=751674", "title": "Michal Falťan", "text": "Michal Falťan\n\nMichal Falťan (26. dubna 1916 Hradište – 24. prosince 1960 Bratislava\n) byl slovenský a československý politik a poslanec Prozatímního Národního shromáždění, Ústavodárného Národního shromáždění a Národního shromáždění ČSR za Komunistickou stranu Slovenska (respektive za KSČ). V roce 1945 a pak na přelomu 40. a 50. let zastával i post pověřence zemědělství.\n\nVystudoval Právnickou fakultu Slovenské univerzity v Bratislavě v letech 1936–1940.\n\nPo válce se zapojil do politiky. V únoru 1945 byl v 3. Sboru pověřenců pověřencem zemědělství. V 4. Sboru pověřenců byl zástupcem pověřence Jána Ursínyho. V letech 1946–1948 byl pak generálním tajemníkem Jednotného svazu slovenských rolníků. V této funkci se na podzim 1947 podílel na mocenském nátlaku na slovenskou nekomunistickou politickou scénu a organizoval demonstrace prokomunistických rolníků v některých slovenských městech.\n\nV březnu 1948 se vrátil do Sboru pověřenců, když v 9. Sboru pověřenců působil jako pověřenec zemědělství a pozemkové reformy. Tuto funkci si podržel i v následném 10. Sboru pověřenců až do 20. září 1951. V roce 1950 čelil kritice, když na zasedání ÚV KSS vystoupil Viliam Široký a podrobil kritice některé dosavadní rysy politiky slovenských komunistů. Hlavním terčem kritiky ovšem byl Gustáv Husák.\n\nV letech 1951–1955 byl ředitelem podniku \"Státní majetky\" v Galantě. Od roku 1955 pracoval v Ekonomickém ústavu Slovenské akademie věd. Publikoval články a odborné studie.\n\nV roce 1946 je uváděn jako člen Ústředního výboru KSS.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V letech 1945–1946 byl též poslancem celostátního Prozatímního Národního shromáždění za KSS. Po parlamentních volbách v roce 1946 byl poslancem Ústavodárného NS a znovu v parlamentu usedl po volbách do Národního shromáždění roku 1948. Na postu poslance setrval do roku 1954.\n\n"}
{"id": "751678", "url": "https://cs.wikipedia.org/wiki?curid=751678", "title": "Ján Ferjak", "text": "Ján Ferjak\n\nJán Ferjak (7. června 1902 – ???) byl slovenský a československý politik, poslanec Prozatímního Národního shromáždění a Ústavodárného Národního shromáždění za Demokratickou stranu.\n\nPocházel z Hažína nad Cirochou. Před válkou byl funkcionářem za Republikánské strany zemědělského a malorolnického lidu (agrární strana).\n\nNa sjezdu Demokratické strany v Turčianském Svätém Martinu v červenci 1945 byl zvolen jedním z místopředsedů strany. Podporoval program pozemkové reformy.\n\nV letech 1945-1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde setrval do voleb do Národního shromáždění roku 1948.\n"}
{"id": "751680", "url": "https://cs.wikipedia.org/wiki?curid=751680", "title": "Mikuláš Ferjenčík (1904)", "text": "Mikuláš Ferjenčík (1904)\n\nMikuláš Ferjenčík (6. prosince 1904 Polomka – 4. března 1988 Denver) byl slovenský veterinář a československý politik, člen druhého odboje, generál a účastník Slovenského národního povstání, člen Sboru pověřenců, poslanec Prozatímního Národního shromáždění a po únoru 1948 exilový politik.\n\nAbsolvoval gymnázium v Rožňavě a Vysokou školu veterinární v Brně. Poté působil jako armádní zvěrolékař. Za druhé světové války se zapojil do odboje. Byl aktérem Slovenského národního povstání, kde působil jako zástupce Jána Goliana ve vojenském ústředí povstalců. Po válce působil ve Sboru pověřenců jako pověřenec pro národní obranu.\n\nTento post zastával v 2. Sboru pověřenců v září - říjnu 1944 a pak opět v 4. Sboru pověřenců v únoru - dubnu 1945 (pověřenec pro věci vojenské). Kromě toho působil v 7. Sboru pověřenců a 8. Sboru pověřenců v letech 1946-1948 na postu pověřence vnitra. 26. února 1948 podal demisi. Jeho nástup na post pověřence vnitra hodnotil zpětně přední nekomunistický politik Ján Ursíny jako chybu, protože Ferjenčík podle něj „\"nebyl pevným člověkem, který by dokázal zabránit výstřelkům, které už tehdy orgány Státní bezpečnosti páchaly\".“ Ač tedy v letech 1946-1948 neměli slovenští komunisté svého člověka v čele Pověřenectva vnitra, fakticky kontrolu nad tímto rezortem vykonávali i nadále. Ferjenčík podle Ursínyho udělal chybu, že ponechal na svých postech vedoucí představitele Státní bezpečnosti, po svém komunistickém předchůdci Júliovi Viktorymu si dokonce nechal i sekretářku. Na druhou stranu Ferjenčík odmítl snahu komunistů požádat o vydání mnoha exponentů Slovenského štátu ze zahraničního exilu. Gustávu Husákovi na tento požadavek sdělil, že o vydání je možné uvažovat jen u Ferdinanda Ďurčanského.\n\nV srpnu 1945 byl delegáty národních výborů zvolen za poslance Slovenské národní rady. Zasedal zde do roku 1946. V letech 1945-1946 byl i bezpartijním poslancem celostátního Prozatímního Národního shromáždění. V parlamentu setrval do parlamentních voleb v roce 1946. V letech 1945-1946 zastával i vládní funkce na celostátní úrovni. V první vládě Zdeňka Fierlingera a druhé vládě Zdeňka Fierlingera byl státním tajemníkem v ministerstvu národní obrany.\n\nBěhem únorového převratu roku 1948 nedokázal Ferjenčík vyvinout výraznější mocenský protitlak vůči komunistům. 24. února 1948 sice vydal pokyn okresním národním výborům, aby neustupovaly okresním Akčním výborům Národní fronty, ale ty jej ignorovaly. Ferjenčík pak 26. února doporučil, aby v případě hrozby násilí předsedové ONV ustoupili požadavkům AV NF. 28. února pak Slovenská národní rada přijala demisi pověřence Ferjenčíka.\n\nPo únorovém převratu v roce 1948 emigroval do USA, kde byl aktivní v exilových politických strukturách. Předsedal \"Československé národní radě v USA\". Zemřel v roce 1988 v 83 letech v Denveru. V roce 1992 byl \"in memoriam\" povýšen do hodnosti armádního generála.\n\n"}
{"id": "751681", "url": "https://cs.wikipedia.org/wiki?curid=751681", "title": "Bitva u Muretu", "text": "Bitva u Muretu\n\nBitva u Muretu se uskutečnila dne 12. září 1213 u jihofrancouzského města Muret. Jednalo se o jednu z hlavních bitev bojů proti Albigenským.\n\nV únoru 1213 ovládal Simon IV. z Montfortu část území hrabství Foix a Comminges, odolávalo mu však hrabství Toulouse. Toulouský hrabě Raimond VI. se dohodl s aragonským králem Pedrem II. , jenž se v Lavauru pokoušel se Simonem vyjednávat. Pedro patřil k významným katolickým králům. V roce 1212 spolu s Alfonsem VIII. Kastilským a Sanchem VII. Navarrským porazil v bitvě u Las Navas de Tolosa arabsko-berberské vojsko Miramamolina. Na straně Simona se jednání zúčastnil opat Amaury. K dohodě mezi Pedrem a Simonem však nedošlo a následně se spor na diplomatické úrovni přesunul do Říma. S papežem Inocencem III. zde za Simonovu strany jednali narbonnský biskup Amaury, biskup z Comminges, opat z Clairaku a arcijáhen Vilém z Paříže. Jednání však dopadla neúspěšně a král Pedro Aragonský začal shromažďovat vojsko. Simon proto vyslal Lamberta z Limoux vyhlásit králi válku.\n\nArmáda byla rozložena do tří skupin. První skupinu tvořil předvoj, 200 Aragonců a 400 mužů z hrabství Foix a vedl je hrabě Raimond Roger z Foix. Druhou skupinu tvořilo 700 Aragonců vedených aragonským králem Pedrem. Třetí skupina pak byla rozdělena na dvě podskupiny, přičemž dohromady čítaly 900 mužů. První podskupinu vedl hrabě Raimond z Toulouse, druhou pak hrabě Bernard VI. z Comminges. Zajímavé je, že druhá podskupina nebyla na začátku bitvy vůbec připravena k boji.\n\n\nArmáda byla rozdělena na dvě skupiny a první skupina na další tři šiky. První šik tvořili předvoj a 300 rytířů a zbrojnošů a vedli je Guillaume des Barres a Guillaume de Contres. Druhý šik představovalo 300 rytířů a zbrojnošů vedených Bouchardem z Marly a ve třetím šiku bylo opět 300 rytířů a zbrojnošů vedených Simonem IV. z Montfortu. Druhou skupinu, umístěnou ve druhém sledu za první, pak tvořilo 700 Kušičníků a Kopiníků.\n\n\nAčkoliv se vlastní bitva odehrála až 12. září, dají se do ní zahrnout události od 30. srpna. V ten den armáda Pedra Aragonského a jeho spojenců oblehla hrad Muret. Také se jim podařilo část dobýt, ale jejich hlavním cílem bylo vylákat Simona z Montfortu. Ten k hradu přitáhl 31. srpna s jízdou. Pedro stáhl armádu na rovinatou plochu nedaleko hradu, která byla pro bitvu příhodnější. Simon se po poradě s biskupy rozhodl pro otevřenou bitvu. Večer pak došlo k poslednímu jednání Pedra a Simona v Muretu, po které zůstala jedna z bran otevřená. Toho chtěl Pedro využít a poslal sem předvoj vedený hrabětem z Foix. Části se sice podařilo dostat do hradu, ale zde byla odražena. Večer před bitvou pak Raimond z Toulouse nabádal k opatrnosti, ale nebyl vyslyšen. Jelikož se v Pedrově armádě nacházeli veteráni od Las Navas de Tolosa, je možné, že došlo k uvolnění atmosféry v táboře – pravděpodobně se také popíjelo – a podcenění početně slabší nepřátelské armády.\n\nDruhý den ráno se Simonovo vojsko sešikovalo do tří šiků. Vojsku požehnali toulouský biskup Fulko a biskup z Comminges, který pochopil, že důležitá bude rychlost. Proto Fulkovo žehnání ukončil zvoláním \"\"Ve jménu Krista kupředu!\"\" Vojsko vyrazilo do útoku, což Pedro nečekal, protože nepředpokládal, že početně slabší Simonova armáda zaútočí jako první. Zatímco první dva šiky zaútočili přímo, třetí, vedený Simonem, zleva objel Pedrovu armádu a následně zaútočil na pravé křídlo. V tu chvíli se Pedro pokusil situaci zachránit útokem proti šiku Montforta, ale při srážce byl zabit – snad Alanem z Roucy či Florentem z Ville. Je možné, že se Pedro snažil zachránit, chtěl se vzdát a volal, že je král. Bitva pak ještě nějakou dobu pokračovala dál, ale brzy začalo vojsko prchat z bojiště. Největší ztráty utrpěla milice složená z měšťanů a řemeslníků z Toulouse. Simon však dál držel šik zpátky. Nemohl totiž uvěřit, že vyhrál, a předpokládal, že se jedná o léčku.\n\nNa bojišti padlo velké množství vojáků, mezi nimi i aragonský král Pedro II. Po bitvě mu byl v johanitském převorství v Toulouse vystrojen královský pohřeb. Ze šlechty z Aragonie v bitvě padli také Miguel de Rada, Miguel de Luesia, Blasco d´Alagon a Gomez de Luna.\n\nSimon IV. z Montfortu však svého drtivého a překvapivého vítězství nemohl využít. Papežský legát Petr z Beneventa mu totiž nabídl smír a do dalších jednání se zapojil také hrabě Raimond VI. z Toulouse.\n\n\n"}
{"id": "751682", "url": "https://cs.wikipedia.org/wiki?curid=751682", "title": "Adresář", "text": "Adresář\n\nAdresář může mít různé významy:\n\n"}
{"id": "751684", "url": "https://cs.wikipedia.org/wiki?curid=751684", "title": "Kornel Filo", "text": "Kornel Filo\n\nKornel Filo (3. března 1901 Tuchyňa – 29. ledna 1980 Paříž) byl slovenský a československý poválečný politik Demokratické strany, člen Sboru pověřenců, poslanec Prozatímního Národního shromáždění a Ústavodárného Národního shromáždění. Po roce 1948 exilový politik.\n\nVystudoval gymnázium v Košicích, chemii na Vysokém učení technickém v Brně a na ČVUT v Praze. Působil jako zemědělský odborník. Za tzv. slovenského štátu byl činný v odboji. Působil v odbojové organizaci Demec a Flora. Účastnil se Slovenského národního povstání. Byl členem předsednictva povstalecké Slovenské národní rady za Demokratickou stranu. V ní představoval katolické křídlo.\n\nV letech 1945–1947 byl členem Sboru pověřenců, v období únor – září 1945 jako pověřenec pro dopravu (respektive pověřenec pro železnice), následně od září 1945 do srpna 1946 na postu pověřence pošt a v 7. Sboru pověřenců na postu pověřence výživy.\n\nNa jaře 1946 se podílel na přípravě vzniku nové strany, která měla být ustavena pod názvem \"Křesťansko-republikánská strana\". Po podepsání takzvané \"aprílové (dubnové) dohody\", v níž Demokratická strana uzavřela programový a personální kompromis s představiteli katolického tábora, byl ale zvolen do užšího předsednictva Demokratické strany a na vzniku nové formace už se nepodílel (vznikla pak jako Strana slobody, ale bez většího vlivu).\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde setrval do voleb do Národního shromáždění roku 1948.\n\nNa podzim 1947 v době krátce před vyvrcholením mocenského tlaku slovenských komunistů na představitele nekomunistické politické scény rezignoval 16. října na post ve Sboru pověřenců.\n\nPo únorovém převratu v roce 1948 odešel do emigrace. V exilu pak organizoval Demokratickou stranu a volně spolupracoval s uprchlými politiky bývalé Republikánské strany zemědělského a malorolnického lidu (agrární strany), jejímž členem byl před druhou světovou válkou. Zasedal v Radě svobodného Československa.\n\n"}
{"id": "751689", "url": "https://cs.wikipedia.org/wiki?curid=751689", "title": "Kostel svatého Vavřince (Zbraslavice)", "text": "Kostel svatého Vavřince (Zbraslavice)\n\nKostel svatého Vavřince ve Zbraslavicích je původně románská chrámová stavba. Kostel je chráněn jako kulturní památka České republiky.\n\nPo dlouhou dobu byl obecně za nejstarší část chrámu považován gotický presbytář s mohutnými vnějšími opěráky a žebrovou klenbou, loď pak za novější přístavek. Podle tvaru konsol (maska démona a nad ní tři štítky), z nichž vybíhají žebra hruškového profilu klenby presbytáře v jeho podélných zdech, lze tuto část stavby datovat do konce 13. století, přestože podle archivu kapituly vyšehradské „vyzdvihl kostel“ (gotická podoba) teprve Jaroslav ze Zbraslavic, který se připomíná teprve 1340. Také erby se zkříženými sekerkami na obou svornících klenby presbytáře by nasvědčovaly století 14., protože teprve v tomto století nesou majitelé Zbraslavic příjmení „Sekyrka“ (dle Sedláčka).\n\nPřesto mohl být původcem gotické stavby již Rudolf ze Zbraslavic, který koncem vlády Přemysla Otakara II. (1278) byl z deseti purkrabí, které král ustanovil k řízení pražského hradu (Chron. Francisci) a kteří byli povinni postavit každý 30 vojínů k jeho obraně (Tomek). Vyzdvižení kostela mohlo také znamenat povýšení na farní r. 1349, což uvádí schematismus arcibiskupství pražského. To ovšem neříká nic o původu chrámu, právě tak jako registr papežských desátků z r. 1352, v němž je zbraslavický kostel uveden mezi chrámy farními.\nStejného raně gotického původu je i sakristie, má stejnou žebrovou klenbu jako presbytář, ale s hladkým svorníkem a stejně vysokou vnější podnož s obrubou rovněž žlábkovou. Také vchod v jižní boční zdi, raně gotický, s poměrně bohatě, ale hrubě profilovaným ostěním, původně volný (tedy venku), nyní v předsíňce pod věží. Pozdně gotické dveře vedoucí z lodi do sakristie jsou patrně opravdu z doby gotické.\n\nÚzká okna presbytáře jsou dělena jedním sloupkem na dvě pole, vytvářející nahoře jednoduchou růžicovou kružbu s čtyřlistém u oken postranních, s trojlistem u okna v ose presbytáře. Nynější kružby jsou nové (1900–1904), z hořického pískovce, po dlouhou dobu bylo možné porovnání na zbytcích pohozených za kostelem, že jde o celkem věrné kopie kru původních.\nRoku 1947 došlo k odkrytí omítky, které zcela změnilo dosavadní teorie o stáří chrámu. Na severní straně lodi se přišlo na dvě románská okna, položena poměrně vysoko (asi 6 m) nad zemí. Z toho plyne, že loď je v jádře románská podle způsobu zdiva ze století dvanáctého. Gotická stavba je tedy již jen další etapou, podobou kostela, přístavba. Románská loď byla pravděpodobně zakončena polokruhovou apsidou, jejíž základy je možné hledat pod dlažbou dnešního presbytáře.\n\nVěž na jižní straně chrámu je pravděpodobně z 1. pol. 16. stol., na její východní straně zachovány zbytky renesanční omítky s jednoduchým geometrickým sgrafitem (dnes pod současnou omítkou). Roku 1767 byla zvýšena cihelnou nástavbou asi o 5 m na výšku kol 20 metrů. Oratoř vedle věže je pozdně barokní.\n"}
{"id": "751692", "url": "https://cs.wikipedia.org/wiki?curid=751692", "title": "1. FC Magdeburg", "text": "1. FC Magdeburg\n\n1. FC Magdeburg (celým názvem: 1. Fußballclub Magdeburg e. V.) je německý fotbalový klub, který sídlí v sasko-anhaltském městě Magdeburg. Oficiální založení je datováno ke dni 22. prosince 1965, poté, co proběhla velká reformace východoněmeckého fotbalu. Od sezóny 2018/19 působí ve 2. Bundeslize, druhé německé nejvyšší fotbalové soutěži. Své domácí zápasy odehrává na stadionu MDCC-Arena s kapacitou 25 910 diváků. Klubové barvy jsou modrá a bílá.\n\nMagdeburg patřil k nejúspěšnějším klubům bývalé Německé demokratické republiky a v 70. letech 20. století i k nejlepším týmům Evropy. Třikrát vyhrál východoněmeckou Oberligu (1971/72, 1973/74, 1974/75) a sedmkrát východoněmecký pohár (1963/64, 1964/65, 1968/69, 1972/73, 1977/78, 1978/79, 1982/83).\n\nÚspěšný byl i na mezinárodní scéně – v sezóně 1973/74 vyhrál druhou nejprestižnější klubovou soutěž Evropy, Pohár vítězů pohárů, když postupně vyřadil nizozemský NAC Breda, český Baník Ostrava, bulharský Beroe Stara Zagora, Sporting Lisabon a ve finále v Rotterdamu porazil 2:0 italský AC Milan. Krom toho se ještě čtyřikrát probojoval do čtvrtfinále evropského poháru, dvakrát v Poháru vítězů pohárů (1965/66, 1978/79) a dvakrát v Poháru UEFA (1976/77, 1977/78). Po zániku NDR se do evropských pohárů podíval jen jednou, v sezóně 1990/91 hrál Pohár UEFA.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Magdeburgu měl před prohranou válkou dvě velmi úspěšná fotbalová mužstva – FuCC Cricket-Viktoria 1897 Magdeburg a Magdeburger FC Viktoria 1896. Oba celky bývaly několikanásobnými účastníky Gauligy Mitte, jedné ze skupin nejvyšší fotbalové soutěže na území Německa.\n\nKe konci roku 1945 byla na území města zakládaná nová sportovní sdružení, nejvíc úspěšný z nich byl klub SG Sudenburg (předchůdce dnešního 1. FC). V roce 1949 byl sloučen s SG Lemsdorf do SG Eintracht Sudenburg. V těchto letech probíhalo mnoho reforem ve východoněmeckém fotbalu a sportovní kluby to pociťovaly nejvíce na změnách názvů. V průběhů tří let byl Magdeburg přejmenován na BSG Krupp Gruson, BSG Stahl až došel k názvu BSG Motor Mitte. V roce 1957 vstoupil fotbalový oddíl do klubu SC Aufbau Magdeburg. Dne 22. prosince 1965 se začala psát nová kapitola místního fotbalu. Dřívější fotbalový oddíl byl vyčleněn z SC Aufbau a vytvořil tak 1. FC Magdeburg, což se oficiálně považuje za vznik dnešního klubu.\n\nZdroj: \n\n\n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\n"}
{"id": "751695", "url": "https://cs.wikipedia.org/wiki?curid=751695", "title": "Okres Jászberény", "text": "Okres Jászberény\n\nOkres Jászberény ( ) je maďarský okres v župě Jász-Nagykun-Szolnok. Jeho správním centrem je město Jászberény.\n\nV okrese se nachází celkem 9 obcí.\n"}
{"id": "751696", "url": "https://cs.wikipedia.org/wiki?curid=751696", "title": "Antonín Fránek", "text": "Antonín Fránek\n\nAntonín Fránek (12. června 1900 Rájec nad Svitavou – 1. října 1982 Letovice) byl český a československý politik, člen Československé strany lidové, za kterou byl po roce 1945 poslancem Prozatímního a Ústavodárného Národního shromáždění, po roce 1948 člen třetího odboje pronásledovaný komunistickým režimem.\n\nPocházel z chudé rodiny košíkáře a kostelníka Kašpara Fránka. V letech 1915–1918 se vyučil v blanenských strojírnách zámečníkem, za první světové války sloužil v rakousko-uherské armádě na italské frontě. Po návratu do civilního života pracoval v elektrárně Hugo Salm Reifferscheidta rodném Rájci, už roku 1920 byl opět povolán do vojenské služby, nyní do československé armády. Sloužil u dělostřelectva v Užhorodu. Během vojenské služby se zapojil do činnosti katolického tělovýchovného spolku Orel. Po návratu z vojny nastoupil do zbrojovky v Brně. Zde se začal angažovat v katolických odborech. V podniku pracoval až do konce 40. let 20. století. Od roku 1922 byl členem Československé strany lidové. Brzy se stal předsedou okresního výboru strany v Boskovicích a od konce 20. let až do roku 1938 byl členem obecní rady v Rájci. Získával funkce i v katolických odborech (Všeodborové sdružení křesťanského katolického dělnictva), jehož byl později jednatelem. Stal se také starostou orelské župy Krekovy. V parlamentních volbách v roce 1935 neúspěšně kandidoval do Národního shromáždění.\nBěhem protektorátu působil v sjednocené odborové centrále a snažil se pomáhat rodinám pronásledovaných dělníků. Po válce se opět začal aktivně politicky angažovat. Byl místopředsedou krajské organizace ČSL v brněnském volebním kraji. Zasedal také od května 1945 v Revolučním národním výboru v Brně jako jeden z jeho místopředsedů. Zastával i post místopředsedy Místního národního výboru v rodném Rájci. Ve funkci musel zvládat epidemii tyfu. Znovu se angažoval i v katolických odborech, respektive se snažil reprezentovat odkaz katolických odborů v sjednoceném odborovém hnutí. Opakovaně se politicky střetával s představiteli KSČ.\n\nV letech 1945–1946 byl poslancem Prozatímního Národního shromáždění za lidovce. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948.\n\nPo únorovém převratu v roce 1948 byl vyloučen z ČSL (nyní již ovládané prokomunistickou skupinou), ze zaměstnání a všech spolků. Byl rovněž vyloučen z účasti ve volbách v roce 1948. V červnu 1948 nastoupil jako strojní zámečník v autodílně svého dlouholetého známého Květoslava Dostála v Brně na Ponávce. Zapojil se do skupiny nazvané \"Modrý štít\" okolo Dostála, která pomáhala organizovat útěky do zahraničí a podporovala československý exil. Scházel se s dalšími bývalými politiky ČSL a udržoval kontakt s lidoveckým exilem (například Bohumír Bunža). Připravovali obnovu strany po očekávaném pádu komunistického režimu. Státní bezpečnost už na podzim 1948 začala tuto skupinu rozkrývat a počátkem ledna 1949 provedla velkou razii. Fránek unikl jen díky pobytu v nemocnici. Byl i tak souzen a v lednu 1950 mu soud v Brně udělil trest 25 let za vyzvědačství a velezradu. Propuštěn byl až při amnestii v roce 1960.\n\nBěhem pražského jara v roce 1968 podal opět přihlášku do ČSL. Byl zvolen předsedou okresní organizace v Blansku a začal výrazné změny. V důsledku invaze vojsk Varšavské smlouvy do Československa a odklonu od reforem byl ze strany ale vyloučen počátkem 70. let. Po zbytek života se již politicky neangažoval.\n\n"}
{"id": "751707", "url": "https://cs.wikipedia.org/wiki?curid=751707", "title": "Rudolf Fraštacký", "text": "Rudolf Fraštacký\n\nRudolf Fraštacký (11. února 1912 Mošovce – 19. března 1988 Toronto) byl slovenský a československý poválečný politik Demokratické strany, člen i místopředseda Sboru pověřenců, poslanec Prozatímního i Ústavodárného Národního shromáždění. Po roce 1948 exilový politik.\n\nNarodil se v rodině mlynáře. Vystudoval obchodní akademii v Turčianském Svätém Martině a od roku 1937 studoval na Vysoké obchodní škole v Bratislavě. Podle jiného zdroje vystudoval obchodní akademii v Martině a obchodní akademii v Bratislavě.\n\nV meziválečném období byl členem Republikánské strany zemědělského a malorolnického lidu (agrární strany). Po studiích působil ve funkci tajemníka Rolnické vzájemné pokladny na různých místech Slovenska. Později byl ředitelem Slovenské cukerné obchodní akciové společnosti. Od roku 1943 byl ředitelem a prokuristou společnosti Cukrospol.\n\nZa druhé světové války se podílel na odboji. Využíval obchodní cesty do Švýcarska, kam v letech 1943–1944 převážel zpravodajské materiály. Komunikoval s představiteli československého zahraničního exilu v Londýně, kterým například v únoru 1944 odeslal depeši o plánech odboje.\n\nV letech 1945–1947 byl členem Sboru pověřenců, nejprve jako pověřenec výživy a zásobování, později zastával v 7. Sboru pověřenců od srpna 1946 funkci místopředsedy Sboru pověřenců. Coby pověřenec výživy a zásobování musel řešit zhoršení situace v zásobování obyvatelstva po skončení války. Na Slovensku totiž na rozdíl od českých zemí poválečné období znamenalo zostření vázaného trhu. Čelil proto kritice slovenských komunistů, kteří hodlali toto téma využít v politickém boji.\n\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948.\n\nNa podzim 1946 patřil do frakce v rámci Demokratické strany okolo Ivana Pietora, která chtěla sesadit z čela strany předsedu Jozefa Lettricha a nastolit smířlivější kurz vůči KSČ, která po vítězství Demokratické strany ve volbách 1946 stupňovala své útoky na demokraty. Členové frakce neměli za cíl zničit stranu jako nezávislou sílu slovenské politiky ale spíš byli vedeni mylným přesvědčením, že agitace KSČ proti DS je cílena pouze na luteránsko-agrárnické křídlo. Pietorův pokus o zvrat byl každopádně neúspěšný. Na podzim 1947, kdy vyvrcholil tlak slovenských komunistů na nekomunistické politické síly, podal Fraštacký 17. října 1947 demisi na post místopředsedy Sboru pověřenců. 21. října ji ale stáhl. V novém 8. Sboru pověřenců po listopadu 1947 již nezasedal.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Fraštacký patřil mezi skupinu funkcionářů Demokratické strany, kteří odešli do emigrace. Usídlil se v Torontu. V exilu pak organizoval Demokratickou stranu a volně spolupracoval s uprchlými politiky bývalé Republikánské strany zemědělského a malorolnického lidu (agrární strany). V roce 1974 se stal členem Rady svobodného Československa.\n\nV Torontu pracoval jako bankovní akcionář a prezident správní rady banky.\n\n"}
{"id": "751708", "url": "https://cs.wikipedia.org/wiki?curid=751708", "title": "Okres Tiszafüred", "text": "Okres Tiszafüred\n\nOkres Tiszafüred ( ) je maďarský okres v župě Jász-Nagykun-Szolnok. Jeho centrem je město Tiszafüred.\n\nV okrese se nachází celkem 7 obcí.\n"}
{"id": "751709", "url": "https://cs.wikipedia.org/wiki?curid=751709", "title": "Tennessee (řeka)", "text": "Tennessee (řeka)\n\nTennessee ( ) je řeka ve státech Tennessee, Alabama, Mississippi a Kentucky na východě USA. Je 1050 km dlouhá od soutoku zdrojnic a 1470 km od pramene delší z nich, řeky Holston. Povodí má rozlohu 104 000 km².\n\nVzniká u Knoxville soutokem zdrojnic French Broad a Holston, které stékají se západních svahů Appalačského pohoří. Ústí zleva do Ohia, jako její nejdelší a nejvodnější přítok.\n\nNejvyšších vodních stavů dosahuje na konci zimy a na jaře, nejnižších naopak v létě. Průměrný roční průtok vody v ústí činí 1800 m³/s.\n\nTok řeky je plně regulovaný systémem přehradních nádrží, které mají široké spektrum využití. Devět se jich nachází přímo na řece včetně největší Kentucky o rozloze 1100 km² a dalších 22 na jejich přítocích. Díky vodním kanálům u měst Chattanooga a Florence a zdymadel je na ní možná vodní doprava po celém toku od soutoku zdrojnic. Leží na ní města Knoxville, Chattanooga a Florence.\n"}
{"id": "751711", "url": "https://cs.wikipedia.org/wiki?curid=751711", "title": "KV Mechelen", "text": "KV Mechelen\n\nKV Mechelen je belgický fotbalový klub z města Mechelen, jeho celý oficiální název zní Yellow Red Koninklijke Voetbalclub Mechelen, je znám také pod francouzskou verzí svého názvu FC Malinois. Jeho městským rivalem je klub KRC Mechelen.\n\nČtyřikrát vyhrál belgickou ligu (1943, 1946, 1948, 1989) a dvakrát belgický pohár (1987, 2019). Svého největšího mezinárodního úspěch dosáhl v sezóně 1987/88, kdy vyhrál druhou nejprestižnější klubovou soutěž Evropy, Pohár vítězů pohárů (vyřadil Dinamo Bukurešť, St. Mirren, Dinamo Minsk, Atalantu Bergamo, ve finále porazil Ajax Amsterdam). Mimořádnou výkonnost v 2. polovině 80. let potvrdil následným získáním Superpoháru i v dalších ročnících – v sezóně 1988/89 se probojoval do semifinále PVP a 1989/90 do čtvrtfinále Poháru mistrů evropských zemí. Na velkou éru však v dalších dekádách nenavázal, naposledy hrál evropské poháry v sezóně 1993/94.\n\n"}
{"id": "751712", "url": "https://cs.wikipedia.org/wiki?curid=751712", "title": "Evropa (desková hra)", "text": "Evropa (desková hra)\n\nHra Evropa je vědomostní hra pro děti i dospělé. Je pro 6 hráčů. Obsahuje 2400 otázek ohledně Evropy z tematických okruhů historie, kultura, příroda, technika, věda, geografie, sport a různé.\nCílem hry je uhodnout otázku ze všech tematických okruhů.\nHráč chodí po hracím poli a šlape na pole s různými tematickými otázkami. Hráč po jeho levici mu přečte otázku z kartičky které jsou mu na startu přiřazeny. Na druhé straně jsou odpovědi. Jestliže hráč odpoví správně, získá mapičku. Když získá všechny mapičky, může si vybrat jednu z cest. Ty jsou celkem 4. Na každé z nich jsou 2 odvětví. Na ty odpovídá tak dlouho, dokud je neuhádne. Poté hráč pokračuje do středu. Tam mu hráč, který mu čte otázky, čte otázky tak dlouho, dokud některou z nich neodpoví. Pak se stává vítězem.\n"}
{"id": "751714", "url": "https://cs.wikipedia.org/wiki?curid=751714", "title": "Zahradní nábytek", "text": "Zahradní nábytek\n\nZahradní nábytek je vybavení zahrady, které usnadňuje a zpříjemňuje používání zahrady. Je to také prvek zahradní architektury používaný v sadovnické tvorbě. Obvykle jde o přenosný inventář zhotovený z různých materiálů ve stylu, který je vhodný pro danou zahradní úpravu, nebo alespoň odpovídá požadavkům majitele. Nejvhodnější zahradní nábytek bývá odolný k povětrnostním vlivům, pevný a pohodlný pro uživatele.\nZahradní nábytek má být pohodlný a má co nejlépe odpovídat danému prostředí svou konstrukcí, tvarem, rozměry, materiálem i barvou. Jsou doporučovány pastelové tóny žluté, okrové, hnědé, žlutozelené barvy a méně ofenzivní tóny červené. Na honosných odpočívadlech a v historické zeleni bývá nábytek bílý, vhodným a kvalitním materiálem je litina v kombinaci se dřevem. V historických zahradách (Květná zahrada) se mohou nacházet i kamenné lavičky a sedátka.\n\nTeakový a další dřevěný nábytek – Teakový nábytek je nově velmi oblíben, je nezbytné jej udržovat pravidelným napouštěním olejem. Teakové dřevo je odolný vůči škůdcům, mnoha z účinků vlhkosti (např. hniloby a deformace), stejně jako chemickým látkám. Je také odolný proti ohni, kyselinám a zásadám. U moderního nábytku je působivý nátěr dřevěných částí bezbarvým lakem, který ukazuje strukturu dřeva. Vícebarevné pestré kombinace dřevěného nábytku jsou přijatelnější v blízkosti budov.\n\nLitina – pevný a odolný materiál, který vydrží dlouhá desetiletí, vhodnou s údržbou je i vzhledný. Masivní litina dobře vede teplo a není vhodná přímo na sezení, je vhodnější použít kombinaci se dřevem.\n\nProutěný nábytek je vkusný a pohodlný, při dlouhodobém umístění venku však trpí povětrnostními vlivy. Běžný ratanový nábytek není příliš vhodný do zahrady pro celoroční používání, jen pro příležitostné užití. Vlivem vlhkosti, hub a plísní se rozpadá.\n\nZahradní plastový nábytek může trpět mrazem, rychle stárne a podle provedení se i nový může lámat. Plastový nábytek je však relativně levný, pohodlný a obvykle nepotřebuje náročnou údržbu. Plastový nábytek je vhodný pro celoroční použití, mimo zimního období.\n\nNábytek z tepaného železa – Vhodně povrchově ošetřený kvalitní kovový nábytek zpravidla zhotovený na zakázku není nutné na zimu uschovávat, jakkoliv je to vhodnější. Udržuje se podle provedení.\n\nK základnímu vybavení parků a zahrad patří zahradní lavičky. Jsou buď přenosné, nebo nepřenosné (stabilní), ty mají podstavce trvale upevněny v zemi. Sedací deska bývá ze dřeva nebo laminátu, popř. z jiných plastických hmot. Kovové, kamenné nebo betonové sedací desky jsou považovány za nevhodné. Tam, kde by nápadnější lavice narušily celistvost úpravy se umísťují lavičky bez opěradel. Lavičky bez opěradla jsou však pro delší posezení méně pohodlné. Jednotlivé lavičky a jejich skupiny se zejména umisťují na okraj širokých cest, na rozšířená místa u budov, na křižovatkách parkových cest. Pokud jsou umístěny pod strom přímo do trávníku, je třeba položit před lavičku souvislou řadu kamenných nebo betonových desek a příchod upravit ze šlapáků. Jsou-li součástí odpočívadla stabilní lavičky, jejich deska k sezení bývá 40 cm nad zemí.\n\nZahradní nábytek jsou i běžná a houpací křesílka, zahradní stolky, nízké sedačky, plátěná lehátka na opalování, zahradní houpačky, slunečníky apod. Tento zahradní nábytek se rozmísťuje spíše v okolí budov a na místech, kde nachází časté použití. Důležitou součástí odpočívadel jsou nádoby na odpadky. Mají být jednoduché, dobře viditelné, vhodně umístěné a začleněné do kompozice, účelné a pravidelně čištěné.\n\nPřenosný nábytek se opravuje zejména během zimního období, kdy je uskladněn na zastřešeném místě. Stabilní lavičky se opravují a natírají na jaře.\n\n"}
{"id": "751716", "url": "https://cs.wikipedia.org/wiki?curid=751716", "title": "Gibbsova volná energie", "text": "Gibbsova volná energie\n\nVolná entalpie, jinak řečeno Gibbsova volná energie či jen Gibbsova energie nebo Gibbsova funkce, je jedním z termodynamických potenciálů, tedy extenzivní stavová termodynamická veličina s rozměrem energie. Gibbsova energie je stavová funkce, která je zpravidla značená písmenem G, která popisuje chemické děje za podmínek konstantního tlaku, konstantní teploty a konstantních látkových množství, kdy entropie jako kritérium samovolnosti děje nevyhovuje. Samotná rovnice vyjadřující Gibbsovu energii byla postulována v roce 1875, kdy J. W. Gibbs odvodil novou funkci G. \n\nPřirozenými proměnnými jsou pro Gibbsovu energii termodynamická teplota, tlak a látkové množství.\n\nVzhledem k tomu, že je vhodná pro posuzování termodynamické rovnováhy soustav při konstantním tlaku a teplotě, je často využívaná pro charakteristiku přirozeného směru chemických reakcí - které zpravidla probíhají při atmosférickém tlaku a teplotě prostředí.\n\nJak název napovídá, je volná entalpie čili Gibbsova energie fyzikální veličinou stejného charakteru a rozměru jako energie.\n\nJednotka v soustavě SI: 1 joule, značka 1 J\n\nDoporučená značka veličiny: \"G\"\n\nVe všech vztazích formula_1 je termodynamická teplota, formula_2 je entropie, formula_3 je tlak, formula_4 je objem, formula_5 je chemický potenciál a formula_6 látkové množství \"i\"-té složky, formula_7 je entalpie, formula_8 je vnitřní energie. \n\nGibbsovu energii lze vyjádřit z entalpie vztahem:\n\nZ vnitřní energie lze Gibbsovu energii vyjádřit vztahem:\n\nDiferenciál Gibbsovy energie lze v přirozených proměnných vyjádřit vztahem: \njehož výsledkem je, že úbytek Gibbsovy energie ΔG systému za konstantního tlaku a teploty, je roven maximální práci, kterou může systém odevzdat do okolí.\n\nV mechanice se k charakterizování stability (mechanických) systémů v konzervativním silovém poli používá potenciální energie formula_12 nebo obdobná veličina potenciál. Stabilní rovnovážný systém je charakterizován minimem potenciální energie, žádná infinitezimální variace proměnných parametrů systému nemůže vést k jejímu poklesu. To lze zapsat vztahem\n\nU systémů s tepelnou výměnou s okolím je situace složitější. Pro systémy, u kterých je udržována konstantní teplota a tlak (běžné fyzikálně-chemické systémy při atmosférickém tlaku v termostatu nebo v přímém kontaktu s ohřívačem/chladičem) a neprobíhá látková výměna s okolím, ale koná se objemová práce, je vhodným potenciálem pro charakterizaci stabilní rovnováhy právě Gibbsova energie:\n"}
{"id": "751719", "url": "https://cs.wikipedia.org/wiki?curid=751719", "title": "Hračky (album)", "text": "Hračky (album)\n\nHračky jsou hudební album skupiny Wanastowi Vjecy. Vydáno bylo v roce 2000.\n\n"}
{"id": "751721", "url": "https://cs.wikipedia.org/wiki?curid=751721", "title": "Autokefální církev", "text": "Autokefální církev\n\nAutokefální církev je společenství křesťanů, které je organizačně a právně nezávislé, nepodléhá tedy žádné vnější autoritě. Autokefalita je typická pro pravoslavné a orientální církve, organizované většinou na národním principu (např. Pravoslavná církev v českých zemích a na Slovensku, Ruská pravoslavná církev, Srbská pravoslavná církev apod.). V praxi se projevuje například tím, že zcela nezávisle ustanovují svého nejvyššího představitele. S dalšími církvemi však autokefální církve sdílejí věrouku, liturgii a kanonické právo.\n"}
{"id": "751722", "url": "https://cs.wikipedia.org/wiki?curid=751722", "title": "Superpohár UEFA 1993", "text": "Superpohár UEFA 1993\n\nOsmnáctý ročník Superpoháru UEFA se odehrávalo na dva zápasy mezi\nporaženým vítězem Ligy mistrů UEFA v ročníku 1992/1993 – AC Milán – a vítěz Poháru PVP ve stejném ročníku – AC Parma.\n\nAC Milán hrál toto finále i když nevyhrál soutěž Ligy mistrů UEFA, protože vítěz této soutěže Olympique de Marseille byl kvůli korupční aféře diskvalifikován. Hrálo se na dva zápasy. Ten první se odehrál 12. leden 1994 na stadionu Ennio Tardini v Parmě s výsledkem 0:1 pro AC Milán a ten druhý se uskutečnil 2. únor 1994 na stadionu San Siro v Miláně vítězstvím Parmy 0:2 v prodloužení.\n\n"}
{"id": "751728", "url": "https://cs.wikipedia.org/wiki?curid=751728", "title": "Sedlnice (potok)", "text": "Sedlnice (potok)\n\nSedlnice je malá říčka tekoucí v okrese Nový Jičín v Moravskoslezském kraji. Je to pravostranný přítok řeky Odry. Délka jejího toku činí 23,7 km. Plocha povodí měří 59,2 km².\n\nSedlnice pramení severně od Veřovic v nadmořské výšce okolo 500 m. Po celé své délce teče převážně severním směrem. Nejprve protéká Ženklavou a Štramberkem, kde napájí vodní nádrž \"Štramberk\". Dále protéká Závišicemi a níže po proudu stejnojmennou obcí, kde se nachází přírodní památka Sedlnické sněženky. Na severním okraji Sedlnic odbočuje z říčky umělý kanál napájející soustavu rybníků nacházejících se mezi Studénkou, Novou Horkou a Albrechtičkami. Rybníky \"Kotvice\" a \"Nový rybník\" jsou součástí přírodní rezervace Kotvice. Do Odry se říčka Sedlnice vlévá zprava u Nové Horky v nadmořské výšce 234 m.\n\n\nPrůměrný průtok Sedlnice u ústí činí 0,56 m³/s. Stoletá voda zde dosahuje 74,9 m³/s.\n\n"}
{"id": "751731", "url": "https://cs.wikipedia.org/wiki?curid=751731", "title": "Česko – otázky a odpovědi", "text": "Česko – otázky a odpovědi\n\nČesko – otázky a odpovědi je česká vědomostní stolní hra pro děti i dospělé, první ze série her Otázky a odpovědi. Je pro 2 až 6 hráčů. Obsahuje 2400 otázek ohledně Česka rozdělených do 6 tematických okruhů: historie, kultura, příroda/technika/věda, geografie, sport a různé. Byla vydána v roce 2006 firmou Albi. V roce 2009 byla vydána cestovní verze s 600 otázkami. V roce 2010 byla vydána rozšiřující sada karet k verzi Česko a k verzi Evropa.\n\nMá obdobná pravidla jako další hry této série: Evropa – otázky a odpovědi (2008), Svět – otázky a odpovědi (2010), USA – otázky a odpovědi (2011), Český film – otázky a odpovědi (2010), Světový film – otázky a odpovědi (2011), Zlaté Česko – otázky a odpovědi (2012), Česká hudba -– otázky a odpovědi (2012), ve slovenštině vyšly hry otázky a odpovede ve verzích Slovensko (2007), Slovensko junior (2008), Slovenský a český film (2011), Európa, Svet. Většina českých verzí je doporučena pro hráče ve věku od 12 let, slovenské verze většinou pro hráče od 15 let věku s výjimkou základní verze Slovensko určené pro hráče od 12 let, verze Česko a Slovensko vyšly i ve variantě Junior pro děti od 10 let. Cena se pohybuje kolem 500 až 700 Kč za jednu stolní herní sadu.\n\nVarianta Česká hudba z roku 2012 výrazně inovovala podobu hrací desky i žetonů a pravidla.\n\nCílem hráče ve hře je odpovědět správně na nejméně jednu otázku z každého tematického okruhu. Hráči posouvají své figurky po hracím poli na základě hodu kostkou a dostane-li se na barevné pole, má příležitost odpovědět na otázku z tematického okruhu odpovídajícího barvě pole. Hráč po jeho levici mu přečte otázku z kartičky, které jsou mu na startu přiřazeny. Na druhé straně jsou odpovědi. Jestliže hráč odpoví správně, získá mapičku. Když získá všechny mapičky, může si vybrat jednu z cest. Ty jsou celkem 4. Na každé z nich jsou 2 odvětví. Na ty odpovídá tak dlouho, dokud je neuhádne. Poté hráč pokračuje do středu. Tam mu hráč, který mu čte otázky, čte otázky tak dlouho, dokud některou z nich neodpoví. Pak se stává vítězem.\n"}
{"id": "751733", "url": "https://cs.wikipedia.org/wiki?curid=751733", "title": "Richard Biggs", "text": "Richard Biggs\n\nRichard T. „Dick“ Biggs (18. března 1960 Columbus, Ohio – 22. května 2004 Los Angeles, Kalifornie) byl americký herec.\n\nNa University of Southern California studoval divadelnictví. Poprvé se v televizi objevil v roce 1985, v průběhu druhé poloviny 80. let hrál epizodní role v různých seriálech (např. \"Three's a Crowd\", \"The Twilight Zone\", \"Beauty and the Beast\"). První větší roli dostal v mýdlové opeře \"Tak jde čas\", kde v letech 1987–1992 hrál doktora Marcuse Huntera. V letech 1994–1998 ztvárnil ve všech pěti sezónách sci-fi seriálu \"Babylon 5\" Stephena Franklina, doktora na stejnojmenné vesmírné stanici. Tuto postavu si zopakoval ještě v navazujících televizních filmech \"\", \"\" a \"\" (všechny 1998) a v seriálovém spin-offu \"Křížová výprava\" (epizoda „Každou noc sním o domově“; 1999). Později hostoval např. v seriálech \"Diagnóza vražda\", \"Beverly Hills 90210\", \"V.I.P.\", \"U nás ve Springfieldu\", \"JAG\" či \"Kriminálka Las Vegas\", větší pravidelnou roli měl v seriálu \"Křižovatky medicíny\".\n\nV roce 1998 si vzal Lori Gebersovou, měli spolu dva syny. Zemřel roku 2004 ve svém domě na komplikace spojené s disekcí aorty.\n\n"}
{"id": "751738", "url": "https://cs.wikipedia.org/wiki?curid=751738", "title": "JIRA", "text": "JIRA\n\nJIRA je softwarový nástroj pro evidenci chyb a problémů (bug/issue tracking) při vývoji softwaru nebo řízení projektů, vyvíjený společností Atlassian. JIRA podporuje a usnadňuje proces řízení projektů a požadavků, nabízí flexibilní a uživatelské nástroje pro řízení a sledování pracovníků při výkonu plnění úkolů. JIRA je orientován na podporu dosažení očekávaného výkonu na projektu.\n\n\n\n\n"}
{"id": "751739", "url": "https://cs.wikipedia.org/wiki?curid=751739", "title": "Ščugor", "text": "Ščugor\n\nŠčugor nebo také Ščugyr ( nebo ) je řeka v Republice Komi v Rusku. Je 300 km dlouhá. Povodí má rozlohu 9660 km².\n\nPramení na západních svazích Severního Uralu. Ústí zprava do Pečory.\n\nZdrojem vody jsou sněhové a dešťové srážky. Nejvyšších vodních stavů dosahuje od května do července. Na podzim dochází k povodním. Průměrný roční průtok vody ve vzdálenosti 30 km od ústí činí 252 m³/s. Zamrzá na konci října až v listopadu a rozmrzá v květnu až na začátku června.\n\nSlouží jako trdliště lososů obecných.\n"}
{"id": "751740", "url": "https://cs.wikipedia.org/wiki?curid=751740", "title": "Andrea Thompsonová", "text": "Andrea Thompsonová\n\nRebecca Andrea Thompsonová (* 6. ledna 1960 Ohio) je americká herečka a novinářka.\n\nSvoji hereckou kariéru začala jako dabérka. V televizi se poprvé objevila v roce 1986, první větší roli dostala o rok později ve filmu \"Wall Street\". V letech 1989 a 1990 hrála v mýdlové opeře \"Síla rodu\", hostovala např. v seriálech \"Quantum Leap, Pobřežní hlídka\" nebo \"To je vražda, napsala\". V letech 1994 a 1995 ztvárnila postavu telepatky Talie Wintersové v prvních dvou sezónách sci-fi seriálu \"Babylon 5\". Mezi lety 1996 a 2000 hrála detektiva Jill Kirkendallovou v seriálu \"Policie New York\", menší roli dostala též v seriálu \"JAG\". V letech 2000–2003 působila jako novinářka v CNN, po navrácení k herectví se objevila např. v seriálu \"24 hodin, Sběratelé kostí\" či \"Heroes: Destiny\".\n\nJejím druhým manželem byl v letech 1995–1997 Jerry Doyle, herecký kolega z \"Babylonu 5\".\n\n"}
{"id": "751754", "url": "https://cs.wikipedia.org/wiki?curid=751754", "title": "Starace", "text": "Starace\n\nPříjmení Starace [\"staráče\"] může odkazovat k:\n\n"}
{"id": "751755", "url": "https://cs.wikipedia.org/wiki?curid=751755", "title": "Manuela Kirkpatricková", "text": "Manuela Kirkpatricková\n\nMarie Manuela Kirkpatricková (24. února 1794, Málaga – 22. listopadu 1879, Carabanchel), celým jménem španělsky \"Enriqueta María Manuela KirkPatrick de Closeburn y de Grevignée\", byla první dvorní dáma španělské královny Isabely a matka poslední francouzské císařovny Evženie.\n\nManuela byla dcerou skotského emigranta Viléma Kirkpatricka z Closeburnu (1764–1837), který zbohatl obchodováním a získal společenskou vážnost jako americký konzul, a baronesy Marie z Grevigné.\n\nManuela byla krásná, temperamentní a vzdělaná mladá dáma. Hovořila pěti jazyky, uměla zpívat a malovat. V roce 1813 se u své sestry, provdané hraběnky z Lessepsu, poprvé setkala s hraběte Ciprianem z Teby. Válečný hrdina ji okouzlil, ačkoliv byl o deset let starší, měl chromou ruku a chybělo mu oko.\n\nSvatba se konala 15. prosince 1817. Manžele spolu pobývali pouze krátký čas, protože Ciprianovy politické názory jej v prvních letech manželství často přiváděly do vězení.\n\n\n\n"}
{"id": "751760", "url": "https://cs.wikipedia.org/wiki?curid=751760", "title": "Bill Mumy", "text": "Bill Mumy\n\nCharles William „Bill“ Mumy, Jr. (* 1. února 1954 San Gabriel, Kalifornie) je americký herec a hudebník.\n\nSvoji hereckou kariéru začal již v šesti letech, v první polovině 60. let se objevil v různých televizních seriálech (např. \"The Twilight Zone, Disneyland, The Adventures of Ozzie & Harriet\"). Jeho největší rolí v té době byla postava Willa Robinsona ve sci-fi seriálu \"Lost in Space\" (1965–1968). K jeho dalším pravidelným rolím patří Weaver v seriálu \"Sunshine\" (1975) a Lennier ve sci-fi seriálu \"Babylon 5\" (1994–1998). Hostoval mimo jiné také v seriálech \"Matlock, Diagnóza vražda\" či \"Zóna soumraku\". V seriálu \"\" měl epizodní roli člena posádky Kellina v díle „V obležení na AR-558“ (1998).\n\nPůsobí též jako hudebník, sám hraje na kytaru, baskytaru, klávesy, banjo, mandolínu, harmoniku a perkuse, vydal několik sólových alb. Spolupracoval např. se skupinou America a Rickem Springfieldem. Od roku 1970 působí v duu Barnes & Barnes.\n\nSpolečně s Peterem Davidem napsal komiksové sešity \"A Rude Awakening!, Great Expectations!\" a \"Tomorrow Never Knows!\" (vydáno 1990–1991), které se zabývají příběhem posádky původního seriálu \"Star Trek\".\n\nJeho dcera Liliana je rovněž herečka.\n\n"}
{"id": "751761", "url": "https://cs.wikipedia.org/wiki?curid=751761", "title": "Hrabství Leitrim", "text": "Hrabství Leitrim\n\nHrabství Leitrim ( , ) je irské hrabství, nacházející se na severozápadě země v bývalé provincii Connacht. Sousedí s hrabstvím Donegal a severoirským Fermanaghem na severu, s hrabstvím Cavan na východě, s hrabstvím Longford na jihu a hrabstvími Roscommon a Sligo na západě. Severozápadní pobřeží omývá Donegalský záliv, součást Atlantského oceánu.\n\nHlavním městem hrabství je Carrick-on-Shannon. Hrabství má rozlohu 1588 km² a žije v něm 31 778 obyvatel (2011). \n\nMezi zajímavá místa patří jezero na řece Shannon Lough Allen či vodopád Glencar Waterfall.\n\nDvoupísmenná zkratka hrabství, používaná zejména na SPZ, je LM.\n\n"}
{"id": "751771", "url": "https://cs.wikipedia.org/wiki?curid=751771", "title": "Újpest FC", "text": "Újpest FC\n\nÚjpest FC, v minulosti známý pod názvem Újpesti Dózsa či Dózsa Újpest, je maďarský fotbalový klub z hlavního města Budapešti, Újpest je název jedné ze čtvrtí města. Spolu s Ferencvárosem a MTK je Újpest jedním z nejúspěšnějších maďarských klubů, doma i na mezinárodní scéně.\n\nKlubovými barvami jsou fialová a bílá.\n\nKlub byl založen v roce 1885 v obci Újpest jako Újpesti TE. Újpest znamená \"Nová Pešť\", v roce 1907 získala status města a v roce 1950 byla připojena k Budapešti. \n\nV evropských pohárech zažil slavnou éru již ve 20. a 30. letech 20. století, kdy dvakrát získal tehdy velmi prestižní Středoevropský pohár (1929, 1939).\n\nNejvíce domácích titulů získal klub v 30. a v 70. letech 20. století.\n\nV roce 1950 byl klub vybrán komunistickou vládou jako klub, který bude patřit pod policii, a přejmenován na Budapesti Dózsa (podle jména György Dózsa, počeštěně též \"Jiří Dóža\" - vůdce selského povstání). V jiných komunistických zemích se takové kluby jmenovaly Dynamo.\n\nBěhem revoluce v 1956 se klub přejmenoval na Újpesti TE, ale po jejím potlačení se musel přejmenovat na Újpesti Dózsa.\n\nV novodobých pohárech je největším úspěchem klubu finále Veletržního poháru 1968/69, kdy Újpest vyřadila US Luxembourg, Aris Soluň, Legii Varšava, Leeds United FC a turecké Göztepe A.Ş. Ve finálovém zápase podlehl Newcastle United FC. K dalším výrazným úspěchům patří semifinále Poháru mistrů evropských zemí 1973/74, semifinále Poháru vítězů pohárů 1961/62, čtvrtfinále PMEZ 1971/72 a 1972/73 a čtvrtfinále PVP 1983/84.\n\nPo pádu komunismu se klub roku 1991 znovu přejmenoval na původní Újpesti TE.\n\nVe 21. století tým ještě ligu nevyhrál.\n\n\n\n\nSeznam českých hráčů, kteří působili v Újpesti:\n\n"}
{"id": "751772", "url": "https://cs.wikipedia.org/wiki?curid=751772", "title": "Eduard Friš", "text": "Eduard Friš\n\nEduard Friš, neformálně Edo Friš (27. ledna 1912, \"uváděno též 21. ledna 1911\", Stará Ľubovňa – 14. května 1978 Bratislava), byl slovenský a československý historik, publicista a politik Komunistické strany Slovenska (respektive KSČ). Poválečný poslanec Prozatímního Národního shromáždění a Národního shromáždění ČSR.\n\nPocházel ze židovské rodiny. Jeho otec Armin Frisch byl známým právníkem (zemřel za druhé světové války v koncentračním táboře). Eduard v roce 1930 dostudoval gymnázium a téhož roku nastoupil na Právnickou fakultu Univerzity Komenského. V předválečném období působil jako koncipient v advokátní kanceláři Zoltán-Fridrich. Během vysokoškolských studií se zapojil do komunistického hnutí. Byl členem Spolku socialistických akademiků a spolupracovníkem časopisu DAV (okolo kterého vznikla skupina slovenských levicových intelektuálů, tzv. davisté). Od roku 1932 byl členem studentské komunistické organizace Kostufra a v roce 1935 vstoupil do KSČ. Téhož roku získal na Univerzitě Komenského doktorát.\n\nV roce 1939 emigroval do Polska a počátkem září 1939 do Sovětského svazu. Za druhé světové války působil v exilu v Moskvě. V letech 1940–1941 pracoval v Moskvě v Nakladatelství cizojazyčné literatury. Po napadení SSSR Německem usedl do funkce šéfredaktora slovenského vysílání moskevského rozhlasu, kde pracoval až do roku 1945. V exilu osobně poznal vedoucí představitele Zahraničního byra ÚV KSČ.\n\nDo tuzemské politiky se vrátil po osvobození. Na konferenci KSS v Žilině v srpnu 1945 byl zvolen do sekretariátu Ústředního výboru KSS jako tajemník pro agitačně-propagační činnost. Již 8. dubna 1945 byl zvolen členem prozatímního Ústředního výboru Komunistické strany Československa.\n\nV letech 1945–1946 byl poslancem Prozatímního Národního shromáždění za KSS. V parlamentu setrval až do parlamentních voleb v roce 1946.\n\nV roce 1945 publikoval v listu \"Nové slovo\". Od poloviny roku 1947 až do konce roku 1951 byl Friš šéfredaktorem slovenského komunistického deníku Pravda.\n\nV lednu 1948 se účastnil místo nepřítomného Viliama Širokého porady slovenských a českých komunistů o vymezení kompetencí slovenských orgánů v chystané nové ústavě.\n\nZnovu v parlamentu usedl po volbách do Národního shromáždění roku 1948. Na postu poslance zůstal do roku 1954. V 50. letech byl politicky pronásledován v rámci frakčního boje v KSČ. V květnu 1963 se sešel sjezd Svazu slovenských novinářů, na kterém se řešily politické procesy stalinistické éry. Jedním z výsledků sjezdu byla výzva, aby pronásledovaní komunisté jako Eduard Friš či Gustáv Husák mohli veřejně obhajovat své názory. Byla jim zároveň adresována omluva za minulá příkoří.\n\nV letech 1966–1967 se zapojil do veřejné polemiky okolo odkazu válečného slovenského štátu. Zatímco Juraj Fabian a Roman Kaliský uznávali, že slovenský stát plnil alespoň roli ochrany národa před maďarským revizionismem, Friš to odmítl považovat za důvod pro ospravedlňování válečného slovenského režimu. V letech 1961–1971 pracoval v Historickém ústavu Slovenské akademie věd.\n\nZa normalizace je popisován jako \"pravicový oportunista\" (hanlivý termín používaný na přelomu 60. a 70. let pro exponenty reformního hnutí v KSČ v roce 1968).\n\n"}
{"id": "751773", "url": "https://cs.wikipedia.org/wiki?curid=751773", "title": "Begonie hlíznatá 'Kimjongilia'", "text": "Begonie hlíznatá 'Kimjongilia'\n\nBegonie hlíznatá 'Kimjongilia' (\"Begonia\" x \"tuberhybrida\" 'Kimjongilia', korejsky 김정일화) je vyšlechtěný kultivar begónie, pojmenovaný po severokorejském vůdci Kim Čong-ilovi. Občas se objevuje i počeštěný název tohoto kultivaru 'Kimčongilie'.\n\nNavzdory všeobecnému přesvědčení není 'Kimjongilia' národní květinou Severní Koreje – tou je magnólie.\n\nKultivar vyšlechtil japonský botanik Kamo Mototeru u příležitosti Kim Čong-Ilových 46. narozenin v roce 1988. Má symbolizovat moudrost, lásku, spravedlnost a mír.\n\nO květině vznikla také píseň od severokorejského autora.\n\n"}
{"id": "751791", "url": "https://cs.wikipedia.org/wiki?curid=751791", "title": "C’-kung", "text": "C’-kung\n\nC’-kung ( , pchin-jinem \"Zìgòng\") je městská prefektura v Čínské lidové republice, kde patří do provincie S’-čchuan. Celá prefektura má rozlohu 4372 čtverečních kilometrů a v roce 2010 v ní žilo přes dva a půl milionu obyvatel.\n\nC'-kung leží v jihovýchodní Číně, v Sečuánské pánvi na řece Fu-si, přítoku Jang-c’-ťiang. Prefektura hraničí na východě s Lu-čou, na západě s Le-šanem, na jihu s\nI-pinem a na severovýchodě s Nej-ťiangem.\n\n\n"}
{"id": "751795", "url": "https://cs.wikipedia.org/wiki?curid=751795", "title": "Brétigny-sur-Orge", "text": "Brétigny-sur-Orge\n\nBrétigny-sur-Orge je francouzská obec v departementu Essonne v regionu Île-de-France.\n\nMěsto Brétigny-sur-Orge se nachází na řece Orge asi 27 km jižně od Paříže. Obklopují ho obce Saint-Michel-sur-Orge na severu, Le Plessis-Pâté na severovýchodě a na východě, Leudeville na jihovýchodě, Marolles-en-Hurepoix na jihu, Saint-Germain-lès-Arpajon a La Norville na jihozápadě, Leuville-sur-Orge na západě a Longpont-sur-Orge na severozápadě.\n\nArcheologické nálezy dokládají osídlení již v pravěku. Základy objektu villa rustica z římského období dokládají zemědělskou aktivitu v této době. Panství je citováno v roce 697 pod jménem \"Britiniacus\" v zakládací listině kláštera v Limours.\n\nZ roku 1030 pochází první písemná zmínka o kostele sv. Petra. Ve 12. století je území zmiňováno jako léno kláštera v Longpont-sur-Orge a rovněž správní hrad na pod názvem \"Vicinum\" v prostoru dnešního centra města. V 17. století François de Martel přestavěl místní hrad na zámek ve stylu Ludvíka XIII. a vybudoval francouzský park. V roce 1733 získala panství rodina d'Estaing.\n\nV roce 1864 byla v obci zřízena radnice. V roce 1938 na území obce Brétigny-sur-Orge a Le Plessis-Pâté vzniklo vojenské letiště, které během okupace využívala Německá armáda. Obec byla osvobozena 23. srpna 1944 vojskem generála Pattona.\n\n\n\"Počet obyvatel\"\n\n"}
{"id": "751797", "url": "https://cs.wikipedia.org/wiki?curid=751797", "title": "Lukáš Matoušek", "text": "Lukáš Matoušek\n\nLukáš Matoušek (* 29. května 1943 Praha) je klarinetista, skladatel, hudební režisér a dramaturg.\n\nStudoval na Pražské konzervatoři dirigování u Václava Smetáčka, klarinet u Milana Kostohryze a skladbu u Zdeňka Hůly. Po absolvování konzervatoře navštěvoval kurz elektronické a konkrétní hudby v Československém rozhlase v Praze (1967-1969) dále pokračoval ve studiu skladby, nejprve soukromě u Miloslava Kabeláče (1969-1975) a později na Janáčkově akademii múzických umění v Brně (1975-1981) u Ctirada Kohoutka. Vyučoval hru na klarinet na \"Deylově konzervatoři\" v Praze (196-1977) a byl hudebním režisérem a redaktorem Československého rozhlasu v Praze (1977-1989). Po roce 1989 byl dramaturgem a hudebním režisérem \"Studia Matouš\" a v letech 2000 – 2006 pracoval jako dramaturg Symfonického orchestru hl. m. Prahy FOK. Od roku 2001 vyučuje na katedře hudební teorie Akademie múzických umění v Praze. \n\nV roce 1969 zkomponoval \"Kantátu na starozákonní latinský text Nářku Jeremiášova pro sóla, smíšený sbor a čtyři žesťové nástroje\", jako reakci na Invazi vojsk Varšavské smlouvy do Československa v roce 1968. Kantáta měla velký úspěch a získala na festivalu \"Musica Sacra Nürnberg\", prémii města Norimberku. To však současně znamenalo diskriminaci ze strany normalizátorů a jeho díla se po téměř 20 let v Československu prakticky nehrála.\n\nVe své tvorbě používal moderní skladebné techniky: dodekafonii, aleatoriku a témbrovou hudbu. Kromě toho jej však zajímaly paralely mezi hudbou novodobou a středověkou. V roce 1963 založil soubor \"Ars cameralis\" specializovaný na konfrontaci středověké hudby hrané na historické hudební nástroje a hudby soudobé, hrané na moderní nástroje. Je jeho uměleckým vedoucím a vystupuje s ním i jako hráč na klarinet a historické dechové nástroje. V 70. letech spolupracoval též se souborem Pražští madrigalisté. Středověkou hudbu studoval i na své stáži v Londýně jako stipendista \"British Council\". O historických nástrojích rovněž přednášel na katedře muzikologie Filozofické fakulty Univerzity Karlovy a na \"Týnské škole\" v Praze, jakož i na různých mezinárodních hudebně vědeckých konferencích. Věnuje se i rekonstrukci středověkých skladeb a uvádí je v novodobých premiérách.\n\n\n\n\nKomponuje rovněž písně pro dětské sbory a instruktivní skladby, zejména pro dechové nástroje. \n\n\n"}
{"id": "751800", "url": "https://cs.wikipedia.org/wiki?curid=751800", "title": "Síťový kabel", "text": "Síťový kabel\n\nSíťový kabel slouží k připojení jednoho síťového zařízení ke druhému nebo propojuje dva a více počítačů ke sdílení tiskárny, scanneru apod. Použití různých typů síťových kabelů, jako například koaxiální kabel, optický kabel nebo kroucená dvojlinka, záleží na síťové topologii, protokolu a na délce. Zařízení mohou být od sebe vzdálené několik metrů (např. Ethernet) nebo mít téměř neomezenou vzdálenost (např. propojený Internet).\n\nZatímco se bezdrátová síť může stát v budoucnosti všední technologií, většina současných počítačových sítí stále využívá kabely pro přenos signálů z jednoho bodu ke druhému.\nKroucená dvojlinka je druh kabelu, který je používán v telekomunikacích a počítačových sítích. Kroucená dvojlinka je tvořena páry vodičů, které jsou po své délce pravidelným způsobem zkrouceny a následně jsou do sebe zakrouceny i samy výsledné páry.\n\nOptická vlákna jsou široce využívána v komunikacích, kde umožňují přenos na delší vzdálenosti a při vyšších přenosových rychlostech dat než jiné formy komunikace. Vlákna se používají místo kovových vodičů, protože signály jsou přenášeny s menší ztrátou a zároveň jsou vlákna imunní vůči elektromagnetickému rušení.\n\nKoaxiální kabel je asymetrický elektrický kabel s jedním válcovým vnějším vodičem a jedním drátovým nebo trubkovým vodičem vnitřním. Vnější vodič nazýváme často stíněním a vnitřní vodič jádrem. Vnější a vnitřní vodič jsou odděleny nevodivou vrstvou (dielektrikum).\n\nPomocí vnitřního a vnějšího vodiče lze přenášet stejnosměrný proud (napájení anténních předzesilovačů), odrušit (stínit) nízkofrekvenční signály (kabely k mikrofonům a sluchátkům), ovšem nejčastější funkcí koaxiálního kabelu je přenos elektromagnetického vlnění o vysokém kmitočtu (řádově do 50 GHz), které se šíří koaxiálním kabelem podobně jako stejnosměrný proud.\n\nI když elektrický vodič není navržen pro síťové aplikace, nové technologie jako třeba Powerline Communication umožňují využít tyto vodiče pro propojení domácích počítačů, periferií nebo dalších síťových zařízení. 9. října 2009 schválila společnost ITU-T doporučení G.hn/G.9960 jako světově první standard vysokorychlostního powerline communications. G.hn také specifikuje komunikaci přes telefonní linky a koaxiální kabely.\n"}
{"id": "751803", "url": "https://cs.wikipedia.org/wiki?curid=751803", "title": "Ja-an", "text": "Ja-an\n\nJa-an ( , pchin-jinem \"Yǎ'ān\") je městská prefektura v Čínské lidové republice, kde patří do provincie S’-čchuan. Celá prefektura má 15 300 čtverečních kilometrů a žije v ní půldruhého milionu obyvatel.\n\nPrvní zprávy o městě jsou z období dynastie Čou. Během dynastií Čchin a\nChan se jednalo o sídlo okresu.\n\nJa-an leží na západním okraji Sečuánské pánve v sousedství Tibetské náhorní plošiny a patří do povodí Jang-c’-ťiang. Hraničí s prefekturou Čcheng-tu na severovýchodě, s Mej-šanem na východě, s Le-šanem na jihovýchodě, s Liang-šanem na jihu, s Kardze na západě a s Ngawa na severu.\n\n"}
{"id": "751817", "url": "https://cs.wikipedia.org/wiki?curid=751817", "title": "Boutervilliers", "text": "Boutervilliers\n\nBoutervilliers je francouzská obec v departementu Essonne v regionu Île-de-France.\n\nObec Boutervilliers se nachází asi 49 km jihozápadně od Paříže. Obklopují ji obce La Forêt-le-Roi na severu, Boissy-le-Sec na severovýchodě, Étampes na východě, Saint-Hilaire na jihovýchodě, Chalo-Saint-Mars na jihu, Plessis-Saint-Benoist na jihozápadě a Richarville na západě a severozápadě.\n\n\"Počet obyvatel\"\n"}
{"id": "751825", "url": "https://cs.wikipedia.org/wiki?curid=751825", "title": "Bouville (Essonne)", "text": "Bouville (Essonne)\n\nBouville je francouzská obec v departementu Essonne v regionu Île-de-France.\n\nObec Bouville se nachází asi 47 km jihozápadně od Paříže. Obklopují ji obce Villeneuve-sur-Auvers, Boissy-le-Cutté a Orveau na severu, D'Huison-Longueville na severovýchodě, Vayres-sur-Essonne na východě, Valpuiseaux na jihovýchodě, Puiselet-le-Marais na jihu, Morigny-Champigny na jihozápadě a na západě a Auvers-Saint-Georges na severozápadě.\n\n\"Počet obyvatel\"\n"}
{"id": "751827", "url": "https://cs.wikipedia.org/wiki?curid=751827", "title": "Eduard Fusek", "text": "Eduard Fusek\n\nEduard Fusek (20. prosince 1901 Valašské Klobouky – 31. ledna 1996 Washington, D. C.) byl český a československý poválečný politik Československé strany lidové, za kterou byl poslancem Prozatímního a Ústavodárného Národního shromáždění, po roce 1948 exilový politik třetího odboje.\n\nVyučil se obchodním příručím, v letech 1918–1920 vystudoval dvouletou obchodní školu. Pak se dále sám vzdělával. Byl mimořádným posluchačem Právnické fakulty Univerzity Karlovy a prošel obchodní praxí v tuzemsku i zahraničí (Německo, Pobaltí, Švédsko, Norsko, Dánsko, Itálie, Francie a Turecko). V roce 1924 založil na Slovensku firmu na výrobu a prodej elektrotechnických potřeb a rozhlasových přijímačů. Od roku 1926 ji přenesl do Prahy. V roce 1932 otevřel velký obchod na prodej radiopřijímačů na Václavském náměstí. Byl držitelem několika patentů na výrobu elektrických pojistek, zástrček, vypínačů a zásuvek. V 2. polovině 20. let se začal veřejně a politicky angažovat. Byl zakladatelem a předsedou \"Svazu radioobchodníků ČSR\". V roce 1935 se stal předsedou \"Ústředního svazu obchodu\" a jednatelem \"Svazu středního průmyslu\". Už v letech 1919–1920 byl při založení mládežnické organizace meziválečný člen Československé živnostensko-obchodnické strany středostavovské. Během 30. let 20. století pak v této politické straně získával vliv a roku 1937 byl mezi kandidáty na předsedu. V komunálních volbách v roce 1938 byl zvolen do zastupitelstva hlavního města Prahy.\n\nBěhem protektorátu působil v domácím odboji. Spolupracoval s organizací Obrana národa a byl ve spojení s generálem Josefem Bílým. Finančně pomáhal s odchody československých letců do zahraničí. Získal důležité informace o konfidentech pražského gestapa, které po válce předal československým úřadům. V roce 1945 se stal předsedou Ústředního svazu obchodu.\n\nV letech 1945–1946 byl poslancem Prozatímního Národního shromáždění, kam byl zvolen za Ústřední svaz obchodu jako člen Československé lidové strany. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948. Byl místopředsedou živnostensko–obchodního výboru Ústavodárného národního shromáždění.\n\nV rámci ČSL patřil po roce 1945 k představitelům skupiny kritické vůči KSČ. Po únorovém převratu v roce 1948 odešel do emigrace. Nejprve do Velké Británie, pak Irska, kde neúspěšně podnikal jako výrobce akumulačních kamen. Od roku 1951 žil v USA. Vystřídal několik profesí (stavební dělník, školník) a v letech 1958–1968 řídil výstavbu katolické katedrály ve Washingtonu (Basilica of the National Shrine of the Immaculate Conception). Působil i v politických exilových kruzích. Odešel z lidové strany a na podzim 1948 zakládal obnovenou živnostenskou stranu v exilu a do 1955 byl jejím předsedou. Odmítl se stát členem Rady svobodného Československa, kam nebyla živnostenská strana připuštěna. V roce 1951 ale vstoupil do Národního výboru svobodného Československa. Po obnovení Rady svobodného Československa do ní v roce 1953 někteří zástupci exilové živnostenské strany vstoupili, ale Fusek zůstal trvale mimo. Strana se pak rozštěpila a nebyla výrazným proudem exilové politiky. Byl členem Společnosti pro vědy a umění.\n\n"}
{"id": "751830", "url": "https://cs.wikipedia.org/wiki?curid=751830", "title": "Andoni Zubizarreta", "text": "Andoni Zubizarreta\n\nAndoni Zubizarreta (* 23. října 1961, Vitoria) je bývalý španělský fotbalový brankář. Je španělskou a barcelonskou legendou. Na dresu nosil číslo 1. Celkem v kariéře odehrál kolem 950 profesionálních utkání (včetně reprezentace).\n\nPo ukončení hráčské kariéry pracoval v klubu FC Barcelona jako sportovní ředitel.\n\n\n\n\n"}
{"id": "751833", "url": "https://cs.wikipedia.org/wiki?curid=751833", "title": "Jarmila Gerlichová-Petrusková", "text": "Jarmila Gerlichová-Petrusková\n\nJarmila Gerlichová-Petrusková, rozená Petrusková, též Petrušková (6. června 1901 Valašské Meziříčí –1978 ) byla česká a československá politička a poslankyně Prozatímního Národního shromáždění za KSČ.\n\nV letech 1925–1930 pracovala jako učitelka češtiny a francouzštiny na reálných gymnáziích ve Valašském Meziříčí, v Přerově a Rimavské Sobotě. V roce 1935 byla kvůli členství v KSČ propuštěna ze státních služeb a pracovala pak v Praze na sekretariátu Společnosti pro hospodářské styky se Sovětským svazem a v redakci Rudého práva. Následně v letech 1935–1937 studovala v Sovětském svazu. Po návratu působila ve stranickém hnutí v Moravské Ostravě a v Praze. Za okupace se zapojila do komunistického odboje. Společně se svou sestrou Věnceslavou Petruskovou byla zatčena Gestapem 1. listopadu 1941. Obě byly do konce války vězněny v Ravensbrücku. Manžel Jarmily Gerlichové Karel Gerlich (nar. 1908) byl 14. ledna 1943 popraven v Berlíně ‑Plötzensee. Po návratu z koncentračního tábora pracovala Jarmila Gerlichová ve stranickém aparátu ve Valašském Meziříčí. \n\nBydlela ve Valašském Meziříčí. Roku 1945 se uvádí jako profesorka ve Valašském Meziříčí. Podle jednoho zdroje zahynula 3. května 1945 při pochodu smrti u města Lütz. Podle jiných pramenů ale žila i po válce a politicky se angažovala. VIII. sjezd KSČ ji zvolil náhradnicí Ústředního výboru Komunistické strany Československa.\n\nV letech 1945-1946 byla poslankyní Prozatímního Národního shromáždění za KSČ. V parlamentu setrvala do parlamentních voleb v roce 1946.Zemřela v roce 1978.\n"}
{"id": "751834", "url": "https://cs.wikipedia.org/wiki?curid=751834", "title": "Chauffour-lès-Étréchy", "text": "Chauffour-lès-Étréchy\n\nChauffour-lès-Étréchy je francouzská obec v departementu Essonne v regionu Île-de-France.\n\nObec Chauffour-lès-Étréchy se nachází asi 41 km jihozápadně od Paříže. Obklopují ji obce Saint-Sulpice-de-Favières na severu, Étréchy od severovýchodu po jihozápad, Villeconin na západě a Souzy-la-Briche na severozápadě.\n\n\"Počet obyvatel\"\n"}
{"id": "751835", "url": "https://cs.wikipedia.org/wiki?curid=751835", "title": "FC Carl Zeiss Jena", "text": "FC Carl Zeiss Jena\n\nFC Carl Zeiss Jena (celým názvem: Fußballclub Carl Zeiss Jena e. V.) je německý fotbalový klub, který sídlí v durynském městě Jena. Oficiální založení je datováno ke dni 20. ledna 1966, poté co proběhla velká reformace východoněmeckého fotbalu. Od sezóny 2017/18 působí ve 3. lize, třetí německé nejvyšší fotbalové soutěži. Své domácí zápasy odehrává na stadionu Ernst-Abbe-Sportfeld s kapacitou 13 000 diváků. Klubové barvy jsou modrá, žlutá a bílá.\n\nV časech Německé demokratické republiky patřil k nejúspěšnějším klubům země. V 60. až 80. letech 20. století patřil také ke špičkovým evropským týmům, čehož důkazem byla především účast ve finále Poháru vítězů pohárů v sezóně 1980/81. Ve stejném poháru si zahrál rovněž semifinále (1961/62). Třikrát se probojoval do čtvrtfinále – jednou Veletržního poháru (1969/70), jednou Poháru UEFA (1977/78) a jednou Poháru mistrů evropských zemí (1970/71).\n\nJena má na svém kontě tři mistrovské tituly ve východoněmecké Oberlize a čtyři vítězství ve východoněmeckém poháru.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Jeně před prohranou válkou reprezentovalo více předních klubů, nejúspěšnější z nich bylo mužstvo 1. SV Jena. Založeno bylo v roce 1903 jako koncernový klub firmy Carl Zeiss AG. Název 1. SV byl přijat teprve ke konci první světové války. Za nacistického režimu se stal klub čtyřnásobným vítězem Gauligy Mitte, jedné ze skupin nejvyšší fotbalové soutěže na území Německa.\n\nV roce 1946 byla na území města zakládaná nová sportovní sdružení, předchůdce dnešního mužstva lze hledat v klubu SG Ernst-Abbe Jena (pojmenován byl podle Ernsta Abbeho). V průběhu jednoho desetiletí byl klubu z politických důvodů několikrát změněn název, v roce 1954 došel k názvu SC Motor. Dne 20. ledna 1966 se začala psát nová kapitola místního fotbalu. Dřívější fotbalový oddíl byl vyčleněn z SC Motor Jena a vytvořil tak FC Carl Zeiss Jena, což se oficiálně považuje za vznik dnešního klubu.\n\nZdroj: \n\n\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n\nZdroj: \n\n\n\nZdroj: \n\n"}
{"id": "751836", "url": "https://cs.wikipedia.org/wiki?curid=751836", "title": "Peter Hodúr", "text": "Peter Hodúr\n\nPeter Hodúr (* 2. dubna 1951) je bývalý slovenský fotbalista, útočník. Jeho bratrem je bývalý fotbalista Ján Hodúr a synovcem fotbalista Ivan Hodúr.\n\nV československé lize hrál za Plastiku Nitra (1979-1981) a Spartak Trnava (1981-1984). Nastoupil ke 109 ligovým utkáním a dal 20 gólů. Ve druhé nejvyšší soutěži hrál za Slovan Agro Levice. Po skončení aktivní kariéry působil jako trenér v nižších soutěžích (mj. Váhovce).\n\n\n"}
{"id": "751837", "url": "https://cs.wikipedia.org/wiki?curid=751837", "title": "Vladimír Görner", "text": "Vladimír Görner\n\nVladimír Görner (18. září 1904 Praha – 9. září 1972 Praha) byl český a československý politik Československé sociální demokracie a poválečný poslanec Prozatímního a Ústavodárného Národního shromáždění, po únorovém převratu pronásledovaný komunisty.\n\nOd roku 1920 byl členem Československé sociálně demokratické strany dělnické. Od roku 1922 působil jako funkcionář Sdružení sociálně demokratického studentstva a Mezinárodního výboru socialistického studentstva. V meziválečném období byl jedním z předáků mládežnické organizace sociálních demokratů. Od roku 1930 až do roku 1938 zastával funkci náhradníka ústředního výkonného výboru. V letech 1927–1930 byl šéfredaktorem listu \"Obrana\", který byl tiskovým orgánem Ústředního svazu státních zaměstnanců), později působil v časopisu \"Mladý socialista\" a spolupracoval s deníkem \"Právo lidu\", rovněž s listy \"Nová Svoboda\" a \"Dělnická osvěta\".\n\nNa podzim 1938 se za druhé republiky podílel na vzniku Národní strany práce. Zasedal v jejím představenstvu. Za Protektorátu byl v letech 1944–1945 vězněn nacisty.\n\nV letech 1945–1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za sociální demokraty. Zde zasedal až do voleb do Národního shromáždění roku 1948.\n\nPo roce 1945 byl předsedou pražské organizace ČSSD. Až do roku 1948 byl i členem ústředního výkonného výboru a představenstva ČSSD. Patřil k pravicovému křídlu strany, které bylo kritické vůči KSČ. Po únorovém převratu byl pronásledován. Na jaře 1954 byl zatčen a v říjnu 1954 (podle jiného zdroje až v roce 1955) byl odsouzen v rámci procesu s bývalými sociálními demokraty na doživotí. Propuštěn byl v prosinci 1963.\n\n"}
{"id": "751838", "url": "https://cs.wikipedia.org/wiki?curid=751838", "title": "Odsvěcení", "text": "Odsvěcení\n\nOdsvěcení (neboli dekonsekrace) je proces, při kterém bohoslužebné stavby přestávají být určeny původnímu bohoslužebnému účelu nebo zasvěcené osoby (kněžím či jiní duchovní jsou zbaveni svátostného pověření. Je to tedy protiklad k úkonu vysvěcení, které se však odsvěcením obvykle plně nezruší. V právní oblasti, když se jedná o zrušení kostela nebo kláštera a použití budovy ke světským účelům, se používá termín sekularizace. Pokud se jedná o přechod osoby z duchovního stavu do laického, nazývá se tento proces laicizací. \n\nKodex kanonického práva stanoví, že přestane-li posvěcený prostor sloužit bohoslužebným účelům, může ho diecézní biskup předat k jinému počestnému využití, které nezpochybní tu skutečnost, že takové místo nepřestává být posvátným prostorem; prostor smí být předán jen „ad usum non sordidum“, tj. k účelu ne potupnému nebo nečestnému. Liturgický institut ústy Jana Matějky konstatoval, že mluvit o „odsvěcení“ je bezobsažné, a proto nesprávné. Ač některé kostely jsou činností v nich provozovanou znesvěcovány, nelze mluvit o jejich odsvěcení, protože zůstávají posvátným prostorem se všemi důsledky. Štěpán Plaček považuje frekventovaný termín „odsvěcení“ za problematický. Zdeněk Demel z Teologické fakulty Jihočeské univerzity v Českých Budějovicích uvedl, že termín navozuje dojem jakéhosi speciálního církevního obřadu, který místu odebere jeho určení posvátného prostoru pro bohoslužbu. Podle Plačka však předáním k jinému počestnému využití nepřestávají být posvátným prostorem, posvátný prostor zaniká až s narušením obvodového zdiva. Neexistuje církevní formulář pro obřad odsvěcení, kostel však může ztratit v některých případech své posvěcení, například když se zřítí více než polovina míst, kde jsou konsekrační kříže, když se v kostele prolije v zločineckém úmyslu krev a v některých dalších vyjmenovaných případech.\n\nV liturgii před II. vatikánským koncilem se znamení oleje v případě „odsvěcení“ nebo vážného zneuctění odstraňovalo ze stěn chrámu i z hlavy kněze odřením cihlou.\n\nTridentský koncil odmítl mínění těch, kteří svěcení kněží přisuzovali dočasný charakter. Richard Rohr se domnívá, že svěcení kněží je povolání do určité role, které může být dočasné, a proto podle něj kněžský úřad není nesmazatelný.\n\n"}
{"id": "751839", "url": "https://cs.wikipedia.org/wiki?curid=751839", "title": "Šebestián (probošt)", "text": "Šebestián (probošt)\n\nŠebestián byl původně dvorním kaplanem u pražského knížecího dvora. Roku 1139 se stal v pořadí 5. proboštem kapituly sv. Štěpána v Litoměřicích.\n\nKarel Jaromír Erben sice uvádí Šebestiána jako litoměřického děkana, ale dignita kapitulní děkanství (děkan kapituly) byla založena až 200 let po smrti Šebestiánově. Ohledně Šebestiánova působení u pražského knížecího stolce panuje domněnka, že původně byl pražským kanovníkem, avšak po příjezdu papežského legáta kardinála Guida v roce 1142 ztratil prebendu, protože byl \"„laik a ženatý“\". Legát Guido – budoucí papež Celestýn II. – totiž přicestoval do Českých zemí z důvodu prosazení kněžského celibátu. Po pravděpodobném pokání byl Šebestián vysvěcen na kněze a stal se litoměřickým proboštem. Existuje také listina, která jej uvádí jako svědka mezi lety 1146–1148. Za rok úmrtí se však většinou považuje rok 1146.\n\n\n"}
{"id": "751842", "url": "https://cs.wikipedia.org/wiki?curid=751842", "title": "Mauchamps", "text": "Mauchamps\n\nMauchamps je francouzská obec v departementu Essonne v regionu Île-de-France.\n\nObec Mauchamps se nachází asi 55 km jihozápadně od Paříže. Obklopují ji obce Boissy-sous-Saint-Yon na severu a na severovýchodě, Chamarande na východě a na jihovýchodě, Étréchy na jihu a na jihozápadě a Saint-Sulpice-de-Favières na západě a na severozápadě.\n\n\"Počet obyvatel\"\n"}
{"id": "751844", "url": "https://cs.wikipedia.org/wiki?curid=751844", "title": "Belcodène", "text": "Belcodène\n\nBelcodène je obec ve Francii v departementu Bouches-du-Rhône.\n\nBelcodène náleží do svazu obcí Communauté d’agglomération Pays d’Aubagne et de l’Étoile. Nadmořská výška obce kolísá mezi 297 až 450 metry nad mořem.\n\n13. června 2010 odmítli místní obyvatelé drtivou většinou 97,92 procent hlasujících připojení ke svazu obcí Communauté urbaine Marseille Provence Métropole.\n\nV červeném gotickém štítě vpravo obrácený stříbrný jednoocasý lev se stříbrnou zbrojí.\n\nPřes území obce vede významná silnice A52.\n\n\n"}
{"id": "751848", "url": "https://cs.wikipedia.org/wiki?curid=751848", "title": "Ján Gonda", "text": "Ján Gonda\n\nJán Gonda (13. listopadu 1905 Banská Štiavnica – 16. července 1993 Bratislava) byl slovenský a československý inženýr, vysokoškolský profesor a politik, poválečný poslanec Prozatímního Národního shromáždění za Komunistickou stranu Slovenska (respektive za KSČ).\n\nV období let 1916–1924 studoval na reálném gymnáziu v Banské Štiavnici, potom v letech 1924–1931 vystudoval Strojnickou fakultu Českého vysokého učení technického v Praze.\n\nV roce 1934 získal kvalifikaci leteckého inženýra. Působil ve Vojenském leteckém ústavu studijním při letišti v Letňanech jako konstruktér a letecký statik (V letech 1934–1938). V roce 1939 se vrátil na Slovensko, kde působil na ministerstvu veřejných prací a národní obrany jako hlavní technický komisař letecké výkonné služby. V letech 1941–1970 působil na Slovenské vysoké škole technické v Bratislavě. Vedl katedru technické mechaniky a stal se profesorem. Napsal řadu odborných studií. V školním roce 1949–1950 byl prorektorem školy, v ročnících 1947–1948, 1948–1949, 1950–1951 a 1952–1953 byl rektorem. Od roku 1953 byl členem Slovenské akademie věd.\n\nV letech 1945–1946 byl poslancem Prozatímního Národního shromáždění za KSS. Do parlamentu byl delegován za skupinu slovenské kulturní a vědecké obce Kultúrni a vedeckí pracovníci. V parlamentu setrval až do parlamentních voleb v roce 1946.\n\nVe volbách roku 1964 se stal poslancem Slovenské národní rady.\n\n"}
{"id": "751854", "url": "https://cs.wikipedia.org/wiki?curid=751854", "title": "Róbert Albert Gottier", "text": "Róbert Albert Gottier\n\nRóbert Albert Gottier, též Robert Albert Gottier nebo Robert Gottier (29. dubna 1897 Čierny Balog – 26. července 1968 Brezno), byl slovenský a československý politik; poválečný poslanec Prozatímního Národního shromáždění, Ústavodárného Národního shromáždění a Národního shromáždění ČSR za Komunistickou stranu Slovenska (respektive za KSČ).\n\nPatřil mezi zakládající členy KSČ.\n\nPůvodní profesí byl strojním zámečníkem. Pracoval v dělnických profesích na různých místech. V letech 1938–1944 byl pracovníkem nemocenské pojišťovny v Banské Bystrici. Organizoval komunistické dělnické hnutí, byl angažovaný v Slovenském národním povstání. Během Slovenského národního povstání zastával funkci předsedy ONV v Brezně a v této funkci působil i po osvobození v roce 1945.\n\nV letech 1945–1946 byl poslancem Prozatímního Národního shromáždění za KSS a zároveň jeho místopředsedou. V parlamentu setrval do parlamentních voleb v roce 1946. Pak byl členem Ústavodárného Národního shromáždění. Po parlamentních volbách roku 1948 se stal poslancem Národního shromáždění. Na postu poslance setrval do roku 1954.\n\nV letech 1954–1957 pracoval na pile v Štiavničce a Smrečiny v Banské Bystrici. Byl mu udělen Řád práce.\n\n"}
{"id": "751857", "url": "https://cs.wikipedia.org/wiki?curid=751857", "title": "The Dollyrots", "text": "The Dollyrots\n\nThe Dollyrots je americká pop punková hudební skupina, která vznikla v listopadu roku 2000 v Sarasotě na Floridě. Krátce po svém vzniku v roce 2002 se však přemístila do Los Angeles v Kalifornii. Kapela sestává ze dvou členů, zpěvačky a baskytaristky v jedné osobě Kelly Ogden a kytaristy Luise Cabezase. Kapela vznikla během listopadových prezidentských voleb.\nPrvním hitem skupiny je píseň „Because I'm Awesome“, která vyšla na stejnojmenném albu v roce 2007. Se skupinou Bowling for Soup natočili album \"The Dollyrots vs. Bowling for Soup\", na kterém přezpívali písně „Almost“ a „High School Never Ends“. Bowling for Soup na oplátku nazpívali již zmiňovaný hit a píseň s názvem „Rollercoaster“. Na spolupráci s texaskými kolegy navázali dalším splitovým albem \"One Big Happy\" v roce 2012, na němž vystoupili i s kapelou Patent Pending. Celkem kapela vydala k roku 2014 pět vlastních studiových alb \"Eat My Heart Out\" (2004), \"Because I'm Awesome\" (2007), \"A Little Messed Up\" (2010), eponymní album \"The Dollyrots\" z roku 2012, a zatím poslední \"Barefoot and Pregnant\", jež bylo vydáno 18. února 2014.\n\n\n"}
{"id": "751858", "url": "https://cs.wikipedia.org/wiki?curid=751858", "title": "Ladislav Jehlička", "text": "Ladislav Jehlička\n\nLadislav Jehlička (29. května 1916 Skuteč – 11. února 1996) byl katolický publicista, redaktor časopisů \"Řád\" a \"Obnova\", po druhé světové válce redaktor nakladatelství Vyšehrad, politický vězeň a překladatel.\n\n"}
{"id": "751859", "url": "https://cs.wikipedia.org/wiki?curid=751859", "title": "Antonín Gottwald", "text": "Antonín Gottwald\n\nJméno a příjmení Antonín Gottwald má více nositelů:\n\n"}
{"id": "751864", "url": "https://cs.wikipedia.org/wiki?curid=751864", "title": "Antonín Gottwald (politik)", "text": "Antonín Gottwald (politik)\n\nAntonín Gottwald, též Antonín Gottvald (21. září 1907 Střelice u Litovle – ???), byl český a československý politik Československé sociální demokracie a poválečný poslanec Prozatímního a Ústavodárného Národního shromáždění.\n\nV meziválečném období byl členem agrární strany, po válce přestoupil k sociální demokracii. V roce 1946 se uvádí jako rolník a krajský tajemník, bytem Střelice.\n\nV letech 1945-1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za sociální demokraty. Zde zasedal až do voleb do Národního shromáždění roku 1948.\n\n"}
{"id": "751870", "url": "https://cs.wikipedia.org/wiki?curid=751870", "title": "Abchazská vlajka", "text": "Abchazská vlajka\n\nVlajka Abcházie je jedním ze symbolů částečně uznané republiky, kterou většina států považuje za součást Gruzie, zvanou Autonomní republika Abcházie.\n\nVlajku tvoří list o poměru stran 1:2, na kterém jsou čtyři zelené a tři bílé, stejně široké pruhy a kanton červené barvy o šířce tří pruhů. V kantonu je vyobrazena ruka a nad ní do oblouku sedm bílých, pěticípých hvězd.\n\nVlajka byla oficiálně přijata 23. července 1992, navrhl ji abchazský umělec Valerij Gamgija.\nSedm bílých a zelených pruhů symbolizuje vzájemnou toleranci křesťanství a islámu v Abcházii, sedm hvězd odkazuje na sedm abchazských historických oblastí, sedm současných rajonů a měst. Sedm je pro Abcházce posvátné číslo. Otevřená ruka je tradičním symbolem abchazské státnosti a zároveň symbolem míru, dobra a pohostinnosti.\n\n\n"}
{"id": "751878", "url": "https://cs.wikipedia.org/wiki?curid=751878", "title": "Okres Kunszentmárton", "text": "Okres Kunszentmárton\n\nOkres Kunszentmárton ( ) je maďarský okres v župě Jász-Nagykun-Szolnok. Jeho centrem je město Kunszentmárton.\n\nV okrese se nachází celkem 11 obcí.\n"}
{"id": "751881", "url": "https://cs.wikipedia.org/wiki?curid=751881", "title": "František Hatina", "text": "František Hatina\n\nFrantišek Hatina (1. ledna 1892 Strašice – 5. dubna 1971 Plzeň) byl český a československý novinář, politik Československé sociální demokracie a poválečný poslanec Prozatímního a Ústavodárného Národního shromáždění. Po únorovém převratu v roce 1948 pronásledován komunisty.\n\nPůvodním povoláním byl slévač. Od roku 1907 se angažoval v Dělnické tělocvičné jednotě a v sociálně demokratické straně. Od roku 1915 byl redaktorem, později šéfredaktorem plzeňského sociálně demokratického listu \"Nová doba\". Koncem 30. let za druhé republiky se jako redaktor Nové doby postavil na stranu Antonína Remeše proti dosavadnímu prvorepublikovému plzeňskému starostovi Luďkovi Pikovi.\n\nZa protektorátu byl v letech 1939–1945 vězněn v koncentračním táboře Buchenwald. Po roce 1945 se znovu zapojil do politiky a působil jako odpovědný redaktor listu \"Nový den\" (nástupce předválečné Nové doby).\n\nV letech 1945–1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za sociální demokraty. Zde zasedal až do voleb do Národního shromáždění roku 1948.\n\nPatřil mezi přední politiky ČSSD na Plzeňsku. Po osvobození se vrátil do krajského vedení sociální demokracie. V jeho rámci představoval pravicové, protikomunisticky orientované křídlo. Po únorovém převratu v roce 1948 odmítal sloučení strany s Komunistickou stranou Československa. 23. března 1948 ho navrhl AV ČSSD na vyloučení ze strany.\n\nOdešel pak z politiky. V roce 1954 byl zatčen a odsouzen v důsledku plzeňského povstání z předchozího roku na osm let. Propuštěn byl ze zdravotních důvodů v roce 1959. Roku 1968 byl rehabilitován.\n\n"}
{"id": "751882", "url": "https://cs.wikipedia.org/wiki?curid=751882", "title": "Souzy-la-Briche", "text": "Souzy-la-Briche\n\nSouzy-la-Briche je francouzská obec v departementu Essonne v regionu Île-de-France.\n\nObec Souzy-la-Briche se nachází asi 39 km jihozápadně od Paříže. Obklopují ji obce Breux-Jouy na severu, Saint-Sulpice-de-Favières na severovýchodě a na východě, Chauffour-lès-Étréchy na jihovýchodě, Villeconin na jihu a na jihozápadě, Sermaise na západě a Saint-Chéron na severozápadě.\n\n\"Počet obyvatel\"\n"}
{"id": "751884", "url": "https://cs.wikipedia.org/wiki?curid=751884", "title": "Armena", "text": "Armena\n\nArmena je řeka 1. řádu v Litvě, v Žemaitsku, pravý přítok Němenu, do kterého se vlévá 163,5 km od jeho ústí do Kuršského zálivu Baltského moře. Teče v okresech Raseiniai (Kaunaský kraj) a Jurbarkas (Tauragėský kraj), v Karšuvské nížině. Je 24,6 km dlouhá. Pramení u východního okraje lesa \"Juteikių miškas\", 4,5 km na jih od města Ariogala. Zpočátku teče v celkovém směru jihozápadním, po průtoku rybníkem Goniūnų tvenkinys (28 ha) se stáčí do směru celkově jihojihovýchodního. Údolí dolního toku je součástí chráněné krajinné oblasti \"Panemunėského regionálního parku\". Údolí řeky je 10-30 m hluboké. Ve středním toku (11 km) je řeka regulovaná. Šířka koryta je 5-7 m, hloubka 1,5-1,9 m, rychlost toku je 0,1 m/s. Průměrný spád je 3,0 m/km. Průměrný průtok je 0,40 m³/s. \n\n"}
{"id": "751885", "url": "https://cs.wikipedia.org/wiki?curid=751885", "title": "Jan Jindřichův z Kamýku", "text": "Jan Jindřichův z Kamýku\n\nJan Jindřich z Kamýka pocházel z manského rodu Kamýků z Pokratic, byl 22. proboštem litoměřické kapituly sv. Štěpána v letech 1362-1368. Datum narození není známo.\n\nZříceniny hradu Kamýk se nacházejí severozápadně od Litoměřic. Přívlastek „z Kamýka“ je v souvislosti se zmínku z roku 1319, kdy předek Jana Jindřicha rytíř Jindřich střežil z hradu Kamýk strategický tok Labe, který byl v té době nejvýznamnějším obchodním spojením severozápadních Čech s Míšní. V roce 1352 král však udělil hrad Kamýk v manství Zbyňku Zající z Házmburku a Jindřich z Kamýka získal tehdy tvrz v Pokraticích, kde se rod usadil. Začali se pak zapisovat jako „Kamýčtí z Pokratic“. Rod měl pak úzkou vazbu na kostel sv. Vojtěcha na okraji Litoměřic směrem k Pokraticích. Tvrh Kamýckých z Pokratic se nedochovala a její původní lokalita nebyla zatím s jistotou určena.\nJan Jindřich z Kamýka (starší) byl dobrodincem řádu minoritů. Jeho syn, stejného jména, se pak stal duchovním.\n\nPo úspěšném studiu teologie se stal nejpozději roku 1353 farářem litoměřického městského kostela Všech svatých. Karel IV. ho povolal do Prahy jako dvorního kaplana, v důsledku čehož musel rezignovat na místo litoměřického faráře. Nejednalo se však o nepřipravený proces, protože Karel IV. pro Jana Jindřicha z Kamýka od papeže Inocence VI. získal již 23. února 1352 expektační breve (příslib na získání obročí) na kanonikát v Míšni. Roku 1353 požádal Karel IV. papeže o budoucí uvolněné kanonikáty v Praze, Olomouci a Břeclavi pro vybrané kněze, mezi nimiž byl i Jan Jindřich z Kamýka. 11. června 1353 obdržel první biskup litomyšlský Jan I. (1344-1353) papežský příkaz, aby se Jan Jindřich z Kamýka stal kanovníkem v Olomouci. 7. ledna 1362 byl konfirmován (listinou potvrzen) pro proboštství v kolegiátní kapitule sv. Štěpána v Litoměřicích. Stal se tak 22. proboštem kapituly.\n\nJako probošt byl patronem více farností (kolatur) a začal také uplatňovat prezenční právo svěřených farností. Např. v roce 1363 byl ke kostelu sv. Jiří v Litoměřicích po úmrtí tamního plebána Jana jmenován nový farář Mikuláš Mazonis. Tento fakt je považován za důkaz, že tento kostel vždy podléhal litoměřickým proboštům a ne městu Litoměřice. Za zmínku stojí, že ještě v roce 2011 se vede diskurs, zda ulice Svatojiřská (kde dříve stál zmíněný kostel sv. Jiří), patří k duchovní správě města Litoměřic se sídlem u kostela Všech svatých nebo katedrální farnosti sv. Štěpána.\n\nJan Jindřich z Kamýka rezignoval na obročí proboštství a zemřel patrně roku 1370.\n\n\n"}
{"id": "751888", "url": "https://cs.wikipedia.org/wiki?curid=751888", "title": "Lom Masty", "text": "Lom Masty\n\nLom Masty je činný kamenolom, který se nachází kilometr východně od vsi Masty v okrese Rychnov nad Kněžnou. Vysoká pevnost a mimořádná odolnost zdejší horniny jsou předpokladem pro kvalitní drcené kamenivo pro silničářství.\n\nLom byl založen roku 1902 zastupitelstvem tehdejšího opočenského okresu se záměrem rozvážet nadrcený štěrk na štěrkování okresních silnic. Z lomu byla tehdy zřízena silnice k Bílému Újezdu. Lámání kamene bylo zahájeno ve stráni pod bývalým Vitenčovým mlýnem, odkud se následně rozšířilo všemi směry.\n\nLom je rozdělen Zlatým potokem na dvě části. Východní ložisko je již prakticky vytěžené. Těžba se nyní ubírá severozápadním směrem. Odhadované zásoby kamene zajišťují při současném objemu těžby provoz na minimálně dalších 50 let.\n\nHorninou je šedozelený metabazit, přesněji zoisit-amfibol-plagioklasová břidlice, která může místy obsahovat polohy jemně zrnitého epidotového amfibolitu.\n\nZ okolí lomu pochází nejstarší doklady zdejšího osídlení. Jde o nálezy kamenných nástrojů z mladší doby kamenné. Přestože tehdejší zemědělci dávali přednost úrodnějšímu Polabí, v lokalitě lomu nalezli vhodnou surovinu pro své nástroje. Přímo z Mastů je doloženo 7 nálezů kamenných seker. Dle analogie z jiných lokalit lze usuzovat, že již tehdy se se zdejším kamenem čile obchodovalo.\n\nOdtěžením svahu v místě levostranného bočního přítoku Zlatého potoka vznikl dnešní 9 m vysoký vodopád.\n\nPři povodni roku 1998 strhla voda most v jižní části areálu a v údolí pod ním si vytvořila zcela nové koryto. V místě prostoru kanceláří byla hladina vody téměř 4 m nad terénem. Povodňová vlna poškodila tehdy již neobývaný Vitenčův mlýn v areálu lomu natolik, že musel být následně stržen.\n\n"}
{"id": "751889", "url": "https://cs.wikipedia.org/wiki?curid=751889", "title": "Winchester College", "text": "Winchester College\n\nWinchester College je soukromá škola pro chlapce, která se nachází v bývalém hlavním městě Anglie Winchesteru v hrabství Hampshire. Založil ji winchesterský biskup William Wykeham v roce 1382. Jedná se o nejstarší z původních devíti anglických soukromých škol schválených zákonem o soukromých školách z roku 1868, mezi něž patří také Eton, Harrow, Charterhouse a Shrewsbury.\n\nPodle každoročně vydávaného „Průvodce dobrých škol“ (\"Good Schools Guide\") má škola „pravděpodobně nejlepší tradice vzdělanosti ze všech škol ve Spojeném království“ a poskytuje „akademicky a společensky privilegované dětství, kterého si absolventi váží po celý život“. Kulturní časopis \"Tatler\" udělil Winchester College v roce 2010 cenu „Škola roku“.\n\nŠkola byla založena v roce 1382 winchesterským biskupem Williamem Wykehamem. Prvních 70 chudých učenců vstoupilo do školy v roce 1394.\nV polovině 19. století byla naplánována stavba čtyř kolejí (dokončeny však byly jen tři: A, B a C). Účelem bylo rozšíření počtu studentů o 100. Později byly dostavěny koleje D, E, G a H. Nyní existuje deset kolejí a celkový počet žáků přesahuje 700.\n\nKaždý student náleží k určité koleji, kterou reprezentuje ve sportovních soutěžích a v dalších aktivitách. Každá kolej má své oficiální jméno, obvykle příjmení prvního správce koleje, jež se používá hlavně jako poštovní adresa. Koleje mají také neformální jména, která jsou obvykle používána v hovorové řeči (často přezdívka současného správce koleje). Mají též přiřazené písmeno, jež značí pořadí jejich založení, a svoji vlastní sadu barev.\n\nKoleje:\n\nWinchester má vlastní přijímací zkoušky a nepoužívá všeobecné srovnávací zkoušky. Po náročných zkouškách mohou úspěšní kandidáti získat podle své výkonnosti stipendium.\n\nŠkolné:\n\nWinchester College aktivně spolupracuje se zahraničními školami a nabízí jejich studentům tříměsíční až roční stipendia po vykonání výběrového řízení. Mezi české střední školy spolupracující s Winchester College patří Gymnázium Jana Keplera, PORG a Open Gate.\n"}
{"id": "751892", "url": "https://cs.wikipedia.org/wiki?curid=751892", "title": "Vladimír Haviar", "text": "Vladimír Haviar\n\nVladimír Haviar (18. října 1911 Púchov – 4. března 1996 Bratislava) byl slovenský a československý lékař a politik, poválečný poslanec Prozatímního Národního shromáždění za Demokratickou stranu.\n\nV roce 1934 promoval na Lékařské fakultě Univerzity Komenského v Bratislavě. Nastoupil na kliniku. Patřil mezi přední lékařské odborníky na kardiologii na Slovensku. Specializoval se na problematiku plicní embolie. Po návratu ze studijního pobytu v USA zavedl na Slovensku jako novou metodu katetrizaci srdce. Podílel se na vzniku slovenské kardiochirurgie v letech 1951–1953 a v roce 1965 vybudoval první koronární jednotku na Slovensku. Inicioval provedení první transplantace srdce. Angažoval se v četných odborných lékařských spolcích. Jako první Slovák byl v letech 1954–1960 předsedou Československé kardiologické společnosti.\n\nV letech 1945–1946 byl poslancem Prozatímního Národního shromáždění za Demokratickou stranu. V parlamentu setrval až do parlamentních voleb v roce 1946.\n\nPodle jednoho zdroje se v roce 1945 se stal členem Sboru pověřenců (pověřenec zdravotnictví). Přehledy členů Sborů pověřenců ale jeho jméno neuvádějí. V letech 1948–1953 byl vedoucím odboru zdravotnictví města Bratislava a v letech 1955–1960 hlavním internistou na Slovensku. V letech 1968–1970 byl poslancem Slovenské národní rady. Rezignoval v dubnu 1970 v rámci hromadné obměny poslanců SNR.\nVe veřejné debatě o zdravotnictví se angažoval ještě po sametové revoluci. V roce 2007 mu byl \"in memoriam\" udělen Pribinův kříž.\n\n"}
{"id": "751896", "url": "https://cs.wikipedia.org/wiki?curid=751896", "title": "Zikmund z Budějovic", "text": "Zikmund z Budějovic\n\nZikmund z Budějovic byl proboštem několika českých kapitul v první polovině 15. století.\n\nV letech 1409–1420 byl nejvyšším písařem u manželky krále Václava IV., královny Žofie.\n\nKolem roku 1414 se stal také svatovítským kanovníkem v Praze. Od roku 1418–1420 je doložen ve spisech pražské dómské kapituly jako litoměřický probošt. O jeho činnosti v této funkci není nic známo, neboť neměl příliš času pobývat v Litoměřicích. V letech 1419–1420 byl proboštem pražské kapituly Všech svatých. 30. května 1422 byl potvrzen jako probošt mělnické kapituly.\n\nProbošt Zikmund zemřel na Mělníku v roce 1436 na konci husitských válek. Patři patrně k těm duchovním, kteří vyznávali kalich.\n\n\n"}
{"id": "751901", "url": "https://cs.wikipedia.org/wiki?curid=751901", "title": "Robert Rusler", "text": "Robert Rusler\n\nRobert Rusler (* 20. září 1965 Fort Wayne, Indiana) je americký herec.\n\nS televizním a filmovým herectvím začal v roce 1985, jedním z jeho prvních filmů byla komedie \"Podivná Věda\" a horor \"\", kde hrál Rona Gradyho. Účinkoval též v televizních seriálech, mezi jeho větší role patří Tim Shepard v seriálu \"The Outsiders\" (1990) a poručík Warren Keffer ve druhé řadě sci-fi seriálu \"Babylon 5\". Kromě toho hostoval např. v seriálech \"To je vražda, napsala\", \"Odložené případy\", \"Námořní vyšetřovací služba\", \"24 hodin\", \"Closer\" či \"Médium\". Ve sci-fi seriálu \"\" ztvárnil v epizodě „“ (2003) postavu Orgotha.\n\n"}
{"id": "751902", "url": "https://cs.wikipedia.org/wiki?curid=751902", "title": "(84522) 2002 TC302", "text": "(84522) 2002 TC302\n\n(84522) 2002 TC je velké transneptunické těleso obíhající v oblasti rozptýleného disku, které s velkou pravděpodobností splňuje podmínky pro udělení statutu trpasličí planety. Objevil jej 9. října 2002 tým vedený americkým astronomem Michaelem Brownem na observatoři Palomar. Těleso se nachází v dráhové rezonanci s Neptunem 2:5.\n\nObjekt 2002 TC má absolutní hvězdnou velikost 3,87 a podle údajů ze Spitzerova vesmírného dalekohledu byl jeho průměr odhadnut na 1150 km. Tyto vlastnosti by ho kvalifikovaly mezi trpasličí planety, ovšem v měřeních stále existuje velká nejistota a nelze tedy vyloučit, že ve skutečnosti je menší.\n\nRozbor červeného spektra naznačuje, že povrch tělesa 2002 TC je jen velmi málo pokryt čerstvým ledem. Jeho albedo (odrazivost) se proto odhaduje na podprůměrnou hodnotu 3 %. Například u jiného tělesa, (55565) 2002 AW, se odhaduje mnohem vyšší albedo 12 %, důsledkem čehož je poměrně velká absolutní hvězdná velikost (3,3), ačkoliv jeho průměr se odhaduje jen na 730 km.\n\nNejvíce Slunci se 2002 TC na své oběžné dráze přiblíží roku 2058, kdy projde svým perihéliem ve vzdálenosti 39,1 astronomické jednotky od Slunce. Patří mezi tělesa rozptýleného disku.\n\nProtože s ohledem na svou dlouhou oběžnou dráhu zůstává těleso na obloze při pohledu ze Země téměř nehybné, ocitá se v opozici vůči Slunci pravidelně na konci října každého roku. V tuto dobu dosahuje jeho zdánlivá hvězdná velikost hodnoty 20,5.\n\nPodle údajů získaných v rámci projektu \"\" se těleso nachází v dráhové rezonanci s Neptunem 2:5, což znamená, že na dva oběhy tělesa připadá pět oběhů Neptunu.\n\n\n"}
{"id": "751903", "url": "https://cs.wikipedia.org/wiki?curid=751903", "title": "Příhody Toma Bombadila", "text": "Příhody Toma Bombadila\n\nPříhody Toma Bombadila (v originále \"The Adventures of Tom Bombadil\") je sbírka poezie psaná J. R. R. Tolkienem, kterou publikoval v roce 1962. Kniha obsahuje 16 básní, mezi něž patří i Bombadilovo nejslavnější střetnutím s Frodem Pytlíkem v Knize Společenstvo Prstenu. Zbytek básní je směs bestiářské poezie a rýmovaných pohádkových příběhů. Dvě básně z této knihy se objevují v sáze Pán prstenů. Děj knihy se odehrává v Tolkienově Středozemi.\n\nKniha byla původně ilustrovaná Pauline Baynesovou a později Roger Girlandovou. Kniha, stejně jako první vydání Společenstva prstenu, je psán jako překlad Červené knihy Západní marky, imaginárního hobitího rukopisu, a obsahuje některé základní informace o světě Středozemě. V tomto díle lze najít jinde nepoužité názvy míst ve Středozemi, například věž v Dol Amrothu nebo jména všech sedmi řek Gondoru. Dílo je převážně spojováno s hobitským folklórem.\n"}
{"id": "751904", "url": "https://cs.wikipedia.org/wiki?curid=751904", "title": "Gríma Červivec", "text": "Gríma Červivec\n\nGríma Červivec je postava z Tolkienova Pána prstenů, slídivý služebník Sarumana. V době, kdy byl Théoden, král Rohanu, proklet Sarumanem, mu Gríma našeptával a postupně nad Théodenem získával kontrolu. \n\nKdyž však přijel do Rohanu čaroděj Gandalf, Théodenovu mysl osvobodil a Grímu vyhnal. Ten se vrátil za Sarumanem do Železného pasu a radil jeho armádě, jak dobýt Helmův Žleb. Když však Saruman v bitvě neuspěl, ztratil svou moc a Železný pas byl poté zničen. Gríma mu i přesto sloužil, společně uprchli a dlouho se skrývali. V době, kdy se odehrála velká válka o Minas Tirith a kdy byl zničen prsten moci, se Saruman s Grímou vydali do Kraje (rodiště hobitů). Saruman je vinil ze své porážky.\n\nTerorizoval a ničil Kraj až do příjezdu 4 hobitích hrdinů, Smíška, Pipina, Froda a Sama. Ti iniciovali bitvu vzbouřených hobitů, vedených hlavně Smíškem a Pipinem, proti Sarumanovým poskokům. Znovu byl Saruman poražen a prosil o život. Hobiti mu život darovali, ale při odchodu z Kraje Saruman hobitům na Grímu prozradil hrozné věci a urazil ho. Gríma se rozzuřil a zabil Sarumana svou dýkou. V té chvíli ho hobití lučištníci zastřelili a Gríma zemřel.\n"}
{"id": "751906", "url": "https://cs.wikipedia.org/wiki?curid=751906", "title": "Jason Carter", "text": "Jason Carter\n\nJason Brian Carter (* 23. září 1960 Londýn, Anglie) je britský herec.\n\nHerectví se věnoval již od dětství, později navštěvoval London Academy of Music and Dramatic Art. První televizní roli dostal v roce 1978 v minisérii \"The Mill on the Floss\", od 80. let je obsazován do různých menších rolí v seriálech či filmech. Mezi jeho větší role patří Timothy Harger v seriálu \"Capstick's Law\" (1989), Andrew v \"The Orchid House\" (1991) či Roy Randolph v \"Beverly Hills 90210\" (1994). Hostoval též např. v seriálech \"Zmije\", \"Diagnóza vražda\", \"Superman\", \"Čarodějky\" nebo \"Angel\". V letech 1995–1997 hrál rangera Marcuse Colea ve třetí a čtvrté řadě sci-fi seriálu \"Babylon 5\".\n\n"}
{"id": "751909", "url": "https://cs.wikipedia.org/wiki?curid=751909", "title": "Berre-l'Étang", "text": "Berre-l'Étang\n\nBerre-l'Étang je město ve Francii v departementu Bouches-du-Rhône.\n\nMěsto leží v zálivu Étang de Berre, přibližně 30 km od Marseille.\n\n\n"}
{"id": "751911", "url": "https://cs.wikipedia.org/wiki?curid=751911", "title": "Rui Costa", "text": "Rui Costa\n\nManuel Rui Costa (* 29. března 1972, Amadora, Portugalsko) je bývalý portugalský fotbalový záložník a reprezentant. Mimo Portugalska hrál v Itálii.\n\nPracoval v klubu Benfica Lisabon jako sportovní ředitel.\n\n\n\n\n"}
{"id": "751912", "url": "https://cs.wikipedia.org/wiki?curid=751912", "title": "Kosmos 133", "text": "Kosmos 133\n\nKosmos 133 byl sovětský testovací satelit vypuštěný z kosmodromu Bajkonur na palubě rakety Vostok. Zároveň se jednalo o první bezpilotní zkušební let kosmické lodi Sojuz 7K-OK kolem oběžné dráhy Země.\n\nPrototyp kosmické lodi nazvaný Kosmos 133 vyrobila a provozovala Ústřední konstrukční kancelář experimentálního strojírenství Центральное конструкторское бюро экспериментального машиностроения ((CKBEM, Центральное конструкторское бюро экспериментального машиностроения /ЦКБЕМ/, do 1966 OKB-1), nyní RKK „Eněrgija“ im. S. P. Koroljova (РКК „Энергия“ имени С. П. Королёва), Koroljov (dříve Kaliningrad u Moskvy), Moskovskaja obl., RSFSR (SSSR).\nLoď typu Sojuz (typové označení 11F615, model 7K-OK, jehož celková délka činila 6,98 m a maximální průměr 2,72 m, sestávala ze tří částí: z návratového modulu (SA – spuskajemyj apparat), z obytné sekce (BO – bytovoj otsek) a z přístrojové sekce (PAO – priborno-aggregatnyj otsek).\n\nModul SA byl dlouhý 2,16 m a měl kuželový tvar. Jeho maximální průměr činil 2,2 m a vnitřní objem 3,85 m (z toho prostor pro posádku 2,5 m). Byla zde umístěna 3 křesla pro kosmonauty, řízení lodi, kontejnery pro dopravu nákladu na Zem a nouzové zásoby potravin a vody. V přední části se nacházel kruhový průlez do obytného úseku o světlosti 0,6 m, jakož i dva hermetické kontejnery s padákovými systémy: hlavní o ploše 1000 m a záložní, jehož plocha činila 570 m. Povrch SA kryl ablativní tepelný štít. Na spodní straně jsou umístěny 4 motory pro měkké přistání.\n\nSekce BO byla dlouhá 3,29 m a měla ogivální tvar. Její maximální průměr činil 2,2 m a vnitřní objem 6,6 m (z toho prostor pro posádku 4 m). Sekce sloužila k pobytu a odpočinku posádky. V přední části bylo umístěno aktivní stykovací zařízení, které sloužilo k připojení lodi k jinému kosmickému objektu, bez možnosti přestupu osádky.\n\nSekce PAO, sestávala ze tří úseků. Přechodový úsek sloužil k připojení návratového modulu. Nesl proto 10 motorků o tahu 100 N pro stabilizaci a drobné korekce dráhy včetně zásob paliva (peroxid vodíku). Hermetizovaný přístrojový úsek měl průměr 2,1 m a výšku 0,5 m (objem 2,2 m). Byly zde umístěny přístroje orientačního a navigačního systému, energetický, klimatizační, telemetrický a povelový systém a programové časovací zařízení. Motorový úsek měl válcový tvar o průměru 2,1 m, dole s kuželovým límcem s maximálním průměrem 2,72 m a nesl motorovou jednotku KTDU-35, s hlavním jednokomorovým motorem, který vyvinul tah 4,09 kN, a záložním dvoukomorovým motorem s tahem 4,03 kN. Byly zde i palivové nádrže a turbočerpadla pro dopravu kapalného paliva (asym. dimetylhydrazin] a oxid dusičitý). Byly zde také 4 korekční motory o tahu 100 N a 8 motorů orientačního a stabilizačního systému o tahu 10-14,7 N. Radiátor klimatizačního systému byl umístěn na povrchu a panely slunečních baterií, jejichž rozpětí činilo 8,37 m, byly připojeny k bokům motorového.\n\nCelá kosmická loď byla pokryta izolační obšívkou zelené barvy. Během startu ji chránil aerodynamický kryt, jehož součástí byl i motor záchranného systému na tuhé palivo s tahem 785 kN.\n\nMaximální doba autonomního letu činila 14 dní.\n\n\n"}
{"id": "751914", "url": "https://cs.wikipedia.org/wiki?curid=751914", "title": "Mistrovství světa v atletice 2011 – Muži hod diskem", "text": "Mistrovství světa v atletice 2011 – Muži hod diskem\n\nHod diskem mužů na Mistrovství světa v atletice 2011 se uskutečnil 29. a 30. srpna. Ve finále zvítězil německý diskař Robert Harting hodem dlouhým 68,97 metru. Na druhém místě se umístil Estonec Gerd Kanter (66,95 m) a na třetím reprezentant Íránu Ehsan Hadadi (66,08 m).\n\n"}
{"id": "751915", "url": "https://cs.wikipedia.org/wiki?curid=751915", "title": "Julie Caitlin Brownová", "text": "Julie Caitlin Brownová\n\nJulie Caitlin Brownová (* 27. ledna 1961 San Francisco, Kalifornie) je americká herečka a zpěvačka.\n\nJejí první velkou divadelní rolí byla Marie Magdalena v muzikálu \"Jesus Christ Superstar\" v roce 1983. V televizi se poprvé objevila v roce 1989, v průběhu 90. let hostovala v epizodních rolích různých seriálů včetně \"Raven, Odpadlík, Vanishing Son, Policie z Palm Beach, Baywatch Nights, Brooklyn South, Beverly Hills 90210\" či \"JAG\". Objevila se též ve Star Treku. V epizodě „Pasažér“ (1993) seriálu \"\" ztvárnila Ty Kajadu a ve dvojepizodě „Gambit“ (1993) seriálu \"\" hrála postavu Vekor. Působila též v seriálu \"Babylon 5\", kde v průběhu jeho první sezóny v roce 1994 hrála postavu Na'Toth. Kvůli náročným maskám ale odmítla pokračovat ve druhé řadě, kde ji musela nahradit Mary Kay Adamsová. Brownová se v seriálu nicméně ještě objevila v epizodě „Kde leží všechna čest“ druhé sezóny jako pozemská právnička a v díle „A Tragedy of Telepaths“ (pátá řada) si zopakovala roli Na'Toth. Po roce 2000 hrála např. v seriálu \"\" či ve filmu \"All About Evil\".\n\nPůsobí též jako zpěvačka, v letech 1998 a 2002 vydala dvě sólová alba.\n\n"}
{"id": "751920", "url": "https://cs.wikipedia.org/wiki?curid=751920", "title": "Ján Hirka", "text": "Ján Hirka\n\nJán Hirka (16. listopadu 1923, Abranovce – 10. dubna 2014, Prešov) byl slovenský řeckokatolický duchovní, emeritní biskup východního obřadu.\n\nDo školy chodil v Abranovcích od roku 1930, v letech 1936–1944 studoval na církevním gymnáziu v Prešově. V roce 1944 nastoupil do Řeckokatolického kněžského semináře v Prešově. Po čtyřech letech byl blahoslaveným biskupem Pavlem Petrem Gojdičem OSBM poslán na studia na Bohosloveckou fakultu UK v Praze. Dne 31. července 1949 jej světící biskup ThDr. Vasiľ Hopko v kapli prešovského kněžského semináře vysvětil na kněze. V letech 1949–1950 byl pomocným duchovním v Ľutině. Krajský církevní tajemník mu výpomoc v Ľutine zakázal, a proto od února 1950 dostal nový dekret kaplana do Prešova při práci koncipisty na biskupském úřadě. Po likvidaci Řeckokatolické církve se od 28. 4. 1950 ukrýval a tajně pokračoval v pastorační činnosti. Současně však pracoval jako pomocný dělník na místech, kde nepotřeboval pracovní povolení. Státní bezpečnost ho však sledovala, 22. října 1952 byl zatčen, ve vyšetřovací vazbě strávil 6 měsíců. Lidový soud ho 28. dubna 1953 odsoudil na tři roky vězení. Po amnestii 4. července 1953 pracoval jako dělník v Brezně. V roce 1955 je opět zatčen, Nejvyšším soudem v Praze je odsouzený na dva a půl roku vězení a nucené práce v uhelných dolech ve Rtyni v Podkrkonoší. V roce 1958 po propuštění se vrací k práci dělníka v Brezně.\n\nPo obnovení oficiální činnosti Řeckokatolické církve v roce 1968 ho Svatý otec Pavel VI. jmenoval ordinářem – apoštolským administrátorem prešovského biskupství s právy diecézního biskupa. Státní souhlas dostal ale až o rok později, v roce 1969. V roce 1978 byl jmenován za prešovského preláta. Dne 21. prosince 1989 byl papežem Janem Pavlem II. jmenován sídelním biskupem a dne 17. února 1990 mu kardinál Jozef Tomko udělil biskupské svěcení.\n\nV roce 1992 byla zřízena, i díky jeho úsilí z pozice biskupa, Řeckokatolická bohoslovecká fakulta UPJŠ a Řeckokatolický kněžský seminář.\n\nBiskup Hirka přešel do emeritní služby 11. prosince 2002.\n\nZa celoživotní dílo a činnost ve prospěch církve obdržel mimo jiné vysoké státní vyznamenání, Řád Andreje Hlinky I. třídy, čestný doktorát Prešovské univerzity, Pribinův řád II. stupně.\n\n"}
{"id": "751924", "url": "https://cs.wikipedia.org/wiki?curid=751924", "title": "Boissy-le-Sec", "text": "Boissy-le-Sec\n\nBoissy-le-Sec je francouzská obec v departementu Essonne v regionu Île-de-France.\n\nObec Boissy-le-Sec se nachází asi 46 km jihozápadně od Paříže. Obklopují ji obce Sermaise na severu, Villeconin na severovýchodě a na východě, Brières-les-Scellés na jihovýchodě, Étampes na jihu, Boutervilliers na jihozápadě, La Forêt-le-Roi na západě a Roinville na severozápadě.\n\nOblast kolem vesnice byla využívána k zemědělství již v době antiky, jak dokládají pozůstatky zemědělských staveb Keltů i Římanů. Ves byla zpočátku v majetku králů. Ludvík VI. potvrdil v roce 1120 obyvatelům vesnice privilegium, že nemohou být souzeni mimo svou farnost. V roce 1216 Filip IV. Sličný vytvořil z Boissy-le-Sec panství a daroval jej rytíři Gauthier de Nanteau.\n\nNa počátku stoleté války nařídil král Filip V. majiteli zdejšího hradu Jeanovu Paviotovi, aby posílil hradní posádku a zlepšil jeho obranu. Hrad byl nejspíš dokončen v roce 1339. Hrad padl do rukou Angličanů v roce 1358. Na konci 15. století panství i nadále patřilo potomkům Jeana Paviota, kteří zastávali významná místa v armádě a u královského dvora. V té době hrad ztratil svůj strategický význam a byl přestavěn na zámek a doplněn o corps de logis.\n\nPoslední člen rodiny Paviot zemřel v roce 1697 a po několika prodejích získal panství Charles Boyetet de Mérouville, bohatý obchodník z Orléans povýšený do šlechtického stavu. Tato rodina držela panství až do Velké francouzské revoluce.\n\n\n\"Počet obyvatel\"\n\n"}
{"id": "751925", "url": "https://cs.wikipedia.org/wiki?curid=751925", "title": "Mistři světa ITF", "text": "Mistři světa ITF\n\nMistři světa ITF ( ) jsou každoročně vyhlašováni od roku 1978 Mezinárodní tenisovou federací (ITF) na základě dosažených výsledků v uplyné sezóně včetně výkonů na Grand Slamu, turnajích mistrů a mistryň, stejně jako v týmových soutěžích – Davis Cupu a Fed Cupu.\n\nMistři světa mužů, žen, juniorů a juniorek ve dvouhře jsou vyhlašováni od roku 1978, kategorie juniorských čtyřher byly doplněny v roce 1982, vozíčkáři pak v roce 1991 a konečně mužská a ženská čtyřhra se vyhlašuje od roku 1996. Juniorské singlové a deblové kategorie byly v roce 2003 sjednoceny do jediné.\n\nSlavnostní ceremoniál večeře mistrů světa ITF každoročně probíhá v Paříži během druhého majoru sezóny French Open, kde jsou oceněni světoví šampioni uplynulého roku, za obdržení trofejí, ovšem bez finančního ohodnocení.\n\nMezinárodní tenisová federace se při výběru mistra světa ve většině případů shodla s všeobecným názorem fanoušků a odborných médií. K rozkolu došlo v roce 1990, kdy byla ITF silně kritizována za volbu Ivana Lendla, protože podle kritiků poškodila Stefana Edberga kvůli jeho kritice Grand Slam Cupu. Daný rok získal Edberg titul hráče roku od Asociace tenisových profesionálů (ATP), což korespondovalo s konečným pořadím světového žebříčku a pořadím francouzského periodika \"Tennis Magazine\", kde v obou případech na prvním místě figuroval Edberg, před druhým Agassim a třetím Lendlem. Další rozdílné, již méně kontroverzní, výsledky organizací ITF a ATP přinesly roky 1978 (Jimmy Connors, 1 .místo v konečném žebříčku), 1982 (John McEnroe), 1989 (Lendl) a 2013 (Rafael Nadal).\n\nITF zvolila mistryní světa jinou tenistku, než světovou jedničku v konečném hodnocení žebříčku WTA v následujících letech: 1978 (nezvolená světová jednička: Martina Navrátilová), 1994 (Steffi Grafová), 2001 (Lindsay Davenportová), 2004 (Lindsay Davenportová), 2005 (Lindsay Davenportová), 2011 (Caroline Wozniacká), 2012 (Viktoria Azarenková) a 2017 (Simona Halepová).\n\n\"Od roku 2003 byly obě kategorie – dvouhra a čtyřhra, sjednoceny.\"\n\n\"Od roku 2003 byly obě kategorie – dvouhra a čtyřhra, sjednoceny.\"\n\n\n"}
{"id": "751927", "url": "https://cs.wikipedia.org/wiki?curid=751927", "title": "Smyslná touha", "text": "Smyslná touha\n\nSmyslná touha (\"Saudade – Sehnsucht\") je německý televizní film z roku 2003, který režíroval Jürgen Brüning podle vlastního scénáře. Film popisuje osudy tří kamarádů v Brazílii. Snímek v ČR vyšel na DVD v roce 2009.\n\nCyrus, Tim a Erik jsou přátelé, kteří pocházejí z Německa a bydlí v domě na pláži v Brazílii ve městě Paraty. Dům patří Cyrusovu otci a Tim s Erikem jsou zde na návštěvě. Společně se koupou, plachtí a natáčejí erotické záběry pro internet, aby si vydělali nějaké peníze navíc. Tim je posedlý hudbou a Maria, která se stará o domácnost, ho seznámí s místní kapelou. Cyrus se snaží najít svoji matku, která je Brazilka a s otcem již mnoho let nežije. Erik se jednoho večera na pláži popere s místním mladíkem, který se při rvačce zraní a zemře. Jeho tělo je nalezeno až po několika dnech v moři. Eric o několik dní později potká mladíka Miguela, který hraje v telenovele, na kterou se Erik dívá v televizi a zamilují se do sebe. Erik pátrá po osudech mrtvého a zjistí, že Miguel je jeho bratr.\n"}
{"id": "751928", "url": "https://cs.wikipedia.org/wiki?curid=751928", "title": "Hugo František Königsegg-Rottenfels", "text": "Hugo František Königsegg-Rottenfels\n\nHrabě Hugo František Königsegg-Rottenfels, , (7. května 1660 Vídeň – 6. září 1720 Bonn) byl katolický kněz, v letech 1711–1720 3. sídelní biskup Litoměřické diecéze.\n\nV pořadí třetí litoměřický biskup se narodil do významné šlechtické rodiny. Jeho otec byl Leopold Vilém hrabě Königsegg-Rottenfels, dědičný držitel Aulendorfu a Staufu. Byl současně i císařským vicekancléřem a v roce 1689 obdržel český inkolát. Jeho matka byla Marie Polyxena, rozená hraběnka ze Scherfenbergu. Narodil se 7. května 1660 a při křtu dostal jménu Hugo František.\n\nOd počátku byl rozhodnutím rodičů určen pro duchovní kariéru. Ta začala již ve věku 11 let, kdy 25. února 1671 obdržel od apoštolského nuncia ve Vídni arcibiskupa Antonína Pignatella nižší svěcení. 12. srpna 1671 se stal kanovníkem ve Štrasburku. Dne 5. května 1687 byl jmenován velitelem pevnosti Salzburk. Na kněze byl vysvěcen 20. května 1690 salcburským arcibiskupem Janem Arnoštem Thunem. Roku 1691 se stal proboštem v Solsstu ve Vestfálsku. Většinu života prožil v Německu a Rakousku, kde se stále více angažoval v politice. Jeho prohabsburská činnost upevnila císaře Leopolda I. a ten ho určil nástupcem 2. litoměřického biskupa Jaroslava Ignáce Šternberka.\nDo Čech přijel poprvé ještě nevysvěcený v roce 1692, aby převzal titul probošta pražské kolegiátní exemptní vyšehradské kapituly, ovšem instalace do této funkce proběhla až 2. května 1698. Bylo to po intervenci jeho otce z Vídně, který se kapituly dotázal zda musí být syn do určité doby instalován a zda musí v Praze žít. Vyšehradská kapitula odpověděla, že to není nezbytně nutné, a proto byla instalace tedy odložena o šest let na rok 1698.\nProboštu vyšehradskému patři mimo jiné i zámek a statek v Žitenicích. Zámek se proboštu Königseggovi líbil, oblíbil si i okolní krajinu a tudíž ho nechal přestavět. Přestavba žitenického zámku byla dokončena v roce 1699. Během svého pobytu v Čechách ho arcibiskup Josef Klement Wittelsbach jmenoval děkanem kapituly v arcibiskupství v Kolíně nad Rýnem. Kolínští arcibiskupové měli od roku 1273 do roku 1794 svou rezidenci v Bonnu.\nDalší tituly jimiž byl obdařen byly: 15. ledna 1708 jmenování císařským zplnomocněncem v Dolnorýneském kraji, dále pak se stal nejvyšší hofmistrem a tajným radou v Bonnu.\n\nPokoušel se získat biskupský titul. Nejprve v Hradci Králové. Ten však roku 1702 dostal Tobiáš Jan Becker a stal se 5. sídelním biskupem královéhradeckým. Hrabě Hugo František Königsegg tedy požádal o biskupství litoměřické. Ovšem zde působil zcela zdravý a velmi aktivní 2. litoměřický biskup Jaroslav Ignác Šternberk. Ten se proti Königseggovu jmenování koadjutorem (biskupem s nástupnickým právem) bránil, ale protestoval marně. Císař na jmenování trval. Do záležitosti zasáhl papežský stolec, protože o jmenování Königsegga do Litoměřic nebyl předem informován a jmenování bylo zamítnuto. Tehdy 32letý Königsegg zůstal tedy v Bonnu. Byl to však jeho první neúspěch v dosavadní kariéře. Litoměřický biskup Šternberk zemřel 12. dubna 1709 a Königsegg žádost o funkci zopakoval. Papežské potvrzení na funkci litoměřického biskupa přišlo 27. ledna 1710. Co se týče obročí, mohl podržet obročí v Kolíně nad Rýnem, Bonnu a Štrasburku, ostatních se musel vzdát.\n\nVysvěcen na biskupa byl 7. července 1711 v Bratislavě. Do Litoměřic se však od svého biskupského svěcení přesunul až o 5 let později. Do té doby pobýval v Bonnu. V úředních věcech ho v té době zastupoval generální vikář Tobiáš Hübner (1712-1714). 11. října 1716 se konala jeho biskupská intronizace v litoměřické katedrále sv. Štěpána. Při ní byly rozhazovány zlaté a stříbrné pamětní mince s datem 4. října 1716 - dnes numismatická vzácnost.\n\nV Litoměřicích pobyl pouze jeden rok. Jeho úřední agendu vyřizoval generální vikář Gottfried Hoffer z Lobenštejnu v úřadu v letech 1715-1720. V době nepřítomnosti Königsegga v litoměřické diecézi vykonával za něho svěcení královéhradecký biskup Jan Adam Vratislav z Mitrovic, jeho pozdější nástupce v biskupském stolci v Litoměřicích.\n\nKatedrála sv. Štěpána byla ve špatném stavebním stavu a hrozilo nebezpečí zřícení východního chóru. To přimělo Königsegga k rozhodnutí budovu zrekonstruovat. Rekonstrukce byla hrazena z tzv. solní pokladny nákladem 40 tisíc zlatých. Katedrála neměla věž, ale Königsegg dal položit 23. prosince 1716 základní kámen k její výstavbě. Celý litoměřický tzv. dómský pahorek, dal ohradit zdí s branami. Za důkladnou opravu katedrály, protože na stavbě se jak v klenbě i na stěnách objevily nebezpečné trhliny, obdržel titul: \"„Restaurator Ecclesiae cathedralis“\".\n\nZa Königseggova episkopátu měla diecéze 79 duchovních. Římskokatolických věřících žijících v diecézi se počítalo asi na 150 tisíc. Podařilo se mu získat dalších 24 tisíc zlatých ze solní pokladny. Ty byly použity pro založení dvou nových kanonikátů v katedrální kapitule. Vznikl tak tzv. 1. a 2. königseggiánský kanonikát.\n\nV roce 1717 se vrátil do Bonnu a tam se ujal svých funkcí, které vykonával až do smrti. Litoměřice, kde byl sídelním biskupem, již nikdy nenavštívil. Zemřel 6. září 1720 na zámku v Bonnu. Přechodně byl pohřben z v kapli sv. Barbory na zámku, kde žil, z důvodu nepřítomnosti kurfiřta a kolínského arcibiskupa. Když se kurfiřt vrátil, bylo Königseggovo tělo přeneseno do tzv. chóru sv. Petra, v kryptě pod varhanami, kde byl již pohřben kolínský arcibiskup Siegfried hrabě z Westerburgu (1274-1297). Když v roce 1794 obsadili Bonn Francouzi, byla krypta zničena. V Münsteru za zdí původní krypty v dutině se ve 20. století nalezly kosti, které výzkum určil jako pozůstatky kolínského arcibiskupa a litoměřického biskupa Königsegga. Ty pak byly znovu pohřbeny v rajském dvoře křížové chodby spolu s dalšími neznámými kosterními pozůstatky tamních duchovních.\n\n\n"}
{"id": "751930", "url": "https://cs.wikipedia.org/wiki?curid=751930", "title": "Auvers-Saint-Georges", "text": "Auvers-Saint-Georges\n\nAuvers-Saint-Georges je francouzská obec v departementu Essonne v regionu Île-de-France.\n\nObec Auvers-Saint-Georges se nachází asi 41 km jihozápadně od Paříže. Obklopují ji obce Janville-sur-Juine na severu a na severovýchodě, Villeneuve-sur-Auvers na východě, Bouville na jihovýchodě, Morigny-Champigny na jihu a na jihozápadě, Étréchy na západě a Chamarande na severozápadě.\n\n\"Počet obyvatel\"\n\n"}
{"id": "751931", "url": "https://cs.wikipedia.org/wiki?curid=751931", "title": "Košenilová červeň A", "text": "Košenilová červeň A\n\nKošenilová červeň A, jako potravinářská přídatná látka označovaná E124, je syntetické barvivo využívané i pro barvení potravin. Patří mezi azosloučeniny a obvykle se vyrábí syntézou z ropných arenů.\n\nJako jiné azosloučeniny může košenilová červeň A vyvolat reakci u lidí alergických na salicyláty. Zároveň podporuje uvolňování histaminu, takže může zvýraznit astmatické potíže.\n\nV některých zemích, například ve Spojených státech amerických, Norsku a Finsku, je považována za karcinogen. Americký Úřad pro kontrolu potravin a léčiv ho má v současnosti na seznamu zakázaných látek a opakovaně zabavuje potraviny dovážené z Číny, které jej obsahují.\n\n\n"}
{"id": "751934", "url": "https://cs.wikipedia.org/wiki?curid=751934", "title": "Mary Kay Adamsová", "text": "Mary Kay Adamsová\n\nMary Kay Adamsová (* 12. září 1962 Middletown Township, New Jersey) je americká herečka.\n\nJe přímým potomkem amerických prezidentů Johna Adamse a Johna Quincyho Adamse. Vystudovala Emerson College, kde získala titul bakalář umění. Ve filmu se poprvé objevila v roce 1984 v rodinném snímku \"Muppets dobývají Manhattan\". V 90. letech hostovala např. v seriálech \"Jake a Tlusťoch\", \"As the World Turns\", \"One Life to Live\", \"Diagnóza vražda\", \"Třetí hlídka\" či \"Právo a pořádek\". V letech 1984 až 2005 (s přestávkami) hrála postavu Indie von Halkein Spaulding Norris v mýdlové opeře \"U nás ve Springfieldu\". Známá je též svými rolemi ve sci-fi seriálech. V letech 1994 a 1995 hrála Na'Toth ve druhé řadě seriálu \"Babylon 5\", kterou převzala po Julii Caitlin Brownové. V seriálu \"\" ztvárnila v epizodách „Quarkův dům“ (1994) a „Kde by lásku nikdo nehledal“ (1996) Klingonku jménem Grilka.\n\n"}
{"id": "751936", "url": "https://cs.wikipedia.org/wiki?curid=751936", "title": "Simona La Mantiaová", "text": "Simona La Mantiaová\n\nSimona La Mantiaová ( ; * 14. dubna 1983, Palermo) je italská atletka, halová mistryně Evropy v trojskoku.\n\nOba její rodiče se rovněž věnovali atletice. Matka Monica Mutschlechner se specializovala na střední tratě, zejména na osmistovku a otec Antonino La Mantia na steeplechase.\n\nV roce 2003 získala stříbrnou medaili na evropském šampionátu do 23 let v Bydhošti. Na následujícím ME do 23 let v německém Erfurtě o dva roky později vybojovala výkonem 14,43 m zlatou medaili. V roce 2004 skončila jedenáctá na halovém MS v Budapešti a reprezentovala na letních olympijských hrách v Athénách, kde v kvalifikaci skončila těsně před branami finále, jako druhá nepostupující.\n\nPo stagnujících sezónách 2007 – 2009, kdy v trojskoku nepřekonala čtrnáctimetrovou hranici, přišel rok 2010. V tomto roce se kvalifikovala na ME v atletice, které se konalo v Barceloně. V kvalifikaci sice nepřekonala potřebný limit 14,20 metru, který zaručoval jistý postup do finále, ale výkonem 14,16 m skončila na 10. místě a do dvanáctičlenného finále postoupila. V něm v první sérii skočila do vzdálenosti 14,56 m. Tímto výsledkem nakonec vybojovala stříbrnou medaili, když v dalších pokusech se již nezlepšila. Mistryní Evropy se stala Ukrajinka Olga Saladuchová, které k titulu stačil každý z jejich čtyř platných pokusů (14,62 m, 14,80 m, 14,81 m, 14,71 m). Bronz získala Světlana Bolšakovová z Belgie (14,55 m).\n\nV roce 2011 se stala v Paříži halovou mistryní Evropy. Ve finále trojskoku si vytvořila skokem dlouhým 14,60 m nový halový osobní rekord. Zároveň se jednalo o nejlepší světový výkon halové sezóny roku 2011. na Mistrovství světa v atletice 2011 v jihokorejském Tegu neprošla kvalifikací.\n\n\n"}
{"id": "751939", "url": "https://cs.wikipedia.org/wiki?curid=751939", "title": "Spin-off", "text": "Spin-off\n\nSpin-off je rozhlasové, televizní, počítačové nebo literární dílo, které bylo odvozeno od již existujícího díla (nebo více děl) a které je zejména zaměřeno na určitý aspekt původního díla (např. určité téma, postavu, událost, apod.). Pokud spin-off existuje ve stejném časovém období jako původní dílo, může být rovněž označen jako sidequel. Jeden z prvních spin-offů moderní mediální éry vznikl v roce 1941, když Throckmorton P. Guildersleeve, vedlejší postava rozhlasového komediálního seriálu \"Fibber McGee and Molly\" (vysíláno 1935–1959), dostala vlastní seriál \"The Great Gildersleeve\", který byl vysílán až do roku 1957.\n\n\n"}
{"id": "751945", "url": "https://cs.wikipedia.org/wiki?curid=751945", "title": "Filmografie", "text": "Filmografie\n\nFilmografie je pojem, označující soubor filmových děl, na nichž se osoba (režisér, herec, scenárista), či jiný subjekt (společnost, produkce) podílela. Je odvozen od slova film. Filmografie se také na specializovaných školách vyučuje. \n\n"}
{"id": "751947", "url": "https://cs.wikipedia.org/wiki?curid=751947", "title": "Strana svobody a spravedlnosti", "text": "Strana svobody a spravedlnosti\n\nStrana svobody a spravedlnosti ( ) je islamistická politická strana v Egyptě. Má silné vazby na Muslimské bratrstvo, které oznámilo její založení 21. února 2011 v návaznosti na egyptskou revoluci v roce 2011. K oficiálnímu založení pak došlo 30. dubna 2011.\n\nV egyptských parlamentních volbách, konajících se po etapách na přelomu let 2011 a 2012, získala strana 235 z 498 křesel v dolní komoře egyptského parlamentu, což činí něco nad 47 % mandátů.\n\nZ egyptských islamistických stran se prezentuje jako nábožensky umírněnější. Údajně podporuje kapitalismus, je ochotna v některých vysokých funkcích tolerovat ženy (viz článek Ženská práva) nebo Kopty (viz článek Náboženství v Egyptě), ovšem za základ ústavního práva v egyptské republice považují islámské právo Šaría, což se při zasedání parlamentu projevilo např. tím, že někteří poslanci zpočátku odmítali z důvodu náboženského přesvědčení složit přísahu podle předepsané formulace.\n\n"}
{"id": "751948", "url": "https://cs.wikipedia.org/wiki?curid=751948", "title": "Wissous", "text": "Wissous\n\nWissous je francouzské město v departementu Essonne, v regionu Île-de-France, 14 kilometrů jižně od Paříže.\n\nSousední obce: Antony, Fresnes, Rungis, Massy, Paray-Vieille-Poste, Chilly-Mazarin a Morangis.\n\nZnak je tvořen květem lilie, symbolem Île-de-France, klasem kukuřice (zemědělské aktivity) a šrouby (ekonomické aktivity).\n\n\n\"Počet obyvatel\"\nV obci je mateřská škola a základní škola Victora Balocheho, pojmenovaná po starostovi obce (1908-1913). Střední školy jsou dostupné v okolních městech.\n\nNa jednom z místních hřbitovů je pohřben šampion v silniční cyklistice Jean Robic.\n\nSeznam obcí v departementu Essonne\n\n"}
{"id": "751952", "url": "https://cs.wikipedia.org/wiki?curid=751952", "title": "Bérec", "text": "Bérec\n\nBérec (lat. \"crus\") je část dolní končetiny mezi kolenním a hlezenním kloubem. Skelet bérce tvoří holenní kost (') a lýtková kost ('), přičemž nosnou kostí je kost holenní.\n\nSvaly bérce dělíme do tří skupin: ventrální, laterální a dorsální.\n\n\n\n\n"}
{"id": "751953", "url": "https://cs.wikipedia.org/wiki?curid=751953", "title": "Superkapr", "text": "Superkapr\n\nSuperkapři (též omega3kapr) jsou tržní ryby běžných rybníkářských forem kapra obecného, které byly vyprodukovány speciální metodou vynalezenou pracovníky Jihočeské univerzity v Českých Budějovicích působících na Fakultě rybářství a ochrany vod a ve Výzkumném ústavu rybářském a hydrobiologickém ve Vodňanech. Technologie výroby superkapra spočívá hlavně v přesných postupech přikrmování kaprů v rybníce, kdy speciální krmné směsi (užitný vzor) na bázi rostlinných olejů žádoucím způsobem doplňují přirozenou potravu kapra.\n\nSuperkapří maso obsahuje především zvýšenou koncentraci omega-3 nenasycených mastných kyselin.\n\nÚčinky pravidelné konzumace superkapra byly klinicky zkoumány v IKEMu a na dobrovolnících po operaci ischemické choroby srdeční zotavujících se Lázních Poděbrady. V listopadu 2011 byly tyto studie vyhodnoceny a potvrdily se zamýšlené pozitivní dopady superkapří diety na pacienty se srdečními problémy.\n\nPro zdravé osoby má konzumace superkaprů prakticky stejné přínosy jako konzumace běžných kaprů. Způsob výroby superkapra způsobuje nárůst nákladů oproti běžné výrobě kaprů o několik procent. Dražší superkapři nemají výrazně vyšší užitnou hodnota pro běžného spotřebitele a proto budou mít minoritní tržní podíl.\n\nK odlišení superkaprů slouží známka omega3kapr.\n\n"}
{"id": "751956", "url": "https://cs.wikipedia.org/wiki?curid=751956", "title": "Spacewatch", "text": "Spacewatch\n\n – Neobvyklé objekty jsou asteroidy, které nepasují do žádné kategorie definované Minor Planet Center, ale zdají se být charakteristické velkou excentricitou a v některých případech velkou inklinací.\n\nMinor Planet Center\n"}
{"id": "751962", "url": "https://cs.wikipedia.org/wiki?curid=751962", "title": "Miroslav Gerhát", "text": "Miroslav Gerhát\n\nMiroslav Gerhát (* 28. prosince 1951) je bývalý československý fotbalista, záložník. Po skončení aktivní kariéry působil jako fotbalový funkcionář a trenér (mj. Topoľčany).\n\nOdchovanec Topoľčan. V československé lize hrál za ZVL Žilina, Duklu Praha a Jednotu Trenčín. Na závěr kariéry hrál v Německu nižší soutěž za Mnichov 1860. V lize nastoupil ke 256 utkáním a dal 15 gólů. V Poháru UEFA nastoupil v roce 1973 za Duklu v zápase proti OFK Bělehrad. Za juniorskou reprezentaci odehrál v letech 1973–1975 6 utkání.\n\n\n"}
{"id": "751964", "url": "https://cs.wikipedia.org/wiki?curid=751964", "title": "Markéta Drummondová", "text": "Markéta Drummondová\n\nMarkéta Drummondová (asi 1340 – po 31. lednu 1375) byla druhou manželkou Davida II. Skotského. Byla dcerou sira Malcolma Drummonda († asi 1346) a jeho manželky Markéty, rozené Grahamové.\n\nJejím prvním manželem byl sir John Logie, se kterým měla syna Johna. Později se stala milenkou krále Davida Skotského, jehož manželka Johana zemřela v roce 1362. Za Davida se nakonec 20. února 1364 i provdala. Neměli spolu žádné děti a král se s ní 20. března 1369 z důvodu neplodnosti rozvedl.\n\nMarkéta nicméně odcestovala do francouzského Avignonu a úspěšně apelovala u papeže Urbana V., aby toto rozhodnutí zvrátil. David II. zemřel v roce 1371 a Markéta ho přežila. Byla naživu k 31. lednu 1375, ale zřejmě zemřela brzy po tomto datu.\n\n"}
{"id": "751973", "url": "https://cs.wikipedia.org/wiki?curid=751973", "title": "Petr Petrović-Njegoš", "text": "Petr Petrović-Njegoš\n\nPetr Petrović-Njegoš může být:\n"}
{"id": "751982", "url": "https://cs.wikipedia.org/wiki?curid=751982", "title": "Tajný život ptáků", "text": "Tajný život ptáků\n\nTajný život ptáků (\"The Secret Life of Birds\") je britský dokumentární seriál prováděný Iolem Williamsem. Seriál zobrazuje všechny různé situace ze života ptáků (přežití v drsné zimě, unikání predátorům…) a zjišťuje, jak se ptáci naučili létat, odhaluje stavbu jejich těla atd. Premiéru měl seriál na televizi BBC. V Česku je vysílán např. na Viasat Nature.\n\n"}
{"id": "751984", "url": "https://cs.wikipedia.org/wiki?curid=751984", "title": "Eufémie de Ross", "text": "Eufémie de Ross\n\nEufémie de Ross († 1386) byla druhou manželkou Roberta II. Skotského. Byla dcerou Aodha, hraběte z Ross, a Markéty de Graham.\n\nJejím prvním manželem byl John Randolph, 3. hrabě z Moray. Manželství bylo bezdětné a její manžel zemřel v roce 1346. Vdovou pak zůstala devět let.\n\n2. května 1355 se Eufémie provdala za Roberta Stewarta, syna nejvyššího správce Skotska. Zdá se, že manželé byli nějakým způsobem spříznění, protože byl třeba dispens papeže Inocence VI., aby manželství uznala římskokatolická církev. Toto příbuzenství však nebylo vyjasněno.\n\nEufémie a Robert měli pět dětí:\n\nRobert se v roce 1371 stal nastupcem svého bezdětného strýce Davida II. Eufémie pak byla královnou patnáct let, až do své smrti v roce 1386.\n"}
{"id": "751985", "url": "https://cs.wikipedia.org/wiki?curid=751985", "title": "Krokodýl: Poslední drak", "text": "Krokodýl: Poslední drak\n\nKrokodýl: Poslední drak (\"Crocodiles: The Last Dragon\") je španělský dokumentární film. Zabývá se krokodýly a jejich historií. Dokument zkoumá to, kolik druhů krokodýlů žije v současné době a jaké je tajemství jejich evolučního úspěchu. V Česku je vysílán např. na Viasat Nature.\n\n"}
{"id": "751986", "url": "https://cs.wikipedia.org/wiki?curid=751986", "title": "Karel Hlaváček (poslanec)", "text": "Karel Hlaváček (poslanec)\n\nKarel Hlaváček (26. dubna 1906 – ???) byl český a československý politik Československé sociální demokracie a poválečný poslanec Prozatímního Národního shromáždění.\n\nV letech 1945–1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946.\n\n"}
{"id": "751989", "url": "https://cs.wikipedia.org/wiki?curid=751989", "title": "Bibcode", "text": "Bibcode\n\nBibcode je identifikační kód používaný ke specifikování odkazu na astronomickou literaturu. Původně byl vyvinut k použití v databázích SIMBAD a NED, ale později získal širší využití, například v Astrophysics Data System spravovaném americkou NASA. Kód má fixní délku 19 znaků ve formě\nYYYYJJJJJVVVVMPPPPA ,\nkde YYYY odkazuje na rok a JJJJJ odkazuje na publikaci, v níž byl daný text zveřejněn. V případě, že se jedná o časopis, VVVV znamená ročník, M označuje část časopisu (např. L pro část obsahující dopisy), PPPP je číslo první strany článku a A je první písmeno z příjmení prvního autora. Pokud některá pole kódu zůstávají nevyplněná a výsledný kód je kratší než požadovaných 19 znaků, doplní se tečkami. Níže jsou uvedeny některé příklady kódu:\n"}
{"id": "751991", "url": "https://cs.wikipedia.org/wiki?curid=751991", "title": "1. FC Lokomotive Leipzig (1966)", "text": "1. FC Lokomotive Leipzig (1966)\n\n1. FC Lokomotive Leipzig (celým názvem: 1. Fußballclub Lokomotive Leipzig) byl německý fotbalový klub, který sídlil v saském městě Leipzig. Organizace sídlila v lipské městské části Probstheida. Oficiální založení je datováno ke dni 20. ledna 1966, poté, co proběhla velká reformace východoněmeckého fotbalu. Zanikl v roce 2004 kvůli finančním problémům. Své domácí zápasy odehrával na Bruno-Plache-Stadionu s kapacitou 6 800 diváků.\n\nSvou nejslavnější éru klub prožil v časech Německé demokratické republiky, kdy patřil k předním klubům doma i v Evropě. V této éře se jednou probojoval do finále evropského poháru, a to Poháru vítězů pohárů v sezóně 1986/87, jednou do semifinále (Pohár UEFA 1973/74) a dvakrát do čtvrtfinále (Veletržní pohár 1966/67, Pohár vítězů 1981/82). Při své hvězdné sezóně vyřadil Glentoran FC, SK Rapid Wien, FC Sion a Girondins Bordeaux. Ve finále, které se hrálo na Olympijském stadionu v Athénách podlehl Ajaxu Amsterdam 0:1 (utkání rozhodl v 21. minutě Marco van Basten). Evropské poháry hrála Lokomotive naposledy v sezóně 1988/89.\n\nLokomotive má na svém kontě čtyři vítězství ve východoněmeckém poháru.\n\nPo ukončení druhé světové války byla všechna dřívější sportovní sdružení v sovětské okupační zóně zrušena, což po sportovní stránce citelně poznamenalo většinu pozdějších východoněmeckých měst. Fotbal v Lipsku měl před prohranou válkou několik ligových fotbalových mužstev. V Probstheidě sídlil VfB Leipzig, první německý fotbalový mistr a celkově trojnásobný mistr Německa.\n\nV roce 1946 bylo na území městské části založeno mužstvo SG Leipzig-Probstheida. V následujících letech bylo přejmenováno na BSG Erich Zeigner a BSG Einheit Ost. Pod posledním názvem se stalo v ročníku 1953/54 účastníkem východoněmecké nejvyšší soutěže. V roce 1954 bylo mužstvo z politických důvodů přesunuto pod patronát nově vytvořeného sdružení SC Rotation. Fotbalové mužstvo v něm zůstalo až do roku 1963, kdy došlo k fúzi dvou nejsilnějších sportovních sdružení ve městě (SC Lokomotive a SC Rotation) do SC Leipzig. Nový sportovní klub měl mít pod patronátem nejlepší sportovce ve městě.\n\nDne 20. ledna 1966 se začala psát nová kapitola místního fotbalu. Fotbalový oddíl byl vyčleněn z SC Leipzig a vytvořil tak 1. FC Lokomotive Leipzig, což se oficiálně považovalo za vznik klubu. Pod tímto názvem prožil zlatou éru. Čtyřikrát zvítězil ve východoněmeckém poháru a jednou došel do finále Poháru vítězů pohárů (sezóna 1986/87). Po sjednocení Německa byl klub přejmenován na VfB Leipzig. Název dostal podle několikanásobného mistra Německa z předválečných let, který sídlil ve stejné městské části jako Lokomotive. V sezóně 1993/94 se klub pod novým názvem stal účastníkem Bundesligy, německé nejvyšší soutěže. Ve zmiňované sezóně se ovšem umístil na posledním místě a sestoupil zpátky o soutěž níže.\n\nV této době se celý sportovní klub dostal do vleklých finančních problému, které v konečném součtu skončily dvojitou insolvencí. Kvůli neschopnosti splácet jakékoliv dluhy byl klub v červenci 2004 zrušen. Příznivci čerstvě zaniklého klubu založili již o rok dříve novou Lokomotivu, která začala svoji existenci v nejnižších oblastních soutěžích.\n\nZdroj: \n\n\n\n\nZdroj: \n\n\n\nZdroj: \n\n\nZdroj: \n\n\n\nZdroj: \n"}
{"id": "751992", "url": "https://cs.wikipedia.org/wiki?curid=751992", "title": "Ladislav Hobza", "text": "Ladislav Hobza\n\nLadislav Hobza (7. června 1901 – 22. prosince 1990) byl český a československý politik, člen Československé strany národně socialistické (po roce 1948 nazývána Československá strana socialistická), za kterou byl po válce poslancem Prozatímního Národního shromáždění, Ústavodárného Národního shromáždění a Národního shromáždění ČSR.\n\nByl doktorem práv. V meziválečném období zasedal v předsednictvu Československé obce sokolské. Za druhé světové války byl vězněn v nacistických koncentračních táborech.\n\nV letech 1945-1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948, v nichž byl zvolen za Československou stranu socialistickou do Národního shromáždění v jihlavském volebním kraji.\n\nV roce 1945 se stal župním důvěrníkem národních socialistů na Jihlavsku. Ve funkci byl potvrzen následujícího roku, ale roku 1947 ho nahradil Albín Fučík. V roce 1946 v jednom z projevů ostře kritizoval mocenský tlak KSČ. Pak ale patřil ke skupině členů národně socialistické strany, která po únorovém převratu v roce 1948 převzala ve straně moc a stala se loajální součástí komunistického režimu. Stal se pověřencem Akčního výboru Národní fronty pro Jihlavský kraj. KSČ mu přesto plně nedůvěřovala a ještě v roce 1949 ho popisuje jako člověka nepřátelsky naladěného k novému režimu s orientací na Západ, který se po roce 1948 začal pouze chovat opatrnicky. V letech 1968-1969 byl místostarostou dočasně obnovené Československé obce sokolské.\n\n"}
{"id": "751994", "url": "https://cs.wikipedia.org/wiki?curid=751994", "title": "Jeff Conaway", "text": "Jeff Conaway\n\nJeffrey Charles William Michael „Jeff“ Conaway (5. října 1950 New York, New York – 27. května 2011 Los Angeles, Kalifornie) byl americký herec.\n\nJiž ve svých deseti letech dostal v roce 1960 hlavní roli jednoho ze čtyř chlapců v broadwayské inscenaci \"All the Way Home\", později hrál též ve hře Iry Levina \"Critic's Choice\". Studoval University of North Carolina School of the Arts a New York University. Před kamerou se poprvé objevil v roce 1971, kdy hrál ve filmu \"Jennifer on My Mind\". V průběhu 70. a 80. let se objevoval ve filmech a seriálech především v menších epizodních rolích, mezi jeho nejvýznamnější role patří Kenickie ve snímku \"Pomáda\" (1978), Bobby Wheeler v seriálu \"Taxi\" (1978–1982), princ Erik Greystone v seriálu \"Wizards and Warriors\" (1983) a John Higgins v seriálu \"Berrenger's\" (1985). Objevil se také např. v seriálech \"Matlock\" nebo \"To je vražda, napsala\". V 90. letech hrál např. ve filmech \"Ďábelská hra\" a \"Muž na Měsíci\" (1999), mezi fanoušky sci-fi je známá jeho postava bezpečnostního důstojníka Zacka Allana v seriálu \"Babylon 5\" (1994–1998). V průběhu druhé řady zde vystupoval jako vedlejší postava, ve třetí až páté řadě se již jednalo o jednu z hlavních postav. Jako Allan se objevil i v navazujících televizních filmech \"\", \"\" (oba 1998) a \"\" (1999). Po roce 2000 hrál např. v seriálu \"She Spies\" nebo komedii \"Velké dítě Dickie Roberts\".\n\nV 60. letech působil jako zpěvák a kytarista rockové skupiny The 3 1/2, která v letech 1966 a 1967 vydala čtyři singly.\n\nConaway měl dlouhodobé problémy s užíváním drog a návykových látek. Dne 11. května 2011 byl nalezen v bezvědomí, původně se hovořilo o předávkování léky. Vyšetření ukázalo, že se jednalo o zápal plic spojený se sepsí, proto byl uveden do umělého spánku. Zápal plic neměl přímou souvislost s užíváním drog, ty však omezily hercovu schopnost rozeznat, že je těžce nemocný. Dne 26. května 2011 se rozhodla jeho rodina o odpojení z přístrojů, protože lékaři jeho stav nedokázali zlepšit. Zemřel o den později.\n\n"}
{"id": "751999", "url": "https://cs.wikipedia.org/wiki?curid=751999", "title": "Státní pohřeb Václava Havla", "text": "Státní pohřeb Václava Havla\n\nStátní pohřeb Václava Havla, posledního československého a prvního českého prezidenta, proběhl v pátek 23. prosince 2011 od 12.00 hod. v katedrále svatého Víta, Václava a Vojtěcha na Pražském hradě. Zúčastnili se jej Havlova vdova Dagmar Havlová, jeho bratr Ivan M. Havel a další rodinní příslušníci.\n\nMezi přítomnými oficiálními smutečními hosty byli vysocí čeští ústavní činitelé v čele s prezidentem republiky Václavem Klausem. Dále pak šestnáct hlav států, mezi nimi slovenský prezident Ivan Gašparovič, francouzský prezident Nicolas Sarkozy a německý spolkový prezident Christian Wulff. Americkou delegaci tvořili bývalý prezident Spojených států Bill Clinton, ministryně zahraničních věcí Hillary Clintonová a bývalá ministryně zahraničí Madeleine Albrightová. Dále byli zastoupeni čeští a zahraniční politikové, včetně premiéra Spojeného království Davida Camerona, diplomaté a řada jiných významných hostů z České republiky a zahraničí.\n\nVáclav Havel byl český dramatik, esejista, disident a vězeň komunistického režimu. V roce 1989 se stal vůdčí osobností sametové revoluce a v další životní etapě byl opakovaně zvolen prezidentem Československa a České republiky.\n\nZemřel v neděli 18. prosince 2011 v 10.15 hod ve spánku po dlouhodobých zdravotních problémech na oběhové selhání. V době úmrtí u něj byla přítomna manželka Dagmar a jedna ze sester boromejek, které se o Havla v posledních měsících staraly. Poslední měsíce se veřejného života spíše stranil v důsledku svých dlouhotrvajících zdravotních komplikací. Odpočíval na své chalupě v Hrádečku u Trutnova a jezdil do lázní. Naposledy veřejně vystoupil týden před smrtí, kdy se setkal s dalajlámou u příležitosti jeho návštěvy v Praze.\n\nNa úmrtí Václava Havla zareagovali čeští i světoví politici, ale také běžní lidé. Již v podvečer 18. prosince začali spontánně scházet (např. na Václavském náměstí), aby uctili jeho památku. V 18 hodin se také na popud arcibiskupa Dominika Duky rozezněly zvony po celé České republice.\nKondolenční knihy, do nichž se jako první zapsali představitelé státu a pražský arcibiskup Dominik Duka, byly přístupné veřejnosti pod Štursovou mramorovou sochou T.G. Masaryka v Rotmayerově sále Pražského hradu již od 10. hod. v pondělí 19. prosince 2011.\n\nPo dva dny 20. a 21. prosince byla rakev s ostatky vystavena v prostorách budovy zvané Pražská křižovatka, kde se jí poklonily tisíce lidí. Vláda v reakci na úmrtí vyhlásila od 21. prosince třídenní státní smutek. \n\nStejný den, ve středu, byla rakev s ostatky Václava Havla přemístěna z Pražské křižovatky do Vladislavského sálu Pražského hradu. Přesun doprovázel smuteční průvod, kterého se zúčastnilo přes deset tisíc lidí. V poslední fázi smutečního průvodu byla rakev přeložena na lafetu houfnice taženou šesti černými kladrubskými vraníky a jako bývalému vrchnímu veliteli vojsk složila hold Václavu Havlovi Armáda České republiky.\n\nStátní pohřeb Václava Havla nebyl prvním státním pohřbem prezidenta republiky, který Praha zažila. První takový pohřeb se konal 21. září 1937, kdy proběhl smuteční obřad za prvního československého prezidenta Tomáše Garrigua Masaryka. Další státní pohřeb se konal o téměř 11 let později, přesněji 8. září 1948, kdy byl se všemi poctami uložen do hrobu prezident Edvard Beneš. Následovaly dva pohřby komunistických prezidentů, kteří zemřeli v průběhu svého prezidentství: pohřeb Klementa Gottwalda, který proběhl 19. března 1953, a Antonína Zápotockého dne 18. listopadu 1957. Posledním státním pohřbem prezidenta před rokem 2011 byl obřad dne 26. září 1979, kdy byl ukládán do hrobu Ludvík Svoboda. Pro prezidenty Emila Háchu, Antonína Novotného a Gustáva Husáka nebyly státní pohřby uspořádány.\n\nNa organizaci státního pohřbu se podíleli členové rodiny Václava Havla spolu s Výborem pro vypravení státního pohřbu, který zahrnoval čtyři nejvyšší ústavní činitele státu, jmenovitě prezidenta republiky Václava Klause, předsedu Senátu Milana Štěcha, předsedkyni Poslanecké sněmovny Miroslavu Němcovou a předsedu vlády Petra Nečase. Pozváno bylo téměř tisíc hostů. Instituce státního pohřbu není upravena žádným zákonem nebo jiným právním předpisem České republiky. Pro státní pohřeb Václava Havla proto nebyla k dispozici předepsaná struktura fází jeho průběhu. K tomuto smutečnímu obřadu neexistoval také žádný adekvátní precedens. Scénář pohřbu proto vycházel z daných tradic a z dohody mezi jeho organizátory. Nesl se snahou o citlivý přístup k této události, tak aby byla zorganizována co nejdůstojněji. Za státní správu pohřeb organizoval ředitel odboru protokolu kanceláře prezidenta republiky Jindřich Forejt, za církev arcibiskupský ceremoniář Vojtěch Mátl.\n\nNa území České republiky byl naposledy předtím státní pohřeb vypraven v roce 1979, kdy zemřel bývalý československý prezident armádní generál Ludvík Svoboda (pro nemoc uvolněný z funkce roku 1975). V chrámu svatého Víta se podobná událost naposledy odehrála v roce 1875, kdy se konalo oficiální rozloučení s rakouským císařem a posledním korunovaným králem českým Ferdinandem I. Dobrotivým.\n\nRakev s ostatky Václava Havla byla do Vladislavského sálu na Pražském hradě dopravena ve středu 21. prosince 2011 z budovy bývalého Kostela svaté Anny, nyní zvané Pražská křižovatka. Zde se s bývalým prezidentem rozloučily desetitisíce lidí.\n\nV 11.30 hod vyšel z arcibiskupského paláce liturgický průvod s celebranty a koncelebranty zádušní mše.\n\nStátní pohřeb byl zahájen v poledne minutou ticha, kdy se v zemi rozezněly zvony všech kostelů a kaplí. Hlavní částí pohřbu byla zádušní mše, při níž Česká filharmonie a Pražský filharmonický sbor pod vedením šéfdirigenta Jiřího Bělohlávka provedli \"Rekviem\" od Antonína Dvořáka.\n\nBohoslužbu v katedrále svatého Víta, Václava a Vojtěcha celebroval arcibiskup pražský a primas český Dominik Duka za účasti mnoha koncelebrantů. Mezi nimi byli emeritní arcibiskup pražský Miloslav kardinál Vlk, bývalý apoštolský nuncius v Praze Giovanni kardinál Coppa, apoštolský exarcha řeckokatolické církve Ladislav Hučko a pomocný biskup pražský Václav Malý. Kardinál Coppa před zahájením mše přečetl soustrastné poselství papeže Benedikta XVI. Obřadu se zúčastnili i zástupci mnoha řeholních řádů – salesiánky, dominikáni, jezuité, křižovníci s červenou hvězdou, premonstráti a boromejky. Chléb a víno pro svaté přijímání přinášely sestry boromejky, které o Václava Havla v posledních měsících před jeho smrtí pečovaly. Čtení z knihy Jób (Job 19,1 a 19,23–27a) přednesl herec a další blízký přítel zesnulého Josef Abrhám. Prosby k Bohu byly čteny střídavě v češtině a slovenštině dvěma evangelickými duchovními, českým Joelem Rumlem a slovenským Milošem Klátikem. Modlitba \"Otčenáš\" byla přednesena latinsky.\n\nZ představitelů českého politického života vzpomněli na odkaz Václava Havla prezident republiky Václav Klaus a ministr zahraničních věcí Karel Schwarzenberg. Smuteční řeč pronesla také bývalá ministryně zahraničních věcí USA Madeleine Albrightová.\n\nV závěrečné části zazněl staroslavný \"Svatováclavský chorál\". Poté s osobním rozloučením vystoupil Havlův blízký spolupracovník z doby sametové revoluce, pomocný biskup pražský Václav Malý, který vyzdvihl jeho občanskou statečnost. Následovalo provedení nejdříve Dvořákovy biblické písně \"Při řekách babylonských\" a ve 14.05 hod. pak české hymny, při níž bylo z Petřína vystřeleno 21 dělostřeleckých salv. Státní pohřeb skončil ve 14.17 hod za latinského zpěvu modlitby \"Zdrávas Královno\".\n\nVedle rodinných příslušníků, nejvyšších politiků a dalších představitelů veřejného života České republiky potvrdili účast na státním pohřbu Václava Havla také početní smuteční hosté ze zahraničí. Celkem se pohřbu zúčastnilo čtyřicet dva delegací zahraničních států.\n\nPro omezenou kapacitu katedrály platily pozvánky pro jednu oficiální osobnost z každého státu s jedním členem osobního doprovodu a další čestné hosty. Pozváno bylo přibližně tisíc smutečních hostů, z toho polovina pozvánek připadla na státníky a politiky. Kancelář prezidenta republiky předala také 316 pozvánek Havlovým přátelům a příslušníkům disentu. Veřejnost průběh sledovala na velkoplošných projekcích na druhém nádvoří Hradu a na Hradčanském náměstí.\n\nVedle prezidenta republiky Václava Klause byli přítomni současní a bývalí politici. Obě komory Parlamentu reprezentovalo jejich vedení v čele s předsedou horní komory Milanem Štěchem a předsedkyní dolní komory Miroslavou Němcovou. Zastoupena byla celá česká vláda v čele s premiérem Petrem Nečasem.\n\nStátního pohřbu se také zúčastnili zahraniční umělci jako francouzský herec Alain Delon, americký rocker českého původu Ivan Král či americká zpěvačka Suzanne Vega. Britský následník trůnu a blízký Havlův přítel korunní princ Charles se pohřbu nezúčastnil, přestože o něj projevil zájem.\n\nÚčast na pohřbu v katedrále odmítl také jeden z Havlových nejbližších spolupracovníků z doby Charty 77 Petr Uhl. Pokládal totiž pohřební obřad v katedrále za projev toho, že si Havlovu památku přivlastňuje katolická církev, k níž Havel dle Uhlova názoru nepatřil. Soukromé části obřadu se ale zúčastnil.\n\n\nPo skončení obřadu v katedrále svatého Víta byla rakev s ostatky Václava Havla převezena do strašnického krematoria, kde začal v 16:00 hod. jednu hodinu trvající soukromý obřad. Poté byly ostatky zesnulého zpopelněny.\n\nV úvodu obřadu zazněla píseň \"Modlitba pro Martu\". Smuteční řeč přednesla herečka Táňa Fischerová. Promluvili také mluvčí Charty 77 Dana Němcová, herci Jiří Bartoška, Oldřich Kaiser, Jiří Lábus, Květa Fialová, Jan Kačer, režisér Vladimír Morávek, básník Jiří Kuběna a recitovala herečka Vlasta Chramostová.\n\nRežisér a herec Břetislav Rychlík přivedl a zazpíval s horňáckou kapelou moravskou lidovou píseň \"Chvalabohu že sem sa narodil\". Zazpívaly i sestry boromejky, které se v posledních týdnech o nemocného Havla staraly. Z reprodukované hudby zněly písně \"Krásné je žít\" a \"Kéž lavičko, kéž bys promluvila\", \"Imagine\" Johna Lennona, \"Perfect Day\" Lou Reeda a \"Magické noci\" The Plastic People of the Universe. Zazněla také píseň \"Když jsem já šel tou Putimskou branou\", kterou v noci před obřadem nazpívala s klavírním doprovodem vdova po Václavu Havlovi Dagmar Havlová, dále pak Beethovenova \"Óda na radost\" v aranžmá Michala Pavlíčka s anglickým textem Michaela Žantovského, známá z dokumentárního filmu \"Občan Havel\".\n\nPřed zakončením si přítomní zazpívali československou hymnu. Závěr patřil symbolicky Havlovu „Odcházení“ – opona se zavírala při zvuku závěrečné hudby z filmu a za znění Havlova hlasu „Pravda a láska musí zvítězit nad lží a nenávistí. Zapněte si mobilní telefony.“\nObřadu se zúčastnilo kromě Havlovy vdovy Dagmar Havlové, jeho bratra Ivana M. Havla a dalších rodinných příslušníků také více než sto jeho přátel a spolupracovníků. Mezi nimi byli Tereza Brodská, Tomáš Töpfer, Dana Morávková, Jiřina Bohdalová, Petr Malásek, Jan Kasl, Vlasta Chramostová, Gabriela Vránová, Bolek Polívka, Martin Stropnický, Veronika Žilková, Jan Potměšil, Eliška Balzerová, Hana Zagorová, Štefan Margita, Vladimír Hanzel, Anna Šabatová, Petr Uhl, Pavel Kolář a lékaři Pavel Pafko a Cyril Höschl.\n\nUrna s popelem Václava Havla byla 4. ledna 2012 uložena do rodinné hrobky na Vinohradském hřbitově poblíž kostelíka svatého Václava, vedle urny jeho první manželky Olgy Havlové a ostatků jeho rodičů.\n\nPo státním a soukromém pohřbu uspořádali „přátelé Václava Havla“ multikulturní akci Pocta Václavu Havlovi, která probíhala od 17.30 hodin do půlnoci ve všech prostorách paláce Lucerna v Praze.\n\n"}
{"id": "752000", "url": "https://cs.wikipedia.org/wiki?curid=752000", "title": "Fortuna Düsseldorf", "text": "Fortuna Düsseldorf\n\nFortuna Düsseldorf (celým názvem: Düsseldorfer Turn- und Sportverein Fortuna 1895 e. V.) je německý sportovní klub, který sídlí ve městě Düsseldorf v Severním Porýní-Vestfálsku. Založen byl 5. května 1895 pod názvem Turnverein Flingern 1895. Svůj současný název nese od roku 1919. Od sezóny 2018/19 působí v Bundeslize, německé nejvyšší fotbalové soutěži. Své domácí zápasy odehrává na stadionu ESPRIT arena s kapacitou 54 600 diváků.\n\nV týmu působí český obránce Martin Latka. V minulosti zde hrávali například Petr Rada, Pavel Chaloupka či Martin Čupr. Mimo mužský fotbalový oddíl má sportovní klub i jiné oddíly, mj. oddíl házené, lehké atletiky a triatlonu.\n\nPřímý předchůdce tradičního celku Fortuna Düsseldorf – Turnverein Flingern 1895 – vznikl 5. května 1895. Během prvních let existence klub několikrát upravil svůj název. Roku 1919 se do názvu včlenilo slovo \"Fortuna\" podle bohyně římské mytologie. Celý klubový název poté zněl Düsseldorfer Turn- und Sportverein Fortuna 1895.\n\nBěhem 20. let 20. století hrála Fortuna pravidelně nejvyšší západoněmeckou soutěž. V roce 1927 se tým probojoval prvně do vyřazovacích střetnutí, nicméně turnaj brzy opustil po osmifinálové prohře 1:4 s Hamburkem. Po dvou letech zaznamenal düsseldorfský tým opětovný postup do finální části soutěže, ovšem opět ztroskotal v osmifinále porážkou 1:5 s celkem SpVgg Greuther Fürth. Ani v roce 1931 nepřestála Fortuna svůj třetí osmifinálový boj, a to i přes celkové vítězství v základní části. Nad její síly byl tentokrát frankfurtský Eintracht – prohra 2:3 po prodloužení.\n\nHistoricky ojedinělý zisk titulu německého mistra si Fortuna připsala ve 30. letech, a to konkrétně roku 1933. Po základní části a před finálovým zápasem si dokázala poradit s celky Vorwärts-Rasensport Gleiwitz, Arminia Hannover a Eintracht Frankfurt. Soupeřem Fortuny rozhodujícího finálového utkání v Kolíně se stalo Schalke 04, které Fortuně podlehlo poměrem 0:3. V letech 1936 až 1940 se Fortuna pětkrát za sebou zmocnila titulu v Gaulize Niederrhein a tím si zajistila účast v závěrečných kolech, avšak na celkový triumf už znovu nedosáhla. Roku 1936 ve finále neuspěla proti Norimberku a utrpěla prohru 1:2 po prodloužení. A v roce 1938 získala \"jen\" třetí místo. Düsseldorfští sehráli roku 1937 navíc pohárové finále Tschammerpokalu, kde jim Schalke 04 splatilo roky starou finálovou porážku vítězstvím 2:1.\n\nVýznamnou fotbalovou postavou tohoto klubového období byl německý reprezentant Paul Janes s 71 starty za národní mužstvo.\n\nV poválečném období let 1947 až 1963 byla nejvyšší německou fotbalovou soutěží Oberliga. Düsseldorfský celek tuto éru prožil v západní Oberlize (Oberliga West) s výjimkou ročníků 1949/50 a 1960/61 strávených v druhé lize (II. Division West). V prvním případě klub z Düsseldorfu jen těsně uhájil prvoligovou příslušnost, nicméně mu byla svazem odebrána licence a tak se poroučel o soutěž níže. Dobytí druhé druholigové příčky v obou případech vyneslo Fortunu zpět do Oberligy. V té se tým pohyboval okolo tabulkového středu s nejúspěšnějším výsledkem v sezóně 1958/59, kdy Fortuna vybojovala třetí pozici. Navzdory tradiční účasti v nejvyšší Oberlize se Fortuna v roce 1963 nezmohla na úspěšnou kvalifikaci do nově ustanovené Bundesligy, která vystřídala Oberligu na špičce západoněmeckého fotbalového systému. Proto se zařadila mezi ostatní neúspěšné do druhé nejvyšší Regionalligy West.\n\nBěhem tohoto období dosáhl tým na tři finálové účasti v domácím DFB poháru. Ani v jednom klání však nevzešel jako vítěz. Roku 1957 se Fortuně postavil na odpor Bayern Mnichov (0:1) a rok nato VfB Stuttgart (3:4pp). Další finálová porážka po prodloužení se dostavila roku 1962 proti 1. FC Norimberku (1:2pp). Mezi nejproslavenější poválečné fotbalisty v dresu Fortuny patřil brankář Anton \"Toni\" Turek, německý reprezentant a mistr světa z roku 1954.\n\nFortuna se sice zařadila mezi druholigovou špičku, ale na konci sezón 1963/64 a 1964/65 zaznamenala pouhá nepostupová třetí místa. Třetí ročník v Regionallize ovšem Fortuna zabrala a skončila první. Během fotbalového roku 1965/66 také nasčítala jen dvě prohry. Následný boj o nejvyšší soutěž se odehrál ve čtyřčlenné skupině o postup, kde se Fortuna postupně střetávala s týmy Herthy BSC, FK Pirmasens a Kickers Offenbach. Po pěti utkáních se Düsseldorfští dělili o příčku s FK Pirmasens a poslední dva skupinové zápasy se měly stát rozhodujícími. Pirmasenský celek zvítězil nad Herthou 2:1, což na progres nestačilo, neboť Fortuna porazila Offenbach výsledkem 5:1 a kvůli lepší gólové poměrové bilanci si to zamířila do 1. Bundesligy.\n\nBundesligový debut odstartovalo klání na hřišti Borussie Dortmund. Po bezbrankové první půli se Fortuna ujala vedení díky Jürgenu Schultovi. O několik minut později Dortmund vyrovnal, ale koncem utkání strhl Peter Meyer vítězství 2:1 na stranu düsseldorfského hosta. Navzdory slibnému začátku tým skončil sezónu na 17. pozici a propadl se zpět do Regionalligy.\n\nKdyž v roce 1971 Fortuna dosáhla druhého místa s rovným bodovým počtem s vítězným VfL Bochum, znovu pokračovala do finálních skupinových klání o přítomnost mezi německou fotbalovou \"smetánkou\". V honu za úspěchy překáželi Fortuně čtyři soupeři – Borussia Neunkirchen, Wacker 04 Berlin, FC St. Pauli a 1. FC Norimberk. Protože i po pěti zápasech Fortuna stále zůstávala neporažena, nebylo překvapením celkové prvenství a otevřená brána k nejvyšší soutěži.\n\nOsobností spjatou a zodpovědnou za pokroky Fortuny od konce 80. let byl bosenský kouč Alexandar Ristić. Ristić dovedl tým z Düsseldorfu do nejvyšší soutěže dvakrát – poprvé se tak událo roku 1989 a podruhé v roce 1995, kdy klub mimo jiné slavil jubileum od svého vzniku.\n\nDva roky nato se Fortuna ocitla zpět ve druhé Bundeslize a o další dva roky později v Oberlize. Oberliga se v tuto dobu kvůli změnám německého fotbalového systému stala Regionalligou. V roce 2001 odvrátilo hrozbu jistého sestupu do čtvrté ligy jen odebrání licence dvěma celkům FC Sachsen Leipzig a SV Wilhelmshaven.\n\nAvšak sezónu 2001/02 nakonec přece jen Fortuna zakončila sestupem do Oberligy. Düsseldorfské mužstvo se do Regionalligy Nord navrátilo v roce 2004 a prožilo tu pět fotbalových let. Koncem třetiligového působení Fortuny soutěž znovu změnila název z Regionalligy na 3. Ligu. V sezóně 2007/08 se postup jen těsně nevydařil, ale následující rok již vyšlo postupové druhé místo v tabulce. Düsseldorfský tým vedený trenérem Norbertem Meierem se rychle ustálil mezi ostatními druholigovými celky a získal zprvu čtvrté a posléze sedmé tabulkové místo. Třetí ročník ve 2. Bundeslize 2011/12 uzmula Fortuna první příčku a po polovině ročníku se stala podzimním mistrem. Během jara ji ale nedokázala uhájit a skončila na příčce třetí. Barážové dvojutkání vyústilo ve střet s berlínskou Herthou. První zápas Fortuna zvítězila 2:1 v Berlíně a domácí odvetu skončila remízou 2:2. Po 15 letech si tak znovu namířila cestu do nejvyšší Bundesligy.\n\nZdroj: \n\n\n\n\nZdroj: \n\n\n\nZdroj: \n\nFortuna Düsseldorf II, dříve znám také pod názvem Fortuna Düsseldorf Amateure, je rezervním týmem düsseldorfské Fortuny. Největšího úspěchu dosáhl v sezóně 1992/93, kdy se v Oberlize (tehdejší 3. nejvyšší soutěž) umístil na 15. místě.\n\n\nZdroj: \n\n\n\nZdroj: \n\n"}
{"id": "752001", "url": "https://cs.wikipedia.org/wiki?curid=752001", "title": "Hlavní hřeben Západních Tater", "text": "Hlavní hřeben Západních Tater\n\nHlavní hřeben Západních Tater ( , ) se táhne v délce 42 km přes celé Západní Tatry od Hutianského po Ľaliové sedlo. Jeho nejvyšším bodem je Baníkov (2178 m), neboť Bystrá leží v jižní rozsoše hory Blyšť. Výškových rozdílů je úhrnem 9150 m (Puškáš), tudíž převýšení je přibližně poloviční. Jednotlivé vrcholy a sedla jsou uvedeny popořadě ve směru západ – východ. Za slovenským názvem je uveden ještě polský název a nadmořská výška.\n\nV druhé polovině 20. století se poměrně často chodil (a lezl) kompletní tatranský hřeben (Západní, Vysoké i Belianské Tatry) a to v létě i v zimě. Následuje stručný výběr zajímavých přechodů:\n\n\n\n"}
{"id": "752006", "url": "https://cs.wikipedia.org/wiki?curid=752006", "title": "IS", "text": "IS\n\nSpojení písmen I a S může mít různé významy:\n\n\n\n"}
{"id": "752009", "url": "https://cs.wikipedia.org/wiki?curid=752009", "title": "Arrondissement Le Vigan", "text": "Arrondissement Le Vigan\n\nArrondissement Le Vigan (fr. \"Arrondissement du Vigan\") je správní územní jednotka ležící v departementu Gard a regionu Languedoc-Roussillon ve Francii. Člení se dále na 10 kantonů a 75 obcí.\n\n"}
{"id": "752011", "url": "https://cs.wikipedia.org/wiki?curid=752011", "title": "Fedor Hodža", "text": "Fedor Hodža\n\nFedor Hodža (4. listopadu 1912 Budapešť – 17. září 1968 New York) byl slovenský a československý politik, poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 exilový politik.\n\nPřed druhou světovou válkou byl členem Republikánské strany zemědělského a malorolnického lidu (agrární strany).\n\nByl synem významného slovenského a československého politika 1. poloviny 20. století Milana Hodži. Dětství trávil v Praze, před válkou pobýval pracoval na československém velvyslanectví v Paříži. Za války zůstal v exilu, nejprve ve Francii, pak ve Velké Británii. Byl (od roku 1944) členem exilové Státní rady Československé. Na podzim 1944 byl jako spolupracovník vládního delegáta na osvobozeném území Československa Františka Němce vyslán na Podkarpatskou Rus, kde se ale československé moci nepodařilo fakticky získat reálný vliv a kde došlo brzy k anexi území k Sovětskému svazu. Na slovenském území se pak stal členem Slovenské národní rady.\n\nNa jaře 1946 poté, co Demokratická strana uzavřela takzvanou \"aprílovou (dubnovou) dohodu\", v níž programově a personálně vyšla vstříc katolickému táboru, se stal členem užšího předsednictva strany a jedním ze tří generálních tajemníků (dále Miloš Bugár a Ján Kempný). Hodža coby člen evangelické církve augsburského vyznání tak vedle sebe měl dva katolické politiky. Funkci generálního tajemníka strany zastával v letech 1945–1948.\n\nV letech 1945-1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 (Demokratická strana je i díky jeho práci na Slovensku drtivě vyhrála) se stal poslancem Ústavodárného Národního shromáždění, kde formálně setrval do voleb do Národního shromáždění roku 1948. V roce 1947 čelil útokům KSČ na svou osobu a další předáky Demokratické strany. Kontroval ostrým projevem v září 1947, ve kterém obvinil komunisty z infiltrace policie. V listopadu 1947 opustil spolu s dalšími zástupci nekomunistických stran jednání Národní fronty o politické krizi na Slovensku, kde komunisté stupňovali politické a justiční útoky proti nekomunistickým politikům. Důvodem k odchodu z jednání byl fakt, že na jednání byli účelově připuštěni zástupci slovenských odbojářů (prokomunistických), zatímco čeští odbojáři nikoliv.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Hodža patřil mezi skupinu funkcionářů Demokratické strany, kteří odešli do emigrace. Československo opustil již počátkem března 1948. V exilu v USA a Kanadě pak organizoval Demokratickou stranu a volně spolupracoval s uprchlými politiky bývalé Republikánské strany zemědělského a malorolnického lidu (agrární strany). Stejně jako jeho otec Milan Hodža byl stoupencem středoevropského federativního uspořádání a obdivovatelem meziválečné ČSR. Podporu v exilu jim poskytla Zelená internacionála.\n\n"}
{"id": "752012", "url": "https://cs.wikipedia.org/wiki?curid=752012", "title": "Arrondissement Béziers", "text": "Arrondissement Béziers\n\nArrondissement Béziers (fr. \"Arrondissement de Béziers\") je správní územní jednotka ležící v departementu Hérault a regionu Languedoc-Roussillon ve Francii. Člení se dále na 19 kantonů a 152 obcí.\n\n"}
{"id": "752015", "url": "https://cs.wikipedia.org/wiki?curid=752015", "title": "Anabella Drummondová", "text": "Anabella Drummondová\n\nAnabella Drummondová (asi 1350 – 1401) byla manželkou Roberta III. Skotského a skotskou královnou. Byla dcerou sira Johna Drummonda, vůdce klanu Drummondů, a Mary Montifexové.\n\nZa Johna Stewarta (budoucího Roberta III.) se provdala v roce 1367. Stala se součástí mocenského boje mezi svým manželem a jeho bratrem Robertem, vévodou z Albany. Anabella a John totiž měli několik let pouze dvě dcery a Robert byl tudíž zastáncem práva, které vylučovalo ženy z dědictví trůnu.\n\nSpolečně se svým manželem byla ve Scone korunována, když se stal v roce 1390 králem. Rodila děti, i když jí bylo už přes čtyřicet let a jejím posledním dítětem byl budoucí Jakub I. Skotský v roce 1394.\n\nAnabella bránila zájmy svého nejstaršího syna Davida. V roce 1398 uspořádala v Edinburghu turnaj, u jehož příležitosti se David stal rytířem. Brzy po smrti své matky byl svým strýcem uvězněn a za záhadných okolností zemřel.\n\nS Robertem III. měli několik dětí:\n\nZemřela v paláci ve Scone a je pohřbena ve svém rodišti v opatství v Dunfermline.\n"}
{"id": "752016", "url": "https://cs.wikipedia.org/wiki?curid=752016", "title": "Josef Holcman", "text": "Josef Holcman\n\nJosef Holcman (24. listopadu 1901 Skoronice – 3. července 1979 Skoronice) byl český a československý politik Československé strany lidové, za kterou byl po roce 1945 poslancem Prozatímního Národního shromáždění.\n\nNarodil se na rodném statku ve Skoronicích u Kyjova. Po celý život byl rolníkem a vinařem. Roku 1924 převzal rodný statek. Od roku 1931 působil v místní politice. Roku 1938 se stal starostou a v roce 1945 předsedou MNV ve Skoronicích. Téhož roku se stal členem ONV v Kyjově a působil v zemědělském odboru.\n\nV letech 1945-1946 byl poslancem Prozatímního Národního shromáždění, kam byl zvolen jako člen Československé lidové strany. V parlamentu setrval do parlamentních voleb v roce 1946.\n\nVe volbách v roce 1946 již kvůli péči o hospodářství nekandidoval. V roce 1948 odmítl vstoupit do KSČ a v roce 1949 byl vzat do vazby v Brně-Cejlu, kde byl krutě mučen. K protistátní činnosti se však i přes nelidské mučení nepřiznal a po roce byl propuštěn. Poté vystoupil z ČSL na protest proti plojharovskému vedení. V roce 1979 zemřel na rakovinu žaludku a jeho pohřbu ve Skoronicích se zúčastnily stovky lidí. Promluvil na něm i jeho bývalý spoluvězeň a spoluposlanec František Štambachr.\n\n"}
{"id": "752020", "url": "https://cs.wikipedia.org/wiki?curid=752020", "title": "Royal Antwerp FC", "text": "Royal Antwerp FC\n\nRoyal Antwerp FC je belgický fotbalový klub z města Antverpy. 4× vyhrál belgickou ligu (1929, 1931, 1944, 1957), 2× vyhrál belgický pohár (1955, 1992). Úspěchů dosáhl i na mezinárodní scéně, v sezóně 1992/93 se probojoval až do finále Poháru vítězů pohárů (přes Glenavon, Admira Wacker, Steauu Bukurešť, Spartak Moskva, ve finále prohrál s AC Parma). V sezóně 1989/90 se rovněž probojoval do čtvrtfinále Poháru UEFA.\n\n"}
{"id": "752022", "url": "https://cs.wikipedia.org/wiki?curid=752022", "title": "Jevgenij Karlovič Miller", "text": "Jevgenij Karlovič Miller\n\nJevgenij Karlovič Miller, (rusky Евгений Карлович Миллер, 25. září 1867, Daugavpils, Rusko – 11. května 1939, Moskva, SSSR), byl ruský generál a jeden z vůdců bělogvardějců během Ruské občanské války.\n\nMiller se narodil 25. září 1867 v Dvinsku (dnešní Daugavpils v Lotyšsku) do rusko-německé rodiny. Po ukončení Akademie generálního štábu působil v carské armádě a mezi lety 1898 a 1907 zastával funkci vojenského atašé v Římě, Haagu a Bruselu. Během první světové války působil jako velitel vojsk v okolí Moskvy a byl v té době povýšen na generálporučíka.\n\nPo Únorové revoluci v roce 1917 se Miller postavil proti demokratizaci v armádě. Byl zajat vlastními vojáky po jeho rozkazu, aby si vojáci sundali z rukávů revoluční rudé pásky.\n\nPo Říjnové revoluci uprchl Miller na sever do Archangelsku, kde se prohlásil za generálního gubernátora severního Ruska. Vůdce bělogvardějců admirál Kolčak ho v květnu 1919 pověřil velením bělogvardějským vojskům na severu Ruska. V oblasti Archangelsku, Murmansku a Oloněce byly jeho síly podporovány vojsky dohody, a to převážně Brity. Podařilo se mu dosáhnout několika vítězství nad bolševiky, ale při ofenzívě na Severní Dvině v létě 1919 utrpěl drtivou porážku. Následně se Britové z regionu stáhli a Millerovo vojsko muselo čelit bolševikům osamoceně. Samotný Miller opustil Rusko v únoru 1920 a odešel do Norska.\n\nPo definitivní porážce bělogvardějců ve válce odešel do Francie, kde se připojil k dalším exulantům z řad bílých. Byl jedním z hlavních členů ruské opoziční skupiny zvané Ruský vševojenský svaz, která aktivně podporovala odboj proti bolševikům a snažila se tlačit na vlády ostatních státu v otázce bolševického Ruska. Po náhlé a podezřelé smrti lídra svazu generála Wrangela v roce 1928 nastoupil na jeho místo generál Kutěpov. V roce 1930 byl Kutěpov unesen do SSSR a byl vystřídán Millerem, který vedl svaz až do roku 1937.\n\nJeho aktivity ale byly trnem v oku bolševikům v Rusku. Dne 22. září 1937 byl pozván Nikolajem Skoblinem, který byl členem Ruského vševojenského svazu (ale ve skutečnosti agentem NKVD) na domnělou schůzku s agenty Abwehru. Miller byl omámen a v kufru propašován do Le Havre na palubu sovětské lodi, která odplula do Ruska. Opatrný Miller ale zanechal dopis, který měl být otevřený, pokud by se ze schůzky nevrátil a v němž detailně popsal schůzku se Skoblinem. Francouzská policie provedla obrovskou kampaň na dopadení sovětského agenta, ale Skoblin se ukryl na sovětské ambasádě v Paříži a následně uprchl do Španělska, které ho odmítalo vydat. Skoblinova žena, populární zpěvačka Nadežda Plevickaja ale byla zadržena a odsouzena francouzským soudem na 20 let vězení.\n\nGenerál Miller byl úspěšně dopraven do Moskvy, kde byl vyslýchán, mučen a nakonec po 19 měsících věznění 11. května 1939 zastřelen. Kopie dopisů, které Miller sepsal v průběhu svého věznění, jsou uloženy v materiálech historika Dmitrije Volkogonova, které jeho rodina darovala knihovně Kongresu v USA.\n\nRuský film Unaveni sluncem byl natočen na motivy únosu generála Millera. Hlavní hrdina Míťa byl bělogvardějský exulant a později agent NKVD, který v Paříži předal do rukou Sovětům 8 bývalých bílých generálů. Všichni byli uneseni do Moskvy a zastřeleni bez soudu. Jeden z nich měl příznačné německé jméno \"Weiner\".\n"}
{"id": "752024", "url": "https://cs.wikipedia.org/wiki?curid=752024", "title": "Ášram", "text": "Ášram\n\nÁšram (v sanskrtu आश्रम) – \"Á\" jako „pojďte, buďte vítáni“, \"šram\" jako „pracovat“ – je zpravidla poutní místo, ale někdy i obrovský komplex budov. Mnoho ašramů je otevřených veřejnosti (za podmínek dodržování přísných pravidel), jiné si zájemce předem prověřují, chtějí reference a určitou jógovou praxi. Ašram bývá domovem světce (gurua, svamijiho) a jeho žáků a stoupenců.\n\nPojem odvozený od ášramy (místo pobytu) označuje čtyři duchovní stupně, kterými prochází hinduista během svého života.\n\n"}
{"id": "752028", "url": "https://cs.wikipedia.org/wiki?curid=752028", "title": "Tracy Scogginsová", "text": "Tracy Scogginsová\n\nTracy Dawn Scogginsová (* 13. listopadu 1953 Dickinson, Texas) je americká herečka.\n\nOd dětství se věnovala sportu, především gymnastice a skokům do vody. Právě ve skocích do vody se téměř probojovala do amerického týmu pro Letní olympijské hry 1980. Vystudovala tělesnou výchovu na Southwest Texas State University, poté se začala zabývat modelingem, díky němuž působila především v Evropě. Po návratu do USA začala navštěvovat HB Studio, neboť se chtěla věnovat herectví. První epizodní roli dostala v roce 1981 v seriálu \"The Dukes of Hazzard\", v průběhu 80. let hostovala také např. v seriálech \"Remington Steele\", \"Dallas\", \"Hardcastle a McCormick\" či \"T.J. Hooker\". Pravidelné role měla v seriálech \"Hawaiian Heat\", \"Colbyové\" a \"Dynastie\" (v posledních dvou jako Monica Colbyová). V následujícím desetiletí hrála např. v seriálech \"Superman\" (Cat Grantová), \"Lonesome Dove: The Outlaw Years\" (Amanda Carpenterová) a \"Highlander\" (Cassandra). V epizodě „Osud“ (1995) seriálu \"\" ztvárnila cardassijskou vědkyni Giloru Rejal. Další z větších rolí byla kapitán Elizabeth Lochleyová v páté řadě sci-fi seriálu \"Babylon 5\" (1998). Tuto postavu si zopakovala i v navazujících televizních filmech \"\" (1998) a \"\" (1999), spin-offovém seriálu \"Křížová výprava\" (1999) a videofilmu \"\" (2007). Po roce 2000 se objevila např. v seriálu \"Námořní vyšetřovací služba\", v pravidelné roli Grace Nevillová hrála v seriálu \"Dante's Cove\".\n\n"}
{"id": "752032", "url": "https://cs.wikipedia.org/wiki?curid=752032", "title": "Silvio Piola", "text": "Silvio Piola\n\nSilvio Piola (29. září 1913 Robbio – 4. října 1996 Gattinara) byl italský fotbalový útočník. Je rekordmanem v počtu vstřelených gólů v sérii A i italské reprezentaci. V roce 1938 vyhrál mistrovství světa, ve finále dal Maďarsku 2 góly.\n\nStal se nejmladším hráčem v historii Serie A, kterému se podařilo čtyřikrát skórovat v jednom utkání (v roce 1931).\n\n\n\n"}
{"id": "752034", "url": "https://cs.wikipedia.org/wiki?curid=752034", "title": "Václav Holub", "text": "Václav Holub\n\nVáclav Holub (8. srpna 1909 Hodonín u Vimperka – 10. května 2004 Londýn) byl český a československý politik Československé sociální demokracie, poválečný poslanec Prozatímního a Ústavodárného Národního shromáždění. Po únorovém převratu žil v exilu.\n\nVyučil se zedníkem. V letech 1926–1930 absolvoval stavební průmyslovou školu ve Volyni. V letech 1924–1930 pracoval jako sezónní stavební dělník v Košicích, během 30. let pak byl stavbyvedoucím na různých místech Slovenska a Podkarpatské Rusi. V letech 1934–1938 zastával post technického úředníka na radnici v Koši­cích. Od mládí se politicky angažoval. Od roku 1923 byl členem sociální demokracie. V letech 1934–1938 byl místopředsedou Ústředí sociálně demokratické mládeže a v letech 1938–1939 patřil k předákům mládežnické organizace nově ustavené Národní strany práce. Byl aktivní v Národním hnutí pracující mládeže a v letech 1939–1940 zastával post generálního tajemníka mládeže při Národním souručenství. Za protektorátu byl aktivní v domácím odboji. Mezi lednem a březnem 1940 se skrýval před zatčením a pak unikl spolu s Václavem Majerem do exilu. Přes Slovensko a Maďarsko se dostal na západ. V letech 1940–1945 sloužil v československé zahraniční armádě ve Francii a Velké Británii. Byla mu udělena četná československá, francouzská a britská státní vyznamenání. Přispíval do vysílání BBC. V březnu 1945 byl jedním z delegátů sociálních demokratů na moskevských jednáních, jejichž výsledkem byl Košický vládní program.\n\nPo návratu do ČSR se opět politicky angažoval. Od dubna do června roku 1945 zastával post generálního tajemníka sociální demokracie a v letech 1945–1948 byl členem ústředního výkonného výboru strany. V letech 1945–1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946. Po nich se stal poslancem Ústavodárného Národního shromáždění, opět za sociální demokraty. Zde zasedal formálně až do voleb do Národního shromáždění roku 1948. Byl aktivní v organizacích sdružujících bývalé zahraniční československé vojáky.\n\nV rámci ČSSD patřil ke křídlu, které odmítalo její sbližování s Komunistickou stranou Československa a oponovalo Zdeňku Fierlingerovi. Byl spojencem Václava Majera a podpořil jeho postup během vládní krize v únoru 1948. Po únorovém převratu v roce 1948 byl vyloučen z ČSSD (tu již nyní ovládalo prokomunistické křídlo). V březnu 1948 emigroval. Přesídlil do Londýna. Stal se administrativním ředitelem textilního podniku a politicky se angažoval v exilové sociální demokracie. V ní zastával od května 1948 post člena představenstva v letech 1950–1969 generálního tajemníka (počátkem roku 1969 odstoupil, podle jiného pramene až roku 1970). V letech 1950–1964 vydával a redigoval časopis \"Demokracie a socialismus\". Zastupoval exilovou Československou sociální demokracii v mezinárodních organizacích středolevých stran (Socialistická internacionála, Socialistická unie střední a východní Evropy). Byl předsedou oblastní organizace Rady svobodného Československa ve Velké Británii. V roce 1958 se mu podařilo díky kontaktům s politiky z Labour Party ovlivnit návštěvu sovětského vůdce Nikity Sergejeviče Chruščova ve Velké Británii. Chruščov musel čelit tomu, že labourističtí poslanci v parlamentu přečetli seznam vězněných československých sociálních demokratů. Sovětský předák pak spěšně opustil schůzku s britskými politiky. V roce 1990 se Holub účastnil obnovovacího sjezdu ČSSD v Praze. Roku 1991 byl v Československu povýšen do hodnosti plukovníka ve výslužbě.\n\n"}
{"id": "752038", "url": "https://cs.wikipedia.org/wiki?curid=752038", "title": "Kvalifikace na Mistrovství světa ve fotbale 2014 (UEFA) – skupina D", "text": "Kvalifikace na Mistrovství světa ve fotbale 2014 (UEFA) – skupina D\n\nSkupina D kvalifikace na Mistrovství světa ve fotbale 2014 byla jednou z 9 evropských kvalifikačních skupin na tento šampionát. Postup na závěrečný turnaj si zajistil vítěz skupiny. Osm nejlepších týmů na druhých místech ze všech skupin hrálo baráž, zatímco nejhorší tým na druhých místech přímo vypadl.\n\n\nSetkání zástupců účastníků této skupiny (za účelem dohodnutí rozpisu zápasů) se uskutečnilo 24. října 2011 v Amsterdamu. Avšak na žádném rozpisu se nedohodli. FIFA následně určila, že poslední termín pro dohodu je 16. prosince 2011. Rozpis byl následně 21. prosince oznámen přímo FIFA, protože musel být určen náhodným losem.\n"}
{"id": "752044", "url": "https://cs.wikipedia.org/wiki?curid=752044", "title": "Evžen Holuša", "text": "Evžen Holuša\n\nEvžen Holuša (31. března 1904 Pustkovec – ???) byl český a československý politik a poslanec Prozatímního Národního shromáždění za Komunistickou stranu Československa.\n\nProfesí byl dělníkem ve Vítkovických železárnách. Roku 1946 se uvádí jako kovodělník a bývalý vězeň z Opavy.\n\nPůvodně byl v meziválečném období členem sociální demokracie a působil v jejích odborech, pak přešel ke komunistům. V letech 1945-1946 byl poslancem Prozatímního Národního shromáždění za KSČ. V parlamentu setrval až do parlamentních voleb v roce 1946.\n\nRoku 1949 působil jako bezpečnostní referent KNV v Ostravě. Od listopadu 1958 do listopadu 1959 byl evidován jako spolupracovník vojenské kontrarozvědky v Olomouci pod krycím jménem Janský.\n\n"}
{"id": "752048", "url": "https://cs.wikipedia.org/wiki?curid=752048", "title": "Adamin", "text": "Adamin\n\nAdamin, chemický vzorec Zn(AsO) (OH), je minerál ze skupiny arsenátů. Byl pojmenován v roce 1866 Charlesem Friedelem, který ho pojmenoval podle Gilberta-Joseph Adama. Adam pracoval jako auditor financí pro Francouzskou vládu. Byl velmi bohatý a vlastnil velikou sbírku, která posloužila k mnoha objevům nových nerostů, včetně adaminu.\n\nSekundární na ložiskách rud Zn, vzniká oxidací partií rudních žil.\n\nLimonit, Beaverit, Goethit, Hemimorfit, Smithsonit\n\nAdamin je poměrně vzácný a sběratelsky atraktivní nerost. Může nám posloužit také jako indikátor zinku nebo alterace minerálů.\n\nKuproadamin je tmavě zeleně zbarvená odrůda minerálu adaminu. Zelená barva je způsobená příměsí mědi, tudíž se jedná o nerost vázány převážně na ložiska Zn a Cu. Nejčastěji se vyskytuje v asociaci se síranem beaveritem obohaceným taktéž o měď. Jedná se o sběratelskou raritu a krásné a velmi cenné vzorky pocházejí z lokality Tsumeb v Namibii.\n\n\n"}
{"id": "752049", "url": "https://cs.wikipedia.org/wiki?curid=752049", "title": "Patricia Tallmanová", "text": "Patricia Tallmanová\n\nPatricia J. Tallmanová (* 4. září 1957 Pontiac, Illinois) je americká herečka a kaskadérka.\n\nVystudovala divadelní umění na Carnegie Mellon University. V televizi se poprvé objevila v roce 1981 v epizodní roli v seriálu \"Rytíři\", v průběhu 80. let hrála např. také ve filmu \"Stuck on You!\" či seriálech \"Generations\" a \"Hard Time on Planet Earth\". 90. léta jsou v její kariéře spojená se sci-fi. V letech 1992 a 1993 několikrát hostovala v seriálu \"\" (bezpečnostní důstojník v epizodě „Z pozice síly“, Kiros v epizodě „Moje loď“ a mimozemšťanka v romulanské podobě v epizodě „Past v čase“), v letech 1993 až 1995 v seriálu \"\" (Nima v epizodě „Bojová linie“, taktický důstojník ve dvojepizodě „Cesta válečníka“ a zdravotní sestra Tagana v epizodě „Dotek Múzy“) a v letech 1996 a 1997 v seriálu \"\" (důstojnice \"Voyageru\" ve dvojepizodě „Základy“ a taresianská žena v epizodě „Hýčkaný syn“). Její největší rolí byla postava telepatky Lyty Alexanderové v seriálu \"Babylon 5\" (1995–1998). Poprvé si ji zahrála v pilotním filmu \"\" (1993), během druhé a třetí řady seriálu se jednalo o vedlejší postavu, ve čtvrté a páté sezóně již patřila mezi hlavní charaktery. Objevila se též v navazujícím snímku \"\" (1998). Hrála též např. ve filmu \"\" či seriálech \"Sheena\", \"Beze stopy\", \"Námořní vyšetřovací služba\" a \"Castle na zabití\".\n\nJako kaskadérka zastupovala herce ve filmech a seriálech jako např. \"Tales from the Darkside\", \"Star Trek: Nová generace\", \"Jurský park\", \"Addamsova rodina 2\", \"\", \"\", \"Star Trek: Vesmírná loď Voyager\", \"Godzilla\", \"Star Trek: Stanice Deep Space Nine\" či \"\".\n\n"}
{"id": "752054", "url": "https://cs.wikipedia.org/wiki?curid=752054", "title": "Villa Aldobrandini", "text": "Villa Aldobrandini\n\nVilla Aldobrandini je vila ve Frascati, v Itálii, která je majetkem rodiny Aldobrandini. Je také známa jako Belvedere pro svou jedinečnou polohu s výhledem na celé údolí až k Římu. Byla přestavěna na příkaz Pietra kardinála Aldobrandiniho, synovce papeže Klementa VIII., z již existující budovy postavené vatikánským prelátem Alessandrem Rufinim v roce 1550.\n\nHlavní osa území, jenž od vily klesá, je tvořena cestou, která pokračuje přes město jako Viale Catone. Autorem přestavby do současné podoby (1598 až 1602) je Giacomo della Porta. Přestavbu dokončili Carlo Maderno a Giovanni Fontana. Zvláště oblíbené je „Teatro delle Acqua“ (vodní divadlo), jehož autory jsou Carlo Maderno a Orazio Olivieri.\n\nVila má impozantní fasádu ze 17. století a některé další zajímavé architektonické prvky, jako je například dvojitá galerie, velká exedra u vodního divadla a nádherný park.\n\nUvnitř vily jsou malby manýristických a barokních umělců, jako jsou bratři Zuccariovi, Cavalier D'Arpino a Domenichino. V exteriéru je monumentální brána od Carla Francesca Bizzaccheriho (z počátku 18. století).\n\n"}
{"id": "752060", "url": "https://cs.wikipedia.org/wiki?curid=752060", "title": "Ota Hora", "text": "Ota Hora\n\nOta Hora (26. listopadu 1909 Golčův Jeníkov – 1. prosince 1997 Ottawa) byl český a československý politik, člen Československé strany národně socialistické, za kterou byl po válce poslancem Prozatímního a Ústavodárného Národního shromáždění, později exilový politik.\n\nOd mládí se veřejně angažoval. V rodném městě byl aktivní v Sokolu a v národně socialistické straně. Roku 1932 se stal nejmladším členem jejího ústředního výkonného výboru. Často cestoval a publikoval cestopisné črty. Za války působil v ilegální publicistice.\n\nV letech 1945–1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal formálně až do parlamentních voleb v roce 1948. V rámci strany patřil po roce 1945 mezi představitele mladé generace s napojením na studentské kruhy. Byl zvolen předsedou národně socialistické mládeže. Profiloval se kriticky k sílícímu vlivu KSČ v policii a čelil mu v bezpečnostním výboru parlamentu společně s lidoveckým poslancem Bohumírem Bunžou. V prosinci 1947 vystoupil s teorií, že Československo lze považovat za policejní stát.\n\nPo únorovém převratu v roce 1948 odešel do exilu, nejprve do západního Německa, později do Kanady, a podílel se na činnosti exilové národně socialistické strany. V rámci exilové strany představoval společně s Aloisem Čížkem mladší generaci, kriticky naladěnou vůči špičkám strany a vůči vedení Petra Zenkla. Vydával list \"Mladé proudy\". Byl členem výkonného výboru Rady svobodného Československa a čestným předsedou Sokola v Kanadě. Získal ocenění Canadian Silver Jubilee Medal a \"Masarykovu cenu Československého sdružení v Kanadě\" za rok 1988. V roce 1990 bylo bez jeho vědomí dojednáno sloučení exilové strany s představiteli Československé strany socialistické (prokomunistická nástupnická strana národních socialistů z let 1948–1989). Roku 1991 mu byl udělen Řád Tomáše Garrigua Masaryka. V roce 1993 založil nadaci, která každoročně odměňuje nejlepší práce o historii Golčova Jeníkova.\n\n"}
{"id": "752061", "url": "https://cs.wikipedia.org/wiki?curid=752061", "title": "Jiří Moravec", "text": "Jiří Moravec\n\nJiří Moravec (* 13. února 1980, Nymburk, Československo) je český hokejový obránce. Je to liberecký odchovanec a v dresu prvního mužstva Liberce hrál s výjimkou několika hostování nepřetržitě od svých devatenácti let až do třiatřiceti.Jeho současný klub je HC Vlci Jablonec nad Nisou.\n\n"}
{"id": "752064", "url": "https://cs.wikipedia.org/wiki?curid=752064", "title": "Ivan Horváth", "text": "Ivan Horváth\n\nIvan Horváth (26. července 1904 Senica – 5. září 1960 Bratislava) byl slovenský a československý literát, politik a poslanec Prozatímního Národního shromáždění za Komunistickou stranu Slovenska (respektive za KSČ), v 50. letech politicky pronásledovaný.\n\nNarodil se v rodině právníka a slovenského národovce Cyrila Horvátha. V letech 1914–1922 studoval na gymnáziu v Bratislavě, pak práva na Univerzitě Komenského (zde promoval roku 1928), Univerzitě Karlově, na univerzitě v Drážďanech a v letech 1924–1927 diplomacii na Sorbonně v Paříži. Ve 30. letech pracoval jako koncipient a advokát, od roku 1939 ve vlastní advokátní praxi v Senici. Za tzv. slovenského štátu se angažoval v odboji. Od ledna 1944 byl po kooptaci členem Slovenské národní rady a účastnil se Slovenského národního povstání. Byl tehdy ještě organizován jako sociální demokrat. Profiloval se i jako umělec. Měl blízko k okruhu \"davistů\" a k umělecké avantgardě. Publikoval krátké prózy, novely a loutkové hry. Překládal z francouzštiny.\n\nPo osvobození se stal členem Ústředního výboru KSS, podle některých zdrojů byl i členem Sboru pověřenců coby pověřenec sociální péče (v přehledu členů Sboru pověřenců ale jeho jméno nefiguruje) a místopředsedou Slovenské národní rady v letech 1945-1948. Byl zároveň šéfredaktorem časopisu \"Kultúrny život\". V letech 1948–1949 působil jako delegát ČSR při OSN a v období let 1948–1950 coby velvyslanec v Maďarsku.\n\nÚčastnil se v delegaci Slovenské národní rady, která 1. června 1945 jednala s prezidentem Edvardem Benešem a řešila mimo jiné postavení Slovenska v obnovené republice. Na podzim 1947 se za KSS podílel na mocenském nátlaku na nekomunistické strany na Slovensku s cílem změnit poměry ve prospěch KSS.\n\nV letech 1945–1946 byl poslancem Prozatímního Národního shromáždění za KSS. V parlamentu setrval až do parlamentních voleb v roce 1946.\n\nV srpnu 1945 byl delegáty národních výborů zvolen za poslance Slovenské národní rady. Byl jejím místopředsedou. Zasedal zde do roku 1946. Na základě výsledků parlamentních voleb roku 1946 byl zvolen do Slovenské národní rady opětovně.\n\nV roce 1950 byl v rámci procesů s takzvanými buržoazními nacionalisty obviněn. S vyšetřovateli spolupracoval a doznával se k většině bodů obžaloby. Na cele byl dočasně umístěn s představitelem válečného slovenského státu Šaňo Machem (podle historika Jana Rychlíka patrně za účelem odposlechů). Podle obžaloby se měl účastnit na činnosti buržoazně nacionalistické skupiny, podílel se na vyzvědačství a trestných činech velezrady a sabotáže. V letech 1950–1959 byl vězněn. Po propuštění nastoupil roku 1959 jako zaměstnanec Úřadu sociálního a penzijního zabezpečení v Bratislavě.\n\n"}
{"id": "752065", "url": "https://cs.wikipedia.org/wiki?curid=752065", "title": "Frederik Ludvík Hannoverský", "text": "Frederik Ludvík Hannoverský\n\nFrederik Ludvík Hannoverský (1. února 1707, Hannover – 31. března 1751, Leicester House, Londýn) byl princ z Walesu, následník trůnu Velké Británie, nejstarší syn britského krále Jiřího II. a jeho manželky Karoliny z Ansbachu, dcery Jana Fridricha, markraběte Brandenburg-Ansbach.\n\nFrederik Ludvík Hannoverský se narodil jako nejstarší dítě pozdějšího britského krále Jiřího II. a jeho manželky Karoliny z Ansbachu, dcery Jana Fridricha, markraběte Brandenburg-Ansbach.\nDětství strávil v Hannoveru. V roce 1714 usedl jeho děd, Jiří Ludvík Hannoverský, na trůn Velké Británie a odjel ze země. Spolu s ním odjeli i Frederikovi rodiče, neboť jeho otec se stal korunním princem, následníkem trůnu. Frederik tak vyrůstal vzdálen rodičů i mladších sourozenců, z nichž polovina se narodila již ve Velké Británii. Rodiče se na něj přijeli podívat až v roce 1720, když byl již dospělý a získal mnoho špatných vlastností.\n\nČasto reprezentoval zemi i dynastii při různých příležitostech. 26. července roku 1726 mu Jiří I. udělil britské pairovské tituly: vévoda z Edinburghu, markýz Isle of Ely, hrabě Eltham, vikomt Launceston a baron Snowdon. Po dědově smrti v roce 1727 a potažmo nástupu svého otce na trůn se stal Frederik následníkem britského trůnu. V roce 1728 přibyl poprvé do Velké Británie. 8. ledna roku 1729 získal oficiální jmenování princem z Walesu.\n\nFrederikovy vztahy s rodiči byly velmi bouřlivé a třenice především matkou setrvalé a projevovaly se různými způsoby. Princ waleský se stavěl do opozice k politice svého otce, podobně jako to činil on vůči svému otci Jiřímu I. Leicester House, londýnské sídlo následníka trůnu, se rychle stal místem setkávání opozičních politiků. Toto synovo chování se králi Jiřímu pramálo líbilo a po nějakém čase zvažoval vyslání Frederika do kolonií. Konflikt v rodině narůstal po celá 30. léta. Rodiče svého prvorozeného zavrhovali a favorizovali jeho mladšího bratra Viléma Augusta, vévodu z Cumberlandu; král dokonce zvažoval možnost zbavit Frederika Ludvíka následnictví trůnu. Když v roce 1737 královna Karolina umírala, Frederik odmítl se s matkou rozloučit. Nedlouho poté byl vzdálen dvora; od té doby žil na venkově, v Clivedenu v hrabství Buckinghamshire na jihovýchodě Anglie.\n\nFrederik byl velkým milovníkem umění a jeho sběratelem. Shromáždil velkou kolekci francouzských, italských, holandských, španělských a vlámských obrazů, mimo jiné díla Van Dycka, Rubense i Breughela. Skupoval i miniatury a kresby. Pod jeho patronátem vznikla jedna z nejpopulárnějších britských písní, \"Rule, Britannia!\", provedená poprvé 1. srpna roku 1740 v Clivedenu, venkovské rezidenci prince z Walesu, jako součást masky (divadelní hry) \"Alfred\", jež byla uvedena u příležitosti nástupu jeho otce Jiřího II. na trůn a třetích narozenin jeho dcery princezny Augusty. Miloval hudbu a sám hrál velmi dobře na violoncello. Podporoval Operu v Lincoln's Inn Fields jako soupeře královské Händlovy opery v Drury Lane, V roce 1731 koupil pozemky u Kew, kde položil základy veřejné Královské botanické zahrady. Princ byl rovněž zaníceným hráčem kriketu.\n\nPrinc Frederik Ludvík, v mládí známý marnotratník a sukničkář, se v manželství usadil. Oženil se 8. května roku 1736 v Královské kapli St James's Palace; třebaže byl v mládí dlouho zasnouben s pruskou princeznou Vilemínou, jeho manželkou se nakonec stala princezna Augustą (30. listopadu 1719 – 8. února 1772), dcera vévody Sachsen-Gotha-Altenburg a Magdaleny Augusty, dcery vévody Karla von Anhalt-Zerbst. Když se oženil, požádal parlament o zvýšení své renty, což mu otec zamítl.\n\nTřebaže mu manželku vybrala matka, s níž se nesnášel, manželství se zdálo šťastným. Vzešlo z něj devět potomků, pět synů a čtyři dcery. Když měla Augusta v roce 1737 porodit, odvezl ji Frederik potají ze St James's Palace do Hampton Courtu, aby si byl jist, že jeho nenáviděná matka nebude porodu přítomna.\n\nPodobné šarvátky Frederika s rodiči pokračovaly i po narození první Frederikovy dcery a v době po smrti jeho matky Karoliny z Ansbachu došlo k jeho úplnému odcizení s otcem.\n\n\nKromě těchto legitimních potomků měl i tři levobočky:\n\nFrederik nikdy nevstoupil na trůn Velké Británie. Zemřel nečekaně jako čtyřiačtyřicetiletý posledního březnového dne roku 1751, devět let před smrtí svého otce Jiřího II., jehož byl následníkem. Jako příčina se někdy uvádí se zápal plic, jindy že zemřel v důsledku zranění po úderu kriketovou pálkou; avšak skutečná příčina jeho smrti měl být absces v plicích v místech, kam ho týden před tím uhodil kriketový míček.\n\nPochován byl ve westminsterském opatství. Jeho politické ambice se v důsledku jeho předčasné smrti nenaplnily. Titul prince z Walesu po něm zdědil jeho nejstarší syn Jiří, který v roce 1760 nastoupil po svém dědovi na britský trůn jako král Jiří III.\n\nNa počest prince Frederika byla nazvána města Fredericksburg ve Virginii a Prince Frederick v Marylandu v USA.\n\n\n"}
{"id": "752068", "url": "https://cs.wikipedia.org/wiki?curid=752068", "title": "Pat Angerer", "text": "Pat Angerer\n\nPatrick Aaron „Pat“ Angerer (* 31. ledna 1987, Bettendorf, stát Iowa) je bývalý hráč amerického fotbalu, který nastupoval na pozici Linebackera v National Football League. Univerzitní fotbal hrál za University of Iowa, poté byl vybrán v druhém kole Draftu NFL 2010 týmem Indianapolis Colts.\n\nAngerer navštěvoval Bettendorf High School, za kterou hrál americký fotbal. Na pozici Middle linebackera si připsal celkem 344 tacků, 17 sacků, 5 force fumblů a jednu interception. V posledním roce jako kapitán týmu zaznamenal rekord školy v počtu tacklů v jednom utkání (25), v sezóně (197) a kariéře (344), a byl zvolen do celostátního výběru všech škol. Web Rivals.com ho ohodnotil jako 26. nejlepšího linebackera v celých Spojených státech. Angerer upřednostnil University of Iowa před školami Iowa State University, University of Indiana a University of Northern Illinois.\n\nPrvní sezónu strávil Angerer v třetím týmu na pozici weak side Linebackera, druhou vynechal kvůli zraněním. Po překonání mononukleózy a poraněních ramene, třísla a podkolenní šlachy se na začátku sezóny 2008 stal startujícím hráčem. Už z pozice middle linebackera zaznamenal 107 tacklů (62 asistovaných), 5 interceptionů a byl vybrán druhého týmu All-Big Ten. Za výkony v sezóně 2009 byl nominován na ceny Butkus Award, Lombardi Award, Bednarik Award a byl jedním ze šestnácti seminifinalistů na Bednarik Award.\n\nPat Angerer byl vybrán v druhém kole Draftu NFL 2010 na 63. místě týmem Indianapolis Colts, za který hraje dodnes. V jeho dresu se potkává se spoluhráčem z univerzity A. J. Eddsem.\n\nNováčkovskou sezónu začal Angerer na pozici náhradního Middle linebackera za Gary Brackettem. První start v NFL si připsal v šestém týdnu po Brackettově zranění. Proti Washingtonu Redskins zaznamenal 11 tacklů, sack a dvě ubráněné přihrávky, a do konce sezóny se stal startujícím hráčem na své pozici. Za celý ročník 2010 si připsal 88 tacklů (30 asistovaných), jeden sack a force fumble. Na začátku sezóny 2011 si udržel pozici startujícího Middle linebackera a v jinak mizerné sezóně svého týmu byl světlou výjimkou: zaznamenal 148 tacklů (čtvrté nejvyšší výkon v celé NFL) z toho 70 asistovaných, jeden sack, tři ubráněné body, jednu interception a dva forced fumbly. Od sezóny 2012 se přesunuje na pozici levého Inside linebackera, ovšem kvůli zranění odehraje jedenáct utkání z toho pouze tři jako startující hráč. Kromě toho si připíše 57 tacklů (28 asistovaných), jednou ubráněné body a v zápase prvního kola play-off proti Baltimore Ravens také jeden force fumble.\n\n22. července 2014 podepsal Angerer jednoletý kontrakt s Atlantou Falcons, ale později byl při zužování kádru shledán nadbytečným a propuštěn. 14. října 2014 pak oznámil ukončení kariéry.\n\nPat Angerer má tři starší bratry a sestru. Po vítězném Orange Bowlu proti Georgia Institute of Technology požádal přítelkyni z Vysoké školy Mary Beth o ruku, vzali se 10. července 2010.\n\n"}
{"id": "752070", "url": "https://cs.wikipedia.org/wiki?curid=752070", "title": "Johana Beaufortová", "text": "Johana Beaufortová\n\nJohana Beaufortová (1404 – 15. července 1445 hrad Dunbar) byla skotská královna v letech 1424 až 1437. Během dětství svého syna Jakuba II. byla regentkou Skotska (v letech 1437–1439).\n\nByla dcerou Johna Beauforta, hraběte ze Somersetu, a Markéty Hollandové. Jakub I. se do ní zřejmě zamiloval během svého zajetí v Anglii (1406-1424). Rod Beaufortů tlačil na krále Jindřicha V., aby Jakuba propustil a mohla proběhnout svatba. Ta proběhla v únoru 1424 v Londýně a téhož roku se novomanželé vrátili do Skotska. Při své korunovaci v opatství Scone Jakub přiměl své vazaly, aby přisahali věrnost také Johaně. S Jakubem měli osm dětí, včetně budoucího Jakuba II.\n\nJakub byl zavražděn v noci z 20. na 21. února 1437 při neúspěšném převratu vedeném jeho bývalým spojencem Waltrem Stewartem, hrabětem z Athollu. Zraněné Johaně se podařilo utéct a ujala se regentství za nezletilého Jakuba II. Protože byla Angličanka, spoluregentem byl zvolen Archibald Douglas. Regentkou byla dva roky. Jejím spojencem se stal sir James Stewart, černý rytíř z Lorn. Ji i Jamese Stewarta zajal Alexander Livingston, správce hradu Stirling, a Johanu propustil až poté, co rezignovala na pozici regentky. 21. září 1439 se za Jamese Stewarta provdala, po získání dispensu od papeže. Spolu pak měli tři syny. Zemřela v roce 1445 a byla pochována v kartuziánském převorství v Perthu\n"}
{"id": "752071", "url": "https://cs.wikipedia.org/wiki?curid=752071", "title": "SC Bastia", "text": "SC Bastia\n\nSC Bastia, celým názvem Sporting Club de Bastia, je francouzský fotbalový klub z ostrova Korsika založený roku 1905, který v sezóně 2015/16 hraje nejvyšší francouzskou soutěž Ligue 1.\n\nJeště v roce 2011 hrál až třetí nejvyšší soutěž Championnat National. Tu s náskokem vyhrál a o rok později podobným způsobem ovládl i Ligue 2. Největším rivalem je jiný korsický klub AC Ajaccio, zápas těchto dvou celků je nazýván \"Derby Corse\" (Korsické derby). V Bastii pak působí ještě další fotbalové kluby, CA Bastia a ÉF Bastia.\nRoku 1981 klub získal francouzský fotbalový pohár. Dvakrát vyhrál i Ligue 2 (1967/68 a 2011/12). Největšího mezinárodního úspěchu dosáhl v sezóně 1977/78, kdy se nečekaně probojoval až do finále Poháru UEFA. Senzací bylo již vyřazení Sportingu Lisabon v 1. kole, ve 2. kole si Bastia poradila s Newcastle United, ve třetím s AC Turín. Ve čtvrtfinále vyřadila východoněmecký FC Carl Zeiss Jena, v semifinále Grasshoppers Curych. Spanilou jízdu zastavil až ve finálovém dvojzápase PSV Eindhoven. V prvním utkání doma Bastia uhrála remízu 0:0, v Eindhovenu však prohrála 0:3.\n\n\"Aktuální k 7. 8. 2016\n\n"}
{"id": "752078", "url": "https://cs.wikipedia.org/wiki?curid=752078", "title": "Fraatés III.", "text": "Fraatés III.\n\nFraatés III. (parthsky \"Frahát\", řecky \"Φραάτης\") byl parthský velkokrál z dynastie Arsakovců vládnoucí v letech 71/70–58/57 př. n. l. Byl synem krále Sinatruka, jehož vazby k předchozím králům jsou nejasné, a otcem pozdějších panovníků Mithradata III. a Oróda II. Z klínopisných textů je známa jeho sestra a manželka Peruztana.\n\nNa trůn nastoupil po Sinatrukově smrti a od počátku musel se znepokojením sledovat, jak Římané postupují proti sousední Arménii, v jejímž čele stál jeden z nejvýznamnějších králů, Tigranés Veliký. Jeho snahou bylo vystupovat spíše umírněně. Nabídku Arménů na spojenectví odmítl, stejně jako nabídku pontského krále Mithridata VI. a posléze i ultimativní žádost samotných Římanů vedených vojevůdcem Lucullem. Do poměrů na západě zasáhl až v roce 65 př. n. l., kdy ve prospěch Tigranova syna krátce intervenoval v Arménii, aniž měla jeho akce větší efekt.\n\nS novým římským místodržitelem v Malé Asii Gnaeem Pompeiem udržoval navenek korektní vztahy, přestože zde byl problém provincie Gordyéné v dnešním Kurdistánu, kterou Parthové s tichým souhlasem Římanů obsadili, aby z ní byli nakonec vypuzeni. V roce 64 př. n. l. došlo pod římskou patronací k uzavření dohody, která potvrdila status quo – Parthům v ní byla přiřknuta oblast Adiabéné na severu Mezopotámie, Gordyéné však připadla Arménům. Fraatés vládl pak ještě zhruba šest let a byl zabit při spiknutí, v němž hlavní úlohu sehráli jeho synové Mithradatés a Oródés.\n\n"}
{"id": "752090", "url": "https://cs.wikipedia.org/wiki?curid=752090", "title": "Hugo Vavrečka", "text": "Hugo Vavrečka\n\nHugo Vavrečka (22. února 1880 Slezská Ostrava v domě č. 1 na Hranečníku – 9. srpna 1952 Brno) byl český novinář, národohospodář, politik a diplomat. Byl dědečkem Václava a Ivana Havla.\n\nReálku v Moravské Ostravě úspěšně ukončil maturitní zkouškou v roce 1899, poté se přihlásil ke studiu elektrotechniky na německém Vysokém učení technickém v Brně. Po jeho absolvování v roce 1904 nastoupil vojenskou službu jako jednoroční dobrovolník u rakousko-uherského námořnictva v Pule. V říjnu 1905 se do Brna vrátil, získal místo odborného asistenta na české technice a začal s technickým poradenstvím v oboru strojním a elektrotechnickém. Pozice asistenta na Vysokém učení technickém jej neuspokojovala, a proto přešel do redakce Lidových novin, kde měl na starost otázky národohospodářské. Od počátku působení v Lidových novinách rozvíjel svůj literární talent psaním humorných povídek a fejetonů. Pod pseudonymem Hugo Vavris vydal roku 1908 oblíbenou novelu \"František Lelíček ve službách Sherlocka Holmesa\", která se později stala předlohou filmu \"Lelíček ve službách Sherlocka Holmese\" s Vlastou Burianem v hlavní roli.\n\nNovinářská činnost jej také zavedla na bojiště První balkánské války, kde v roce 1912 působil jako dopisovatel Lidových novin při bulharském hlavním stanu. V této době se již osobně znal s významnými českými politiky i novináři a také se seznámil s Tomášem Baťou. Po vypuknutí první světové války narukoval k námořnímu velitelství v Terstu a od roku 1916 spolupracoval s českými odbojovými politiky z Maffie. Závěr války již předznamenal jeho budoucí diplomatickou kariéru, když v Terstu vytvořil československou vojenskou jednotku a působil zde jako zplnomocněnec československé vlády. Od ledna 1919 působil v československé delegaci na mírové konferenci v Paříži jako národohospodářský expert. Do vlasti se vrátil koncem léta 1919 a již v únoru 1920 nastoupil do funkce generálního konzula v Hamburku. Po dvou letech přesídlil do Budapešti, stal se tak prvním řádným československým vyslancem v Maďarsku. V Budapešti setrval do roku 1926, kdy se přesunul na post vyslance v Rakousku. Při svém působení v Budapešti musel s dostatkem taktu řešit napjaté vztahy obou zemí. Ve Vídni sledoval s velkým znepokojením sbližování Rakouska a Německa, o němž několikrát podrobně informoval. Zklamán politickým vývojem ukončil v roce 1932 svoji diplomatickou misi, odmítl pozici vedoucího národohospodářského oddělení ministerstva zahraničí a vyplnil přání Tomáše Bati, když nastoupil do zlínských závodů. S Tomášem Baťou udržoval vřelý přátelský vztah již od doby vzájemného seznámení. Ve Vídni Baťa Vavrečku pravidelně navštěvoval a radil o nejrůznějších záležitostech, například v roce 1929 pomáhal Baťovi vyjednat odkoupení zlínského zámku od barona Haupta.\n\nHugo Vavrečka k firmě Baťa nastoupil 7. června 1932 na pozici ředitele, kde měl na starosti národohospodářské, obchodní a diplomatické vztahy firmy Baťa s obchodními partnery v prvorepublikovém Československu i zahraničí. Poté co Tomáš Baťa 12. července 1932 tragicky zahynul, stal se majitelem a šéfem firmy Jan Antonín Baťa. Vavrečka s Dominikem Čiperou zastávali funkce dvou nejvýše postavených zaměstnanců. Vavrečka ve své funkci musel čelit nastoupivší hospodářské krizi, aktivně se podílel na prosazování myšlenky nové autodráhy propojující celé Československo od Chebu na Podkarpatskou Rus, zabýval se také myšlenkou vzájemného propojení řek Dunaje Odry a Labe. V roce 1936 se Vavrečka za pomoci premiéra Hodži stal generálním sekretářem Hospodářského ústředí pro střední Evropu, které se snažilo o prohloubení propojení ekonomik spojenců v Malé dohodě, tedy Československa, Jugoslávie a Rumunska.\n\nV době narůstajícího ohrožení Československa a šířících se útoků ze strany sousedního Německa vzniklo v kabinetu premiéra Milana Hodži ministerstvo propagandy a 16. září 1938 byl do jeho čela jmenován Vavrečka. Ve vládě zůstal i po jmenování vlády generála Syrového i v týdnech následujících po Mnichovské dohodě, avšak již jako ministr bez portfeje, neboť ministerstvo propagandy ztratilo svůj význam. V době okupace se Vavrečka stáhl ze všech veřejných i politických funkcí. Jakožto jeden z baťovských ředitelů aktivně podporoval vzdělávací aktivity a vše, co napomáhalo rozvoji české vědy a kultury. Proto po uzavření českých vysokých škol 17. listopadu 1939 také díky Vavrečkovi mohlo mnoho vyučujících i studentů najít práci v Baťových závodech.\n\nPo osvobození v květnu 1945 byla na firmu Baťa a.s. uvalena národní správa a v říjnu 1945 byly závody znárodněny. Vavrečka byl stejně jako všichni vedoucí pracovníci ze svého místa odvolán a z podniku na počátku roku 1946 propuštěn. Zároveň byl obviněn z kolaborace s nacisty, vyšetřován, ale soudem zproštěn obžaloby. Po únoru 1948 čekal Vavrečku nový soud, ve kterém byl 22. prosince 1948 na základě vykonstruovaných důkazů odsouzen na tři roky těžkého žaláře a konfiskaci veškerého majetku. Vězení zůstal ušetřen, neboť na zásah Klementa Gottwalda do věznice nemusel nastoupit. Závěr svého života Vavrečka prožil v pražském bytě své dcery. Zemřel v nemocnici v Brně 9. srpna 1952.\n\nV roce 1997 byl z jeho pozůstalosti vydán výbor nepublikovaných prací pod názvem \"Život je spíš román\".\n\n21. října 1910 se Hugo Vavrečka oženil s Josefou (Jožkou) Kolbingerovou z Brna. Z manželství se narodili dcera Božena, provdaná Havlová (1913-1970) a syn Ivan (* 1915).\n\n\n\n"}
{"id": "752091", "url": "https://cs.wikipedia.org/wiki?curid=752091", "title": "Unescoceratops", "text": "Unescoceratops\n\nUnescoceratops („rohatá tvář z UNESCO“) byl rod menšího ptakopánvého býložravce z čeledi Leptoceratopsidae, představující zvláštní vývojovou linii rohatých dinosaurů. Holotyp nese označení \"TMP 95.12.6\" a představuje částečně dochovanou levou čelistní kost. Zkamenělina byla objevena na území rezervace Writing-on-Stone Provincial Park v kanadské Albertě, geologické stáří činí 76,5-75 milionů let (souvrství Dinosaur Provincial Park, stupeň kampán). Zvláštní morfologie dochovaných zubů přiměla vědce stanovit nový rod a druh dinosaura. \"Unescoceratops\" patřil mezi vývojově nejvyspělejší leptoceratopidy. Byl formálně popsán počátkem roku 2012, kdy vyšla i příslušná vědecká publikace.\n\n\n"}
{"id": "752093", "url": "https://cs.wikipedia.org/wiki?curid=752093", "title": "Rektor a generál", "text": "Rektor a generál\n\nRektor a generál (původní německý název Der Rekrut, v češtině před uvedením známa též jako Branec) je komická opera o třech jednáních českého skladatele Františka Zdeňka Skuherského. Byla napsána někdy před rokem 1866 a přepracována roku 1872. Původní německé libreto podle hry Ernsta Raupacha \"Vor hundert Jahren\" (1848) přeložil do češtiny Emanuel František Züngel. Opera byla poprvé provedena premiéru dne 28. března 1873 v pražském Prozatímním divadle.\n\nPrvní verze opery \"Rektor a generál\" vznikla – stejně jako v případě obou předchozích Skuherského oper uvedených v Prozatímním divadle, totiž \"Vladimír, bohův zvolenec\" a \"Lora\" – v době skladatelova působení jakožto kapelníka v Innsbrucku (1854–1866). Původní německé libreto, komickou příhodu odehrávající se v 18. století a založenou na konfrontaci studentského a vojenského prostředí, sepsal anonymní autor „H. H.“ podle hry Ernsta Raupacha \"Vor hundert Jahren\" (1848). V původním německém znění však opera nebyla nikdy uvedena.\n\nPrvní nastudování tedy bylo až v pražském Prozatímním divadle. Skuherský svou operu přepracoval roku 1872, tedy v době, kdy již byl ředitelem varhanické školy a uznávanou osobností pražského hudebního života. Libreto do češtiny přeložil Emanuel František Züngel; přitom děj upravil a přenesl z původního 18. století do Prahy roku 1547. Skladatel do původní nenáročné hříčky doplnil řadu nových scén. Tato verze měla premiéru dne 28. března 1873.\n\nKritika (Národní listy) přijala operu bez nemírného nadšení, ale se značným uznáním. Libretu ovšem vytýkala jistou zdlouhavost, která se odrazila i v hudebním zpracování. Také přenesení děje z 18. století do roku 1547 vedlo k určitým anachronismům v ději i k nepřiléhavé hudební stylizaci. Navíc skutečnost, že hlavní zápletka je účinně vyřešena již na konci druhého dějství, působila ztrátu dramatického napětí pro dějství třetí. Kritika si všimla forem staršího typu zpěvohry, zejména francouzské opéry comique, kvitovala však s povděkem, že skladatel při revizi díla namísto prostých recitativů zavedl jednotný deklamační proud. Hudební charakterizaci vedlejších postav (rektora, generála, Skály, Lidky, Kocourka) považovala za zdařilou, zejména postava generála měla zvláštní důstojnost, ústřední milenecké dvojici Vítka a Blaženky však chyběla větší vroucnost. Za nejoriginálnější číslo a „nejkrásnější dle náhledu našeho perlu celého díla“ bylo považováno Vítkovo kázání ve 2. dějství.\n\nAč se opera „těšila při prvním svém provozování […] výsledku velmi krásnému“ a dostalo se jí „hojné a hlučné pochvaly“ a ačkoli kritika očekávala, „že zůstane nadlouho vítaným zjevem domácího našeho repertoiru“, byla po dvou reprízách (obvyklý minimální počet) stažena a vícekrát nebyla inscenována.\n\nDěje se v Praze roku 1547.\n(Pokoj v domě rektorově) Oba milenci, totiž Vítek bohoslovec a Blaženka, neť rektorova, cvičí se spolu jako obyčejně ve zpěvu, nemohou se však dnes nikterak shodnouti. On vyčítá jí, že dobře nezpívá, a ona jemu, že je přes příliš přísný a pedantický, z čehož povstane hádka končící prudkým odchodem Vítkovým (duet \"Teď poznovu, libo-li vám... Srdce čisté, stálé znáti\"). Marně volá za ním Blaženka, aby se vrátil, že mu nechtěla ublížiti – Vítek je ten tam! (Blaženčin recitativ a árie \"Postůj! zůstaň zde!... Ptáku rovna láska\".) Místo něho přijde po chvíli komorná Liduška a vypravuje, kterak jsouc ku krejčímu pro slečniny šaty, setkala se s panem Vítkem a zděsila se rozháraného jeho vzezření. Nedav jí takořka ani odpovědi, pádil prý poříčskou branou ven z města. V hrozné tísni své umíní si Blaženka požádati strýčka rektora, aby ji s Vítkem opět smířil.\n\nLidka má milého desátníka skálu (Lidčina píseň \"Vojín je můj kochánek\"). Odvažujícímu se na to pedelu Kocourkovi, učiniti Lidušce vyznání lásky a žádati za první políbení, dostane se políčkem poněkud nelaskavé odpovědi (duet \"Aj bohudík! má Lidko drahá... Aj hleďme toho hlupce pak\").\n\n(Proměna – Zahrada hostinská pod Bruskou) V hospůdce pod Bruskou, kdež se scházívají pravidlem študenti vysokých škol pražských, je dnes opět hlučno a život (sbor \"Kde zdárný študent český, tamť i zpěv\"). Za všeobecného jásotu a zpěvu vstoupí sem pojednou Šebestián z Veitmile, nejvyšší hejtman krále Ferdinanda I., a v patách za ním desátník Skála s dvěma jinými poddůstojníky, všickni zahaleni v řasné pláště, aby nebyli co vojínové poznáni. Přicházejí sem v tom úmyslu, aby některého lehkověrného ptáčka polapili a do vojanského kabátu vstrčili, v čemž se jim však dnes hrubě nedaří (finále, začátek \"Svůj každý chválí sobě stav\"). V tom přikvapí Vítek, všecek vytržen, a zasednuv stranou ku stolu oddává se poznovu svému zoufalství (píseň \"Vyrváno, ach vyrváno... Takž tedy jen si hrála\"). Líčenou soustrastí, jakož i vínem, jímž mu zavdávají, dovedou přestrojení vojáci získati si jeho důvěry a pod záminkou, že jej najímá za učitele pro své syny, přiměje generál ubohého Vítka k tomu, že přijme závdavek, načež odhodí všickni své zakuklení a odvádějí Vítka přes všechen odpor študentův co brance s sebou na vojnu (tercet Vítka, generála a Skály a závěr finále: \"Nezoufej, příteli... Přistoupíš-li na návrh můj... Ha, zrada hanebná\").\n(Studovna rektorova) Právě se byla vyznala Blaženka svému strýci rektorovi z toho, co se bylo mezi ní a Vítkem událo, an tu přiběhne Liduška všecka polekána a vypravuje, co jí byl Kocourek vyjevil, že totiž pan Vítek byl násilně naverbován a že musí kráčet ve vojenském šatě po městě (vyprávění Lidky \"Jak mně leknutí ze všech žil krev vyhání\"). Hned za ní přikvapí s toutéž zprávou Kocourek (zpěv \"Ó pane, věř na mou mně čest\") a po něm dav študentů žádajících, aby rektor magnificus svého práva použil a Vítka z moci generálovy vysvobodil, což tento hned učiniti přislibuje (árie rektora \"Silentium! Co znamená to všecko, vím\" a sbor studentů \"Zdráv buď, drahý rektore náš\").\n\n(Proměna – Vojenské cvičiště) Na vojenském cvičišti vůči Vyšehradu odbývá se právě paráda; generál předčítá armádní rozkaz králův a přehlédnuv po té řady vojska, dává předvolati desátníka Skálu, kterýž Vítka a dva jiné nováčky opodál cvičí (zpěv Skály \"Jednatřicet – dvaatřicet\" a tercet Skály, Vítka a generála \"Ó jaké starosti já musím nésti\"). K vyzvání generálovu zpívá Skála vojanskou píseň, již byl sám složil (\"Ferdinandus rex, náš vládce vznešený\", později nahrazena písní \"Za všechněch dob v zemích všech\"), a Vítek, pobídnut úsměškem generálovým, jme se vojákům kázati a slovy vážnými i dojemnými je kárati a napomínati (Vítkovo kázání \"Pýcha aj všech velikánů snížena pak bude v prachu\"). Sotva že byl kázání to dokončil, přitáhne rektor magnificus v slavném průvodu v úřadním svém ornátě a vyzývá jménem práva svého co rektor almae matris generála, aby Vítka ihned z vojny propustil. Když pak se tento tak učinit zdráhá, dá rektor pedelem Vítka z řady vyvésti a navrátí jej študentstvu, kteréž jej s jásotem ve svůj střed přijímá. Slavně, jak byl přišel, pak rektor opět odchází (finále: sbor děvčat \"Hle táhnou sem študenti\", sbor studentů \"Študentstvu pějme, pijme zdar\" a scéna \"Dux gloriosissime!\").\n(Studovna rektorova) Za hluku a jásotu svatební hostiny vloudí se do domu rektorova desátník Skála a milkuje se s Liduškou při výslužkách, kteréž mu tato byla přinesla (duet \"Jen zlehka, jen zticha... Nuž berme jen směle\"). Zamilovaný Kocourek, jenž za Liduškou po tmě se krade, přinutí oba, aby hledali bezpečnějšího úkrytu (tercet \"Já sám viděl zřejmě\").\n\n(Proměna – Svatební síň) Ještě nebyl dozněl přípitek svatebčanů (sbor \"Buď sláva novomanželům\" a přípitek Lidky \"Zpomínám také písně té\"), jakož i zastaveníčko študentův, platící novomanželům (sbor \"Když tu dítko spanilé\"), an tu pojednou do všeobecného veselí zazní výstřely z děla, oznamující, že se stíhá vojenský uprchlík (scéna \"Vás, bratří, s plesem vítám já\"). Za nedlouho na to na to vrazí pak do svatební síně důstojník s houfcem vojáků i jme se se svolením rektorovým prohledávat celý dům. Také generál sám přichází sem pod záminkou, že se dozvěděl o svatbě, kteráž prý se tu slaví, a že přichází svému bývalému nováčku blahopřáti. V tom přivádí vojáci s jedné strany Skálu a Lidušku a s druhé pedela Kocourka; Skála se vymlouvá, že se chtěl rektoru pomstíti za to, že mu musili onehdy Vítka vydati, a proto že mu odvádí Lidušku, již byl naverboval za markytánku (árie \"Stante pede! Jak se z toho vylhat mám?\"). Generál mu šibalský ten kousek promíjí a vyslovuje přání, aby mezi oběma stavy vládl nadále mír a pokoj, s čímž všecko nadšeně souhlasí (finále \"Trestat měl bych ferinu... Mír a pokoj trvej dále\").\n\n"}
{"id": "752094", "url": "https://cs.wikipedia.org/wiki?curid=752094", "title": "Deep Ecliptic Survey", "text": "Deep Ecliptic Survey\n\nDíky projektu se podařilo přesněji stanovit střední rovinu Kuiperova pásu a také zavést nové definice různých skupin jeho těles.\n\nMezi významné objevy učiněné v rámci projektu mj. patří:\n"}
{"id": "752097", "url": "https://cs.wikipedia.org/wiki?curid=752097", "title": "Kancelář (rozcestník)", "text": "Kancelář (rozcestník)\n\nKancelář může být:\n\n\n"}
{"id": "752098", "url": "https://cs.wikipedia.org/wiki?curid=752098", "title": "Toni Turek", "text": "Toni Turek\n\nAnton „Toni“ Turek (* 18. ledna 1919, Duisburg – 11. května 1984, Neuss) byl německý fotbalový brankář, vítěz mistrovství světa v roce 1954.\n\nUž jako sedmnáctiletý brankář TuS Duisburg 48/99 zaujal reprezentačního trenéra Seppa Herbergera, který ho zařadil do širší nominace. Turkovu slibnou kariéru však přerušila 2. světová válka, v níž byl zraněn a později upadl do zajetí. V roce 1950 přestoupil do Fortuny Düsseldorf, která hrála Oberligu West, v reprezentaci debutoval až v jednatřiceti letech, což byl rekord, který překonal až Roman Weidenfeller. Nastoupil do dvaceti mezistátních utkání, na MS 1954 odchytal všechny zápasy, ve finále proti favorizované maďarské zlaté jedenáctce si připsal třináct zákroků; poté, co za stavu 2:2 zlikvidoval vyloženou šanci Zoltána Czibora, pronesl komentátor Herbert Zimmermann památná slova: \"Toni, jsi fotbalový bůh, nemůžeme tě vyvážit ani zlatem!\" Němci nakonec vyhráli, když rozhodující gól vstřelil Helmut Rahn; po návratu do Düsseldorfu Turka vítalo sto tisíc lidí.\n\nPo ukončení kariéry pracoval jako úředník düsseldorfského dopravního podniku. Roku 2006 bylo po něm v Düsseldorfu pojmenováno náměstí, v den šedesátého výročí bernského finále jezdila ulicemi města tramvaj s Turkovou sochou. Ve filmu režiséra Sönke Wortmanna \"Zázrak v Bernu\" hrál Toniho Turka Jo Stock.\n\nWerner Raupp: Toni Turek – „Fußballgott“. Eine Biographie. Arete Verlag, Hildesheim 2019 (1. durchgesehene Auflage), ISBN 978-3-96423-008-9. \n\n\n"}
{"id": "752099", "url": "https://cs.wikipedia.org/wiki?curid=752099", "title": "Stephen Furst", "text": "Stephen Furst\n\nStephen Furst (8. května 1955 Norfolk, Virginie – 16. června 2017 Moorpark, Kalifornie), rodným jménem Steven Nelson Feuerstein, byl americký herec a režisér.\n\nVystudoval divadelnictví na Virginia Commonwealth University. Jako herec působil v televizi i filmu od roku 1975, jednou z jeho prvních větších rolí byla postava Kenta Dorfmana v komediálním seriálu \"Delta House\". V průběhu 80. let pravidelně hrál např. v seriálech \"St. Elsewhere\" (1983–1988) a \"Have Faith\" (1989). Epizodní role dostal v seriálech jako \"MacGyver\", \"To je vražda, napsala\" či \"Melrose Place\". V letech 1994–1998 hrál postavu Vira Cotta ve sci-fi seriálu \"Babylon 5;\" zopakoval si ji i v navazujícím televizním filmu \"\" (1998). Dále ve větších rolích působil v seriálu \"Jungle Cubs\" či jako dabér v animovaném seriálu \"Buzz Lightyear of Star Command\". Po roce 2000 se objevil např. v seriálu \"She Spies\" nebo celovečerních snímcích \"Searching for Haizmann\", \"Pokoj vášně\" a \"Seven Days of Grace\".\n\nJako režisér se mimo jiné podílel na třech epizodách \"Babylonu 5\" a dvou dílech navazujícího seriálu \"Křížová výprava\".\n\nJeho otec zemřel na komplikace spojené s cukrovkou, samotnému Stephenovi byl zjištěn diabetes mellitus II. typu. Kvůli potížím s cukrovkou a možné amputaci chodidla v roce 1996 shodil Furst v krátké době přibližně 36 kilogramů, což je patrné mezi koncem třetí a začátkem čtvrté řady \"Babylonu 5\". Na problémy spojené s cukrovkou zemřel ve svém domě dne 16. června 2017 ve věku 62 let.\n\nJeho synové Nathan a Griff působí též v oblasti filmu a televize. Nathan skládá hudbu, Griff je hercem a režisérem.\n\n"}
{"id": "752104", "url": "https://cs.wikipedia.org/wiki?curid=752104", "title": "Yves Rossy", "text": "Yves Rossy\n\nYves Rossy (* 27. srpna 1959, Neuchâtel, Švýcarsko) je švýcarský pilot, vynálezce a letecký nadšenec. Stal se prvním člověkem, který přeletěl pomocí tryskového pohonu a s pevným křídlem na zádech kanál La Manche. Podle toho způsobu létání přezdíván \"Airman\", \"Jetman\", \"Rocketman\" a nebo \"Fusionman\".\n\nYves Rossy dříve sloužil jako vojenský stíhací pilot ve švýcarském letectvu, létal s Dassault Mirage III, Northrop F-5 Tiger II a Hawker Hunter. Jako civilní pilot létá s Boeingem 747 u Swissair a od roku 2008 létá u Swiss International Air Lines.\n\nÚčel a záměr konání v konstrukci létajícího prostředku vyjádřil Yves Rossi takto:\n\nPrvní testy v aerodynamickém tunelu provedl Rossy již v roce 2002. Testy uskutečnil v Kyjevě, v závodě na výrobu letadel Suchoj. Zde došel k závěru, že pro jeho konstrukci a účel létání nejsou vhodná nafukovací křídla ale křídla pevná, skládací. Další testy již neprováděl a spolehl se na svůj instinkt, protože provádění testů v aerodynamickém tunelu nese s sebou vysoké finanční náklady; 2 dny představují náklady ve výši 92 000 USD.\n\nS testováním motorů pro „Jetpack“ se začalo v březnu 2003 na ledovci Allalin v Saas Fee, posléze i na palubě letadla. Proudové motory Jet-Cat P200 dodala německá společnost a byly původně určeny pro pohon nafukovacích křídel.\n\nRossy vyvinul a sestrojil konstrukci pro létání tzv. „Jetpack“, označený jako „DIY Jetwing“ skládající se ze zádové konstrukce z uhlíkových vláken s křídlem o rozpětí kolem 2,4 m (7,9 ft) a poháněné čtyřmi podvěšenými proudovými motory Jet-Cat P200, které konstrukčně vycházejí ze skutečných předloh. Pohonnou látkou pro motory je kerosin (letecký benzín), stejně jako pro normální letecké motory. První konstrukce nebyla úspěšná, byla neovladatelná a zkoušky skončily zničením stroje.\n\nNezdar zničení prvního stroje Rossyho neodradil a pokračoval ve svém vývoji a zlepšení konstrukce, které se hlavně týkalo aerodynamiky a celkové konstrukce křídla v propojení s dalšími systémy. V tomto roce uskutečnil dva úspěšné lety, kdy byl „Jetpack“ poháněn jen dvěma motory. Při dalších zkouškách se však „Jetpack“ nekontrolovatelně rozkmital a Rossy byl nucen se odpojit od křídla a nechat jej dopadnout na zem. Tato nehoda jej přiměla k přidání dalších dvou motorů pro zvýšení tahu a jeho několikaletá práce doznala úspěchu.\n\nPrvní let uskutečnil Rossy v listopadu 2006 v Bexu a trval 5 minut a 40 sekund, s  přistáním padákem pak 6 minut a 9 sekund. Zde také Rossy přelétl doposud nejblíže k divákům, ve vzdálenosti 100 m. Ti se nacházeli na vrcholu Croix de Javerne (2 000 m n. m.) v kantonu Vaud. V ostatních případech je bezpečná vzdálenost minimálně 800 metrů nad terénem.\n\nRossy stále pracoval na vylepšení a zdokonalování svého stroje. V tomto roce však došlo k další nehodě, kdy musel provést „odhoz“ prototypu, který byl dopadem na zem vážně poškozen. Jeho opravou se Rossy zabýval několik měsíců a na konec se rozhodl ke stavbě nového, vylepšeného a spolehlivějšího kusu.\n\n14. května 2008 předvedl Rossy svůj oficiální 5minutový let nad Chablais a s použitím padáku přistál opět v Bexu. Rossy pro svůj letový projekt získal podporu Jean-Claude Bivera, šéfa hodinářské společnosti Hublot.\n\n26. září 2008, úspěšně přeletěl přes kanál La Manche za 9 minut a 7 sekund a při letu dosáhl rychlosti 299 km/h (186 mil/h). Později, v roce 2008, přeletěl nad Alpami průměrnou rychlostí 199 km/h (124 mil/h) a při sestupním letu dosáhl maximální rychlosti 304 km/h (189 mil/h).\n\nBěhem zimy 2008/2009 postavil dva nové prototypy „Jetpacku“ z toho důvodu, že předchozí typ nebyl dostatečně stabilní. Nové prototypy testoval v první polovině roku 2009 na volný pád ve Španělsku v Empuriabravě u Figueras. Toto místo vybral z důvodu malého rizika dopadu na silnici nebo stavbu v případě, kdy by musel nouzově „Jetpack“ odhodit. Testy byly úspěšné.\n\nV listopadu 2009 se pokusil o přelet Gibraltarského průlivu, kde chtěl uskutečnit první mezikontinentální let. Pokus byl zahájen výskokem z malého letadla ve výšce 1950–2000 m nad Tangerem v Maroku v 15:05 hodin. Cílem přeletu měla být Atlanterra ve Španělské Andalusii. Předpokládalo se, že let bude trvat přibližně 15 minut, ale kvůli silnému větru a husté oblačnosti přistál Rossy v moři, asi 3 kilometry od španělského pobřeží. Rossi chtěl původně oblačnost nadletět, ale k tomuto neměl dostatečnou rychlost, kterou ztratil v oblačných turbulencích. Pokusil se tedy střemhlavým letem získat opět potřebnou rychlost, zvýšit vztlak na křídle a tím získat zpět jeho stabilitu. Dostal se však ložiska oblačnosti a tím jeho let skončil. Během střemhlavého letu rychlostí 300 km/h si uvědomil, že tady již končí legrace, odpoutal se od křídla a ve výšce 850 m otevřel padák. Nouzově přistál v moři, odkud byl po deseti minutách vyzvednut vrtulníkem. Letecky byl přepraven do nemocnice v Jerez de la Frontera, kde byl posléze shledán jako nezraněn a propuštěn. Španělská pobřežní hlídka později vylovila i jeho „Jetpack“. Úspěšnost záchrany byla podpořena i radiomajákem a reflexním padákem.\n\n5. listopadu 2010 předvedl novou verzi svého tryskového „Jetpacku“ a úspěšně provedl dva lopingy před přistáním pomocí padáku. Let byl zahájen skokem z horkovzdušného balónu, který pilotoval Brian Jones, z výšky 2400 m (7900 stop) a let trval celkem 18 minut před přistáním. Tuto akrobacii předvedl Rossy nad Ženevským jezerem ve výšce 2 400 metrů. Rozpětí křídel upravené konstrukce bylo sníženo na 2 metry, hmotnost „Jetpacku“ byla 55 kg. Uváděná hmotnost je hmotností konstrukce, k tomu náleží ještě dvě 13litrové nádrže na palivo a kouřové zásobníky. Celková provozní hmotnost, i s hmotností pilota, je 145 kg.\n\nNa přelet Grand Canyonu ve Spojených státech amerických se Rossy chystal několik let, ale první realizace přeletu byla odložena. Důvodem odložení byl nedostatek potřebného času pro přípravu, což by v případě neúspěchu před televizními štáby nebyla dobrá reklama. Rozhodnutí o odložení přeletu ovlivnil i letecký úřad USA (\"Federal Aviation Administration\"), který vydal povolení těsně před plánovaným dnem letu. Rossy plánoval seskok z vrtulníku nad rezervací Hualapa, poblíž Eagle Pointu, a pak letět západním směrem nad kaňonem.\n\nPřelet nad Grand Canyonem v Arizoně se nakonec konal 7. května 2011. Let byl zahájen seskokem z vrtulníku ve výšce 2400 metrů a Rossy dosáhl ve fázi klesání rychlosti až 300 km/h a poté přeletěl nad kaňonem, nad jeho hranou, ve výšce 60 metrů. Doba letu byla 8 minut a let byl zakončen přistáním za pomoci padáku na dno kaňonu. Zdržení mimo jiné zapříčinily i úřady, když klasifikovaly jeho konstrukci „Jetpack“ jako malé letadlo, pro které jsou předepsány letové zkoušky. Ale i tak mu bylo uděleno povolení k letu.\n\nPři žádosti o povolení k letu došlo k administrativní chybě. I když byla žádost podána 28. dubna, byla směřována k úřadům rezervace Hualapa místo k leteckému úřadu. Federální letecký úřad měl navíc při pozdějším rozhodování o povolení potíže se správnou kategorizací tohoto typu leteckého prostředku.\n\n27. listopadu 2011 učinil Rossy (zatím) poslední přelet nad Alpami. Tentokrát jej při letu v jednu chvíli doprovázela dvě proudová letadla L-39C Albatros.\n\nVývoj konstrukce ani přistávacího padáku není ukončen, Rossy vyvíjí padák, který by umožnil bezpeční přistání i při otevření ve výšce 200 metrů místo současných 800 metrů.\n\nRossy se se svým „Jetpackem“ ukázal i ve filmu Stan Lee's Superhumans.\n\n\n"}
{"id": "752105", "url": "https://cs.wikipedia.org/wiki?curid=752105", "title": "333 stříbrnejch stříkaček", "text": "333 stříbrnejch stříkaček\n\n333 stříbrnejch stříkaček je hudební album skupiny Wanastowi Vjecy. Vydala je v roce 1997.\n\n"}
{"id": "752106", "url": "https://cs.wikipedia.org/wiki?curid=752106", "title": "Andreas Katsulas", "text": "Andreas Katsulas\n\nAndrew „Andreas“ Katsulas (18. května 1946 St. Louis, Missouri – 13. února 2006 Los Angeles, Kalifornie) byl americký herec řeckého původu.\n\nV oblasti herectví se pohyboval již od svých čtyř let, kdy jej matka přivedla do místního komunitního divadla. Studoval divadelní umění na Saint Louis University, získal titul bakalář umění v oboru divadlo na Indiana University Bloomington. V letech 1971–1986 působil v mezinárodním divadelním spolku Petera Brooka. Roku 1986 se přestěhoval do Los Angeles a začal spolupracovat s hollywoodskými studii. Z celovečerních snímků hrál např. v komedii \"Západ slunce\" (1988) či thrilleru \"Uprchlík\" (1993). Hostoval v různých seriálech (\"Jake a Tlusťoch\", \"Diagnóza vražda\", \"To je vražda, napsala\", \"Policie New York\"). V seriálu \"\" ztvárnil romulanského komandéra Tomalaka (epizody „Nepřítel“, „Přeběhlík“, „Futurum Imperfektum“ a „Všechno dobré...“; 1989–1994), v epizodě „Spolurodič“ (2003) seriálu \"\" hrál vissianského kapitána Drennika. Jeho největší televizní rolí byl velvyslanec G'Kar, kterého hrál v pilotním filmu \"\" (1993), celém seriálu \"Babylon 5\" (1994–1998) a navazujících televizních filmech \"\" (1998) a \"\" (2002).\n\nByl silným kuřákem, zemřel ve věku 59 let na rakovinu plic.\n\n"}
{"id": "752108", "url": "https://cs.wikipedia.org/wiki?curid=752108", "title": "Sulfid hořečnatý", "text": "Sulfid hořečnatý\n\nSulfid hořečnatý (chemický vzorec MgS) je anorganická sloučenina krystalizující ve čtverečné soustavě halitové struktury, v čistém stavu bílé barvy, avšak většinou je znečištěn různými nečistotami, kterému dodávají hnědou barvu.\n\nPrůmyslově vzniká při výrobě kovového železa.\n\nSulfid hořečnatý se připravuje reakcí síry nebo sulfanu s hořčíkem:\n\nMg + S → MgS\nMg + HS → MgS + H.\n\nChemické vlastnosti MgS se podobají podobým iontovým sulfidům jako jsou například sulfid sodný, barnatý a vápenatý.\n\nTato sloučenina reaguje s kyslíkem za vzniku síranu hořečnatého a s vodou za vzniku sulfanu a hydroxidu hořečnatého:\n\nMgS + 2 HO → HS + Mg(OH).\n\nV procesu výroby oceli BOS se odstraňuje síra z nečistého železa z vysoké pece přidáním několika stovek kilogramů práškového hořčíku. Vzniká sulfid hořečnatý, který plove na roztaveném železe a je odstraněn.\n\nTaké se používá jako polovodič, který je zajímavý tím, že vyzařuje modrozelené světlo, tato jeho vlastnost je známa od začátku 20. století.\n\nMgS se vzácně vyskytuje v meteoritech jako minerál niningerit.Také bývá nacházen v některých uhlíkových hvězdách.\n\nPři dotyku s vlhkostí MgS vytváří sulfan.\n"}
{"id": "752110", "url": "https://cs.wikipedia.org/wiki?curid=752110", "title": "Tlacotalpan", "text": "Tlacotalpan\n\nTlacotalpan je menší město v Mexiku. Nachází se ve státě Veracruz na levém břehu řeky Papaloapan v blízkosti jejího ústí do Mexického zálivu. Založeno bylo španělskými osadníky již v polovině 16. století. V roce 2010 zde žilo 7 600 osob.\n\nOd roku 1998 město figuruje na seznamu světového kulturního dědictví UNESCO. Svojí urbanistickou kompozicí a architekturou Tlacotalpan představuje fúzi španělských a karibských tradic mimořádného významu a kvality. Jeho jedinečný charakter spočívá mimo jiné v širokých ulicích skromných domů s pestrými barvami fasád a v množství vzrostlých stromů jak na veřejných, tak i soukromých prostranstvích.\n"}
{"id": "752113", "url": "https://cs.wikipedia.org/wiki?curid=752113", "title": "Farní sbor Českobratrské církve evangelické v Hodoníně", "text": "Farní sbor Českobratrské církve evangelické v Hodoníně\n\nFarní sbor Českobratrské církve evangelické v Hodoníně je sborem Českobratrské církve evangelické v Hodoníně. Sbor spadá pod Východomoravský seniorát\n\nFarářem sboru je Pavel Šebesta, kurátorkou sboru Jana Tomešková.\n\n\n"}
{"id": "752114", "url": "https://cs.wikipedia.org/wiki?curid=752114", "title": "Farní sbor Českobratrské církve evangelické v Hrubé Vrbce a Velké nad Veličkou", "text": "Farní sbor Českobratrské církve evangelické v Hrubé Vrbce a Velké nad Veličkou\n\nFarní sbor Českobratrské církve evangelické v Hrubé Vrbce a Velké nad Veličkou je sborem Českobratrské církve evangelické v Hrubé Vrbce. Sbor spadá pod Východomoravský seniorát. Sbor má kazatelskou stanici v Strážnici a Velké nad Veličkou.\n\nFarářkou sboru je Alexandra Prčíková, kurátorem sboru Pavel Smrček.\n\n\n"}
{"id": "752115", "url": "https://cs.wikipedia.org/wiki?curid=752115", "title": "Peter Jurasik", "text": "Peter Jurasik\n\nPeter Jurasik (* 25. dubna 1950 New York, New York) je americký herec.\n\nV televizi se poprvé objevil v roce 1977 v epizodní roli v seriálu \"Family\". V průběhu 70. a 80. let hostoval v různých seriálech (m. j. \"Barney Miller\", \"M*A*S*H\", \"MacGyver\", \"Remington Steele\", \"Columbo\"), ve větších rolích hrál v seriálech \"Bay City Blues\", \"Poldové z Hill Street\", \"Beverly Hills Buntz\" a \"Dear John\". V celovečerním snímku \"Tron\" (1982) hrál Croma. Mezi fanoušky sci-fi je známý jako velvyslanec Londo Mollari ze seriálu \"Babylon 5\" (1994–1998), kde se setkal se svým hereckým kolegou z \"Trona\" Brucem Boxleitnerem. Mollariho poprvé ztvárnil v pilotním filmu \"\" (1993) a zopakoval si jej i v navazujícím televizním filmu \"\" (1998). Dále hrál např. v seriálech \"Právo v Los Angeles\", \"Cesta do neznáma\", \"Policie New York\", \"Dawsonův svět\" či \"One Tree Hill\".\n\n"}
{"id": "752117", "url": "https://cs.wikipedia.org/wiki?curid=752117", "title": "Kostel Saint-Denys de la Chapelle", "text": "Kostel Saint-Denys de la Chapelle\n\nKostel Saint-Denys de la Chapelle (tj. \"svatého Diviše z La Chapelle\") je katolický farní kostel v 18. obvodu v Paříži, v ulici \"Rue de la Chapelle\". Je zasvěcen svatému Divišovi a pojmenován po místní čtvrti.\n\nSoučasný kostel byl postaven na základech kaple, kterou založila svatá Geneviève roku 475. V této kapli se až do roku 636 nacházely ostatky svatého Diviše, než král Dagobert I. rozhodl o jejich přenesení do baziliky Saint-Denis několik kilometrů severním směrem.\n\nJana z Arku zde strávila noc v modlitbách před útokem na Paříž 8. září 1429, která byla v rukou Angličanů.\n\nKostel byl výchozím bodem křížové cesty vedoucí z k bazilice Saint-Denis. Až do roku 1616 chodili kněží z baziliky Saint-Denis do kostela v procesí každých sedm let s ostatky sv. Diviše. V roce 1657 pařížský arcibiskup Jean-François de Gondi udělil povolení u přenesení ostatku svatého Jeronýma z cisterciáckého opatství v Douai.\n\nDnešní stavba pochází z roku 1204, kdy byla postavena z kamene na místě kaple. Kostel je podpírán třemi řadami raně gotických pilířů. V 18. století za vlády Ludvíka XV. byla připojena fasáda v dórském stylu na místo vstupního portiku ze 13. století.\n\nKostel je spojen s bazilikou svaté Jany z Arku postavené ve 20. století.\n\n"}
{"id": "752120", "url": "https://cs.wikipedia.org/wiki?curid=752120", "title": "Mūšia", "text": "Mūšia\n\nMūšia je řeka 3. řádu ve východní Litvě, v Aukštaitiji, která se vlévá u vsi Kadrėnai, 7,5 km na severovýchod od okresního města Ukmergė do řeky Šventoji jako její pravý přítok 49,3 km od jejího ústí do Nerisu. Teče v okrese Ukmergė. Řeka je regulována a napřimována. Šířka koryta je 6 – 8 m, hloubka koryta je 2,2 – 2,5 m. Průměrný spád je 1,06 m/km. Rychlost toku je 0,1 – 0,2 m/s. Průměrný průtok při ústí je 1,63 m³/s. Protéká dvěma rybníky a to u Taujėnů (plocha 8,9 ha, Taujėnų tvenkinys) a u vsi Kadrėnai (plocha 93 ha, Kadrėnų tvenkinys, hráz postavena r. 1983, jeden z 20 nejméně čistých rybníků a jezer Litvy).\n\nCelkový trend směru toku je od severu k jihojihovýchodu. Pramení v lese Balelių miškas u vsi Geldonka, 8 km na jihojihovýchod od městečka Raguva, na západ od silnice č. 174 Nevėžis – Taujėnai – Ukmergė. 2 km od pramene tuto silnici křižuje a dále teče podél ní na východní straně až po rybník Kadrėnų tvenkinys, za kterým křižuje silnici mezinárodní sítě E262, plánovanou vylepšit na dálnici A6, a vzápětí za ní ústí do Šventoji.\n\nLevé:\n\nPravé:\n\n"}
{"id": "752122", "url": "https://cs.wikipedia.org/wiki?curid=752122", "title": "Costa Coffee barista roku", "text": "Costa Coffee barista roku\n\nCosta Cofee barista roku je soutěž, kterou pořádá největší evropský kavárenský řetězec Costa Coffee.\n\nKoná se celosvětově již od roku 2006. Costa Coffee, na rozdíl od některých jiných kavárenských řetězců, nepoužívá plně automatizované přístroje a na schopnosti svých baristů a jejich vzdělání klade velký důraz. Soutěž je jedním ze způsobů, jak motivovat baristy k ještě většímu zájmu o jejich práci a nejnovější trendy v oboru. Také Česká republika, kde je řetězec Costa Coffee provozován od roku 2008 společností HDR Retail CR, se stala pravidelným účastníkem soutěže Costa Cofee barista roku. Vítěz národního kola se účastní evropského finále a pokud zde v silné konkurenci uspěje, čeká ho celosvětové finále, pořádané přímo v pražírně společnosti v centru Londýna.\n\n\n"}
{"id": "752124", "url": "https://cs.wikipedia.org/wiki?curid=752124", "title": "Rue Malebranche", "text": "Rue Malebranche\n\nRue Malebranche (\"Malebranchova ulice\") je ulice v Paříži. Nachází se v 5. obvodu.\n\nUlice vede od křižovatky s \"Rue Saint-Jacques\", kde navazuje na ulici \"Rue des Fossés Saint-Jacques\", a končí u \"Rue Le Goff\". Ulice je orientována od východu na západ.\n\nBývalé části ulic \"Rue Paillet\" a \"Rue Saint-Thomas d'Enfer\" vznikly v roce 1646. Ulice byla přejmenována 1. února 1877 podle Nicolase Malebranche (1638-1715), francouzského filozofa a teologa.\n\nV domě č. 17 se natáčel film \"Odpolední láska\" z roku 1957, ve kterém hrají Audrey Hepburnová, Gary Cooper a Maurice Chevalier.\n\n"}
{"id": "752126", "url": "https://cs.wikipedia.org/wiki?curid=752126", "title": "Slezská metropolitní oblast", "text": "Slezská metropolitní oblast\n\nHornoslezská metropolitní oblast je metropolitní oblast na jihu Polska a severovýchodu Česka. Centry jsou Katowice a Ostrava ve Slezsku. Oblast zahrnuje tyto administrativní jednotky (NUTS-2): většinu Slezského vojvodství, malou západní část Malopolského vojvodství a východní část Moravskoslezského kraje v Česku.\n\nOblast se nachází v Hornoslezské uhelné pánvi. Hornoslezská metropolitní oblast má populaci 5,3 miliónu obyvatel – z toho 1 milión v Česku (Ostravská metropolitní oblast) a 3,9 miliónu (75,4 %) v Polsku (Hornoslezská polycentrická metropolitní oblast). Podle polských zdrojů se rozkládá na území 5 400 km², s 4 500 km² (83,33 %) v Polsku a 900 km² (16,67 %) v Česku.\n\n"}
{"id": "752127", "url": "https://cs.wikipedia.org/wiki?curid=752127", "title": "Rue Gasnier-Guy", "text": "Rue Gasnier-Guy\n\nRue Gasnier-Guy (\"ulice Gasniera Guye\") je ulice v Paříži. Nachází se ve 20. obvodu. Se svými 17 % sklonu je nejstrmější ulicí v Paříži.\n\nUlice vede od křižovatky s \"Rue des Partants\" a končí na náměstí \"Place Martin-Nadaud\" u křižovatky s ulicí \"Rue Sorbier\". Ulice je orientována od západu na východ.\n\nUlice nese jméno bývalého majitele pozemků Gasniera Guye.\n\n"}
{"id": "752132", "url": "https://cs.wikipedia.org/wiki?curid=752132", "title": "Jan Boris Uhlíř", "text": "Jan Boris Uhlíř\n\nJan Boris Uhlíř (* 17. září 1972 Praha) je český historik a soudní znalec zabývající se moderními českými dějinami, především pak Protektorátem Čechy a Morava a dějinami Třetí říše. Je autorem řady monografií, z nichž nejvýznamnější a nejoceňovanější jsou Protektorát Čechy a Morava v obrazech (2007), Karl H. Frank 1939–1946. Obrazový životopis kata českého národa (2016) a Protektorát Čechy a Morava 1939–1942. Srdce Třetí říše (2017). Je kmenovým autorem Ottova nakladatelství.\n\nPo maturitě na gymnáziu Přípotoční v Praze (1991) studoval na Filozofické fakultě Univerzity Karlovy (1992–1998, resp. 2001) a Humboldtově univerzitě v Berlíně (2000 – 2001). Jako člen studentské kurie Akademického senátu Filozofické fakulty Univerzity Karlovy (1993 – 2001) se zasadil o vznik Ceny Jana Palacha, která se od roku 1998 uděluje za vynikající studijní výsledky. Na jeho odborném růstu se výrazně podílel historik Jan Kuklík. Pracoval v Ústavu pro soudobé dějiny AV ČR (1992–1993 a 1997–1998), Středisku pro dokumentaci protiprávnosti komunistického režimu MS ČR (1994) a Vojenském historickém ústavu Praha (1995–1996 a 2005–2013). V červnu 2013 byl jmenován znalcem pro obor sociální vědy – odvětví politologie, specializace nacismus, fašismus, neonacismus, neofašismus. Specializuje se na problematiku Česko-Slovenska, Protektorátu Čechy a Morava a Třetí říše, především pak na domácí protinacistický odboj. Publikuje od roku 1992. Je autorem či spoluautorem osmi knižních monografií a téměř 400 studií a článků v odborném i denním tisku u nás i v zahraničí. Dlouhodobě spolupracuje s Českou televizí a Českým rozhlasem. Je mu blízký pozitivismus Gollovy školy. Váží si historiků Josefa Pekaře, Tomáše Pasáka, Antonína Klimka, Jana Kuklíka a Roberta Kvačka. V roce 2006 inicioval státní pohřeb předsedy protektorátní vlády gen. Aloise Eliáše, v roce 2010 udělení čestného občanství MČ Praha 2 vydavatelce odbojového časopisu \"V boj\" Ireně Bernáškové a v roce 2011 vznik pietního místa v jízdárně kasáren v Praze-Ruzyni, kde byly v roce 1941 po nástupu Reinharda Heydricha do funkce zastupujícího říšského protektora popraveny špičky domácího odboje. V letech 2012–2013 se zasadil o vznik zákona, kterým byl mezi významné dny České republiky zařazen Den památky Jana Palacha. Je činný v ČOS, v letech 1998–2007 byl vzdělavatelem T. J. Sokol Praha – Královské Vinohrady; od roku 2007 je ve stejné jednotě starostou. V lednu 2018 byl jmenován znalcem pro obor sociální vědy – odvětví politologie, specializace Třetí říše, Protektorát Čechy a Morava a druhá světová válka. V prosinci 2019 byl zvolen členem Kontrolní komise ČOS.\n\n\n\n"}
{"id": "752135", "url": "https://cs.wikipedia.org/wiki?curid=752135", "title": "Austin Powers: Špion, který mě vojel", "text": "Austin Powers: Špion, který mě vojel\n\nAustin Powers: Špion, který mě vojel (anglicky Austin Powers: The Spy Who Shagged Me) je druhý díl ze série filmů o Austinu Powersovi. \n\nLondýňan Austin Powers navenek vypadá jako děvkař, chová se jako děvkař a na první pohled se zdá, že je děvkař, v noci však pracuje jako tajný agent, připravený kdykoli zasáhnout v nejméně bezpečných destinacích světa: na Středním východě, v zamrzlé ruské tundře nebo v podzemí Východního Berlína. \n \n"}
{"id": "752137", "url": "https://cs.wikipedia.org/wiki?curid=752137", "title": "Helsingin Jalkapalloklubi", "text": "Helsingin Jalkapalloklubi\n\nHelsingin Jalkapalloklubi, mezinárodně známý jako HJK Helsinki, je finský profesionální fotbalový klub finské Veikkausliigy, sídlící ve městě Helsinky. HJK je nejúspěšnější finský fotbalový klub s celkem 29 mistrovskými tituly. Klub, který byl založen v roce 1907, hraje na stadionu Sonera Stadium.\n\n\n"}
{"id": "752139", "url": "https://cs.wikipedia.org/wiki?curid=752139", "title": "Gruoch Skotská", "text": "Gruoch Skotská\n\nGruoch ingen Boite byla královna Alby (Skotska). Jejím otcem byl Boite mac Cináeda, syn krále Cináeda (Kennetha) III. Byla královnou Mac Bethada mac Findlaícha (Macbetha). Posloužila tudíž jako předobraz Lady Macbeth v Shakespearově hře \"Macbeth\". Datum jejího narození ani úmrtí není jisté.\n\nPřed rokem 1032 se Gruoch provdala za Gillea Coemgáina mac Maíl Brigti, hraběte (mormaera) z Moray, se kterým měla přinejmenším jednoho syna, Lulacha, pozdějšího skotského krále. Gille Coemgáin byl zabit v roce 1032 a byl pohřbený společně s padesáti svými muži. Příštího roku byl jeden z jejích mužských příbuzných, pravděpodobně její jediný bratr, zavražděn Malcolmem II.\n\nJejím druhým manželem se stal Macbeth a když se stal v roce 1040 králem, Gruoch jeho královnou. Poté, co Macbeth padl roku 1057 v bitvě, stal se jeho nástupcem na skotském trůnu její syn Lulach. Vládl pouze několik měsíců do doby, kdy byl zavražděn a jeho následníkem se stal Malcolm III.\n\n"}
{"id": "752142", "url": "https://cs.wikipedia.org/wiki?curid=752142", "title": "Ceny české filmové kritiky 2011", "text": "Ceny české filmové kritiky 2011\n\nCeny české filmové kritiky 2011 byl druhý ročník Cen české filmové kritiky. Vyhlášení cen proběhlo 14. ledna 2012.\n\n\n\n\n\n\n\n\n\n\n\n\n"}
{"id": "752144", "url": "https://cs.wikipedia.org/wiki?curid=752144", "title": "Carex extensa", "text": "Carex extensa\n\nCarex extensa je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 10–40, zřídka až 75 cm. Je vytrvalá, hustě trsnatá. Listy jsou střídavé, přisedlé, s listovými pochvami. Lodyha je tupě trojhranná, hladká. Bazální pochvy jsou hnědé až rezaté.Čepele jsou 1–3,5 mm žlábkovité a podvinuté, sivozelené. \"Carex extensa\" patří mezi různoklasé ostřice, nahoře je klásek samčí, dolní klásky jsou pak samičí. Listeny jsou pochvaté, často rovnovážně odstálé až nazpět ohnuté, zvláště dolní je delší než celé květenství. Samčí klásek je většinou 1, je krátce stopkatý až přisedlý, samičích klásků je nejčastěji 2–4, jsou podlouhle vejčité, cca 1–2 cm dlouhé, zvláště spodní bývá trochu oddálený a krátce stopkatý. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 2,7–3,9 mm dlouhá, šedavě zelenavá s rezavě hnědými skvrnami, žilnatá, dvou až trojhranná, na vrcholu zúžená v krátký zobánek. Každá mošnička je podepřená plevou, která je nažloutle až načervenale hnědá, se zeleným středním žebrem, na vrcholu špičatá, mnohem kratší než mošnička. Počet chromozómů je 2n=60.\n\n\"Carex extensa\" roste hlavně při mořském pobřeží, ve vnitrozemí jen výjimečně, jedná se o halofyt. Najdeme ji na pobřeží Baltského moře v jižní Skandinávii, v Polsku, Německu, na pobřeží Atlantského oceánu včetně Velké Británie a Irska, pobřeží Středozemního moře včetně části severní Afriky, vzácně i u Kaspického moře. Její adventivní výskyt byl zaznamenán na východě USA a snad i v Jižní Americe. V jižní Africe roste příbuzná \"Carex ecklonii\", kterou někteří autoři s druhem \"Carex extensa\" ztotožňují.\n\n \n"}
{"id": "752146", "url": "https://cs.wikipedia.org/wiki?curid=752146", "title": "Karres", "text": "Karres\n\nKarres je rakouská obec ve spolkové zemi Tyrolsko, v okrese Imst.\n\nV roce 2011 zde žilo 606 obyvatel.\n\nKarres leží v údolí Oberinntal na úpatí Tschirgant na slunném jižním svahu v blízkosti ústí řeky Pitze do řeky Inn. Vesnice leží nad řekou Inn, která zde vytváří hlubokou rokli.\n\nKarres sousedí s obcemi Arzl im Pitztal (JZ), Haiming (SV), Karrösten (SZ), Roppen (JV), Tarrenz (S)\n\nArcheologické nálezy (socha Merkura, zbytky zdí a základy vily) dokazují, že Karres byl obýván v době římské. Předpokládá se, že zde existovala osada už v pozdní době bronzové (1300–800 př. n. l.).\n\nPrvní písemná zmínka pochází z roku 1099, v darovací listině je uváděn jako \"Cherres\", další zmínka pochází z roku 1288. Kerres byl pod vlivem Bavorska a soudně spravován z města Imst. Ke konci 13. století byl pod správou Peterbergu. V roce 1810 byl opět pod soudní správou Imstu a v roce 1817 zpátky pod Petersburgem. V roce 1849 přešel pod soudní správu nově vytvořeného soudního okresu Silz, ale v roce 1907 byl pod soudním obvodem Imst.\n\nOd středověku do 19. století probíhala pod horou Tschirgant hornická činnost. Pozůstatkem z tohoto období jsou dva hornické domy.\n\nV Terres se nacházejí chráněné památky, například:\n\n"}
{"id": "752147", "url": "https://cs.wikipedia.org/wiki?curid=752147", "title": "Vladimír Vavřínek", "text": "Vladimír Vavřínek\n\nVladimír Vavřínek (* 5. srpna 1930 Hradec Králové) je český historik specializující se na byzantsko-slovanské vztahy.\n\nV letech 1949–1953 vystudoval historii a klasickou filologii na filosofické fakultě Univerzity Karlovy. Od roku 1956 působil v Historickém ústavu ČSAV a v letech 1966–1969 jako vědecký pracovník Ústavu dějin východní Evropy ČSAV.\n\n\n\n\n"}
{"id": "752149", "url": "https://cs.wikipedia.org/wiki?curid=752149", "title": "Jiří Švestka", "text": "Jiří Švestka\n\nJiří Švestka (19. ledna 1930 – 9. března 2019) byl český právník a odborník na občanské právo.\n\nV roce 1953 absolvoval Právnickou fakultu Univerzity Karlovy, na které po roce justiční praxe začal vědecky působit. Roku 1964 se zde habilitoval, roku 1982 se stal doktorem věd a profesuru občanského práva získal v roce 1985. Odborně se věnoval celému občanskému právu, nejvýznamněji ale zasáhl do oblastí práva na ochranu osobnosti a odpovědnosti za škodu.\n\nTaké působil v právní praxi, a to jako advokát nebo jako člen Legislativní rady vlády.\n"}
{"id": "752150", "url": "https://cs.wikipedia.org/wiki?curid=752150", "title": "Wilhelm Mayer (skladatel)", "text": "Wilhelm Mayer (skladatel)\n\nWilhelm Mayer, pseudonym W. A. Rémy (10. června 1831 Praha – 22. ledna 1898 Štýrský Hradec) byl právník, hudební skladatel a pedagog.\n\nVystudoval práva na Karlově univerzitě v Praze a stal se státním úředníkem. Nejprve v Budapešti, poté ve Vídni a od roku 1862 již natrvalo ve Štýrském Hradci. Vedle práv studoval soukromě hudební teorii a skladbu u Karla Františka Pitsche. Již během studia komponoval a pro své umělecké snahy si zvolil pseudonym W. A. Rémy.\n\nVe Štýrském Hradci se stal ředitelem hudebního sdružení a vyhledávaným učitelem skladby. V roce 1865 byl doporučován na místo ředitele Pražské konzervatoře, ale zřejmě neměl dostatečný zájem, neboť se nedostavil ke zkouškám.\n\nJeho skladby uváděl na svých koncertech i Bedřich Smetana.\n\n\n\n"}
{"id": "752152", "url": "https://cs.wikipedia.org/wiki?curid=752152", "title": "Bonney Lake", "text": "Bonney Lake\n\nBonney Lake je město v okrese Pierce v americkém státě Washington. V roce 2010 zde žilo 17 374 obyvatel. Rozloha obce byla 14,3 km², z čehož 1 % byla voda. Z celkového počtu obyvatel tvořili 89 % běloši, 2 % Asiaté a 1 % Afroameričané.\n"}
{"id": "752154", "url": "https://cs.wikipedia.org/wiki?curid=752154", "title": "Sumner (Washington)", "text": "Sumner (Washington)\n\nSumner je město na severu okresu Pierce v americkém státě Washington. V roce 2010 zde žilo 9 451 obyvatel. Mezi nedaleká města patří Puyallup na západě, Auburn na severu a Enumclaw na východě.\n\nMěsto založil roku 1883 George H. Ryan, který jej pojmenoval po bývalém americkém senátorovi Charlesi Sumnerovi.\n\nRozloha města čítá 17,4 km², z čehož necelé 0,5 % je voda.\n\nPo městě Orting je Sumner s Puyallupem další obcí, kterou zasáhnou v případě erupce Mount Rainier lahary. Poukázala na to i epizoda seriálu \"Modern Marvels\", která obsahuje simulaci postupu laharu přes Orting údolím řeky Puyallup.\n\nV roce 2010 zde žilo 9 451 obyvatel, z nichž tvořili 87 % běloši, 2 % Asiaté a 1 % Afroameričané, 10 % obyvatelstva bylo hispánského původu.\n\nSumner hostí část každoročního Narcisového festivalu, který se zde a v Tacomě, Puyallupu a Ortingu koná každý duben.\n"}
{"id": "752159", "url": "https://cs.wikipedia.org/wiki?curid=752159", "title": "Captain America: První Avenger", "text": "Captain America: První Avenger\n\nCaptain America: První Avenger (v anglickém originále Captain America: The First Avenger) je americký akční film z roku 2011, který natočil režisér Joe Johnston podle komiksů o Captainu Amerikovi. V titulní roli neduživého mladíka Steva Rogerse, jenž se za druhé světové války stane díky vědeckému experimentu supervojákem, Kapitánem Amerikou, se představil Chris Evans, který si tuto postavu zopakoval i v navazujících filmech \"\" (2014) a \"\" (2016). Jedná se o pátý celovečerní snímek filmové série Marvel Cinematic Universe.\n\nV březnu 1942 dorazí nacistický důstojník Johann Schmidt se svými muži do města Tønsberg, které se nachází v Norsku okupovaném Třetí říší. Zde ukradne Tesseract, záhadný prastarý artefakt, který disponuje nevýslovnou silou. V New Yorku se mezitím snaží mladík Steve Rogers vstoupit do americké armády, jeho přijetí je ale odmítnuto kvůli četným zdravotním a fyzickým problémům. Při návštěvě výstavy o budoucích technologiích, kam zajde se svým kamarádem, seržantem Jamesem „Buckym“ Barnesem, zkusí Rogers opět narekrutovat. Jeho rozhovor s Barnesem, ve kterém vysvětluje, že chce pomoct ve válce, zaslechne doktor Abraham Erskine, který jeho přijetí povolí. Mladý muž je tedy naverbován do vojenského vědeckého útvaru S.S.R., kde se stane součástí experimentu pro vytvoření supervojáků, jenž vede právě Erskine s pomocí plukovníka Chestera Phillipse a britské agentky Peggy Carterové. Phillips není zrovna přesvědčen o vědcově tvrzení, že právě Rogers je vhodnou osobou pro tento úkol, ale ustoupí poté, co je svědkem jeho hrdinství, při kterém nezaváhá sám sebe obětovat. Noc před zákrokem odhalí Erskine Rogersovi, že Schmidt podstoupil nedokonalou verzi této procedury a trpí trvalými následky.\n\nV Evropě dokáže Schmidt a jeho pomocník, doktor Arnim Zola, ovládnout energii Tesseractu, kterou zamýšlí pohánět Zolovy vynálezy a změnit tak celý svět. Schmidt se dozví o Erskinově místě pobytu a vydá povel jej zabít. V USA začne experiment, při němž Erskine nechá Rogersovi aplikovat speciální sérum a následně ho vystaví „vita paprskům“. Po ukončení pokusu je skutečně mladík vyšší a mnohem svalnatější, jeden z návštěvníků laboratoře Howarda Starka ale doktora zastřelí, čímž se odhalí jako Schmidtův zabiják Heinz Kruger. Rogers ho pronásleduje ulicemi města a nakonec jej díky své nově nabyté nadlidské rychlosti a síle zadrží, Němec ovšem použije kyanidovou kapsli a spáchá sebevraždu.\n\nProtože je Erskine mrtev a vzorec jeho séra je tedy ztracen, je projekt supervojáka, kterých měly být stovky, ukončen a novým Rogersovým úkolem je v kostýmu absolvovat estrádní propagandistickou show po Spojených státech jako „Kapitán Amerika“. V roce 1943 se se svým vystoupení objeví i u amerických jednotek v Itálii, kde se dozví, že po bitvě proti Schmidtovým silám je nezvěstná jednotka jeho kamaráda Barnese. Odmítne uvěřit, že by jeho přítel mohl zemřít, a s pomocí Carterové a Starka se letadlem dostane za nepřátelské linie a sám se Buckyho pokusí zachránit. Rogers se skutečně dostane až do opevněného sídla Schmidtovy organizace Hydra, odkud Barnese a další vězně osvobodí. Setká se i přímo se Schmidtem, který mu odhalí svoji nynější skutečnou podobu Red Skulla a který poté uprchne, stejně jako doktor Zola. Rogers se s osvobozenými spolubojovníky vrátí na základnu.\n\nNedlouho poté vytvoří speciální jednotku, do které naverbuje Barnese a další bývalé vězněné vojáky – Dum Dum Dugana, Gabe Jonese, Jima Moritu, Jamese Montgomeryho Falsworthe a Jacquese Derniera. Jejich úkolem má být zničit ostatní základny Hydry. Howard Stark vybaví Rogerse vylepšeným vybavením a především okrouhlým štítem z vibrania, velmi vzácného a téměř nezničitelného kovu. Tým postupně sabotuje mnoho operací Hydry a následně zaútočí na vlak převážející Zolu. Vědce se jim podaří zajmout, ale Barnes vypadne při boji z vozu a pravděpodobně zemře. Díky informacím od zadrženého Zoly se dozví místo poslední základny Hydry. Jednotka na ni zaútočí, protože Schmidt chce využít zde postavené zbraně k masovému zničení amerických měst a posléze i dalších velkých měst po celém světě. Rogers se dostane do letadla, se kterým nacista vzlétne. Během letu proběhne souboj, při kterém Schmidt uchopí Tesseract, což zapříčiní Němcovo zmizení v zářivém světle. Artefakt následně propálí podlahu letounu a spadne do oceánu. Protože Rogers neví, jak přistát bez možné detonace zbraní na palubě, obětuje se a letadlo pošle v Arktidě k zemi. Stark později objeví Tesseract na mořském dně, ale není schopen lokalizovat trosky Rogersova letounu, takže předpokládá, že voják zemřel.\n\nVrak letadla i se zmrzlým tělem je nalezen po téměř 70 letech. Steve Rogers se probere v kulisách nemocničního pokoje ze 40. let 20. století, ale brzo zjistí, že něco nehraje. Uteče ven na současné Times Square, kde ho ředitel agentury S.H.I.E.L.D. Nick Fury informuje o tom, jak dlouho „spal“.\n\nRogers se postupně zotavuje a ředitel Fury ho požádá o pomoc při záchraně světa.\n\n\nV dalších rolích se představili také Natalie Dormerová (vojín Lorraineová) a Samuel L. Jackson (ředitel Nick Fury). V cameo roli se ve filmu objevil i Stan Lee (generál).\n\nCelovečerní film o Kapitánu Amerikovi byl plánován od druhé poloviny 90. let 20. století. Reálnější obrysy dostal v roce 2006, později byl vývoj snímku zastaven kvůli stávce hollywoodských scenáristů v letech 2007 a 2008. Díky komerčnímu úspěchu \"Iron Mana\" byl v květnu 2008 ohlášen film s pracovním názvem \"The First Avenger: Captain America\" s plánovanou premiérou o tři roky později. Režisérem připravovaného snímku se v listopadu 2008 stal Joe Johnston, scénář měli napsat Christopher Markus a Stephen McFeely. Jejich skript poté upravil Joss Whedon, což bylo součástí jeho smlouvy k filmu \"Avengers\". V březnu 2010 byli do hlavních rolí obsazeni Chris Evans a Hugo Weaving, po kterých v dalších měsících následovali i další herci.\n\nNatáčení snímku s rozpočtem 140 milionů dolarů probíhalo od června do prosince 2010. V dubnu 2011 proběhly dotáčky některých scén.\n\nSvětová premiéra filmu \"Captain America: První Avenger\" proběhla v Hollywoodu 19. července 2011. Do kin (včetně USA) byl uváděn od 22. července, přičemž v ČR se v kinodistribuci objevil 4. srpna téhož roku.\n\nV Severní Americe utržil snímek 176 654 505 dolarů, v ostatních zemích dalších 193 915 269 dolarů. Celosvětové tržby tak dosáhly 370 569 774 dolarů.\n\nServer \"Kinobox.cz\" na základě vyhodnocení 27 recenzí z českých internetových stránek ohodnotil film \"Captain America: První Avenger\" 69 %. Server \"Rotten Tomatoes\" udělil snímku známku 7,0/10 a to na základě 247 recenzí (z toho 197 jich bylo spokojených, tj. 80 %). Od serveru \"Metacritic\" získal film, podle 43 recenzí, celkem 66 ze 100 bodů.\n\nSnímek byl nominován na sedm žánrových cen Saturn (včetně kategorie Nejlepší sci-fi film).\n\nDíky komerčnímu úspěchu snímku byly v letech 2014 a 2016 uvedeny do kin filmové sequely \"\" a \"\", které jsou rovněž součástí série Marvel Cinematic Universe (MCU). Titulní roli si v nich zopakoval Chris Evans, který se jako Kapitán Amerika objevil i v některých dalších celovečerních filmech MCU.\n\n"}
{"id": "752160", "url": "https://cs.wikipedia.org/wiki?curid=752160", "title": "Janville-sur-Juine", "text": "Janville-sur-Juine\n\nJanville-sur-Juine je francouzská obec v departementu Essonne v regionu Île-de-France.\n\nObec Janville-sur-Juine se nachází asi 38 km jihozápadně od Paříže a leží na řece Juine. Obklopují ji obce Lardy na severu, Bouray-sur-Juine na severovýchodě a na východě, Cerny na jihovýchodě, Villeneuve-sur-Auvers na jihu, Auvers-Saint-Georges na jihozápadě a Chamarande na západě a severozápadě.\n\n\"Počet obyvatel\"\n\n"}
{"id": "752162", "url": "https://cs.wikipedia.org/wiki?curid=752162", "title": "Bouray-sur-Juine", "text": "Bouray-sur-Juine\n\nBouray-sur-Juine je francouzská obec v departementu Essonne v regionu Île-de-France.\n\nObec Bouray-sur-Juine se nachází asi 37 km jihozápadně od Paříže a leží na řece Juine. Obklopují ji obce Saint-Vrain na severu a na severovýchodě, Itteville na východě, Cerny na jihu, Janville-sur-Juine na západě a Lardy na severozápadě a severu.\n\n\"Počet obyvatel\"\n\n"}
{"id": "752165", "url": "https://cs.wikipedia.org/wiki?curid=752165", "title": "Ruský vševojenský svaz", "text": "Ruský vševojenský svaz\n\nRuský vševojenský svaz (rusky Русский Обще-Воинский Союз, zkratka ROVS) byla organizace založená bělogvardějci po jejich porážce v Ruské občanské válce v exilu. Sdružovala velitele a vojáky bývalé Bílé armády a pokoušela se působit na vlády ostatních států v otázce sovětského Ruska. Jejím cílem bylo vyvolat národní protikomunistické povstání v SSSR a zbavit bolševiky moci.\n\nOrganizace byla založená bělogvardějským generálem Wrangelem v tehdejším království Srbů, Chorvatů a Slovinců 1. září 1924. Kromě antikomunismu neměla organizace žádnou oficiální politickou orientaci. Mnozí členové byli monarchisté, a to přiklánějící se k absolutní či konstituční formě monarchie. Někteří byli nakloněni bývalé carské rodině Romanovců, jiní se ostře stavěli proti ní.\n\nOrganizace byla trnem v oku Sovětům a stala se primárním cílem sovětské tajné zahraniční policie, OGPU. Sovětská OGPU za cílem oslabení ROVS vytvořila domnělou monarchistickou organizaci zvanou \"Monarchistická unie středního Ruska\". Loutková organizace úspěšně mátla a později silně demoralizovala členy ROVS. \n\nV roce 1928 náhle zemřel zakladatel a dosavadní lídr ROVS generál Wrangel. Ohledně jeho smrti existují dosud nevyjasněné pochybnosti. Je možné, že byl otráven sluhou svého bratra, který byl údajně sovětským agentem NKVD. Přímé důkazy ale nebyly nikdy nalezeny.\n\nAgentům OGPU se dokonce podařilo infiltrovat Ruský vševojenský svaz. Hlavním dvojitým agentem byl Nikolaj Skoblin. Postupně se dařilo OGPU likvidovat vůdce ROVS. V roce 1930 se podařilo zajmout a unést do SSSR generála Kutepova. V Rusku byl Kutepov mučen a nakonec zastřelen. Stejný osud čekal jeho nástupce generála Millera v roce 1937. Miller byl popraven v Moskvě po 19 měsících mučení a vyslýchání v roce 1939. Před únosem ale napsal Miller dopis, v němž se zmínil, s kým a kam jde. Dopis měl být otevřen jen v případě, že by se nevrátil. Identita Nikolaje Skoblina byla odhalena a agent musel prchnout do Španělska.\n\nSe začátkem druhé světové války ztratila ROVS většinu svého vlivu. Někteří ruští emigranti se připojili k Ruské osvobozené armádě (ROA) vytvořené nacistickým Německem z ruských zajatců. Do čela ROA se postavil bývalý sovětský generál Vlasov. ROVS během války oficiálně nestranila ani SSSR ani Německu.\n\nPo válce se z ROVS stala zcela bezmocná organizace spojená pouze zbývajícími již velmi starými pamětníky války. Její vedení se měnilo tak rychle, jak její lídři stářím umírali. Zůstala však aktivní do devadesátých let a starala se o památku předválečné a antikomunistické tradice ruské armády. V jejím držení bylo velké množství ruských, carských a bělogvardějských vlajek a standart, které se měly vrátit do Ruska, až se místní armáda stane opět \"národní ruskou armádou\". \n\nI když síla ROVS zmizela několik desítek let před pádem komunismu, v roce 1992 začal ROVS být opět aktivní. SSSR se ale rozpadl a komunismus byl v Evropě poražen, takže organizace ztratila smysl existence. V roce 2000 nově zvolený lídr ROVS Vladimir Višnevsky nechal hlasovat o rozpuštění organizace a drtivá většina s rozpuštěním souhlasila. Višnevsky sice zemřel téhož roku, ale členové podle hlasování sami organizaci rozpustili. Někteří ale odmítli výsledky hlasování a považují ROVS za nerozpuštěnou. Pro tyto členy se stal novým lídrem v roce 2000 Igor Borisovič Ivanov.\n\n"}
{"id": "752166", "url": "https://cs.wikipedia.org/wiki?curid=752166", "title": "Březový sirup", "text": "Březový sirup\n\nBřezový sirup je sladidlo vyráběné z březové mízy podobným postupem, kterým je vyráběný známější javorový sirup z javorové mízy.\n\nZ mízy, která obsahuje 0,5–2 % cukru (v závislosti na lokalitě, počasí, ročním období, …) je vyráběn sirup s obsahem zhruba 67 % cukru. Na výrobu jednoho litru sirupu je tak zapotřebí obvykle 80 až 110 litrů mízy. Z cukrů je v březové míze 42–54 % fruktózy, 45 % glukózy, malé množství sacharózy a stopové množství galaktózy.\n\nVýroba je náročnější než u javorového sirupu hned z několika důvodů. Jedním je právě nižší obsah cukru, z kterého plyne nutnost zpracování většího množství, dalším je kratší období, kdy lze z bříz odebírat mízu, která má navíc nižší kořenový vztlak. Menší podíl cukrů má také za následek, že zahušťování pouhým odpařováním je náročné, navíc fruktóza se snáze připálí než sacharóza, hlavní cukr v javorové míze. Proto je komerčně vyráběný březový sirup prakticky vždy zahušťován především pomocí reverzní osmózy.\n\nBřezový sirup je vyráběn především v Ruské federaci a na Aljašce a Yukonu, kromě toho je populární i ve Skandinávii, v Bělorusku a na Ukrajině.\n"}
{"id": "752167", "url": "https://cs.wikipedia.org/wiki?curid=752167", "title": "Martin Juhar", "text": "Martin Juhar\n\nMartin Juhar (* 9. března 1988, Košice) je slovenský fotbalista, od září 2017 hráč klubu FC Zbrojovka Brno. Univerzální hráč, během své kariéry nastupoval v obraně, záloze i útoku. Mimo Slovensko působil na klubové úrovni v Česku, Polsku a Německu. Na kontě má jeden start v dresu slovenské fotbalové reprezentace (v roce 2013).\n\nSvoji fotbalovou kariéru začal v Lokomotívě Košice, kde prošel všemi mládežnickými kategoriemi.\n\nV roce 2008 se přestoupil do MFK Košice. Ve slovenské nejvyšší soutěži debutoval 10. května 2008 v utkání proti Slovanu Bratislava (remíza 1:1). V MFK Košice odehrál celkem tři sezóny.\n\nV létě 2011 po vypršení smlouvy zamířil do Sparty, kde 14. června 2011 podepsal tříletou smlouvu. Fyzicky i rychlostně skvěle vybavený záložník, který se může opřít také o tvrdou střelu v úvodu sezony nastupoval v základní sestavě a v domácím utkání 12. září 2011 s Viktorií Žižkov zaznamenal z pokutového kopu svůj první gól v rudém dresu, Sparta zvítězila 4:1. Po 7. kole však ze základní sestavy Sparty vypadl a do konce sezony již jen párkrát střídal.\n\nV červenci 2012 přestoupil do konkurenční Slavie. První start v ligovém zápase si připsal 30. července v divokém domácím utkání proti Vysočině Jihlava (remíza 3:3). První ligový gól vstřelil 8. března 2013 v 19. kole Gambrinus ligy proti domácí Zbrojovce Brno, rozhodl tak o výhře „sešívaných“ 1:0. Následně se 2x prosadil ve 26. kole Gambrinus ligy proti Jablonci, podílel se tak na vysoké výhře „sešívaných“ 5:1.\n\nNový trenér Slavie Miroslav Koubek posunul v říjnu 2013 hráče ze zálohy na místo útočníka, kde Juhar hrával až do dorostu. Tento tah vyšel. 19. října 2013 svým prvním gólem v sezóně 2013/14 pomohl k remíze 1:1 s mistrovskou Viktorií Plzeň. Skóroval i o necelý týden později 25. října proti Bohemians Praha 1905, kde zaznamenal vítězný gól. Slavia porazila ve „vršovickém derby“ Bohemku 1:0. 2. prosince 2013 vstřelil v ligovém zápase proti Slovanu Liberec oba góly Slavie, druhý z přímého kopu. Slavia vyhrála 2:1 a odlepila se z posledního místa tabulky.\n\nPřed sezonou 2014/15 ho trenér Miroslav Beránek postavil na levý kraj obrany. V lednu 2015 měl prohlásit, že v klubu nechce nadále působit. Vedení jej přeřadilo do juniorky a umožnilo mu hledat si nové angažmá. Samotný hráč tyto výroky popřel.\n\nZúčastnil se Souboje plejerů Synot ligy 2014. Byla to finálová bitva fotbalistů, které vybrali sami fanoušci Synot ligy. Ve Zbuzanech u Prahy se odehrál první ročník dovednostních soutěží hráčů české nejvyšší soutěže. Ve finále se představili Martin Juhar ze Slavie, Jiří Fleišman z Liberce a Admir Ljevakovič z Teplic. Slovenský fotbalista Martin Juhar z pražské Slavie vyhrál duel o nejrychlejší střelu v rámci dovednostních soutěží první ligy. Vítěz: Juhar 125,72 kilometrů za hodinu.\n\nV březnu 2015 se dohodl na tříměsíční smlouvě se slovenským prvoligovým celkem FC ViOn Zlaté Moravce. 11. dubna vstřelil vítěznou branku proti svému bývalému klubu MFK Košice a zařídil vítězství 1:2. 18. dubna 2015 vstřelil hattrick a zařídil tak vítězství 3:2 nad FK Senica.\n\nKoncem srpna 2015 si našel angažmá v polském klubu Termalica Bruk-Bet Nieciecza, tehdejším nováčkovi Ekstraklasy. V lednu 2017 se dohodl na rozvázání smlouvy, celkem za Termaliku odehrál 33 zápasů a vstřelil 3 góly.\n\nNa jaře 2017 působil v Německu v třetiligovém klubu FSV Zwickau.\n\nV září 2017 podepsal smlouvu s českým prvoligovým klubem FC Zbrojovka Brno.\n\nJuhar byl členem slovenských mládežnických reprezentací.\n\n19. listopadu 2013 debutoval v A-mužstvu Slovenska pod trenérem Jánem Kozákem v přátelském utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se zrodila překvapivá remíza 0:0, za slovenský výběr nastoupili hráči z širšího reprezentačního výběru a také několik dalších debutantů. Juhar nastoupil v obraně. Byl to jeho jediný zápas ve slovenském národním týmu.\n\n"}
{"id": "752169", "url": "https://cs.wikipedia.org/wiki?curid=752169", "title": "Oddělený disk", "text": "Oddělený disk\n\nOddělený disk je vzdálená oblast sluneční soustavy nacházející se za oběžnou dráhou Neptunu. Tzv. oddělená tělesa, která se v ní nacházejí, se ani při svém největším přiblížení Slunci nedostávají do gravitačního vlivu vnějších planet, a jejich dráhy tak zůstávají nerušeny. Jako takové se tedy jeví být ve sluneční soustavě „oddělené“. Právě tato vlastnost je nejvíce odlišuje od většiny ostatních známých transneptunických těles (TNO), nacházejících se v nepříliš jasně definovaných skupinách, jejichž dráhy jsou ovlivňovány blízkými setkáními s plynnými obry, zejména s Neptunem. Perihélia oddělených objektů jsou mnohem vzdálenější než perihélia těchto ostatních transneptunických populací, včetně těles nacházejících se v dráhových rezonancích s Neptunem (např. Pluto), klasických těles Kuiperova pásu na nerezonančních dráhách (např. Makemake) a těles rozptýleného disku (např. Eris).\n\nV astronomické literatuře bývají tělesa odděleného disku označována také jako „vzdálená tělesa rozptýleného disku“ (zkr. E-SDO, z anglického '), „vzdálená oddělená tělesa“ (zkr. DDO, z anglického ') či „vzdálená rozptýlená tělesa“ (\"). Tyto názvy reflektují dynamické rozdíly, které existují mezi parametry oběžných drah populací rozptýleného a odděleného disku. Mezi těmito oblastmi však nejsou zcela pevně dané hranice. Za oddělená tělesa se s jistotou označuje nejméně devět známých objektů, z nichž největší a nejznámější je Sedna.\n\nOddělená tělesa mají perihélia mnohem vzdálenější, než je afélium Neptunu a často se pohybují po velmi eliptických dráhách, jejichž velká poloosa sahá do vzdálenosti až několik stovek astronomických jednotek (1 AU je poloměr oběžné dráhy Země). Na takové oběžné dráhy je nemohl vychýlit žádný z plynných obrů. Proto byla navržena řada jiných vysvětlení, včetně gravitačního vlivu nějaké hvězdy, která snad někdy v minulosti prošla v blízkosti sluneční soustavy nebo nějakého dosud neobjeveného vzdáleného objektu velikosti planety.\n\nTým spolupracující na projektu navrhl, aby objekty, jež mohl na jejich současné dráhy rozptýlit Neptun, byly označovány jako „blízká rozptýlená tělesa“ (\"), a ty, jejichž Tisserandův parametr vztažený k Neptunu překračuje hodnotu 3 (například Sedna), jako „vzdálená rozptýlená tělesa“ (\")\".\n\nOddělená tělesa jsou jednou ze čtyř zatím známých skupin transneptunických objektů; zbývající tři jsou klasická tělesa Kuiperova pásu, rezonanční tělesa a tělesa rozptýleného disku. Tělesa odděleného disku mají perihélium ve vzdálenosti větší než 40 astronomických jednotek, v důsledku čehož se nedostávají do interakce s Neptunem, obíhajícím po téměř kruhové dráze ve vzdálenosti asi 30 AU. Přesto však mezi oblastmi rozptýleného a odděleného disku nelze stanovit žádné jasné hranice a v přechodné oblasti ležící ve vzdálenosti 37–40 AU mohou tělesa obou skupin koexistovat. Jedním z těles odděleného disku, jež se v perihéliu dostává do této přechodné oblasti, je např. (120132) 2003 FY.\n\nÚvahy o existenci populace těles nacházející se někde mezi hypotetickým Oortovým mračnem a rozptýleným diskem se objevily po objevu tělesa (90377) Sedna a několika dalších, jako 2000 CR a 2004 XR. Ačkoliv v Minor Planet Center je Sedna evidována jako těleso rozptýleného disku, její objevitel Michael Brown přišel s myšlenkou, že vzhledem k perihéliu nacházejícím se 76 AU od Slunce, které znamená, že objekt nepodléhá gravitačnímu vlivu Neptunu, by měla být považována spíše za člena vnitřního Oortova oblaku. Současná astronomická literatura ji však řadí do nově ustanovené kategorie oddělených těles.\n\nVelkým problémem při definování této kategorie těles však je, že i v podobně vzdálených oblastech mohou existovat velmi slabé rezonance, které je však velmi obtížné prokázat, a to z důvodu nedostatečné přesnosti při výpočtu oběžných drah těles s velkou poloosou přesahující 50 AU. Tato tělesa mohou mít oběžnou dobu delší než 300 let, přičemž pozorována jsou teprve několik let, během nichž tedy urazila jen velmi krátký úsek. Vzhledem k jejich obrovské vzdálenosti a z ní plynoucímu pomalému vlastnímu pohybu může trvat i několik desetiletí, než se astronomům podaří stanovit jejich oběžné dráhy dostatečně přesně na to, aby mohli případné rezonance potvrdit či vyvrátit. To by jim současně pomohlo i lépe porozumět předpokládané dávné migraci plynných obrů na vzdálenější dráhy a následnému vývoji sluneční soustavy do dnešní podoby. Zatím se však tyto slabé rezonance daří stanovit jen s velkou mírou nejistoty. Poměrně jistí jsou si astronomové jen co se týče tělesa (82075) 2000 YW, které zřejmě obíhá v rezonanci 8:3. Ze studie ruských astronomů V. V. Jemeljaněnka a E. L. Kiseljovové vyplynulo, že toto těleso se v uvedené rezonanci nachází s 84% pravděpodobností. Z jiných objektů se pak např. těleso 2003 QK nachází v rezonanci 10:3 s 38% pravděpodobností a těleso 2000 CR v rezonanci 20:1 s 10% pravděpodobností. Objekt (145480) 2005 TB, který je kandidátem na zařazení mezi trpasličí planety, by se mohl nacházet v rezonanci 4:1 pouze s pravděpodobností 1 %.\n\nToto je seznam známých těles, která se nacházejí na dráhách ležících mimo dosah Neptunu. Pravděpodobně se tedy jedná o tělesa odděleného disku. Seznam je řazený sestupně podle vzdálenosti perihélia.\n"}
{"id": "752173", "url": "https://cs.wikipedia.org/wiki?curid=752173", "title": "Carex ferruginea", "text": "Carex ferruginea\n\nCarex ferruginea je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 20–60 cm. Je vytrvalá, řídce trsnatá s celkem tenkými oddenky Listy jsou střídavé, přisedlé, s listovými pochvami. Lodyha je téměř oblá, hladká, mnohem delší než listy.. Výběžky jsou extravaginální (vněpochevní). Bazální pochvy jsou purpurové až tmavě červenohnědé, slabě rozpadavé, nevytváří se výrazná čupřina. Čepele jsou 1–2, řidčeji až 3 mm široké, tmavozelené, drsné. \"Carex ferruginea\" patří mezi různoklasé ostřice, nahoře je klásek samčí, dolní klásky jsou pak samičí. Dolní listen je zpravidla delší než příslušný klásek, ale kratší než celé květenství. Samčí klásek je většinou 1, je stopkatý, nicí, samčí plevy nemají suchomázdřitý okraj, jsou rezavě hnědé. Samičích klásků je nejčastěji 2–4, jsou oddálené, na celkem dlouhých nitkovitých stopkách nicí, poměrně řídkokvěté. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 3–4 mm dlouhá, zelenavá, za zralosti pak hnědočerná až černá, lesklá, lysá až trochu pýřitá, na vrcholu zúžená v krátký zobánek. Každá mošnička je podepřená plevou, která je černohnědá se světlejším středním žebrem, kratší až stejně dlouhá jako mošnička.\n\n\"Carex ferruginea\" je druh středoevropských až jihoevropských hor, vyhledává většinou bazický substrát. Roste v Pyrenejích, v pohoří Jura, Alpách, Apeninách, rumunských Karpatech a v horách Balkánu. V České republice ani na Slovensku neroste.\n\n \n"}
{"id": "752178", "url": "https://cs.wikipedia.org/wiki?curid=752178", "title": "Ráma tajemství zbavený", "text": "Ráma tajemství zbavený\n\nRáma tajemství zbavený je sci-fi román A.C. Clarka a Gentryho Lee. Román je součástí tetralogie o Rámovi, mimozemské kosmické lodi, která prolétávala Sluneční soustavou. V angličtině kniha vyšla 1993, v češtině v nakladatelství Baronet roce 1995. Překladatelem knihy je Vladimír Hanák.\n\nRomán navazuje na děj předešlého dílu (\"Zahrada Rámova\") a pokračuje v líčení osudů Nicole des Jardinsové, Richarda Wakefielda, jejich dětí a několika dalších hrdinů z předchozího dílu Rámanské ságy během jejich cesty na palubě kosmické lodi Ráma III ke hvězdě Tau Ceti. Kniha má celkem 5 kapitol: Útěk, Duhová spojka, Smaragdové město, Válka v Rámovi a Návrat do Uzlu.\n\nDěj tohoto dílu začíná ve vězeňské cele, kde je umístěna Nicole des Jardinsová před svojí popravou. Její nevalné životní podmínky a ubohou stravu zhoršuje navíc zákaz návštěv a nedostatek zábavy a rozptýlení, které Nicole nacházela v knihách a které ji od jisté doby nebyly poskytnuty. Nicole se postupně smiřuje se svou nevyhnutelnou popravou na elektrickém křesle a snaží se zrekapitulovat své vzpomínky a zážitky z předchozího života. V den plánované popravy se v cele objeví dva miniaturní roboti, ztvárnění do podoby Nicoliných oblíbených historických postav (Jany z Arku a Eleonory Akvitánské) a sdělují jí, že její manžel Richarda Wakefield je živ a uprchl do záhadného města uprostřed Válcového moře, kterému první Rámanská průzkumná výprava dala jméno New York (Ráma). Dále jí sdělují, že je připraven její útěk z cely smrti a že již sabotovaly zabezpečovací systém a přeprogramovali biotku Garciu, která pro ni má přijít. O chvíli později se tak opravdu stane a Nicole unikne z vězení. Podle instrukcí běží na farmu Maxe Pucketta (jednoho z mála rodinných přátel), který ji ukryje v podzemí své farmy a pomůže jí tak přežít první pátrání po uprchlíkovi. Jakmile pomine první intenzivní vlna pátrání a výslechů podezřelých, dochází ke druhé fázi útěku, kdy Nicole za pomoci Maxe, Eponine (další z rodinných přátel) a své dcery Ellie uprchne nouzovým východem na dně jezera (stejně jako Richard v předchozím dílu) a za pomocí malých robotů se dostane do habitatu, kde původně žili létavci a dosáhne pobřeží válcového moře, kde je vyzvednuta Richardem a společně v ponorce odjedou do New Yorku.\n\nRichard a Nicole se nyní věnují péči o dvě mláďata létavců, která se vylíhla z vajec, které Richard v předchozím díle zachránil. Vydají se také na průzkum dalších prostor pod městem. K tomu si vybírají chodbou za černou zástěnou, která, jak se domnívají, vede do podzemní továrny Rámanů. Nalézají záhadný podzemní komplex, kde se pohybuje množství nejrůznějších biotů a také výrobní linku, produkující všechny výrobky, které si léta od Rámanů objednávali. Během dalšího průzkumu však narážejí na oktopavouky – zvláštní tvory, které potkali již dříve a protože si nejsou jisti, zda mají přátelské úmysly, raději utečou zpět do svého doupěte. Po tomto dobrodružství přichází Richard s nápadem, že by mohli společně zorganizovat útěk svých dětí z Nového Edenu, aby s nimi mohli žít společně v New Yorku. Shodnou se však na tom, že vynechají Katii (jejich druhou dceru), která se nyní přidala k lidem diktátora Nakamury. Uvědomují si, že by je mohla zradit a celý plán zmařit. Řeší rovněž problém, co si počít s mentálně postiženým synem Benjym. Ten je nyní držen v městě Avalon, které bylo vybudováno v habitatu létavců pro lidi nakažené virem RV-41 a všechny ostatní nepohodlné pro režim diktátora Nakamury. Rozhodnou se také, že k dětem přiberou ještě Maxe, Eponii a Nai Watanabe (další z rodinných přátel) s jejími dětmi. Odvážný plán nakonec vyjde za cenu postřelení Maxe a zničení robotů Jany a Eleonory dosáhnou nakonec všichni New Yorku. K celé skupině se přidá i manžel Ellie Robert Turner, který nebyl přesvědčen o správnosti opuštění Nového Edenu.\n\nOd svého útěku vede skupinka lidí v New Yorku téměř idylický život až do chvíle, kdy jednoho rána zahlédnou na hladině válcového moře dvě plavidla s vojáky na palubě. Ukáže se, že je na stopu uprchlíků navedla zřejmě Katie, která se domyslela z Patrickových (další z Nicoliných dětí) narážek, kam asi šli. Celá skupina se rozhodne ukrýt se v doupěti oktopavouků (jednoho ze tří, které je v New Yorku), kde je nejmenší pravděpodobnost, že je budou vetřelci hledat. Protože nemají jinou možnost, rozhodnou se prozkoumat prostory doupěte a najít možnou únikovou chodbu. Rozdělili se na několik skupin, aby mohli účinně prohledat všechny prostory. Je objevena úniková chodba s podzemní dráhou, která vede do úžasných prostor, které navíc vypadají, že jsou navrženy speciálně pro ně. Naneštěstí je během průzkumu unesena Eponie, létavci (spolu s manovými melouny a přisedlinou – viz předchozí díl) a také Ellie.\n\nCelá skupina uprchlíků žije v podzemních prostorách, které objevili. Jsou pomocí podzemní dráhy pravidelně zásobováni potravou a různými předměty denní spotřeby. Netuší však stále, jaký je účel toho všeho a proto se Max rozhodne, že prozkoumá, odkud jsou všechny předměty dopravovány. Nasedne do vyprázdněného vagónu dráhy a chce se nechat odvézt. Vlak však zůstává stát a Max několik dnů odmítá vystoupit. Jedné noci má Nicole vizi, ve které se jí zjeví Ellie a řekne jí, že je v pořádku. Nicole jde za Maxem, aby mu pověděla, co se jí zdálo a Max ji na oplátku sděluje, že měl vizi Eponie, která mu řekla, že za ním Nicole přijde s důležitou zprávou. Poté Max z vagónu vystoupí a vlak odjede. O několik dnů později začne přijíždět vlak s vagónem navíc, ze kterého jsou podivnými tvory vykládány jakési konstrukční díly. Následně jsou pod vedením oktapavouka smontovány do podoby válcového schodiště. Jak se ukáže, celé schodiště vede na povrch a končí v jakési iglú podobné stavbě. Max nadále pochybuje o mírumilovných úmyslech oktapavouků a rozhodne se jít na průzkum tunelem metra pěšky. V doprovodu Richarda naleznou komplex chodeb, kde je na podlaze vyznačena pomocí barevného pruhu trasa, která je dovede do místnosti, kde je jim promítnut krátký němý film, na němž jsou Ellie a Eponie živé a zjevě zdravé. Na cestě zpět dojde k incidentu mezi Maxem a oktapavouky. Max vystřelí pro výstrahu do vzduchu a je paralyzován jedním z oktapavouků, který ochromeného Maxe naloží do vagónu podzemní dráhy a spolu s Richardem odešle zpět k ostatním. Krátce po této epizodě se skupina rozhodne prozkoumat okolí povrchových staveb a ověří si, že se nacházejí v jižní polovině lodi Ráma III za válcovým mořem. Objeví dvojici figurek robotů, které mají věrnou podobu Nicole a Roberta a zjevně je vyzývají, aby tito dva osadníci šli s nimi. Richard a Nicole se tedy zásobí jídlem a vodou a vydají se v doprovodu těchto průvodců na cestu. Po jisté době dorazí k místu, kde před sebou zahlédnou vznášející se světlo a rozhodnou se je následovat. Ukáže se, že se jedná o obrovskou světlušku a že je záměrně provází celou jižní oblastí lodě. Měli tak možnost seznámit se s různými tvory a částmi technologie této poloviny lodě a Richard byl dokonce málem sežrán masožravým keřem, ke kterému se nedopatřením dostal. Na konci této úžasné exkurze se dostanou k jakési zelené kopuli, které dali jméno Smaragdové město, z jehož bran je vyjde přivítat Ellie a Eponie v doprovodu oktapavouka. Ellie jim sdělí, že se naučila barevnou řeč oktapavouků a že jsou jejími přáteli. Vysvětlila, že únos nebyl asi z pohledu lidí ideální začátek komunikace, ale že neměli jinou možnost, jak navázat kontakt s lidmi. Na dotaz, proč unesli i Eponii jim Eponie sdělila, oktapavouci poznali, že má nějakou nevyléčitelnou nemoc a chtěli jí pomoci, jako gesto dobré vůle. Proto oktapavouci byli na značně vyšší úrovni znalostí biologie, léčba Eponie byla nakonec úspěšná. Ellie dále rodičům sdělila, že je tak dobře schopna komunikovat s oktapavouky, protože její genetický kód je pozměněn. Dozvídají se, že poté, co byl Richard v předchozím díle ságy unesen, prováděli s ním oktapavouci určité genetické experimenty za účelem zlepšení komunikace mezi nimi a lidmi. Jednalo se o nezákonné experimenty kolonie oktapavouků, která byla později z lodi Ráma III vysazena a nahrazena kolonií současnou. Ellie se ale narodila až po Richardově únosu a jeho návratu k ostatním. Je tedy jistým hybridem mezi lidmi a oktapavouky.\n\nPoté, co se všichni vrátili ke svému iglú, seznámili ostatní se situací a také se dvěma oktapavouky, kteří budou dělat jejich spojku s kolonií. Max byl potěšen zprávou o Eponiině vyléčení, ale trval na důkladném vyšetření doktorem Turnerem. Ani ten nesdílel optimismus ostatních a trval na dalších a dalších doplňujících testech, jako by chtěl za každou cenu ověřit, že Eponie zdravá není. Zároveň se u něj začala projevovat určitá žárlivost na schopnosti oktapavouků, která nakonec vedla k žádosti o operační vyšetření Eponiina srdce. Proti tomu se postavil zbytek osadníků a Robert se vzdal. Projevoval však i nadále nevraživost vůči svým mimozemským kolegům a zavřel se u sebe v pokoji. Krátce nato se objevili dva oktapavouvci a sdělili jim, že lidská vojska se opět vrátila do New Yorku a dobývají se do vchodu k jejich podzemnímu komplexu. Jelikož se obávají o svoji bezpečnost, rozhodli se demontovat podzemní dráhu, která k nim vede a vyzvali osadníky, aby se přestěhovali do Smaragdového města. Protože ale jde o hodně, tak všem, kdo nebudou chtít jít s nimi budou muset zablokovat krátkodobou paměť.\n\nPo tomto sdělení se všichni až na Roberta Turnera rozhodli jít s oktapavouky. Robert se rozhodl pro variantu návratu do Nového Edenu. Max požádal Eponii o ruku a Nicole, jako nejzpůsobilejší osoba, je oddala.\n\nMalá skupinka lidí se pomalu začíná zabydlovat ve Smaragdovém městě. Nicole je zklamaná, když jí oktapavouk, kterému dali jméno doktor Modrý, sdělí, že není v jeho silách pomoci Benjimu s jeho mentálním handicapem. Eponie (nyní těhotná s Maxem) a Nai se věnují výuce dětí a Nicole se vzdělává v oboru anatomie oktapavouků. Ke skupince lidí je přidělen další oktapavouk, kterého pojmenovali Herkules, jako zvláštní pozorovatel. Dětem se líbí, ale ne všichni jej vítají tak ochotně. Zvláště u Maxe se začíná projevovat ponorková nemoc. U Eponie se objevují porodní stahy, ale ukáže se, že je to zatím jen planý poplach. Max nicméně začíná uvažovat o návratu do Nového Edenu. Oktapavouci nabízejí vytvoření videa nenarozeného dítěte pomocí tzv. zobrazovacích kvadroidů – malých živočichů, schopných zaznamenávat obraz (v této kapitole je zajímavý popis numerické soustavy oktapavouků – používají oktalovou soustavu. Čas je rozdělen takto: nejmenší jednotka je nillet = 28 s, 8 nilletů = 1 feng, 8 fengů = 1 woden, 8 wodenů = 1 tert a 8 tertů = 1 oktapavoučí den). Richard se snaží za pomocí oktapavouků vytvořit překladač z barevné řeči a také čas od času ověřuje navigační údaje lodi Ráma III. Potvrzuje, že loď stále míří ke svému cíli – hvězdě Tau Ceti.\n\nJak čas plyne, osadníci si stále více kladou otázku, jaký s nimi mají oktapavouci záměr. Několikrát se totiž dozvěděli, že vše v oktapavoučí hierarchii je přísně optimalizováno tak, aby zisk jakéhokoli jedince převyšoval náklady na udržení jeho existence. Logicky se tedy rozvíjí diskuse na téma, co by lidé mohli oktapavoukům poskytnout, aby nebyli pouze příjemci a měli pozitivní bilanci příjmů a výdajů. Dále také probíhá výuka všech dětí a stále více se projevují sobecké a egocentrické sklony Galilea (jednoho ze synů Nai Watanabe). Zároveň se začíná rozvíjet milostný vztah mezi Nai a Patrikem.\n\nLidé jsou postupně stále více zapojováni do života oktapavouků a dokonce se jim dostane cti zúčastnit se obřadu Matrikulace, během kterého, jak se dozvídají, se mají mladí oktapavouci zařadit do společnosti. Je nutné, aby si vybrali mezi tím být bezpohlavní a součástí majoritní společnosti nebo pohlavně dozrálým jedincem – tzv. alternátem a žít v oddělené kolonii. Během tohoto obřadu dojde k incidentu mezi Nikki (dcerou Ellie) a jedním „leguánem“. Zároveň jsou lidé také svědkem „terminace“ jedné oktapavoučice z důvodu její negativní bilance příjmů a výdajů. Lidé jsou otřeseni a přestože se domnívají, že to bylo součástí scénáře zasvěcení mladých oktapavouků do života, stále více u nich sílí obavy o vlastní osud.\n\nMezitím se přiblíží čas Eponiina porodu. Bohužel se vyskytnou určité komplikace, ale za účinné pomoci oktapavouků a jejich dokonalé zobrazovací metodě (pomocí tvorů kadroidů) se nakonec úspěšně narodí Maxův prvorozený syn Marius. Max s Patrikem také opět oživují debatu o možném návratu do Nového Edenu a dokonce tento požadavek vznášejí oficiálně pomocí jejich oktapavoučího prostředníka Archieho. Je jim však odpovězeno, že tato otázka je plně v kompetenci tzv. hlavní optimalizátorky kolonie. Lidé si tedy vyžádají audienci u hlavní optimalizátorky, která jejich žádostí není tak úplně zaskočena. Promítne jim však několik videozáznamů z Nového Edenu, který oktapavouci monitorují již delší dobu a vysvětlí jim, že vzhledem k momentální napjaté situaci mezi lidmi a oktapavouky není jejich návrat možný. Na videozáznamu lidé vidí stále zoufalejší životní podmínky v Novém Edenu a jsou také svědky štvavé kampaně diktátora Nakamury proti oktapavoukům (této kampani nahrává i svědectví Roberta Turnera, který se vrátil mezi lidi a protože mu byly odstraněny poslední vzpomínky na setkání s oktapavouky, svědčí pouze o únosu své ženy Ellie), která jednoznačně směřuje k válce mezi lidmi a oktapavouky. Dále se Nicole a Richard dozvídají, že na jejich dopadení je vypsána odměna. Nicole zvlášť zasáhnou záběry své dcery Katie, která zcela propadla drogám a momentálně vede Nakamurův obchod s prostitucí.\n\nU Nicole se v poslední době začíná projevovat srdeční slabost a u Richarda je objeven nádor prostaty. Oba dva zdravotní problémy se podaří s pomocí oktapavoučice, které teď říkají doktorka Modrá, úspěšně vyřešit. Nicole prosí Archieho, aby jí zprostředkoval další videa její dcery Katie a ten po delší době odmítání nakonec souhlasí. Varuje však Nicole, že záběry pro ni budou velmi bolestné. Nicole nicméně trvá na jejich promítnutí. A přesně, jak Archie řekl, není to pro ni vůbec příjemný pohled, přesto však na záběrech nalezne místa, ze kterých je patrné, že by Katie ráda provedla ve svém životě změnu a že se jí stýská po otci Richardovi a bratru Patrikovi.\n\nRichard dostává od oktapavouků nabídku, aby pro ně pracoval. Je mu postupně předvedeno mnoho oddělení, která by pro něj byla vhodná. Richard také s Archiem řeší svůj únos na lodi Ráma II a žádá také o návštěvu létavců. Ti jsou umístěni v zoologické zahradě, do které je ale přístup omezen. Povolení je mu ale nakonec vystaveno a on se shledává s mláďaty (nyní již dospělými), která zachránil a poté vychovával. Při odchodu ze ZOO zaslechne cosi, co připomíná dětský pláč. Nemá pro to logické vysvětlení a proto tuto záležitost odsouvá do pozadí svého zájmu. Důležitější věcí na pořadu dne je totiž svatba Nai Watanabe a Patrika. Během obřadu se však objeví oktapavouci s naléhavým požadavkem na schůzku s hlavní optimalizátorkou. Ta jim sdělí, že došlo k vážné krizi mezi lidmi Nového Edenu a oktapavouky a že podle všeho se lidé připravují k invazi na území oktapavouků. Prozatím lidé prováděli pouze průzkum a oktapavouci nekladli odpor. Umístili však na klíčové pozice nápisy, které vyzývali lidi k opuštění jejich území. Poté, co lidé napadli několik tvorů sklízejících úrodu a zapálili pole obilnin se nápisy oktapavouků změnily. Lidem bylo jasně sděleno, že podobné další akce budou považovány za akt války. Zahájení války ze strany oktapavouků je však velmi závažný akt, který má pro kolonii rozsáhlé důsledky. Nejvážnějším z nich je, že všichni jedinci, kteří se ve válečném úsilí zapojí, budou po skončení konfliktu terminováni. Protože oktapavouci chtějí sáhnout k možnosti války až jako k úplně poslední a krajní možnosti, je schválen návrh Archieho, že se vydá společně s Richardem, Ellie a její dcerou Nikki k vojákům a sdělí jim, že nemají žádnou šanci válku vyhrát. Všichni si ale uvědomují, že se jedná s největší pravděpodobností o sebevražednou misi.\n\nŘídící inteligence lodi Ráma III vysílá signál o neuspokojivé situaci uvnitř kolonie lidí a informuje nadřazený systém, že momentální situace splňuje všechny podmínky pro tzv. „zásah druhého stupně“. V opačném případě by zřejmě došlo ke katastrofálnímu konfliktu mezi lidmi a oktapavouky, po kterém by zůstalo jen velmi málo přeživších jedinců. Zpráva rovněž obsahuje obavy, že vzhledem k velmi pokročilým biologickým schopnostem oktapavouků, by mohlo dojít k totálnímu vyhlazení lidí.\n\nMezitím se účastníkům mírové mise (Archiemu, Richardovi, Ellie a Nikki) podaří dostat se bez úhony k vojákům a předat jim vzkaz o nesmyslnosti války mezi lidmi a oktapavouky. Reakce vojáků na přítomnost oktapavouka je vesměs pozitivní a dokonce jsou velmi udiveni schopnostmi, které jim za pomoci tlumočníků Ellie a Richarda předvádí. Velení lidí (a zvláště pak diktátor Nakamura) nechce připustit podkopání své autority a proto všechny zajmou. Richarda a Archieho umisťují do izolované cely a jejich přítomnost v Novém Edenu se snaží za každou cenu ututlat. Protože byli jen sami dva, mezi Richardem a Archiem se vytvořil silný přátelský vztah. Napomohl k tomu hodně i fakt, že oba byli vědci a měli spoustu společných témat k diskusi. Ellie s dcerou vrátili k Robertu Turnerovi (jejímu manželovi). Ten však na Elliiny informace, že oktapavouci jsou přátelé, reaguje negativně a vyčítá manželce, že ho chce před lidmi ztrapnit a zesměšnit (její informace jsou totiž v přímém rozporu s tím, co Robert do té doby všem o oktapavoucích říkal). Dcera Katie se od přítele dozvídá, že otec Richard je uvězněn v Novém Edenu a snaží se k němu dostat. Donutí přítele Franze (vysokého policejního důstojníka), aby jí setkání s otcem umožnil. K setkání skutečně dojde. Ellie je mezitím dosti nevybíravě vyslýchána a dokonce je jí vyhrožováno obvinění z velezrady a kolaboraci s „nepřítelem“.\n\nLidé dále ohrožují území oktapavouků a hlavní optimalizátorka informuje Nicole, že pokud se nálety přiblíží Smaragdovému městu, budou se oktapavouci muset začít bránit. Nicole se aktivně zapojuje do práce oktapavouků a pomáhá především s ošetřováním raněných a dostává se jí pocty být přítomna kladení vajíček královnou. V Novém Edenu je zatím zahájen veřejný proces s Richardem a Archiem, který vede sám diktátor Nakamura. Žádá od Archieho, aby za svůj druh podepsal bezpodmínečnou kapitulaci. Protože však podmínky kapitulace jsou velmi ponižující a protože se tento dokument příčí morálce oktapavouků, odmítne jej Archie podepsat. Zároveň prostřednictvím Richarda oznámí, že přišel s lidmi jednat o míru a nikoli kapitulaci. Robert lidem navíc zdůrazní, že prozatím se pavouci vůbec nebránili a že v případě konfliktu nemají lidé žádnou šanci vyhrát. Po tomto proslovu je Richard fyzicky napaden ochrankou a oba i Archiem jsou opět uvězněni. Krátce nato jsou oba ve své cele zavražděni čtyřmi bioty.\n\nNicole, která celou scénu zhlédla na videozáznamu, postihl infarkt. Díky pomoci doktorky Modré se ale zdárně zotavovala. Situace mezi lidmi a oktapavouky se nadále zhoršuje a dojde to tak daleko, že oktapavouci dají lidem ultimátum. Aby jej podpořili a demonstrovali svoje technické schopnosti, přiloží k němu i podrobný popis chystaného útoku, který snadno získají pomocí „létajících kvadroidů“. Guvernér Macmillan (loutková postava, ovládaná Nakamurou) navrhuje na ultimátum přistoupit, ale Nakamura nechce ani slyšet. Bojí se totiž o svou pozici a znovu vyslýchá Ellie. Užívá dokonce proti ní i fyzické násilí, ale Ellie neprozradí nic, ze strategických informací oktapavouků. Ve Smaragdovém městě zatím hlavní optimalizátorka informuje Nicole, že nadešla chvíle, kdy se musejí oktapavouci bránit, protože bezprostředně hrozí zničení Smaragdového města. Oznamuje, že bude proti lidem veden úder biologickými zbraněmi, avšak ne v takové síle, aby to znamenalo vyhlazení lidí. Podle odhadů zemře asi 20-30 % obyvatelstva a to od 40 let výše. Nicole se snaží přesvědčit hlavní optimalizátorku, aby ušetřila Roberta Turnera a Katii.\n\nMezitím se Katie v Novém Edenu objednává k Nakamurovi na audienci s úmyslem změnit život v kolonii k lepšímu. Poté, co předstírá milostné hrátky s Nakamurou, mu sebere jeho osobní zbraň a zastřelí ho. Než ji stačí ochranka zastavit, spáchá sebevraždu. Oktapavouci však zatím, bez ohledu na tuto změnu, vypustí své biologické zbraně a lidé v Novém Edenu začínají záhadně umírat. Konflikt mezi oktapavouky a lidmi i přesto pokračuje v nezměněné intenzitě dále a nálety lidí se již dostaly až ke Smaragdovému městu, které je nyní bombardováno. Nicole je požádána, aby asistovala lékařům v alternativní zóně. Při jednom náletu je pobořena část ZOO a Nicole zaslechne (stejně jako Richard kdysi) dětský pláč. Jde po hlase a nalezne malou holčičku a její mrtvou matku. Holčička má jako jedinou identifikační značku na krku náhrdelník s medailonem svatého Michaela za Sieny (viz díl Návrat Rámy). Na zadní straně medailonu je napsáno jméno Maria. Než se stačí s děvčátkem vrátit do města, začnou se kolem „velkého a malých rohů“ (podivných staveb na konci jižní části lodi – viz předchozí díly) vytvářet barevné blesky a před Nicole s dítětem v náručí se náhle objevuje Orel (podivná umělá bytost – viz Návrat Rámy).\n\nOrel Nicole sděluje, že to, co se momentálně děje je zásah druhého stupně a že nyní všichni na lodi Ráma III usnou a probudí se až v cíli cesty. Rovněž sděluje, že není jisté, zda všichni fázi spánku přežijí. Na Nicolinu otázku, proč nebyl zásah proveden dříve jí Orel odpovídá, že není možné kombinovat přístup, kdy mají obyvatelé lodi svobodnou vůli a přístup, kdy je do jejich jednání z vyšší moci zasahováno. Několik minut po tomto rozhovoru se v lodi Ráma III rozsvítí světla a skutečně všichni upadnou do spánku.\n\n Nicole se probouzí a zjišťuje, že je umístěná v jakémsi kontejneru. Záhy po jejím probuzení se objevuje Orel, aby jí sdělil, že se nachází v soustavě Tau Ceti a že spala 16 let cestovního času. Dozvídá se také, že se bohužel nepodařilo zpomalit u ní stárnutí tak úspěšně jako prve. Dále jí sděluje, že během cesty prodělala dvě zástavy srdce, které se však pomocí léků a mechanické stimulace podařilo zvládnout. Je však ale nutné, chce-li dále žít aktivním životem, provést výměnu jejího oslabeného srdce za srdce umělé. Nicole se postupně začíná vyrovnávat se svým věkem (je jí teď kolem 80 let) a společnost jí dělá doktorka Modrá.\n\nOrel bere Nicole a doktorku Modrou na exkurzi do lodi Ráma III, na které přiletěli. Nicole zjišťuje, že prostředí uvnitř lodi bylo během jejich spánku přebudováno. Severní i jižní polovina válce lodi se změnila k nepoznání, válcové moře bylo vypuštěno a New York byl právě demontován. Nicole prosí Orla, aby se směla ještě jednou do New Yorku podívat. Ten jí vyhoví a Nicole se nemůže ubránit vzpomínkám na čas, který zde prožila. Krátce nato se spolu s Orlem a doktorkou Modrou vydávají na cestu k Uzlu. Ukazuje se, že Uzel, který je umístěn zde v soustavě Tau Ceti, je určitě jiný, než ten, který byl umístěn v soustavě Síria. Má totiž jeden modul navíc a tvoří tak čtyřstěn. Nicole se dozvídá, že modul navíc je modulem Vědění. Jak se ukáže, poblíž Uzlu je kromě Rámy zaparkovaná další obrovská kosmická loď ve tvaru hvězdice, která byla narychlo přebudována, aby pojala přeživší kolonisty všech druhů, které byly na lodi Ráma III. Lidé ji nazvali důvěrně Grand hotel. Orel a doktorka Modrá Nicole informují, že stále trvá nepřátelský vztah mezi lidmi a oktapavouky a proto bylo v Grand hotelu přistoupeno k segregaci obou druhů. Ke vzájemné interakci dochází pouze v jídelně a společenských prostorách lodi. Více jak polovina lidí se však styku s oktapavouky záměrně vyhýbá.\n\nPo příletu do Grand hotelu je Nicole seznamována s režimem uvnitř lodi. Zjišťuje, že je zde množství robotů, kteří dohlížejí na pořádek. Dozvídá se také nepříjemnou zprávu, že Galileo byl umístěn do oddělené části lodi z důvodu agresivního chování. Konečně se Nicole setkává s ostatními členy své skupiny, která žila tak dlouho ve světě oktapavouků a zjišťuje, že děti mezitím, co spali, dospěli. Po tomto šťastném shledání čeká Nicole první nepříjemná zkušenost. Během oběda ve společných prostorách jídelny je konfrontována se členy tzv. Rady (což je jakási forma samozvané samosprávy lidí), kteří ji informují, že vyhlásili bojkot společných setkání s oktapavouky, dokud nebudou splněny jejich poněkud xenofobní požadavky. Naneštěstí se ukazuje, že Nai se stala členkou Rady, aby tak zajistila propuštění Galilea z izolace. Ellie a Nicole se snaží o sblížení lidí a oktapavouků pomocí pořádání turnajů v bridži. Tento nápad se skvěle osvědčí, ale naráží na odpor a stále vzrůstající nevraživost ze strany Rady.\n\nŽivot v Grand hotelu plyne více méně stejným způsobem dále až do dne, kdy se na obzoru objeví nové kosmické plavidlo ve tvaru letadlové lodi. Nicole je zrovna na pozorovací palubě a zvědavý dav ji přivodí pohmoždění kyčelního kloubu. Orel Nicole informuje, že se jí zranění zahojí, ale bude to nějaký čas trvat. Aby se mohla samostatně pohybovat, přiveze jí speciální elektrický invalidní vozík. Zároveň ji také informuje, že stávající fáze operace je téměř u konce a že během několika následujících dnů budou lidé přesunuti částečně na Letadlovou loď a částečně do Uzlu. Přesný rozvrh přesunu jí ale nebyl schopen prozatím prozradit.\n\nPozději se Orel za Nicole vrací, aby ji požádal o spolupráci a podporu při přesunu lidí z Grand hotelu. Nicole se bouří při představě, že by měla spolupracovat na rozdělení rodin. Orel jí vysvětluje, že lidé, kteří se projevili jako nepřizpůsobiví, budou přesunuti na Letadlovou loď a zcela izolováni od ostatních druhů. Nicole je pobouřena Orlovým požadavkem a spolupráci odmítne. Později Orel Nicole vyhledá znovu a informuje ji, že všechny formy přisedliny a létavci budou přesunuty na Letadlovou loď. Nabízí jí, že by se mohla spojit s přisedlinou a zjistit, co jí za vzkazy zanechal manžel Richard. Nicole souhlasí a dostává se jí příležitosti sdílet Richardovi myšlenky a vzpomínky, když byl sám s přisedlinou spojen.\n\nNásledující den je všem na palubě Grand hotelu oznámeno, že dojde k přesunu jeho obyvatel částečně na Letadlovou loď a částečně do Uzlu. Je jim zároveň oznámeno, že tyto dvě skupiny se již nikdy neuvidí. Ti, co budou vybráni na Letadlovou loď se tam budou muset přesunout ještě téhož dne. Ostatní se přesunou do Uzlu později. Těm, kteří budou vybráni do Uzlu bude ale dána možnost se rozhodnout pro umístění na Letadlové lodi. Nai se dozví, že byla s ostatními zařazena do Uzlu, ale Galileo je zařazen na Letadlovou loď. Žádá tedy ostatní, aby se připojili k ní a přešli na Letadlovou loď. Většina to odmítne, jen Patrik se k Nai přidává. Galileův bratr Kepler se úmyslu jít s Nai a Patrikem vzdá poté, co se dozví, že všichni na Letadlové lodi budou sterilizováni a odsouzeni tak na Letadlové lodi dožít bez možnosti další reprodukce.\n\nNikole se postupně dozví, co je účelem všech lodí typu Ráma a také všech Uzlů. Jedná se údajně o dlouhodobou studii Stvořitele, kdy jsou hledány optimální podmínky, při nichž vznikne civilizace, která dospěje k harmonii. Nicole postupně vstřebává všechny tyto informace a uvažuje o možnosti nechat se „opravit“. Když se ale dozví, že mimozemská inteligence pro děti Simone a Michaela vytvořila její repliku (která je mnohem mladší a i v dalších směrech dokonalejší, než ona sama) dochází k názoru, že tu pro ni už nezbývá žádná smysluplná role. Rozhodne se tedy „opravu“ svého těla odmítnout, vysadit léky a zemřít. Před tím ale prosí Orla, aby jí byla umožněna návštěva modulu Vědění, který je normálně nepřístupný. Orel souhlasí a provede jí postupně různými částmi modulu. Nicole tak zažije fascinující exkurze do různých vědních oborů. Nakonec žádá Orla, aby jí přehrál poslední okamžiky života jejího manžela Richarda a přidal k nim ještě její děti a doktorku Modrou. Jakmile je tato scéna ztvárněna (pomocí dokonalých třírozměrných postav), dojde z posledních sil k nim, obejme svého manžela a s pocitem, že dosáhla pochopení a tím i štěstí, skoná.\n\n\n"}
{"id": "752182", "url": "https://cs.wikipedia.org/wiki?curid=752182", "title": "Vrba laponská", "text": "Vrba laponská\n\nVrba laponská (\"Salix lapponum\") je nízká keřovitá rostlina, druh z rodu vrba, kde je zařazen do podrodu \"Vetrix\"; v naší republice je považována za reliktní.\n\nNejvětší areál výskytu, téměř souvislý, je na severu Eurasie, zasahuje hlavně severní a severozápadní Evropu a západní Sibiř, kde se nejvíce vyskytuje v tundrách s přesahem do lesostepí. Rozsáhlé skupiny vrby laponské se dále nacházejí v mokřadech na Polsko-běloruských hranicích. Mimo tohle hlavní pásmo se v malých skupinkách vyskytuje ve Skotsku, Francouzském středohoří, Sudetech, Karpatech a na severu Balkánského poloostrova. Její ostrůvkovitý výskyt v těchto místech je dán opakováním glaciálních a meziglaciálních období. Preferuje vlhký a mokrý biotop s vysokou hladinou spodní vody, vyžaduje půdu s vysokým podílem organických látek a kyselou reakcí. Roste ve vrchovištních rašeliništích, vřesovištích, ledovcových kotlech, na bažinatých loukách a v křovinách na březích vodních toků, převážně na silikátových podkladech. Vyskytuje se v místech s dlouho ležící sněhovou pokrývkou.\nV České republice se vyskytuje pouze v Sudetách ve dvou geografických celcích, v Hrubém Jeseníku a v Krkonoších, celkem ve skromném počtu jedinců.\n\nJe to dvoudomý, vzpřímený, opadavý keř s průměrem kmínků do 3 cm a krátkými, hustě rozvětvenými větvemi vyrůstajícími do výšky 1 až 1,5 m. Vytváří rozsáhlé rozvolněné polykormony které jsou z dálky identifikovatelné podle sivé barvy. Mladé letorosty jsou zpočátku chlupaté, později chlupy opadají a stanou se téměř lysými, vyrůstají na nich špičaté lysé listové pupeny dlouhé 3 až 4 mm. Střídavě vyrůstající poměrně tlusté listy nají řapíky dlouhé od 4 do 6 mm a záhy opadávající drobné palisty. Stříbrošedé listové čepele, podlouhle vejčité nebo vejčitě kopinaté, bývají dlouhé 3 až 5 cm a široké 1,2 až 1,5 cm. U báze jsou klínovitého tvaru nebo tupě sbíhavé, na vrcholu špičaté nebo tupé, po obvodu celokrajné. Líce mají řídce chlupaté až lysé, ruby naopak hodně chlupaté až plstnaté.\n\nDo přisedlých květenství s několika opadavými listy u báze, do jehněd, 2 až 4 cm dlouhých a téměř 1,5 cm širokých jsou sestaveny jednopohlavné květy. V samčích přisedlých jehnědách jsou květy se dvěma tyčinkami s lysými nitkami nesoucími prašníky zpočátku purpurové a později hnědé. Květy ve stopkatých samičích jehnědách obsahují téměř přisedlý semeník, jehož stupeň ochlupení je značně variabilní. Čnělka dlouhá v průměru 1 mm nese ohnutou dvoulaločnou bliznu. Dlouze chlupaté květní listeny jsou tmavohnědé, úzká nektarová žláza má délku 2 mm.\n\nKvěty rozkvétají ještě před rozvitím listů, tj. v podmínkách ČR v červnu, bývají zhruba z poloviny opylovány hmyzem a z poloviny větrem. Plody jsou dvouchlopňové tobolky o délce až 8 mm, ve kterých je uloženo asi 10 až 12 ochmýřených semen s nízkou klíčivostí. Kromě pohlavního rozmnožování semeny má rostlina ještě možnost, a tu často využívá, rozmnožovat se vegetativně pomoci kořenových či stonkových výmladků a zakořeňováním větviček. Dožívá se v průměru 30 let. Chromozómové číslo: 2n = 38.\n\nNa svých stanovištích v ČR se vrba laponská kříží s  vrbou slezskou, s kterou vytváří hybrid \"Salix × nepetifolia\". Ten je schopný se dále rozmnožovat, případně se i zpětně křížit s rodiči.\n\nVrba laponská je ve středoevropských podmínkách poměrně variabilním druhem, v Krkonoších byly popsány rostliny se zcela lysými listy a semeníky. Tato rozdílnost byla vyhodnocena jako nová varieta a krkonošský endemit. Taxonomickou hodnotu této odchylky bude nutné ještě podrobit kritické revizi. Variety:\n\nV Hrubém Jeseníku vyrůstá na jediném místě pod Tabulovými kameny nedaleko Pradědu pouze osamocený polykormon samičího pohlaví, asi značného stáří. V Krkonoších na české straně se prokazatelně vyskytuje na 14 lokalitách pravděpodobně přirozeně a dále na 12, kde byla uměle vysazena ve druhé polovině 20. století v rámci revitalizace. Na polském územní Krkonoš se nachází na 4 místech.\n\nPostupný úbytek exemplářů a obavy z úplného vymizení toho vzácného druhu rostoucího výhradně v Krkonošském národním parku a v Chráněné krajinné oblasti Jeseníky vedl v roce 2000 při tvorbě „Černého a červeného seznamu cévnatých rostlin ČR“ k zařazení variety vrby laponské krkonošské mezi kriticky ohrožené druhy a variety vrby laponské pravé mezi silně ohrožené druhy. Ve vyhlášce č. 395/1992 vydané MŽP ČR je druh vrba laponská začleněna mezi kriticky ohrožené druhy.\n\n"}
{"id": "752187", "url": "https://cs.wikipedia.org/wiki?curid=752187", "title": "Bruce Boxleitner", "text": "Bruce Boxleitner\n\nBruce William Boxleitner (* 12. května 1950 Elgin, Illinois) je americký herec.\n\nV televizi se poprvé objevil v roce 1973 v seriálu \"Mary Tyler Moore\". Postupně hostoval v různých seriálech včetně \"Hawaii Five-O\", větší role dostal v průběhu 70. a 80. let v seriálech \"How the West Was Won\", \"Bring 'Em Back Alive\" a \"Scarecrow and Mrs. King\". V roce 1982 hrál titulní postavu v celovečerním snímku \"Tron\", což si zopakoval i v roce 2010 v sequelu \"\". Jeho další významnou rolí byl kapitán John Sheridan ve druhé až páté řadě sci-fi seriálu \"Babylon 5\" (1994–1998), kterého ztvárnil i v navazujících televizních filmech \"\", \"\" (oba 1998) a \"\" (1999) a videofilmu \"\" (2007). Po roce 2000 se objevil například v seriálech \"She Spies\", \"Drzá Jordan\", \"Chuck\", \"Hrdinové\" či \"Námořní vyšetřovací služba\", větší roli hrál v seriálu \"Mladí mušketýři\".\n\n"}
{"id": "752189", "url": "https://cs.wikipedia.org/wiki?curid=752189", "title": "Chemoplast BEC", "text": "Chemoplast BEC\n\nChemoplast BEC, s.r.o. se sídlem v Blansku je výrobní společnost se zaměřením na vývoj, výrobu a prodej plastových lisovaných výrobků.\n\nPůvodní \"výrobní družstvo Chemoplast Brno-Maloměřice\" (IČ 30252) bylo založeno už 24. 12. 1952, tradice výroby hraček ovšem sahá již k roku 1945). Zprvu byla výroba poněkud chaotická – zejména obory chemie a zpracování kovů (kromě domácích potřeb to byly také funkční kovové modely železničních vozidel v měřítku 0 – tramvaj T1, lokomotiva E499 apod.), zanedlouho se ale začalo silně rozvíjet plastikářství. Jedním z prvních materiálů byl tehdy osvědčený bakelit, později se přidalo i PVC, polystyren, polypropylen a ABS. Na trh tak přišly robustní umělohmotné hračky – velmi známé jsou například robustní modely nákladních automobilů Tatra, které bylo od 70. let možné vídat na dětských hřištích, hry mikádo, kopaná, táhlový hokej apod.\n\nPo roce 1989 se vedení výrobního družstva nedokázalo vyrovnat se změněným ekonomickým prostředím a družstvo prošlo likvidací, která byla na základě usnesení členské schůze družstva ze 17. 1. 1992 ukončena výmazem družstva z obchodního rejstříku ke dni 28. 1. 1992.\n\nVedle toho však padesátka družstevníků založila k 19. 11. 1991 novou společnost \"Chemoplast, a. s.\" (IČ 44015861), se čtyřmi výrobními závody (Maloměřice, Senetářov, ...). Nová společnost pod vedením Ing. Romana Pavla hospodařila solidně, například rok 1995 přinesl zisk 8,3 mil. Kč a rok 1996, při stomilionové tržbě a 22 % podílu exportu, potom zisk 5,6 mil. Kč. Zisk tehdy společnost jen střídmě rozdělovala do dividend a většinu pak reinvestovala nebo ponechala do rezerv, takže kumulovaný zisk z předchozích období činil k 31. 12. 1996 bezmála 28 mil. Kč.\n\nV té době již je výroba hraček hlavním nosným programem a vedení společnosti se rozhoduje \"„rovnoměrněji rozložit prodejnost do období celého kalendářního roku“\", takže se inovuje sortiment stavebnic, hraček na písek atd. Na programu stále zůstávají i stolní hry – hokej s podélnými drahami pro hráče, pomocí bowdenu rotující podél svislé osy, tak i fotbal s hráči připevněnými na pružném kloubu. Tyto hračky jsou ostatně na trhu dodnes a jsou dodávané pod vlastní obchodní značkou CHEVA.\n\nRoku 2000 se stal významným akcionářem Chemoplastu Ing. Josef Kouřil, který se později stal předsedou představenstva a Ing. Pavel jen ředitelem a. s. Společnost tehdy zakoupila obchodní dům v Chebu za 29,7 mil. Kč a společnost WIKY s. r. o. za 3 mil. Kč. Obrat v té době tvořil 118 mil. Kč, z toho hračky 53 % tržeb, 25 % textilní doplňky a 18 % kancelářské zboží. Podíl exportu činil 31 % a zisk před zdaněním 14,76 mil. Kč. Obdobné výborné výsledky jsou i v dalších letech, ve výročních zprávách se ale i v následujících letech opakují slova \"„tento rok nebyl jednoduchým“\" a \"„pokles odbytu“\".\n\nTeprve v roce 2003 je zaznamenán větší otřes, kdy prodeje hraček jednorázově klesly o čtvrtinu a zisk před zdaněním klesl na 9 mil. Kč (oproti 13,4 mil. Kč za předchozí rok). Potěšitelné je, že akcionáři stále myslí i na charitu a proto ve spolupráci s \"Nadací Archa Chantal\" věnují opakovaně značné prostředky na vylepšení prostředí dětských oddělení v nemocnicích. Hospodářský výsledek společnosti však dále klesá a za rok 2006, kdy Ing. Kouřil ovládá již 82 % akcií Chemoplastu, je zaznamenána poprvé ztráta, byť jen ve výši 299 tisíc Kč. Tou dobou se na tržbách výrazně projevuje výroba pro jiné podniky coby subdodavatel a výrobce forem – tato činnost již tvoří bezmála 23 % tržeb (hračky a textilní příslušenství mají po 29 %, kancelářské potřeby 18 %). Obdobná situace je i další rok, jen ztráta klesla na 199 tisíc Kč a akciový podíl Ing. Kouřila vzrostl na 86,54 %.\n\nVýznamným byl rok 2008: Chemoplast byl prodán slovenské společnosti \"BEC Investment, a. s.\", za nezveřejněnou cenu. Následná valná hromada původní a. s. Chemoplast, jíž se účastnili poslední dva akcionáři Chemoplastu (Ing. Josef Kouřil – 95,84 %, Ing. Roman Pavel – 4,16 %), schválila dne 10. 9. přenesení sídla a přejmenování společnosti na \"JZK Invest, a. s., Kyjov\".\n\nVeškerou výrobní činnost, včetně 75 zaměstnanců, tedy v roce 2008 převzala nová společnosti \"Chemoplast BEC, s. r. o.\". Následujícího roku došlo k transformaci na akciovou společnost a výrobní i administrativní provozy se od srpna přesouvaly do Blanska, do areálu bývalé a. s. METRA Blansko. Hodnota (obchodní jmění) společnosti byla tehdy vyčíslena na 31 319 000 Kč, společnost dosáhla při obratu 47,5 mil. Kč ztráty 4,9 mil. Kč (ta byla odůvodněna restrukturalizací a propouštěním zaměstnanců) a ve výroční zprávě oznámila, že neinvestovala ani korunu do výzkumu a vývoje. Hračkám CHEVA se tehdy aspoň podařilo proniknout do obchodního řetězce Interspar.\n\nSoučasným výrobním sortimentem jsou tedy zejména výlisky pro využití v automobilech (příruby, tvarové výlisky), technické plasty, výrobky pro kanceláře (pořadače, koše, stojánky) a také zmíněné plastové hračky (stavebnice, věci na pískoviště, mikádo apod.).\n"}
{"id": "752190", "url": "https://cs.wikipedia.org/wiki?curid=752190", "title": "Mira Furlanová", "text": "Mira Furlanová\n\nMira Furlanová (* 7. září 1955 Záhřeb) je chorvatská herečka.\n\nVystudovala chorvatskou divadelní akademii, kde získala titul bakaláře umění. Působila v Chorvatském národním divadle v Záhřebu a už od roku 1977 hrála v různých jugoslávských filmech a seriálech včetně dramatu Emira Kusturici \"Otec na služební cestě\" (1985). Kvůli válce s Jugoslávií emigrovala v roce 1991 se svým manželem, srbským režisérem Goranem Gajićem, do USA. Hrála v divadlech v New Yorku a Los Angeles, roku 1993 ztvárnila v pilotním filmu \"\" velvyslankyni Delenn, kterou hrála i v celém sci-fi seriálu \"Babylon 5\" (1994–1998) a v navazujících televizních filmech \"\" a \"\" (oba 1998). Dále hostovala např. v seriálech \"Sheena\", \"Námořní vyšetřovací služba\" či \"Zákon a pořádek: Los Angeles\". Další její větší televizní rolí byla Danielle Rousseau v seriálu \"Ztraceni\" (2004–2010).\n\n"}
{"id": "752194", "url": "https://cs.wikipedia.org/wiki?curid=752194", "title": "Vladimir Lukin", "text": "Vladimir Lukin\n\nVladimir Petrovič Lukin ( ; narozený 13. července 1937, Omsk, Sovětský svaz) je ruský liberální politický aktivista, politik, diplomat a historik, v letech 2004–2014 ombudsman pro lidská práva Ruské federace. Od roku 1996 zastává funkci předsedy Ruského paralympijského výboru.\n\nNarodil se v roce 1937 v Omsku. Vychovali jej příbuzní, když krátce po narození došlo k zatčeni jeho rodičů v rámci Stalinovy Velké čistky.\nV roce 1959 ukončil Leninův státní pedagogický institut v Moskvě, na kterém obdržel doktorát v oboru historie. Následně téměř dvacet let v období 1968–1987 pracoval jako předseda sekce Politiky Dálného východu v Institutu pro Kanadu a Spojené státy Akademie věd SSSR. V letech 1987–1989 pak působil jako ředitel Odboru pro státy Oceánie a Jihovýchodní Asie na ministerstvu zahraničí SSSR.\n\nV roce 1993 se stal spoluzakladatelem liberálně-demokratické strany Jabloko. Po rozpadu Sovětského svazu zastával necelé dva roky post druhého ruského velvyslance ve Spojených státech a poté byl místopředsedou Stádní dumy (1999–2003) a předsedou jejího zahraničního výboru (1993–2000).\n\nDlouhodobě se zabývá rusko-americkým otázkami odzbrojovacího procesu s cílem snížit počet strategických zbraní, je také předsedou panelu Nuclear Threat Initiative a členem ruské rady pro bezpečnost a obrannou politiku – nezávislého sdružení národních bezpečnostních odborníků.\n\nV roce 2003 byl poprvé zvolen do úřadu ombudsmana pro lidská práva. 18. února 2009 jej prezident Dmitrij Medveděv navrhl a Státní duma jej v této funkci schválila na druhé pětileté období.\n\nVladimir Lukin je ženatý, má dva syny.\n\n\n"}
{"id": "752195", "url": "https://cs.wikipedia.org/wiki?curid=752195", "title": "Satelit (Hvězdná brána)", "text": "Satelit (Hvězdná brána)\n\nSatelit je 15. epizoda 9. řady sci-fi seriálu Hvězdná brána.\nSGC je kontaktována Jaredem Kanem z Tegalusu, který vysvětluje, že jeho národ, protektorát Rand, získal Orijskou satelitní zbraň a stali se tak následovníky Oriů. Kaledonianaká federace, která je zapojena do studené války s protektorátem Rand, ale odmítá následovat Orie. SG-1 se rozhodne Jaredovi pomoci a použít Prometheus ke zničení satelitu.\n\nIhned po příchodu jsou Kane a Dr. Daniel Jackson uvězněni v protektorátu Rand. Prometheus se snaží Daniela zachránit, ale je nucen bojovat s novou vesmírnou zbraní, která byla postavena Orii. Brzy však zjistí, že Prometheus není schopen bojovat s její špičkovou technologií. Poté se pokusí zničit satelit pomocí F-302, ale nemohou projít silnými energetickými štíty. Když zbraň opět vystřelí, je Prometheus těžce poškozen. SG-1 a většině posádky Promethea se podařilo evakuovat na povrch dříve, než je loď zničena, přičemž plukovník Lionel Pendergast je zničen s ním. V Kaledonii začne SG-1 vymýšlet nový plán ke zničení Randské vesmírné zbraně. Mezitím Daniel pokračuje ve snaze přesvědčit Randského prezidenta Nadala k řešení problému mírovou cestou, ale je ignorován.\n\nZpět v Kaledonii, podplukovník Samantha Carterová přichází s plánem, jak odpálit zařízení z F-302 nad bunkrem Randského velení, aby došlo k uvolnění elektromagnetického pulsu a narušení systému ovládajícího vesmírnou zbraň. Plán je účinný a zatímco systémy jsou mimo provoz, podplukovník Cameron Mitchell a Teal'c se přesunou na pozici, aby vesmírnou zbraň zničili. Když si prezident Nadal uvědomí, co se bude dít, rozhodne se pro dohodu s Kaledonií, která mu byla navržena Danielem: Kaledonii dá hvězdnou bránu a všichni Kaledoniané, kteří nechtějí věřit \"Počátku\" by měli mít možnost opustit planetu. Kaledonský ministr Chaska neochotně přijímá podmínky a Mitchell a Teal'cem nezničí satelit.\n\nKdyž jsou řídící systémy znovu aktivovány, Nadal se vrátí na svůj svět a nařizuje zničení Kaledonské hlavní budovy. Avšak velitel Goran Pernaux nesouhlasí a Nadala zastřelí. Následně je zastřelen Nadalovou osobní stráží. Přichází Jared a přesvědčí Randské vojáky, aby nestříleli a deaktivovali vesmírnou zbraň. Když SG-1 odchází, oba národy se dohodly, že se budou snažit vyřešit své problémy mírovou cestou.\n\nBohužel, krátce poté, co SG-1 opustí planetu, mírová jednání mezi Randským protektorátem a Kaledonií jsou přerušena a oba národy jsou ve válce. Veškerý kontakt s planetou je ztracen. Předpokládá se, že oba národy se navzájem zničily a hvězdná brána je pohřbena pod troskami.\n"}
{"id": "752212", "url": "https://cs.wikipedia.org/wiki?curid=752212", "title": "Jozef Horváth (politik)", "text": "Jozef Horváth (politik)\n\nJozef Horváth (14. ledna 1908 – ???) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 exilový politik.\n\nPatřil mezi účastníky Slovenského národního povstání. V letech 1945-1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Horváth patřil mezi skupinu funkcionářů Demokratické strany, kteří odešli do emigrace. Angažoval se v sokolském hnutí. Do exilu odešel 11. června 1948.\n\n"}
{"id": "752213", "url": "https://cs.wikipedia.org/wiki?curid=752213", "title": "Jozef Horváth", "text": "Jozef Horváth\n\nJméno a příjmení Jozef Horváth má více nositelů:\n\n"}
{"id": "752214", "url": "https://cs.wikipedia.org/wiki?curid=752214", "title": "Zločin agrese", "text": "Zločin agrese\n\nZločin agrese je trestný čin podle Římského statutu Mezinárodního trestního soudu. Definice a podmínky výkonu jurisdikce byla přijata konsensem na Kampalské konferenci v roce 2010. Kampalská definice zločinu agrese „zločin agrese znamená plánování, přípravu, zahájení nebo provedení útočného činu, který svým charakterem, závažností a rozsahem zakládá zjevné porušení Charty OSN, a to osobou v postavení, které jí umožňuje efektivně vykonávat kontrolu nad státem nebo řídit jeho politické nebo vojenské akce\n\nOficiální definice zločinu agrese byla přijata v roce 2010. Ale pokusy o definování začaly o hodně dřív. První myšlenka definování agrese se objevila po první světové válce. Projevilo se to i v některých mezinárodních dokumentech:\n\nDokumenty zakazovaly válku jako prostředek řešení sporů, některé ji dokonce označovaly za mezinárodní zločin a zakazovaly i hrozbu agresí (Protokol). Dále následoval návrh dokumentu Úmluva o definici agrese (v roce 1933 podepsalo 13 států).  Ale ve finále tyto smlouvy nebyly přijaty, především kvůli tomu, že silné státy jako USA a Spojené království vyjádřily svůj nesouhlas. Významná změna nastala po druhé světové válce.  První významný krok k budoucí definici zločinu agrese a udělal Norimberský tribunál. Tribunál soudil jedince za zločiny proti míru, což je v dnešní terminologii zločin agrese.\n\n Druhým důležitým v historii pokroku k vymezení definice agrese a vymezení trestu za něj byl návrh čtyř závažných protiprávních aktů pro Mezinárodní trestní soud (nazvaných jako zločiny). Těmito zločiny byly: genocidum, zločiny proti lidskosti, válečné zločiny a zločin agrese. Později návrh byl přijat, avšak přesná definice zločinu agrese ještě zůstávala otevřenou otázkou. Výběr těchto čtyř kategorií a jejich návrh vycházel z principu Norimberského tribunálu.\n\nZločinem agrese je zločin, který obsahuje: plánování, přípravu nebo organizaci útočného činu. Útočným činem je: vpád nebo útok ozbrojených sil státu na území jiného státu, použití jakýchkoliv zbraní státem proti území jiného státu, blokáda přístavů nebo pobřeží státu ozbrojenými silami jiného státu, vyslání státem nebo jeho jménem ozbrojených band, skupin, příslušníků nepravidelných ozbrojených sil nebo žoldnéřů, kteří používají ozbrojenou sílu proti jinému státu v tak závažné míře, že se to rovná činům vypočteným výše nebo podstatné účasti státu na nich atd.\n\nV roce 2010 na konference Římského statutu Mezinárodního trestního soudu, která se konala v ugandské Kampale, byla upřesněna a vymezena definice zločinu  agrese. Také byly upřesněny podmínky, za které Mezinárodní trestní soud (ICC) může stíhat jednotlivce za spáchání zločinu agrese.\n\nZločinu agrese se může dopustit především stát, který pak za to nese mezinárodněprávní odpovědnost a takový druh zločinu agrese se definuje jako mezinárodní. Ale také se zločinu agrese může dopustit i jednotlivec, a v tomto případě pak nese individuální trestněprávní zodpovědnost (tj. zločin podle mezinárodního práva).\n\nČeský trestní zákoník přebral definici zločinu agrese. Zločin agrese je vymezený v zákoně č. 40/2009 Sb., trestní zákoník. Přesnou definici najdeme v § 405a: „Kdo v postavení, které mu umožňuje vykonávat kontrolu nad některým státem nebo řídit jeho politické a nebo vojenské akce, v rozporu s ustanoveními mezinárodního práva plánuje, připravuje, zahájí nebo provede útočný čin, který spočívá v použití ozbrojené síly takovým státem proti svrchovanosti, územní celistvosti nebo politické nezávislosti jiného státu nebo v použití ozbrojené síly takovým státem jakýmkoli jiným způsobem neslučitelným s Chartou Organizace spojených národů a který svou povahou, závažností a rozsahem zakládá zjevné porušení Charty Organizace spojených národů, bude potrestán odnětím svobody na dvanáct až dvacet let nebo výjimečným trestem.“\n"}
{"id": "752215", "url": "https://cs.wikipedia.org/wiki?curid=752215", "title": "Krajská hygienická stanice", "text": "Krajská hygienická stanice\n\nKrajská hygienická stanice (KHS) je správní úřad zřízený na základě zákona č. 258/2000 Sb., o ochraně veřejného zdraví, a to k datu 1. 1. 2003. Zřizovatelem je Ministerstvo zdravotnictví ČR.\n\nKompetence KHS upravuje zákon č. 258/2000 Sb., a to zejména v § 82. Podle něj KHS náleží např. vydávat rozhodnutí, povolení, osvědčení a plnit další úkoly státní správy v ochraně veřejného zdraví včetně státního zdravotního dozoru, pokud není příslušné ministerstvo zdravotnictví. Dále má KHS za úkol vykonávat státní zdravotní dozor nad dodržováním zákazů a plněním dalších povinností stanovených přímo použitelnými předpisy Evropských společenství, tímto zákonem a zvláštními právními předpisy k ochraně veřejného zdraví včetně ochrany zdraví při práci před riziky plynoucími z fyzikálních, chemických a biologických faktorů pracovních podmínek, z nepříznivých mikroklimatických podmínek a z fyzické a duševní zátěže a nad souvisejícími pracovními podmínkami včetně vybavení pracovišť, a rozhodnutím nebo opatřením orgánu ochrany veřejného zdraví vydaným na základě těchto právních předpisů; státní zdravotní dozor nad ochranou zdraví při práci je státním odborným dozorem nad ochranou zdraví při práci ve smyslu zvláštního právního předpisu.\n\nNa území ČR existuje celkem 14 KHS a to v jednotlivých samosprávných krajích.\n\n"}
{"id": "752221", "url": "https://cs.wikipedia.org/wiki?curid=752221", "title": "Alois Hořínek", "text": "Alois Hořínek\n\nAlois Hořínek (1. června 1903 Doloplazy – 20. srpna 1980 Doloplazy) byl český a československý politik a člen Československé strany lidové, za kterou byl po roce 1945 poslancem Prozatímního a Ústavodárného Národního shromáždění. Po roce 1948 pronásledován a vězněn.\n\nPocházel z rodiny zedníka. Stal se obchodníkem a byl úspěšný v podnikání v oboru výkupu a prodeje zemědělských plodin. Byl předním členem Obchodní a živnostenské komory v Olomouci. Od 30. let 20. století byl členem lidové strany. Po roce 1945 byl po krátkou dobu úředníkem Okresního národního výboru v Prostějově.\n\nV letech 1945-1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948.\n\nPo únoru 1948 patřil k prvním obětem čistek akčních výborů Národní fronty. Počátkem října 1948 byl zatčen při práci na statku v Doloplazích, který měl pronajatý od olomoucké kapituly. V prosinci 1949 byl odsouzen k šesti měsícům těžkého žaláře nepodmíněné pod záminkou násilného maření výkonu úředního rozhodnutí. Ve vazbě byl protiprávně držen až do listopadu 1950, kdy byl propuštěn z nucených prací v Jáchymově. Poté manuálně pracoval v různých odvětvích (mezi lety 1961-1971 jako topič).\n\n"}
{"id": "752222", "url": "https://cs.wikipedia.org/wiki?curid=752222", "title": "Marmoladský ledovec", "text": "Marmoladský ledovec\n\nMarmoladský ledovec ( ) se nachází na severní stěně nejvyšší hory Dolomitů Marmolady. Rozkládá se v provinciích Trento a Belluno na hranicích regionů Trentino-Alto Adige a Benátska v Itálii. Tento poměrně plochý ledovec je jediný v této části Alp. Vodu z něj odvádí řeka Avisio, jež je přítokem Adiže.\n\nBěhem první světové války vedla frontová linie mezi italskými a rakouskými vojsky přes Marmoladu. Tehdy rakouští vojáci postavili v ledovci tunely, z nichž vytvořili „ledové město“ značných rozměrů. V údolí pod ledovcem později vzniklo muzeum těchto bojů nazvané Museum Velké války na Marmoladě ().\n"}
{"id": "752231", "url": "https://cs.wikipedia.org/wiki?curid=752231", "title": "Elena Hroboňová", "text": "Elena Hroboňová\n\nElena Hroboňová (17. dubna 1903 Istebné – 12. září 1961 Dolný Kubín) byla slovenská a československá pedagožka, osvětová pracovnice a politička; poválečná poslankyně Prozatímního Národního shromáždění za Komunistickou stranu Slovenska (respektive za KSČ).\n\nAbsolvovala měšťanskou školu v Dolním Kubíně, do roku 1918 studovala na hospodářské škole a do roku 1927 na učitelském ústavu v Košicích. Pak studovala na \"Vyšší škole sociální\" v Praze. V letech 1919-1922 působila jako úřednice v Dolním Kubíně, pak v letech 1923-1924 v Turčianském Svätém Martinu, v roce 1924 v Bratislavě a v letech 1925-1926 v Prievidzi. Od roku 1928 do roku 1940 učila na \"Štefánikově ústavu\" v Turčianském Svätém Martinu a pak působila jako instruktorka lidovýchovných kurzů. V letech 1940-1944 se angažovala v druhém odboji a podílela se na Slovenském národním povstání. Působila rovněž jako publicistka a literátka. Psala verše a povídky osvětového charakteru. Například její kniha \"Príhody deda Ranostaja\" kombinuje popis ideálního člověka a boj proti TBC. K výročí Slovenského národního povstání připravovala rozhlasová pásma.\n\nV letech 1945-1946 byla poslankyní Prozatímního Národního shromáždění za KSS. Do parlamentu byla delegována za Zväz slovenských žien. V parlamentu setrvala až do parlamentních voleb v roce 1946.\n\n\n"}
{"id": "752235", "url": "https://cs.wikipedia.org/wiki?curid=752235", "title": "Hurra Torpedo", "text": "Hurra Torpedo\n\nHurra Torpedo je norská hudební skupina, která je charakteristická tím, že hraje, spolu s tradičními nástroji, na domácí spotřebiče. Vznikla v roce 1993 a hraje dodnes se stále větší popularitou. Vydala zatím 4 alba (1 vinylová deska, 1 kazeta a 2 CD). Hraje alternativní rock a zpěváci zpívají záměrně falešně.\n\n"}
{"id": "752237", "url": "https://cs.wikipedia.org/wiki?curid=752237", "title": "Františka Hrušovská", "text": "Františka Hrušovská\n\nFrantiška Hrušovská (19. prosince 1914 Prešpurk – 5. února 1984 Bratislava) byla slovenská a československá odbojářka a politička; poválečná poslankyně Prozatímního Národního shromáždění za Komunistickou stranu Slovenska (respektive za KSČ).\n\nAbsolvovala národní školu. Pak do roku 1936 pracovala jako dělnice v Bratislavě. Veřejně se angažovala. Nejprve byla členkou Československé sociálně demokratické strany dělnické. Byla z ní vyloučena roku 1937 jako představitelka levicového křídla. Od roku 1944 byla členkou KSS.\n\nPůsobila v druhém odboji a podílela se na Slovenském národním povstání. Spravovala povstaleckou nemocnici 1 na Sliači a byla členkou Revolučního národního výboru Sliač-Rybáre. Během povstání pracovala na Ústředním výboru KSS v Banské Bystrici. V letech 1946–1950 byla předsedkyní Zväzu slovenských žien. V roce 1968 jí byl udělen Řád práce.\n\nV letech 1945–1946 byla poslankyní Prozatímního Národního shromáždění za KSS. V parlamentu setrvala až do parlamentních voleb v roce 1946.\n\nJejím manželem byl odbojář a komunistický politik Miloš Hrušovský.\n\n"}
{"id": "752241", "url": "https://cs.wikipedia.org/wiki?curid=752241", "title": "Antonín Hřebík", "text": "Antonín Hřebík\n\nAntonín Hřebík (24. února 1902 Řevnice – 20. listopadu 1984 Chicago) byl významný sokolský činovník, český a československý politik, člen Československé strany národně socialistické, za kterou byl po válce poslancem Prozatímního a Ústavodárného Národního shromáždění, později odešel do exilu.\n\nNarodil se v Řevnicích v rodině živnostníka, jeho otec byl členem místního Sokola od jeho vzniku a později i starostou. Již jako šestnáctiletý byl zvolen vzdělávatelem jednoty a různé sokolské funkce zastával až do konce života. Po gymnáziu studoval v Praze práva, potom působil jako advokát na Zbraslavi. V letech 1940–1941 byl náměstkem starosty České obce sokolské. Po zákazu Sokola v roce 1941 přešel do ilegality a podílel se na činnosti odbojové skupiny Jindra, která zajišťovala spojení s londýnským exilem. V září 1941 ho zatklo gestapo a byl vězněn v Terezíně, pak v Osvětimi. Nakonec byl převezen do věznice gestapa v Benešově.\n\nPo osvobození se opět zapojil do politické a sokolské práce. V letech 1945–1948 byl starostou Československé obce sokolské. Snažil se čelit vlivu KSČ v tělovýchově. Jeho úspěchem bylo, že vznikl Československý tělovýchovný svaz, v němž komunisté neměli dominantní postavení.\n\nV letech 1945–1946 byl poslancem Prozatímního Národního shromáždění za národní socialisty (respektive delegátem za Ústřední národní tělovýchovný výbor). Mandát obhájil v parlamentních volbách v roce 1946 a stal se poslancem Ústavodárného Národního shromáždění. Vedl významný bezpečnostní výbor parlamentu. 5. března 1948 na mandát rezignoval a v parlamentu ho nahradila Růžena Hrbková.\n\nBěhem únorového převratu v roce 1948 se dostavil jako představitel sokolů 23. února 1948 za prezidentem Edvardem Benešem, ale nebyl přijat a mluvil s ním jen nižší úředník. V následujících dnech se snažil udržet sokolské hnutí jako nezávislou sílu a odmítal vytváření akčních výborů v sokolských organizacích. Když odmítl tlak na vydání prohlášení loajálního k nastupujícímu režimu, byl sesazen z funkce starosty Sokola. Sokolský slet roku 1948 už sice probíhal pod dosazeným prokomunistickým vedením, ale řadoví členové během něj dali najevo podporu Benešovi a distanc vůči KSČ. V té době již ale Hřebík pobýval v exilu - ze země odešel i s manželkou v květnu 1948. \n\nEmigroval do USA, kde vyvíjel politickou činnost v Radě svobodného Československa a podílel se na činnosti exilové národně socialistické strany. Usadil se v Chicagu, kde prožil 36 let. Vstoupil do tamní sokolské organizace, stal se funkcionářem exilové sokolské organizace a později starostou celosvětového sokolstva. V exilu Hřebík i zemřel. Protože si přál být pohřben v rodných Řevnicích, převezli američtí Sokolové při příležitosti XII. všesokolského sletu v Praze v roce 1994 urnu s jeho popelem do Čech. Byla poté uložena do rodinné hrobky na řevnickém hřbitově. V roce 1996 mu Václav Havel udělil Řád Tomáše Garrigua Masaryka in memoriam. V Řevnicích mu byla též v roce 1998 odhalena pamětní deska. \n\n"}
{"id": "752242", "url": "https://cs.wikipedia.org/wiki?curid=752242", "title": "Marie z Guelders", "text": "Marie z Guelders\n\nMarie z Guelders (asi 1434 – 1. prosince 1463) byla manželkou Jakuba II. Skotského a skotskou královnou v letech 1449 až 1460. V letech 1460-1463 byla regentkou Skotska. Byla dcerou Arnolda z Guelders a Kateřiny Klevské.\n\nMarie strávila dlouhou dobu u burgundského dvora u svého příbuzného Filipa III. Jeho manželka Isabela dokonce často platila Mariiny výdaje. Burgundský vévoda a jeho manželka také začali vyjednávat o Mariině provdání do Skotska. Filip III. přislíbil zaplatit věno a Isabela její svatební výbavu.\n\nVe Skotsku se objevila v červnu 1449 a 3. července se v Edinburghu provdala za skotského krále Jakuba II. Spolu pak měli několik dětí:\n\nPo manželově smrti v roce 1460 se Marie stala regentkou za svého syna Jakuba. Byla zapletena do války růží, která v té době zuřila v Anglii. Jejím hlavním rádcem byl biskup Kennedy a jejich spojenectví prý fungovalo dobře, třebaže biskup byl pro spojenectví s Lancastery, zatímco Marie byla spíše pro to dál štvát znepřátelené strany proti sobě.\n\nZatímco Marie stále truchlila, lancasterská královna Markéta z Anjou se k ní obrátila s žádostí o ochranu před Yorkisty. Marie jí i jejímu synovi Eduardovi nabídla přístřeší. Spojenectví Marie a Markéty se omezovalo především na pomoc sesazené královně. Marie poskytla skotské vojáky pro podporu lancesterské věci a v roce 1461 byl syn Markéty Eduard zasnouben s princeznou Markétou Skotskou. Za svou podporu chtěla Marie město Berwick na hranicích Skotska a Anglie, kterého byla Markéta připravena se vzdát.\n\nVztahy mezi oběma ženami ale postupně ochladly, protože anglický král Eduard IV. uzavřel spojenectví s Filipem III. Burgundským. Jakákoliv Mariina pomoc Markétě, Eduardově nepříteli, ohrožovala toto spojenectví, které Filip vytvořil proti francouzskému králi Ludvíkovi XI. Eduard IV. rovněž nabídl ovdovělé Marii nový sňatek, což však odmítla. Filip III. na ni tlačil, aby zrušila zasnoubení své dcery Markéty s princem Eduardem, což k Markétinu zklamání Marie udělala. V roce 1462 uzavřela s Eduardem IV. mír.\n\nBěhem tří let svého regentství měla Marie několik milostných afér, jednu z nich s lordem Hailesem. Zemřela 1. prosince 1463. Byla pohřbena v Trinity College Church v Edinburghu, který založila v roce 1460 na památku Jakuba II. Její rakev byla po zbourání kostela přenesena do kláštera Holyrood v roce 1848.\n"}
{"id": "752246", "url": "https://cs.wikipedia.org/wiki?curid=752246", "title": "Karol Hušek", "text": "Karol Hušek\n\nKarol Hušek (2. června 1891 Ružomberok – 13. února 1972 Bratislava) byl slovenský a československý novinář a politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu.\n\nStudoval práva na Budapešťské univerzitě a na Univerzitě Komenského v Bratislavě. Už před první světovou válkou působil jako novinář. Byl redaktorem revue \"Prúdy\" (1913–1914) a \"Slovenský tyždenník\" (1914–1915). Od listopadu 1915 byl členem skupiny protirakouského odboje okolo Vavro Šrobára.\n\nV roce 1918 přivítal vznik Československa. V rezoluci přijaté krátce po vyhlášení republiky se ovšem přimlouval za to „\"vybudovat na území obývaném Slováky samostatný slovenský stát v rámci lidové republiky česko-slovenských zemí\".“\n\nByl spoluzakladatelem Svazu slovenských novinářů a jeho prvním předsedou. V meziválečném období působil jako šéfredaktor agrárnického listu \"Slovenský denník\" a v letech 1945-1948 vedl list \"Čas\" (tiskový orgán Demokratické strany) v Bratislavě. Hlavním redaktorem Slovenského denníku byl v letech 1923–1938. Za tzv. slovenského štátu byl vězněný v Ilavě.\n\nV letech 1945-1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948. Po únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ.\n"}
{"id": "752247", "url": "https://cs.wikipedia.org/wiki?curid=752247", "title": "Cyril Charvát", "text": "Cyril Charvát\n\nCyril Charvát (30. června 1906 Velké Meziříčí – 24. října 1974 Velké Meziříčí) byl český a československý politik Československé strany lidové, za kterou byl po roce 1945 poslancem Prozatímního Národního shromáždění a Ústavodárného Národního shromáždění. Po roce 1948 politicky a občansky pronásledován a vězněn.\n\nPo ukončení reálného gymnázia ve Velkém Meziříčí učil na několika obecních školách. V roce 1930 složil doplňovací učitelské zkoušky, na základě kterých nastoupil jako učitel měšťanské chlapecké školy ve Velkém Meziříčí. Od poloviny 20. let se angažoval v ČSL a ve 30. letech se stal jednatelem místní organizace ČSL v Meziříčí. Za okupace udržoval styky s odbojovým hnutím. Roku 1941 ho zatklo gestapo a tři měsíce byl vězněn v Jihlavě. Po propuštění se znovu zapojil do odboje v podporou ilegální \"Rady tří\". Po osvobození byl za ČSL zvolen prvním místopředsedou ONV v Jihlavě, předsedou městské organizace strany ve Velkém Meziříčí a členem krajské lidové rady v Jihlavě.\n\nV letech 1945–1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948.\n\nPo únoru 1948 formálně zůstal v parlamentu až do června 1948. Udržoval nadále přátelské vztahy s mnoha vyloučenými poslanci (Antonínem Fránkem, Josefem Tomáškem aj.). Koncem jara 1948 se zapojil do neformální skupiny některých stále aktivních (Jan Plesl) i bývalých (Fránek, Tomášek) poslanců, kteří postupně vytvořili volnou ilegální organizaci \"Modrý štít\", udržující například kontakt s uprchlým poslancem Bohdanem Chudobou. V lednu 1949 ho zatkla Státní bezpečnost v nemocnici, kde se zotavoval po náročné operaci. V procesu se skupinou poslanců byl Státní soudem v Brně v listopadu 1949 odsouzen na doživotí. Propuštěn byl až na amnestii v roce 1960. Režim postihl i jeho rodinu, která byla násilně vystěhována z Velkého Meziříčí do opuštěné, polorozbořené samoty v osadě Bobrava. Po návratu z vězení se musel několik let zotavovat z úplného fyzického vyčerpání. Poté nastoupil jako manuální dělník do \"Okresního stavebního podniku\" ve Žďáru nad Sázavou. Na jaře 1968 v rozhovoru pro \"Lidovou demokracii\" podpořil demokratizaci ve straně a společnosti, odmítl se ale více angažovat.\n\n"}
{"id": "752251", "url": "https://cs.wikipedia.org/wiki?curid=752251", "title": "Deportivo Alavés", "text": "Deportivo Alavés\n\nDeportivo Alavés je španělský fotbalový klub z města Vitoria-Gasteiz, v Baskicku. Založen byl roku 1921. Největšího mezinárodního úspěchu dosáhl v sezóně 2000/01, kdy se probojoval až do finále Poháru UEFA, což byla jedna z největších senzací posledních let. Postupně vyřadil Gaziantepspor, Lillestrøm SK, Rosenborg Trondheim, Inter Milán, Rayo Vallecano a 1. FC Kaiserslautern. Ve finále, které se konalo na Vestfálském stadionu v Dortmundu, Deportivo podlehlo v divokém a krásném zápase 4:5 Liverpoolu. V sezóně 2016/17 hraje Alavés 1. španělskou ligu, přičemž se klub dostal až do finále Copa del Rey, španělského poháru, kde podlehl Barceloně 1:3.\n\nV letech 2013 až 2015 hrál za Alavés český fotbalista Jiří Jarošík.\n\n"}
{"id": "752252", "url": "https://cs.wikipedia.org/wiki?curid=752252", "title": "Jan Chomutovský", "text": "Jan Chomutovský\n\nJan Chomutovský (8. května 1897 Tábor – 23. května 1975 Kolín) byl český a československý architekt, politik a člen Československé strany lidové, za kterou byl po roce 1945 poslancem Prozatímního Národního shromáždění. Po roce 1948 působil v exilu.\n\nAbsolvoval obecnou a měšťanskou školu v Táboře a studoval průmyslovou školu v Plzni, později architekturu na Vysoké škole architektury při Akademii výtvarných umění v Praze, kterou dokončil v roce 1924. Nastoupil do praxe a po pěti letech si založil soukromou firmu jako projektant a architekt. Podílel se na projektu budovy československého vyslanectví v Bělehradě (1922) nebo areálu Jihočeské výstavy v Táboře (1929). Angažoval se v Syndikátu výtvarných umělců, kde po dobu tří let působil coby jednatel. Už v meziválečném období byl členem lidové strany. V roce 1935 připravoval spolu s Janem Jiřím Rücklem celostátní katolický sjezd. Za druhé světové války byl kvůli svým kontaktům a pro podezření z ilegální činnosti opakovaně vyšetřován gestapem.\n\nV letech 1945-1946 byl poslancem Prozatímního Národního shromáždění za lidovce. Mandát držel až do parlamentních voleb v roce 1946.\n\nPo volbách v roce 1946 odešel z aktivní politiky. Neúspěch ve volbách přičítal své podpoře Heleně Koželuhové. Po únorovém převratu v roce 1948 odešel do exilu. Napoprvé byl ale zadržen při pokusu o přechod hranice u obce Lenora na Šumavě spolu s poslancem Jindřichem Synkem. Po krátkém věznění byl propuštěn a opětovně se pokusil o útěk z republiky, nyní již úspěšně. Usadil se v Chicagu a pracoval jako architekt. Je autorem práce \"Československé Sokolstvo v zahraniční 1948–58\" (Chicago 1958). V 60. letech přesídlil z Chicaga do Rakouska a roku 1968 se vrátil do Československa. Zde nevyvíjel veřejnou činnost, trpěl nervovým onemocněním.\n\n"}
{"id": "752253", "url": "https://cs.wikipedia.org/wiki?curid=752253", "title": "Yonne (řeka)", "text": "Yonne (řeka)\n\nYonne je řeka ve Francii (Île-de-France, Burgundsko). Je 295 km dlouhá. Povodí má rozlohu 10 900 km².\n\nPramení v pohoří Morvan a protéká Pařížskou pánví. Ústí zleva do Seiny u Montereau-Fault-Yonne.\n\nZdrojem vody jsou sněhové a dešťové srážky. K povodním dochází v zimě, kdy může při silných přívalových deštích dojít ke zvýšení hladiny o 2 až 3 m. Průměrný průtok v ústí činí 105 m³/s, maximální dosahuje 1000 až 1300 m³/s.\n\nNa dolním toku je v délce 108 km od ústí možná vodní doprava díky zdymadlům. Vodními kanály je spojena s Loirou a s řekami v povodí Rhôny. Využívá se také k zisku vodní energie.\n"}
{"id": "752258", "url": "https://cs.wikipedia.org/wiki?curid=752258", "title": "MOL Vidi FC", "text": "MOL Vidi FC\n\nVideoton FC je maďarský fotbalový klub z města Székesfehérvár. V sezóně 2010/11 vyhrál poprvé v historii maďarskou ligu, stejně tak získal zatím jen jednou maďarský fotbalový pohár (2006). Na mezinárodním poli však klub zaznamenal největší úspěchy v 80. letech 20. století, zejména v sezóně 1984/85, kdy zcela nečekaně postoupil až do finále Poháru UEFA, když vyřadil Duklu Praha, Paris Saint-Germain, Partizan Bělehrad, Manchester United, Željezničar Sarajevo, aby nakonec podlehl až Realu Madrid. Ve finálovém dvojzápase sice vyhrál v Madridu 1:0, ale domácí prohra 0:3 zmařila naděje na zisk poháru.\n\n\nK 1. 1. 2015\n\n"}
{"id": "752264", "url": "https://cs.wikipedia.org/wiki?curid=752264", "title": "KE", "text": "KE\n\nSpojení písmen K a E může mít různé významy:\n\n\n\n"}
{"id": "752266", "url": "https://cs.wikipedia.org/wiki?curid=752266", "title": "KH", "text": "KH\n\nSpojení písmen K a H může mít různé významy:\n\n\n"}
{"id": "752268", "url": "https://cs.wikipedia.org/wiki?curid=752268", "title": "KL", "text": "KL\n\nSpojení písmen K a L může mít různé významy:\n\n"}
{"id": "752272", "url": "https://cs.wikipedia.org/wiki?curid=752272", "title": "PocketStation", "text": "PocketStation\n\nPocketStation (ポケットステーション Pokettosutēshon?) je periférie od Sony Computer Entertainment pro konzoli PlayStation. Přístroj je podle Sony jako miniaturní osobní digitální asistent. Zařízení obsahuje monochromatický display z tekutých krystalů (LCD), infračervený port, hardwarové hodiny, vestavěnou flash paměť a schopnost reprodukce zvuku. Připojení k PlayStation je pomocí slotu pro paměťové karty. Po odklopení panelu s ovladači se PocketStation zasune do slotu pro paměťové karty. Datum výhradního vydání pouze pro Japonsko je 23. ledna 1999.\n\nSoftware pro PocketStation byl obvykle distribuován jako bonusy pro PlayStation hry, který byl součástí CD-ROM, jako vylepšení her dalšími funkcemi. Existuje i samostatný software, který se nahrává pouze přes konzoli PlayStation. Vestavěný infračervený port umožňuje přímý přenos dat, ukládání her mezi jednotlivými jednotkami PocketStation, stejně jako hry v multiplayeru.\n\nPůvodně bylo datum vydání PocketStation stanoveno na 23. prosince 1998, avšak došlo ke zpoždění celý měsíc. Sony dodalo v počátku pouze 60 000 kusů periferií a oficiálně začalo distribuci až 23. ledna 1999. Zpočátku bylo k dispozici ve dvou barvách: bílé a průhledné. Ukázalo se, že je nesmírně populární, když se prodával po celé zemi. Sony plánovalo vydat PocketStation mimo Japonsko, zapojilo se do propagační aktivity v Evropě a Severní Americe, ale k vydání nedošlo. SCEA citoval nemožnost plnění japonské poptávky z důvod obrovského zájmu o PocketStation v samotném Japonsku. Pár her, jako je Final Fantasy VIII a Saga Frontier 2, které nebyly lokalizovány pro zbytek světa, drželo PocketStation pouze na japonském trhu.\n\nNejoblíbenější hrou na PocketStation byla Dokodemo Issho, které se prodalo více než 1,5 milionu kopií v Japonsku a je první hra maskota hvězdy Sony Toro. Výroba PocketStation byla ukončena v červenci 2002 poté, se prodalo téměř pět milionů kusů.\n"}
{"id": "752274", "url": "https://cs.wikipedia.org/wiki?curid=752274", "title": "Lukáš Vlček (herec)", "text": "Lukáš Vlček (herec)\n\nLukáš Vlček (* 30. září 1981, Brno) je český divadelní herec.\n\nVystudoval všeobecné gymnázium a poté brněnskou JAMU – obor muzikálové herectví (2000–2004). Od roku 2001 hraje v Městském divadle Brno, kde roku 2005 získal stále angažmá v muzikálovém souboru.\n\n\n"}
{"id": "752280", "url": "https://cs.wikipedia.org/wiki?curid=752280", "title": "Arrondissement Carcassonne", "text": "Arrondissement Carcassonne\n\nArrondissement Carcassonne (fr. \"Arrondissement de Carcassonne\") je správní územní jednotka ležící v departementu Aude a regionu Okcitánie ve Francii. Člení se dále na 187 obcí.\nArrondissement existuje od r. 1800. V r. 1926 anektoval arrondissement Castelnaudary (modré na mapě).\n"}
{"id": "752281", "url": "https://cs.wikipedia.org/wiki?curid=752281", "title": "Kdo přežije: Borneo", "text": "Kdo přežije: Borneo\n\nKdo přežije: Borneo (v anglickém originále Survivor: Borneo) je název první sezóny celosvětově známe televizní reality show \"Kdo přežije\" neboli \"Survivor\". Původní název byl pouze \"Kdo přežije\" neboli pozdější pojmenování Survivor: Palau Tiga, ale díky úspěšnosti a tomu, že se natočily další sezóny, později Kdo přežije: Palau se přejmenoval na \"Kdo přežije: Borneo\". Show se točila 39 dní jako většina (pouze 2. sezóna, \"\", se natáčela 42 dní). Show měla tehdy velký úspěch, proto se rozhodlo natočit i další řady.\n\nŠestnáct úplně cizích lidí bylo vysazeno na dvou ostrovech u Indonéského Bornea, kde byli rozděleni do dvou kmenů. Byly to kmeny Tagi a Pagong. Tyto kmeny spolu prvních 18 dní soupeří. Každé tři dny se pořádá soutěž o imunitu. Kmen, který ji vyhraje, je v bezpečí po další tři dny. Naopak ten poražený jde ještě ten samý den na kmenovou radu a vyloučí jednoho ze svého středu. Po sloučení dne 19 z nich vznikl jeden kmen Rattana, pojmenovaný Seanem Kenniffem a Jennou Lewisovou podle Rattanských lesů. Poté jsou všichni sami za sebe a jediný způsob, jak se vyhnout vyloučení, je vyhrát imunitu. Vítězem sezóny se stal homosexuální trenér mysli Richard Hatch, který porazil Kelly Wiglesworthovou v porotním hlase 4-3. Konkrétně se natáčelo na nejmenším ostrově Pulau Tiga.\nRudy Boesch, Richard Hatch, Susan Hawk a Jenna Lewis se vrátili do hvězdné osmé série , kde se umístili na 17., 14., 13. a 3. místě.\nColleen Haskell byla také pozvána do hvězdné All-stars série, ale místo odmítla.\n\nŠestnáct soutěžících bylo rozděleno do 2 kmenů, Tagi a Pagong. Po vyřazení 6 soutěžících se kmeny spojily do jednoho kmene – Rattana. Sedm později vyřazených soutěžících zasedne jako porota a rozhodne o tom, kdo vyhraje celou hru a 1 000 000 dolarů s titulem Poslední přeživší.\nVe novějších sériích se počet soutěžících mění (někdy jich bude 18, 20, nebo 19)\n\nSoutěž o odměnu/imunitu: Kmeny musely doplavat k raftu, přes který se musely dostat a zapálit pochodeň. Pochodní musí zapálit pár pochodní rozestavěných po celé pláži. Až jsou všechny pochodně zapáleny, kmeny musí zapálit ohnivou mísu. První kmen, který to zvládl vyhrál imunitu.\n\nOdměna: Voděodolné potřeby.\n\n16 soutěžících začalo dobrodružství svého života. Všichni byli rozděleni do dvou kmenů. Oba kmeny se dostali na jejich pláže: Tagi za dvě hodiny a Pagong za tři. V Tagi lezl Rudy všem na nervy tím, že je komandoval. Nikdo v Tagi nevěděl, co by měli začít dělat, než promluvil Richard. Richard byl připraven nastartovat všechny v jejich kempu. V Pagongu se B.B. ujmul postu velitele. Colleen a Greg se drželi spolu někde mimo. Zpátky v Tagi si Sonja zlomila nohu, ale Sean ji dokázal napravit. Stacey už měla Rudyho dost a chtěla ho vyřadit. Na soutěži o imunitu zabodoval kmen Pagong, díky tomu, že Sonja spadla ve vodě. Tagi vyřadil Sonju, protože byla nejslabší hlasem 4:3:1.\n\nSoutěž o imunitu: Každý soutěžící dostal jídlo. Když se někdo rozhodl nejíst, tak jeho kmen automaticky prohrál.\n\nV Pagongu začali všichni zjišťovat, že nikdo nemá rád B.B.ho a také, že Colleen a Greg jsou spolu. V Tagi se Richard přiznal, že je gay. Richard to neřekl Rudymu, protože se bál, že poté by Rudy nechtěl být mu blízký. Greg začal všem prozrazovat, že má Zcela Nový Plán, Jak Hrát Kdo Přežije. Další den byl B.B. frustrovaný jeho kmenem, protože většina z nich je líná a Ramona je nemocná. Na soutěži o imunitu se soutěžilo v jezení jídla. Za Pagong Gervase a za Tagi Stacey soutěžili a Stacey pro Tagi vyhrála. Pagong šel na první kmenovou radu, kde vyřadili B.B.ho hlasem 6:2.\n\nSoutěž o odměnu: Oba kmeny musely doplavat k trubce připevněné k truhle. Když byli všichni členové kmene u trubky, tak truhlu museli donést na pobřeží. První kmen, co to zvládl, vyhrál odměnu.\n\nOdměna: Rybářské potřeby\n\nSoutěž o imunitu: Oba kmeny vytvořily nosítka. Poté musely utíkat na pomoc jednomu členovi, který uvízl v džungli ve stromě. Poté ho musely donést zpět na pláž. První kmen, který to zvládl vyhrál imunitu.\n\nV kmeni Tagi se Stacey stále snažila vyřadit Rudyho a snažila si vytvořit zcela dívčí alianci, ale Susan nechtěla být součástí tohoto. V Pagongu našli Colleen s Gregem bahnivou louži, kterou si mohl užít celý kmen. Na soutěži o odměnu vyhrál Tagi. V Pagong jedl každý krysy, dokonce i váhaví Gervase a Ramona. V Tagi začal Dirk všechny otravovat svým až přehnaným katolictvím a čtením bible. Pagong vyhrál soutěž o imunitu. Na Kmenové radě, Tagi vyřadili Stacey hlasem 5:2. Překvapená Stacey byla překvapena, že se nikdo nezmínil o změně hlasů.\n\nSoutěž o odměnu: Kmeny musely vytvořit co nejlepší záchranný signál. To by měl být obří nápis S.O.S., aby ho viděl vrtulník(s Jeffem uvnitř). Lepší signál vyhrál.\n\nOdměna: Houpací sítě, ručníky a polštáře. Plus dva dodatečné předměty (každý vybraný jedním kmenem).\n\nSoutěž o imunitu: Byla to soutěž s pěti částmi. První soutěžící doplaval k bójce, ponořil se pod ni a vytáhl láhev s mapou. Druhý soutěžící běžel s lahví přes plovoucí most do čekající lodě. V lodi musí druhý a třetí člen kmene dopádlovat na břeh. Čtvrtý člen láhev rozbil, prohlédl si mapu a běžel do lesa najít dřevěný žebřík a klíč. Nakonec poslední dva členové kmene se museli dostat k dřevěné bedně, kterou museli vyhrabat ze země. První kmen, který vyhrabal bednu, donesl ji na start a klíčem ji odemkl vyhrál imunitu.\n\nV Pagongu se Ramona začala cítit lépe poté, co byla nemocná a snažila se začlenit svou pracovitostí do kmene, ale Jenna jí řekla, že už je na to trochu pozdě. V Tagi byli Sean a Dirk zaměstnáni rybařením, ale neměli vůbec žádné štěstí. Sean se také snažil postavit bowlingovou arénu. Kelly, Richard, Rudy a Susan uzavřeli alianci. Na soutěži o imunitu měl Gervase problém dostat se do džungle a Pagong prohrál. Vyřadili Ramonu hlasem 4:2:1.\n\nSoutěž o odměnu: Kmen měl vybrat tři členy, kteří za kmen stříleli ve třech kolech. První kolo byla ofukovací pistole, druhé kolo byla střelba prakem a třetí kolo byl hod oštěpem.\n\nOdměna: Ovoce a kuřata.\n\nSoutěž o imunitu: Jeden člověk z každého kmene naváděl kmen okolo bójek, při čemž nabíral zbývající členy kmene čekající ve vodě. První kmen se všemi členy zpátky na břehu vyhrál imunitu.\n\nV Tagi se Sean a Dirk snažili stále rybařit(bez zlepšení) bez pomáhání v kmeni. Susan jim řekla, že je to ztráta času, když stejně nic nechytili. V Pagong se každý snažil ukázat, že umí hodně věcí, neboť se jejich kmen zmenšoval. Na soutěži o odměnu Pagongu hodně pomohl Joel při jeho házení oštěpem, první dvě kola byly kmeny vyrovnány. Pagong tedy vyhrál. Dirk a Sean začali pomáhat v táboře, ale to nezměnilo myšlenky zbylých členů kmene. V Pagong se rozhodli, že nechají jejich kuřata naklást vajíčka. Na soutěži o imunitu vyhrál kmen Pagong díky veliké pomoci od Gervase a Kelly, profesionální rafterka, se naštvala, že byla poražena klukem, který ani neumí plavat. Na Kmenové radě u Tagi byl vyřazen Dirk hlasem 4:1:1.\n\nSoutěž o odměnu: Po jednom každý soutěžící doběhl k baráku. Vevnitř byly tři různé věci(otvírák na konzervy, nůž a vojenská helma). První kmen, který dostal všechny své předměty na start(nesměly být stejné) vyhrál imunitu.\n\nOdměna: Jídlo v konzervách a tabulka čokolády.\n\nSoutěž o imunitu: Oba kměny proběhly překážkovou dráhu pro vojáky. První dva členi proběhli první částí a potkali se s druhými. Potom všichni proběhli bludištěm a první kmen, co tak udělal, vyhrál imunitu.\n\nOba kmeny přemýšlely o tom, jaké bude sloučení kmenů v jeden. V Tagi se báli, že možná budou pod početní převahou. V Pagongu si Joel hodně věřil, protože měli čísla na jejich straně. Collen mu řekla, že je idiot, protože se zatím ještě nesloučili a stále zde byla šance, že skončí nerozhodně. Gervase naštval dívky, protože je nazval hloupějšími než krávy. V Tagi začal Richard chodit po táboře nahý. Na soutěži o odměnu přinesl Richard podruhé nůž místo otvíráku a Pagong vyhrál odměnu. V Pagongu se snažil Gervase vytvořit alianci s Joelem, aby vyhodili holky a Joel se začal chovat velice panovačně, což naštvalo dívky. Na soutěži o imunitu vyhráli Tagi, ale bylo to velice těsné. Na kmenové radě díky pomoci od Greg vyhodili holky z Pagong Joela hlasem 4:2.\n\nSoutěž o imunitu: Všech deset soutěžících se ponořilo pod vodu, aby zjistili, jak dlouho vydrží pod vodou. Nejlepší tři soutěžící se poté utkali ve finálové soutěži. Museli jít po vodním žebříku a uvolňovat po cestě bóje. První soutěžící, který uvolnil všechny své bójky, vyhrál individuální(osobní) imunitu.\n\nDen poté, co Pagong vyhodil Joela, jeden člen z obou kmenů se šel podívat ke druhému kmeni, aby rozhodl, v kterém táboře budou žít. Jenna šla do Tagi a Sean šel do Pagong. Po nějakém čase v cizím kmeni se Jenna, Joel a všichni ostatní setkali na neutrálním území, kde se dohodli, v kterém táboře budou žít a jaké bude jméno nového kmene. Byli přivítáni hostinou včetně humra a vína a mohli strávit noc v přístřešku z baldachýnu a na postelích. Další den se Jenna a Sean dohodli na tom, že budou žít u Tagi a kmen pojmenovali Rattana. Všech deset soutěžících už je tedy samo za sebe a všichni oslavovali, kromě Rudyho, kterému vadilo, že se počet lidí zvětšil. Greg vyhrál imunitu po těsném souboji s Seanem. Na Kmenové radě Pagongská pětka(i s Seanem) byli absolutně rozděleni a hlasovali sami za sebe. Zatímco Tagijská čtyřka Kelly, Richard, Susan a Rudy hlasovali dohromady a vyřadili Gretchen hlasem 4:1:1:1:1:1:1.\n\nSoutěž o odměnu: Každý soutěžící měl střílet na terč lukostřelbou lukem a pouze jedním šípem. Nejbližší ke středu vyhrál odměnu.\n\nOdměna: Video z domova a šance poslat video odtamtud domů.\n\nSoutěž o imunitu: Každý soutěžící byl přivázán k části lana. Musel navštívit všechny zastávky a tam seřadit správně barevné karabiny. Poté dojít do cíle. První vyhrává imunitu.\n\nV táboře se všichni zbývající členové kmene Pagong cítili oslabeně, protože Tagi včera vyřadili jejich velitelku Gretchen. Susan sii myslela, že Jenna bude otravná, ale potom zjistila, že není zas až tak otravná. Richard se cítil špatně s toho, že nevěděl, kdo pro něj minule hlasoval. Na soutěži o odměnu Jeff ukázal všem kousíček z videa z domova, kromě Jenny, protože té ho nikdo nenatočil. Greg byl na řadě první a nikdo se mu ani nepřiblížil a tak vyhrál video od jeho sestry a poslal jí sám jedno. Rudy si myslel, že mezi ním a jeho sestro je nějaké incest pouto. Jenna byla naštvaná, že prohrála soutěž a místo aby sledovala Gregovo video, trénovala s lukem a šípem, dokonce se trefovala blíž než Greg. Lidé začali odhalovat, že Richardovi se líbil Greg, nebo alespoň cesta, jakou hraje hru. Greg navíc zjistil, že Richard je velice silný hráč. Gervase vyhrál imunitu. Na Kmenové radě čtyřka z Tagi a Jenna(byla stále frustrovaná prohrou v soutěži) se rozhodli jít podle Seanovi abecední stupnice a vyřadili Grega hlasem 6:3.\n\nSoutěž o odměnu: Soutěžící startují ve středu přivázáni k lanu. Lanu vedlo k 16 tyčím. Na všech tyčích jsou jména soutěžících. Když má soutěžící všechny medailóny se svým jménem, vrátí se do středu. První vyhrál odměnu.\n\nOdměna: Barbeque a dopisy z domova.\n\nSoutěž o imunitu: Soutěžící začali na jednom ze čtvercových políček. Když se pohybují, musejí obracet políčka, na kterých byli, aby na ně už nemohli. Hraje se, dokud se mohou soutěžícící kam pohybovat. Poslední v pohybu vyhrává imunitu.\n\nKdyž byl Richard rybařit, tak všichni odhalili, že pro něj nikdo nehlasoval, protože je dobrý v táboře. Rudy nedokázal oheň udržet dostatečně horký a tak byla ryba nedodělaná a pokus na převaření skončil spálením. Na soutěži o odměnu chtěla Jenna vyhrát, protože posledně neslyšela od rodiny nic. byl to nakonec závod mezi Kelly a Colleen, který Colleen zničehonic vyhrála. Když vyhrála, Jeff jí řekl, že si může zvolit ještě jednoho člověka, a tak si automaticky vybrala Jennu. Po soutěži o odměnu se konala oslava Richardových 39.narozenin a on slavil ve svém \"narozeninovém oblečku\". Richard trávil své narozeniny většinu času nahý a to naštvalo většinu ostatních spolukmenovců, hlavně Colleen a Jennu. Rudy vyhrál imunitu místo Seana. Sean si myslel, že nejvíce fér bude vyřazovat lidi v abecedním pořádku a to hlavně, protože neměl žádnou alianci, ani nebyl do žádné přizván. pokračoval v tomto způsobu hlasování, což málem řekl Jenně, i když hlasoval právě pro ni, ale myslel si, že to s ní nic neudělá. Na Kmenové radě zjistil, že zase přemýšlel jinak než Richard, Rudy, Kelly a Susan, kteří vyřadili i tak Jennu hlasem 4:3:1.\n\nSoutěž o odměnu: Každý soutěžící začal na jednom konci kladiny. Byly zde tři kola, úkolem bylo dostat se na druhý konec kladiny. První osoba, která se dostane s oběma nohama na plošinu bez spadnutí, vyhrává odměnu.\n\nOdměna: Plátek pizzy a telefonát domů blízkým a rodině.\n\nSoutěž o imunitu: Každý soutěžící měl pár minut na posbírání co nejvíce materiálu na rozdělání ohně. Poté musel každý vzít svou pochodeň do vody až k plovoucí kladině, zapálit tam svou pochodeň a vrátit se zpátky k připravenému materiálu na rozdělání ohně. První osoba, kderá bude mít dost silný oheň na to, aby přepálil lano, vyhrává imunitu a je v bezpečí před kmenovou radou.\n\nNěkteří byli v táboře rádi, že byla Jenna vyloučen na minulé kmenové radě, protože lezla lidem na nervy. Všichni věděli, že Sean upřednostnil svojí strategii hlasování podle abecedy a volil Jennu a byl právě tím rozhodujícím hlasem a taky, že Kelly hlasovala úplně jinak, než její spojenectví. To znamená, že spojenectví Tagiů není až tak pevné a někdo z nich může na další kmenové radě jet domů, právě kvůli Kelly. Proto aliance uvažovala o nahrazení Kelly Seanem, protože on by mohl být spolehlivější. Richard měl v plánu chytit pár ryb, když byl Gervase pryč. Když dostali trosečníci stromovou poštu, byli příjemně překvapeni, když zjistili, že Gervasův syn Gunner se včera narodil. Rozhodli se to oslavit. Když Gervase vyhrál odměnu, měl možnost zavolat své přítelkyni a dceři a získat informace o svém právě narozeném dítěti. O svou odměnu se se všemi rozdělil. Na kmenové radě byl Richard v bezpečí a jako jeden z podledních Pagongů a velká fyzická konkurence byl Gervase vyloučen členy Tagi aliance včetně Kelly a Seanem hlasy 5:2.\n\nSoutěž o odměnu: Každý soutěžící dostal otázky ohledně Bornea. Ten, kdo bude mít nejvíce správných odpovědí vyhrává.\n\nOdměna: Vítěz pojede na jednodenní výlet na jachtu, k tomu dostane platební kartu VISA.\n\nSoutěž o imunitu: Všichni si stoupnou vedle sebe na plošinu z pěti prken. Každou chvíli se bude počet prken snižovat, aby bylo těžší se udržet nahoře. Kdo zůstane na plošině jako poslední vyhrává imunitu.\n\nTagi aliance se začala rozpadat. Kelly se až moc kamarádí s posledním zbývajícím nepřítelem aliance, Colleen. Sean vyhrál soutěž o noc na jachtě, kde ho čekalo překvapení v podobě jeho táty. Řekl Kelly, že se chystá vzít jí na hostinu, ale nakonec zvolil Richarda, což naštvalo ženy. Po noci na jachtě Sean přivedl svého tátu zpátky do tábora, aby se se všemi seznámil. Aby toho nebylo málo, každému předal balíček od svých blízkých, což všechny nadchlo. Při soutěži o imunitu, Rudy spadl do vody jako první. Rich se pokoušel otravovat zbývající na plošině zpěvem. Na pláži prohlásil, že je opravdu legrační, že se Colleen snaží vyhrát imunitu v době, kdy jí vůbec nic nehrozí, protože má aliance v plánu zradit Kelly. Po dlouhé době Colleen nakonec nechala imunitu Kelly a tím zhatila plány Tagi aliance. Na kmenové radě se jí to ale nevyplatilo a Colleen, jako úplně poslední z bývalých Pagongů byla vyloučena hlasy 4:2.\n\nSoutěž o odměnu: Pod časovým limitem 5 minut, museli soutěžící pokrýt své tělo blátem, co nejvíc unesou a přenést ho zpátky do svého kbelíku. Kdo bude mít na konci v kdebílu nejvíce bláta vyhrává.\n\nOdměna: Chlazené pivo a večer v Survivor baru se zhlédnutím úvodní epizody Survivor: Borneo\n\nSoutěž o imunitu: Jeff vyprávěl členům kmene příběh o Bornejských domorodcích. Museli si toho zapamatovat co nejvíce, poté se rozběhli do lesa, kde byly rozmístěné otázky ohledně toho, co právě slyšeli, s videokamerou, aby své odpovědi zaznamenali. První člověk zpátky se všemi správnými odpovědi vyhrává imunitu.\n\nKdyž byla Rattana složená už jen z bývalých členů Tagi, jediní, kteří se cítili zranitelní, byli Kelly a Sean. Kelly se přiznala, že vůbec nevěří Richovi a ten se zase rozhodl vyhodit Kelly jako další. Nálada v táboře nebyla dobrá z důvodu, že se Susan a Kelly pohádali kvůli tomu, že s nimi Kelly opět nehlasovala a že dělá ze všech idioty. Richard se je snažil uklidnit, nejdřív, ale potom si uvědomil, že to hraje v jeho prospěch. V den 34, všichni členové kmene mluvili o tom, jak jim chybí domov. Na výzvě o odměnu, Kelly shromáždila 15,9 liber, čímž se umístila první. Sean byl druhý (15,4 liber), potom Susan (15 liber), Richard (12,4) a Rudy (pouhých 10 liber). Kelly odjela s Jeffem užívat si do baru sledovat prvních 5 minut první epizody Survivor: borneo a mluvili o tom, jak se bude hra vyvíjet podle Kelly. Den 36, jí Susan řekla, že jí rozhodně nechce ve finálové trojce, protože je taková hrozba. Sean věděl, že potřebuje zoufale vyhrát imunitu, jinak je další na řadě a nebo se pokusí využít nového přátelství mezi Kelly a Susan. Kelly však vyhrála svou třetí výzvu v řadě. Richard se rozhodoval, zda hlasovat pro Seana nebo Rudyho, ale Rudy si byl jistý, že s ním počítá ve finálové dvojce. Na kmenové radě byl všemi Sean vyloučen 4-1.\n\nPrvní Soutěž o imunitu: Jeff dával zbylým čtyřem soutěžícím 10 otázek ohledně členů poroty. Za každou správnou odpověď je jeden bod. Ten kdo bude mít na konci nejvíce bodů, vyhrává imunitu a má jisté místo ve finálové trojce.\n\nVšichni si už všimli, že se jejich těla mění, že hodně zhubli a už se těší domů. Kelly řekla, že se chce jako lichých zbavit mužů, protože se necítí bezpečně. Řekla, že teď hraje jen za sebe, nikomu už nemůže věřit. Richard, Rudy a Sue se chystají hlasovat na kmenové radě pro Kelly, kdyby nevyhrála imunitu. Na výzvě měli po 10 otázkách nerozhodně bodů, proto rozhodla rozhodující otázka, na kterou Kelly odpověděla správně a vyhrála třetí imunitu v řadě. Na kmenové radě byla remíza 2-2 mezi Susan a Richardem. Hlasovalo se znovu, ale jen Rudy a Kelly. Kelly nejdříve hlasovala pro Richarda, ale nakonec své rozhodnutí změnila a Susan byla jako 13. osoba vyloučena ze hry a stala se 6. členem poroty\n\nZávěrečná Soutěž o imunitu: Tři soutěžící se museli držet sošky imunity a při tom stát na dřevěných polenech, na kterých se museli udržet co nejdéle. Soutěž trvala 4 hodiny a 11 minut. Člověk, který se udrží nejdéle vyhrává imunitu a má jisté místo na finálové kmenové radě. \n\nVe 4,00 ráno Jeff probudil tři zbývající členy kmene Rattana a vzal je na dlouhou jízdu lodí, aby se co nejdříve zúčastnili závěrečného rituálu a soutěže o imunitu. Byl to posvátný rituál. Pokryli se bahnem a prošli kolem pochodní svých padlých kamarádů, kteří hráli tuto hru. Na soutěži o imunitu Richard vypadl jako první. Prohlásil, že stejně nemůže porazit Kelly a všechnu právi nechal na Rudym. Po 4 hodinách, 11 minutách se Rudy pustil sošky, když chtěl zmenit pozici. Kelly vyhrála tedy svou čtvrtou imunitu v řadě, což znamená domů jede Richard nebo Rudy, což nebylo v Richově plánu. Na kmenové radě Kelly vyloučila Rudyho, protože si myslela, že bude mít daleko větší šanci na výhru proti Richardovi před porotou.\nNa finálové kmenové radě, Gervase se zeptal každého na věc, kterou byl finalista/tka změnil/a\nza strávenou dobu na ostrově. Richard řekl věření lidem, Kelly řekla alianci. Jenna se zeptala, kdo si podle nich zaslouží sedět na jejich místech a proč. Richard řekl, že Rudy a Greg a Kelly řekla, že si místo ve finále podle ní nejvíce zaslouží Sonja a Gretchen. Sean neměl žádné otázky, jen Kelly a Richardovi pogratuloval, že dokázali vést tábor a dostali se tak daleko. Otázka Colleen byla, jaké vlastnosti je podle nich dostali tam, kde jsou (Kelly zmínila víru a silnou vůli. Rich řekl sebeuvědomění, pozorování vztahů, a etika). Greg nechal finalisty vybrat číslo mezi 1 a 10 ( Richard řekl 7, Kelly 3). Sue pronesla svou \"krysa a had\" řeč, která jí brzy proslaví. Nakonec Jenna, Gervase a Colleen hlasovali pro Kelly a Rudy, Sue, Sean a Greg hlasovali pro Richarda a učinili ho milionářem a vítězem první série Kdo přežije finálovým hlasem 4-3\n\nSouvisející články\n\nOdkazy\nhttp://james-fairplay.blog.cz/rubrika/survivor-borneo\n"}
{"id": "752282", "url": "https://cs.wikipedia.org/wiki?curid=752282", "title": "Krajná kopa", "text": "Krajná kopa\n\nKrajná kopa ( , , , 2097 m n. m.) je první vrchol v hlavním hřebeni Vysokých Tater směrem od západu. Nachází se mezi Ľaliovým a Krajným sedlem a prochází jím slovensko-polská státní hranice. Hora je tvořena žulou. Na jižní (slovenské) straně spadá poměrně mírným travnatým svahem do doliny Kamenná Tichá. Naopak na severní (polské) straně spadá strmými srázy (až 270 m) do Gąsienicové doliny.\n\nZ vzácných rostlin se zde vyskytuje například koniklec jarní (\"Pulsatilla vernalis\"), psineček alpský (\"Agrostis alpina\") nebo kociánek karpatský (\"Antennaria carpatica\").\n\nVrchol Krajné kopy se nachází asi 25 m od trasy červeně značené hřebenovky (úsek Ľaliové sedlo – Svinické sedlo).\n"}
{"id": "752283", "url": "https://cs.wikipedia.org/wiki?curid=752283", "title": "Arrondissement Céret", "text": "Arrondissement Céret\n\nArrondissement Céret (fr. \"Arrondissement de Céret\") je správní územní jednotka ležící v departementu Pyrénées-Orientales a regionu Languedoc-Roussillon ve Francii. Člení se dále na 5 kantonů a 40 obcí.\n\n"}
{"id": "752284", "url": "https://cs.wikipedia.org/wiki?curid=752284", "title": "Hroznata (probošt)", "text": "Hroznata (probošt)\n\nHroznata (\"Groznata\") byl proboštem dvou kapitul, a to kapituly mělnické v letech 1146–1148 a kapituly litoměřické v letech 1148–1157.\n\nPocházel snad ze starobylého rodu Gutštejnů (hrad Gutštejn u Bezdružic na Plzeňsku). Bývá zaměňován s blahoslaveným Hroznatou, který se ovšem narodil kolem roku 1160, tedy až po smrti tohoto probošta Hroznaty. Oba však patří k rodu pánů z Gutštejna.\n\nDochované zprávy o proboštu Hroznatovi jsou neúplné. Uvádějí, že Hroznata z Gutštejna podporoval premonstrátský řád a v letech 1146–1148 se stal proboštem mělnickým. Poté přišel jako v pořadí 6. probošt do litoměřické kapituly, kde působil nejméně do roku 1157. Soupis litoměřických proboštů ho sice uvádí, ale v archivu litoměřické kapituly se nenašel žádný další dokument, který by jeho působení v této kapitule potvrzoval. Litoměřickým proboštem by mohl být nejdéle do roku 1159, kdy je již doložen jeho nástupce Domicilián (\"Domicián\"). Literatura většinou uvádí datum jeho úmrtí v roce 1157.\n\n\n"}
{"id": "752289", "url": "https://cs.wikipedia.org/wiki?curid=752289", "title": "Tunguska", "text": "Tunguska\n\nTunguska může znamenat:\n\n"}
{"id": "752293", "url": "https://cs.wikipedia.org/wiki?curid=752293", "title": "Mircea Snegur", "text": "Mircea Snegur\n\nMircea Ion Snegur (moldavskou cyrilicí \"Мирча Йон Снегур\", rusky \"Мирча Иванович Снегур\"; * 17. ledna 1940, Trifănești, Rumunské království, dnes Moldavsko) je moldavský politik, v letech 1990 až 1997 byl prvním prezidentеm Moldavska.\n\nMircea Snegur vystudoval Kišiněvský zemědělský institut, obor agronomie. Po skončení studií v roce 1961 pracoval pracoval jako agronom v kolchozu Lunga, kde se později stal předsedou. Roku 1964 vstoupil do Komunistické strany Sovětského svazu. V letech 1968 až 1981 zastával post ředitele v několika zemědělských výzkumných ústavech. Od roku 1981 působil ve vysokých stranických funkcích, od roku 1985 tajemník Ústředního výboru Komunistické strany Moldávie, od července 1989 předseda Prezidia Nejvyššího sovětu Moldavské SSR, od dubna do září 1990 předseda Nejvyššího sovětu Moldavské SSR. V červnu 1990 vystoupil z KSSS.\n\nNa konci roku 1990 byl zvolen prezidentem Moldavské SSR, ve volbě neměl žádného protikandidáta. Po rozpadu Sovětského svazu v roce 1991 byl zvolen prvním prezidentem nezávislého Moldavska. Nepodporoval snahu o okamžité připojení země k Rumunsku, které požadovala tehdejší nejsilnější politická strana v zemi Lidová fronta, ale tvrdě se stavěl proti pokusům menšin v Podněstří a Gagauzsku získat autonomii, což vedlo roku 1992 k ozbrojenému konfliktu, který si vyžádal asi tisíc obětí. Během konfliktu Moldavsko zcela ztratilo kontrolu nad oběma regiony, kde byly jednostranně vyhlášeny samostatné republiky. Po více než dvouletém jednání gagauzské vedení souhlasilo pod podmínkou široké autonomie s opětovným vstupem do Moldavské republiky, problém Podněsterské moldavské republiky se nepodařilo vyřešit.\n\nBěhem Snegurova funkčního období samostatné Moldavsko získalo mezinárodní uznání, stalo se členem OSN a více než 40 mezinárodních organizací. Ekonomická transformace však přinesla silný pokles výroby, vysokou nezaměstnanost a katastrofální snížení životní úrovně, což vedlo k silné emigrační vlně. Moldavsko se stalo v přepočtu HDP na hlavu nejchudší zemí v Evropě.\n\nV prezidentských volbách na konci roku 1996 zvítězil Snegur v prvním kole se ziskem 38,7 % hlasů. Ve druhém kole jej porazil Petru Lucinschi.\nMircea Snegur je stále politicky aktivní, od roku 1995 je předsedou Strany obrody.\n\n"}
{"id": "752294", "url": "https://cs.wikipedia.org/wiki?curid=752294", "title": "Kostra psa", "text": "Kostra psa\n\nKostra psa představuje soubor kostí, chrupavek a vazů, které vytvářejí pevnou oporu psího těla, určují jeho tvar a mechanicky chrání měkké vnitřní orgány.\n\nBez ohledu na plemeno se kostra psa skládá z 271 až 282 kostí. Kosti jsou tvořeny pevnou, kompaktní kostí na povrchu a vnitřní, houbovitou kostí, spongiózou. Uvnitř kosti je kostní dřeň. U štěňat je červená kostní dřeň, ve které probíhá krvetvorba, uvnitř většiny kostí. Později je nahrazována žlutou kostní dření, která je tvořena tukovou tkání, a červená kostní dřeň přetrvává pouze v hrudní kosti, žebrech, v pánvi a kosti stehenní. Kostru tvoří dva hlavní typy kostí, a to kosti dlouhé (kosti končetin) a kosti ploché (lebeční kosti, lopatka, pánev). Na povrchu kostí je okostice, která umožňuje přirůstání kosti do šířky a hojení zlomenin. Růst kosti do délky probíhá v místě růstové ploténky blízko konců kosti. U štěněte jsou růstové ploténky chrupavčité, chrupavka má schopnost růstu a její přírůstky postupně kostnatí. U většiny psů je růst dutých kostí dokončen po 10. až 12. měsíci věku.\n\nJednotlivé kosti jsou navzájem spojeny klouby, které umožňují jejich vzájemný pohyb. Na konci kostí je pružná hladká chrupavka, která ve spojení s kloubním mazem (synoviální tekutinou) snižuje tření mezi součástmi kloubu. Ten je uložen v kloubním pouzdře a dále fixován okolními vazy, které určují a omezují celkový rozsah jeho pohybu. Některé klouby jsou natolik zpevněné vazy, že jsou prakticky nepohyblivé, jako je spojení pánve a křížové kosti. Pevné, vazivovaté spojení kostí, švy, u psa spojují kosti lebky.\n\nLebka psa je tvořena dvanácti plochými kostmi. Kosti lebeční utváření dutinu lebeční, ve které je uložen mozek psa. Lebeční klenba psa je klenutá a tvořená kostí čelní, párovou kostí spánkovou, kostí temenní a kostí mezitemenní. Středovou linii lebeční klenby prochází výrazný kostěný šíjový hřeben,\"crista sagittalis externa\" , na který se upínají žvýkací svaly. Je dobře hmatný i na živém zvířeti, i když ve výraznosti hřebene i jeho utváření existují velké meziplemenné rozdíly. Vzadu končí šíjový hřeben na mezitemenním výběžku, \"processus interparietalis\", vepředu se rozdvojuje a plynule přechází v \"linea temporalis\".\n\nSpánková kost je kost složitého tvaru. Její největší část, šupina, tvoří stěnu lebeční dutiny mezi křídly \"os basisphenoidale\" (viz dále) a temenními kostmi. Hlavní část, kost skalní, tvoří kostěnou schránku pro sluchové a rovnovážné ústrojí, přičemž vchod do zvukovodu (porus acusticus externus) je lemován kostí bubínkovou, která ve své spodní části tvoří bubínkovou výduť (\"bulla tympanica\"). Bubínková výduť psa je menší než u srovnatelně velkého vlka. Spánková jáma je vyplněná mohutným spánkovým svalem (\"m. temporalis\"), na kterém je položen chrupavčitý štítek a tukové těleso ušního boltce. Na štítku odstupují a upínají se na něj uchohybné svaly.\n\nV čelní kosti je vytvořená dutina, která komunikuje s dutinou nosní – jedná se o čelní paranazální dutinu, \"sinus frontalis\". Je jednotná a sahá od kořene nosu až do poloviny čelní krajiny.\n\nV místech spojení tří a více kostí se nacházejí fontanely, které během porodu umožňují deformaci lebky pro snazší průchod porodními cestami. U štěňat se ve 3 až 6 týdnech po porodu vyskytuje velká čelní fontanela, \"fonticulus frontoparietalis\", na spojení čelní kosti s kostmi temenními. Normálně se definitivně uzavírá na konci druhého měsíce života. U krátkolebých psů jsou patrné další dvě fontanely, které přetrvávají po celý život zvířete – jedná se o malou týlní fontanelu mezi temenní a týlní kostí a postranní fontanelu mezi týlní a spánkovou kostí.\n\nKostmi spodiny lebeční je týlní kost s týlním hrbolem, párová spánková kost, nepárová základní klínová kost, \"os basisphenoidale\" a předklínová kost \"os presphenoidale\", které jsou obdobou lidské klínové kosti, a kost čichová s párovým čichovým labyrintem, což je soustava kostěných výběžků, které přecházejí v nosní skořepy a zvyšují plochu čichové sliznice, a s drobnými otvory v ploténce \"lamina cribrosa\", kudy prochází do mozku čichový nerv.\n\nObličejová část hlavy je tvořena kostí řezákovou a párovou nosní kostí, horní čelistí, kostí patrovou, kostí slzní, kostí lícní a kostí křídlovitou, dále nepárovou radličnou kostí a párovou dolní čelistí.\n\nČelní a nosní kost tvoří strop dutiny nosní a podmiňují utváření stopu a hřbetu nosu psa. Ze stran je nosní dutina vzadu ohraničena malou párovou kostí slzní, která tvoří též část vnitřní strany očnice, lícní kostí a horní čelistí, její dno a současně tvrdé kostěné patro je tvořené vpředu malou řezákovou kostí, horizontální ploténkou patrových kostí a patrovým výběžkem horní čelisti, vzadu při lebeční bázi též radličnou kostí. Nosní dutina je ve středové linii rozdělena chrupavčitou nosní přepážkou a obsahuje tři páry nosních skořep, spodní, \"os conchae nasalis ventralis\", která vychází z horní čelisti, a střední a horní nosní skořepy (\"conchae nasales media et dorsalis\"), které vycházejí z čichového bludiště čichové kosti. Při zkracování lebky u krátkolebých plemen je podstatou tohoto zkrácení snižování délky horní čelisti – \"brachygnathia superior\", v důsledku čehož se horní řezáky dostávají za spodní a vzniká předkus.\nZ orbity vede průchod \"canalis infraorbitalis\", kanálek v horní čelisti, který začíná v orbitě a ústí na přední straně otvorem zvaným \"foramen infraorbitale\". Průchodem vedou stejnojmenné cévy a nerv.\n\nJařmový oblouk psa je tvořen jařmovým výběžkem spánkové kosti a spánkovým výběžkem kosti lícní. Je kostním podkladem líce psa. Očnice je kostní jáma, ve které je uložena oční koule a přídatné orgány oka. U psa je tvořena nahoře kostí čelní, mediálně kostí slzní a dole kost lícní. Protože jařmový výběžek čelní kosti a čelní výběžek lícní kosti jsou u psa krátké a navzájem k sobě nedosahují, není vchod do očnice zcela ohraničen kostí, ale na stranách je tvořen vazem \"lig. orbitale\".\n\nDolní čelist, \"mandibula\", je jedinou pohyblivou kostí psí lebky. Se zbytkem lebky je spojena dvěma klouby, kde se spojuje párová hlavice dolní čelisti (\"caput mandibulae\") s jamkou ve spánkové kosti. Na dolní čelisti rozlišujeme tělo (\"corpus mandibulae\") a párové větve (\"ramus mandibulae\"), mezi kterými se nachází úhel dolní čelisti, \"angulus mandibulae\".\nTělo dolní čelisti (\"corpus mandibulae\") je víceméně ploché, na svém horním okraji nese zubní lůžka jeho lůžkový okraj, \"margo alveolaris\", spodní okraj je hladký, \"margo ventralis\". Přibližně pod prvním třenovým zubem je bradový otvor (\"foramen mentale\"), kterým vystupují nervy a cévy z \"canalis mandibulae\", které začíná na vnitřní ploše větví mandibuly a kterým prochází tepna, žíla a dolní větev trojklaného nervu. Párová větev dolní čelisti vybíhá nahoru do dvou výběžků: předního a velmi výrazného \"processus coronoideus\" a zadního processus condylaris, který zapadá do kloubní jamky na spodině lebeční. Mezi oběma výběžky je zářez (\"incisura mandibulae\"). Z angulus mandibulae dále dozadu vybíhá hákovitý výběžek, \"processus angularis\".\n\nOsová kostra představuje osu těla, jejím úkolem je přestavovat pevný bod pro pohyb končetin, tvoří také významnou mechanickou ochranu zranitelných vnitřních orgánů. Je tvořena páteří a kostrou hrudníku, žebry a hrudní kostí. U psa je tvořen 75-78 kostmi.\n\nKrční páteř psa je tvořena sedmi obratli. První krční obratel, atlas, též nosič, a druhý obratel čepovec, umožňují pohyb hlavou nahoru, dolů a do stran. Křídla nosiče (\"ala atlantis\") tvoří hmatný bod na krku psa. Čepovec má výrazný, hřebenovitý trnový výběžek. Hrudních obratlů je třináct, mají výrazné dlouhé, mírně dozadu směřující trnové výběžky a na každý z nich je tuhým kloubem napojeno žebro. Trnové výběžky 4.-5. hrudního obratle tvoří společně s horním okrajem lopatky kohoutek, u většiny psů nejvyšší bod hřbetu. Hrudní koš psa je tvořen třinácti páry žeber, z nichž devět je žeber pravých, které se napojují na hrudní kost. Poslední čtyři páry jsou společně spojeny chrupavkami a tvoří žeberní oblouk.\n\nBederních obratlů je sedm, mají kratší a dopředu směřující žeberní výběžky a tvoří pružnou část páteře psa, která má při pohybu velký význam k přenosu hybné síly z pánevních končetin na končetiny hrudní. Křížové obratle jsou tři a jsou srostlé v kost křížovou, ke které se tuhým kloubem připojuje pánev. Na křížovou kost navazují ocasní obratle, kterých je individuálně a též v závislosti na plemeni 20-23.\n\nObratle jsou navzájem spojeny klouby, páteř je proto pohyblivá, a mezi jejich těly jsou meziobratlové ploténky. Zvláště u jezevčíků věkem dochází k degeneraci a následnému zvápenatění ploténky, které končí prasknutím \"anulus fibrosus\" a vystřelením ploténky do páteřního kanálu a neurologickými potížemi, jako je bolest, ztráta citlivosti nebo ochrnutí. Odborně se jedná o výhřez meziobratlové ploténky typu Hansen 1. U jezevčíků je daleko nejčastější ze všech plemen, ale postižena mohou být i další plemena, jako je bígl, pekingský palácový psík, shi-tzu, lhasa-apso nebo velškorgi. Vyklenutí ploténky, kdy se střed ploténky posune směrem k míše a anulární prstenec zůstane víceméně celistvý, se vyskytuje u starších větších psů.\n\nKostra hrudní končetiny je u psa tvořena 26 kostmi. Z kostí pletence má pes pouze plochou trojúhelníkovitou lopatku, která je k hrudníku připojena jen svaly. Její vnitřní plocha je hladká, na víceméně plochá, tvořící podlopatkovou jámu pro úpon podlopatkového svalu a a plochu pro úpon svalu pilovitého, na vnější ploše je lopatka rozdělena v poměru 1:1 kostěným hřebenem lopatky (\"spina scapulae\"), který ji dělí na nadhřebennnou a podhřebennou jámu, vyplněnou svaly stejného jména. Na lopatce je též kloubní jamka pro ramenní kloub.\n\nRamenní kloub psa je jednoduchý, kulovitý a volný kloub umožňující pohyblivé spojení mezi lopatkou a pažní kostí. Kulovitá hlavice pažní kosti v něm zapadá do kloubní jamky chrupavky. Kloubní pouzdro je zpevněno glenohumerálními vazy (\"ligg. glenohumerale laterale et mediale\"), jiné vazy, které by fixovaly kloub v okolí nejsou, stabilizaci kloubu zajišťují okolní svaly. Na vnitřní straně s kloubním pouzdrem srůstá s úponovou šlachou podlopatkového svalu. Uvnitř kloubního pouzdra (intrakapsulárně) prochází odstupová šlacha dvojhlavého pažního svalu. Její poranění může vést ke kulhání z ramenního kloubu. Kloubní pouzdro se dále vychlipuje a obaluje šlachu dvojhlavého svalu jako šlachová pochva.\n\nPažní kost psa je poměrně štíhlá, na svém průběhu mírně spirálovitě stočená dlouhá kost. Z kostí volné končetiny je nejmohutnější. Její hlavní součástí je hlava (\"caput humeri\"), tělo (\"corpus humeri\") a konečně hrbol (\"condylus humeri\"), na kterém se dá rozlišit na vnější straně kladka (\"trochlea\") a na vnitřní straně hlavička pažní kosti (\"capitulum humeri\"). Kladka slouží ke skloubení s předloketními kostmi. Nad kladkou se nachází velký nadkladkový otvor (\"foramen supretrochleare\"), kam se při maximální flexi loketního kloubu vkládá okraj hlavice vřetenní kosti.\n\nLoketní kloub psa je válcovitý, střídavý kloub. Jedná se o kloub složitý, který je ve skutečnosti tvořen klouby třemi: \"articulatio humeroulnaris\" spojuje okovec loketní kosti a hrbol pažní kosti, \"articulatio humeroulnaris\" spojuje hlavičku vřetennní kosti a hrbol pažní kosti, a \"articulatio radioulnaris\" spojuje okovec loketní kosti a hlavičku kosti vřetenní. Při základním postavení svírají kost pažní s předloktím v lokti úhel kolem 145°, přičemž rozsah pohybu je v rozsahu 100°, od 60° při maximálním ohybu po 160° při maximálním natažení. Loketní kloub je zpevněný vazy a okolními svaly. Soubor jeho dědičného chybného utváření, které vede k artróze, bolesti a kulhání, se nazývá dysplazie loketního kloubu.\n\nKostru předloktí tvoří dvě dlouhé štíhlé kosti, kost vřetenní (\"radius\") a kost loketní (\"ulna\"). Loketní kost je delší než kost vřetenní a je tvořena třemi částmi: nahoře je okovec (\"olecranon\"), uprostřed tělo loketní kosti a dole se nachází hlavice loketní kosti. Vřetenní kost má nahoře hlavici vřetenní kosti, poté tělo a dole kladku vřetenní kosti. Loketní kost se u zápěstí nachází na vnější straně končetiny, během svého průběhu ale kříží kost vřetenní a na úrovni lokte se nachází na vnitřní straně. Obě kosti jsou spolu pohyblivě spojeny dvěma klouby, jednom při každém konci kosti, což do jisté míry umožňuje otáčení celého předloktí, i když rozsah tohoto pohybu je v porovnání v člověkem značně omezen. Obě kosti jsou dále spojeny vazivovou menbránou a vazem \"lig. interosseum antebrachii\".\n\nZápěstí psa je tvořeno sedmi kostmi. Kosti jsou seřazeny ve dvou řadách (proximální a distální).\n\nZápěstní kloub je složitý, střídavý kloub a je tvořen třemi nad sebou uloženými, oddělenými kloubními dutinami.\n\nMezi jednotlivými kůstkami v řadě existuje rovněž kloubní spojení, které ale umožňuje jen omezený posun kloubních ploch. Jednotlivé kosti a celé zápěstí jsou pohromadě držené množstvím vazů. Nadprstí obvykle nestojí kolmo k zemi, ale je v zápěstním kloubu mírně vychýleno dopředu, asi o 20°.\n\nNadprstí, též záprstí je tvořeno pěti záprstními kostmi, které se dále kloubí s kostmi prstů. První prst psa je zakrnělý, skládá se jen ze dvou článků a nemá kontakt se zemí. Ostatní prsty mají každý tři články spojené klouby. První prstní článek svírá s nadprstím úhel asi 105°, osa prstu je lomená, první prstní článek probíhá téměř vodorovně se zemí, naopak střední článek téměř svisle. Pes našlapuje hlavně na třetí a čtvrtý prst, označované jako prsty nosné. Druhý a pátý prst jsou poněkud menší a označované jako prsty vedlejší. Do žlábku posledního článku prstu, drápové kosti, se vkládá pevný, rohovitý, tupý dráp.\n\nKostra pánevní končetiny je rovněž tvořena pletencem a kostmi volné končetiny. Pletenec je tvořen jedinou kostí, pánví, která je vzhledem k horizontální linii postavena šikmo asi v úhlu 30°. Pánev vznikla srůstem tří párových kostí – kosti sedací, kyčelní a stydké – v jednu jedinou. Stydké kosti jsou uprostřed spojeny chrupavčitou sponou. Pánev je spojena s křížovou kostí nepohyblivým tuhým kloubem. Pánevní končetina je tedy k trupu připojena mnohem pevněji než hrudní, která je připojena jen pomocí svalů lopatky. V místě styku všech třech kostí je kloubní jamka kyčelního kloubu (\"acetabulum\").\n\nKyčelní kloub psa je kulovitý, víceosý volný kloub. Hlavice stehenní kosti v něm zapadá do acetabula pánve. Hlavice kosti stehenní je s acetabulem dále spojena tenkým vazem, \"ligamentum capitis ossis femoris\", celý kloub je však držen v pozici hlavně okolními svaly. Dědičná deformace kyčelního kloubu, vedoucí k artróze, bolesti a kulhání se nazývá dysplazie kyčelního kloubu. Stehenní kost je ze všech stran obklopena mohutnými svaly stehna, které se upínají na výrazný kostní výběžek na boční horní straně kosti – velkém chocholíku (\"trochanter major\"). Na dolním, distálním konci kosti jsou dva kondyly a mezi nimi hluboká kladka stehenní kosti, ve které je uložena čéška. Je-li kladka příliš mělká, může čéška při pohybu v koleni nebo i trvale vyklubovat mimo své fyziologické umístění, kde jednak omezuje rozsah pohybu, jednak časem dojde k poškození chrupavky a k artróze spojené s bolestí. Mediální luxace čéšky je geneticky podmíněná vada, častá u malých plemen psů.\n\nKolenní kloub je složitý střídavý kloub, ve kterém se kloubí kondyly stehenní kosti, kloubní plochy holenní kosti a čéška. Je tvořen dvěma samostatnými klouby: \"articulatio femorotibialis\" kloubí konvexní kondyly stehenní kosti a rovné kondyly holenní kosti. Protože kloubní plochy těchto kostí si tvarově neodpovídají (inkongruence), uvnitř kloubu se nacházejí dva menisky, mediální a laterální (\"meniscus lateralis et medialis\"). Menisky jsou vazy připojeny k holenní kosti (\"lig.tibiale craniale menisci medialis et lateralis, lig. transversum genus, lig.tibiale caudale menisci medialis et lateralis\") a ke stehenní kosti (\"lig.meniscofemorale\"). K meniskům přirůstá také kloubní pouzdro, jehož součástí jsou také sezamské kosti vnějšího lýtkového svalu, \"ossa Vesalii\". Kloubní dutina je částečně rozdělena na vnitřní, mediální, a vnější, laterální dutinu, přičemž tyto synoviální vaky jsou spojené zkříženými vazy, předním a zadním. Tyto vazy společně s postranními vazy zpevňují kloub a drží kloubní plochy ve stálém kontaktu. \"Articulatio femoropatellaris\" je kladkový kloub, ve kterém se spojuje kladka stehenní kosti a čéška. Čéška je velká sezamská kost vložená do úponové šlachy čtyřhlavého stehenního svalu na holenní kost, se kterou je spojená čéškovým vazem, \"lig. patellae\".\n\nBérec psa je tvořen dvěma kostmi, větší kostí holenní a menší kostí lýtkovou. Spolu jsou kosti spojené na obou koncích klouby \"articulationes tibiofibulares proximalis et distalis\", přičemž distální kloub je tuhý, otáčení bérce proto není možné.\n\nHlezenní kloub psa je složitý kloub sestávající ze tří řad tarsálních kůstek. Pes má stejně jako člověk sedm tarsálních kostí: v proximální řadě je to kost hlezenní (\"talus\") a kost patní (\"calcaneus\"), ve středu je člunková kost (\"os tarsi centrale, os naviculare\") a distálně se nachází vnitřní klínová kost (\"os cuneiforme mediale, os tarsale primum\"), střední klínová kost (\"os cuneiforme intermedium, os tarsale secundum\"), zevní klínová kost (\"os cuneiforme laterale, os tarsale tertium\") a kost krychlová (\"os cuboideum, os tarsale quartum\") Mezi lýtkovou kostí, kostmi hlezna a kostmi nártu se vytváří čtyři samostatné řady kloubů: \"articulatio tarsocruralis\" je kloub, ve kterém se pojí šroubovitá kladka kosti hlezenní s kostí holenní a lýtkovou. Střední tarsální klouby spojují pohyblivě patní a hlezenní kost, toho spojení umožňuje i pohyb do stran, řady tarsálních kůstek jsou spojené válcovitými klouby, funkčně jsou to neúplné střídavé klouby. Distální kloubní spojení, \"articulatio tarsometatarseae\", má rovné kloubní plochy a minimální pohyblivost. Celkově se na pohybu v tarsu podílí hlavně \"a. tarsocruralis\", který zajišťuje rozsah pohybu v rozsahu 100°, a omezeně \"a. tarsocalcaneocentralis\", který doplňuje dalších 20°. Patní kost je dobře hmatná a vytváří patní hrbol.\n\nPes má většinou jen čtyři nártní kosti, výjimkou jsou psi s paspárky na pánevních končetinách. Kostra prstů je víceméně stejná, jako na hrudních končetinách.\n\n\n\n"}
{"id": "752296", "url": "https://cs.wikipedia.org/wiki?curid=752296", "title": "Hydroxid cínatý", "text": "Hydroxid cínatý\n\nHydroxid cínatý je anorganická sloučenina se vzorcem Sn(OH), cín se zde nachází v oxidačním čísle II.\n\nČistý Sn(OH) se připravuje reakcí (CH)SnOH s chloridem cínatým v aprotickém rozpouštědle:\n\n2 MeSnOH + SnCl → Sn(OH) + 2 MeSnCl.Dříve se předpokládalo, že Sn(OH) je možné připravit také reakcí cínatých solí s hydroxidy alkalických kovů jako například NaOH, ovšem struktura vzniklého produktu odpovídá spíše hydratovanému oxidu cínatému, například 5 SnO.2 HO nebo 3 SnO.HO.Struktura čistého Sn(OH) není známa.\n\nHydroxid cínatý je snadno oxidovatelný za vzniku kyseliny cíničité (Sn(OH)).\n"}
{"id": "752300", "url": "https://cs.wikipedia.org/wiki?curid=752300", "title": "KY", "text": "KY\n\nSpojení písmen K a Y může mít různé významy:\n\n\n\n"}
{"id": "752301", "url": "https://cs.wikipedia.org/wiki?curid=752301", "title": "KU", "text": "KU\n\nSpojení písmen K a U může mít různé významy:\n\n\n\n\n"}
{"id": "752302", "url": "https://cs.wikipedia.org/wiki?curid=752302", "title": "Ľaliové sedlo", "text": "Ľaliové sedlo\n\nĽaliové sedlo ( , , ) je mělké sedlo v hlavním hřebeni Tater mezi Beskydem a Krajnou kopou. V těchto místech probíhá po hřebeni polsko-slovenská státní hranice.\n\nMezi Ľaliovým sedlem a Beskydem rozlišuje Władysław Cywiński ještě vrchol Liliowa Kopka a sedlo Wyżnie Liliowe. Na polské straně spadá svah od Ľaliového sedla do horní části Gąsienicové doliny. Na slovenské straně spadá do Tiché doliny rokle, do níž v polovině délky pod Krajnou kopou ústí Zarembov žľab. Zmíněnými žlaby padají v zimě velké laviny.\n\nĽaliové sedlo představuje všeobecně uznávanou geologickou i krajinnou hranici mezi Západními a Vysokými Tatrami.\n\n"}
{"id": "752305", "url": "https://cs.wikipedia.org/wiki?curid=752305", "title": "Tunguska (přítok Amuru)", "text": "Tunguska (přítok Amuru)\n\nTunguska ( ) je řeka v Chabarovském kraji ve východním Rusku. Od soutoku zdrojnic je 86 km dlouhá. Povodí má rozlohu 30 200 km².\n\nVzniká soutokem řek Urmi (dlouhá 458 km) a Kur (dlouhá 434 km). Teče Dolnoamurskou nížinou. Vlévá se zleva do Amuru.\n\nZdrojem vody jsou převážně dešťové srážky. Průměrný roční průtok vody ve vzdálenosti 37 km od ústí činí 380 m³/s, největší dosahuje 5100 m³/s a nejmenší 7,25 m³/s. Zamrzá v listopadu a rozmrzá v dubnu.\n\nŘeka je splavná do vesnice Nikolajevka a je na ní rozvinutá pravidelná vodní doprava. Na pravém břehu leží vesnice Voločajevka Vtoraja.\n"}
{"id": "752307", "url": "https://cs.wikipedia.org/wiki?curid=752307", "title": "Saïd Aouita", "text": "Saïd Aouita\n\nSaïd Aouita (* 2. listopadu 1959 Maroko) je bývalý marocký atlet, olympijský vítěz a mistr světa v běhu na 5000 metrů a halový mistr světa v běhu na 3000 metrů.\n\nNa prvním ročníku mistrovství světa v atletice v Helsinkách v roce 1983 získal bronzovou medaili v běhu na 1 500 metrů. O rok později na letní olympiádě v Los Angeles zlatou medaili v běhu na 5 000 metrů v čase 13:05,59. Na druhém ročníku mistrovství světa v atletice v Římě v roce 1987 se stal mistrem světa v běhu na 5 000 metrů v čase 13:26,44. Na olympiádě v Soulu v roce 1988 startoval v běhu na 800 metrů, kde obsadil třetí místo v čase 1:44,06.\n\n\n"}
{"id": "752312", "url": "https://cs.wikipedia.org/wiki?curid=752312", "title": "Gyula Andrássy starší", "text": "Gyula Andrássy starší\n\nHrabě Gyula Károly (Julius Karel) Andrássy (3. března 1823, Košice – 18. února 1890, Volosko, Chorvatsko) byl uherský šlechtic a státník, rakousko-uherský politik, který se stal prvním ministerským předsedou v Uherském království po Rakousko-uherském vyrovnání v roce 1867.\n\nPozději také zastával funkci ministra zahraničních věcí Rakousko-Uherska.\n\nMimo jiné se také stal známým svým blízkým vztahem k rakouské císařovně a české královně Alžbětě Bavorské, přezdívané Sisi.\n\n"}
{"id": "752314", "url": "https://cs.wikipedia.org/wiki?curid=752314", "title": "Kostel Notre-Dame de la Gare", "text": "Kostel Notre-Dame de la Gare\n\nKostel Notre-Dame de la Gare (doslovně \"Panny Marie z Nádraží\") je katolický farní kostel ve 13. obvodu v Paříži, uprostřed náměstí \"Place Jeanne-d'Arc\" postavený v polovině 19. století. Kostel je zasvěcen Panně Marii a pojmenován po místní čtvrti Gare.\n\nVýstavba kostela začala v roce 1847 v novorománském slohu. Kostel byl vysvěcen 11. listopadu 1859. Velké varhany vytvořil v roce 1863 Aristide Cavaillé-Coll.\n\n"}
{"id": "752316", "url": "https://cs.wikipedia.org/wiki?curid=752316", "title": "Artondale", "text": "Artondale\n\nArtondale je obec v okrese Pierce v americkém státě Washington. Nachází se na Kitsapově poloostrově a žije zde 12 653 obyvatel. Podle důchodu na hlavu se jedná o 82. nejbohatší obec ve státě Washington.\n\nObec má rozlohu 26,8 km², z čehož 2,5 % tvoří voda. Z 12 653 obyvatel, kteří zde žili roku 2010, tvořili 91 % běloši, 2 % Asiaté a necelé 1 % původní obyvatelé. 5 % obyvatelstva bylo Hispánského původu.\n"}
{"id": "752319", "url": "https://cs.wikipedia.org/wiki?curid=752319", "title": "Stade de Reims", "text": "Stade de Reims\n\nStade de Reims je francouzský fotbalový klub z Remeše. Byl nejúspěšnějším francouzským klubem 50. let 20. století. Hvězdou týmu byl tehdy Raymond Kopa. Klub se stal 6x mistrem Francie (1949, 1953, 1955, 1958, 1960, 1962). 2x získal francouzský fotbalový pohár (1950, 1958). Ve své slavné éře se dvakrát probojoval do finále Poháru mistrů evropských zemí (1955/56, 1958/59), v obou případech však ztroskotal na tehdy famózním Realu Madrid. V roce 1953 vyhrál Latinský pohár. Dobrého výsledku dosáhl klub v Poháru mistrů ještě v sezóně 1962/63, kdy postoupil do čtvrtfinále. Pak však přišel ústup ze slávy. Ligue 1 hrál klub naposledy v sezóně 1978/79, od té doby nastupoval v nižších soutěžích. V roce 2012 si však 2. místem v Ligue 2 vybojoval po 33 letech návrat mezi elitu.\n\n\n"}
{"id": "752320", "url": "https://cs.wikipedia.org/wiki?curid=752320", "title": "Pohoří monzunů", "text": "Pohoří monzunů\n\nPohoří monzunů (v anglickém originále The Mountains Of The Monsoon) je dokumentární film televize BBC ze série Svět přírody z roku 2009. Fotograf a přírodovědec Sandech Kadur se v něm vydává do vysokých poloh indického pohoří Západní Gháty. Chce prozkoumat zdejší divočinu dříve, než vyhyne. Dokument byl v Česku poprvé vysílán na Viasat Nature. Na DVD poprvé vyšel v roce 2010.\n\n"}
{"id": "752323", "url": "https://cs.wikipedia.org/wiki?curid=752323", "title": "Corjova", "text": "Corjova\n\nCorjova nebo Korževo (moldavsky: \"Corjova/Коржова\"; rusky: \"Коржево/Korževo\"; ukrajinsky: \"Коржова/Koržova\") je sídlo na levém břehu Dněstru na východě Moldavska. Corjova má nevyjasněný status a nachází se v tzv. bezpečnostní zóně mezi Moldavskem a mezinárodně neuznanou Podněsterskou moldavskou republikou. Z pohledu Podněstří se jedná o \"Korževo\", součást podněsterského města Dubossary, z pohledu Moldavska o samostatnou obec \"Corjova\" v rámci moldavského okresu Dubăsari. Moldavská strana pravidelně organizuje volby \"starosty obce Corjova\" (2007, 2011), na což podněsterská strana opakovaně reagovala zatýkáním stávajících starostů a kandidátů . Volby starosty roku 2011 se z bezpečnostních důvodů konaly v sousední obci Cocieri, která je pod kontrolou Moldavska. Kvůli nevyjasněné situaci se obec stává častým místem vzájemných provokací a šarvátek mezi podněsterskou milicí a moldavskou policií.\n\nV Corjově se narodil komunistický politik a bývalý prezident Moldavska Vladimir Voronin.\n"}
{"id": "752325", "url": "https://cs.wikipedia.org/wiki?curid=752325", "title": "Krajné sedlo", "text": "Krajné sedlo\n\nKrajné sedlo ( , , , 2071 m n. m.) je sedlo v hlavním hřebeni Vysokých Tater. Nachází se mezi Krajnou kopou (2096 m) a Prostrednou kopou (2128 m) a prochází jím slovensko-polská státní hranice. Přes to, že obě hory leží blízko sebe (300 m vzdušnou čarou), je sedlo výrazné a hluboké. Na polské straně spadá od sedla do Gąsienicové doliny strmá rokle zakončená nad Zeleným plesem Gąsienicovým (\"Zielony Staw Gąsienicowy\") osypem. Svahy spadající na slovenské straně do doliny Kamenná Tichá jsou travnaté a méně strmé. Okolí sedla je budováno krystalickými horninami.\n\n"}
{"id": "752326", "url": "https://cs.wikipedia.org/wiki?curid=752326", "title": "Svalová soustava psa", "text": "Svalová soustava psa\n\nSvalová soustava psa představuje soubor kosterních svalů, které jsou zodpovědné za aktivní pohyb těla psa. Svalová soustava představuje aktivní složku pohybové soustavy. Kosterní příčně pruhované svaly se upínají na kostru a umožňují vůlí ovladatelný pohyb, kromě toho mají svaly důležitou funkci v udržování stálé tělesné teploty.\n\nKosterní svalstvo tvoří 30 - 50% hmotnosti těla psa. V psích svalech je jen málo vazivové složky, převládá svalová tkáň, přičemž v hlubokých svalech končetin zcela převládají pomalá červená vlákna typu I, která zajišťují neustálé napětí, aniž by se unavila. V povrchových svalech jsou červená vlákna společně s rychlými bílými vlákny typu II.A, která umožňují rychlý silový pohyb a přitom jsou rovněž velmi odolná proti únavě. Svaly odpovídají přizpůsobení psa jako vytrvalého běžce. Rychlá červená vlákna, která umožňují maximální silový pohyb, ale rychle se unaví, u psa nejsou. Pes ale nemá žádný mechanismus pro neúnavné stání a v klidu usedá nebo si lehá. Příčně pruhované svaly potřebují ke své činnosti ještě tzv. pomocné svalové orgány, což jsou šlachy, tihové váčky, šlachové pochvy a povázky. Celkem svalovou soustavu psa tvoří 498 svalů. \n\nKromě kosterního svalstva je v těle psa i svalovina hladká, která tvoří stěny orgánů, vývodů žláz a cév. Srdce psa je tvořeno srdeční svalovinou.\n\nPes má dobře vyvinuté mimické svaly, které mu umožňují širokou obličejovou mimiku, která je důležitá při komunikaci. Mimickými svaly psa jsou kruhový sval ústní (\"m. orbicularis oris\") a svaly pohybující pysky, horní a dolní řezákový sval (\"m. incisivus superior et inferior\"), zvedač horního pysku (\"m. levator labii maxillaris\"), zvedač nozdry a horního pysku (\"m. levator nasolabialis\"), bradový sval (\"m. mentalis\"), stahovač dolního pysku (\"m. depressor labii mandibularis\"), tvářový sval (\"m. buccinator\") a jařmový sval (\"m. zygomaticus\"). Svaly, které rozšiřují nozdry jsou apikální rozšiřovač nozder (\"m. dilatator apicalis nasi\"), boční nosní sval (\"m. lateralis nasi\") a špičákový sval (\"m. caninus\"). Mimickými svaly ovládajícími oční víčka je kruhový sval oční (\"m. orbicularis oculi\") a dále čelní sval (\"m. frontalis\"), zatahovač vnějšího očního koutku (\"m. retractor anguli oculi lateralis\"), zvedač horního víčka (\"m. levator palpebrae superioris\"), zvedač vnitřního očního koutku (\"m. levator anguli oculi medialis\") a lícní sval (\"m. malaris\")\n\nŽvýkací svaly psa jsou mohutné. Zevní sval žvýkací, \"m. masseter\", začíná na lícní kosti a upíná se na zevní plochu dolní čelisti. Tvoří podklad krajiny zvýkače. Spánkový sval (\"m. temporalis\") vyplňuje celou spánkovou jámu, přičemž jeho svalová vlákna odstupují až na horní straně lebky na kostěném hřebenu \"crista sagittalis externa\". Střední křídlový sval, \"m. pterygoideus medialis\" je umístěn z vnitřní strany dolní čelisti a funguje jako synergista zevního žvýkacího a spánkového svalu. Naproti tomu boční křídlový sval (\"m. pterygoideus lateralis\"), který u člověka umožňuje pohyby čelisti do stran při žvýkání, je malý a slabý. V opačném směru, tedy k otevírání čelistí, pracují dvojbříškatý sval (\"musculus digastricus\") a svaly některé svaly jazylky (jazylkočelistní sval, \"musculus mylohyoideus\" a bradojazylkový sval, \"musculus geniohyoideus\")\n\nUchohybné svaly umožňují pohyb ušního boltce. Odstupují od chrupavčitého štítku, který leží na spánkovém svalu a upínají se na boltec. Z hlediska funkce je lze dělit na vzpřimovače boltce (\"mm. scutuloauriculares superficiales, m. parietoauricularis, m. cervicoauricularis superficialis\"), schylovače (\"m. parotidoauricularis\"), a otáčeče (\"mm. scutuloauriculares profundi, m. cervicoauricularis medius, m. cervicoauricularis profundus a m. zygomaticoauricularis\")\n\nPes má na kromě povrchového svěrače krku (\"m. sphincter colli superficialis\", též \"platysma\"), který je vyvinut u člověka, ještě kožní lícní sval (\"m. cutaneus faciei\"), kožní krční sval (\"m. cutaneus colli\") a kožní sval trupu (\"m. cutaneus trunci\"). Tyto svaly se upínají do kůže a umožňují její pohyb, tedy \"cukání\".\n\nSvaly krku psa se výrazně neliší od stejných svalů člověka. Patří mezi ně hluboké svaly krční, jejichž funkcí je uklánět a natáčet krční páteř a tím i hlavu, tři svaly šikmé (\"mm. scaleni dorsalis, medius, ventralis\"), podjazylkové svaly a nadjazylkové svaly. Na krk zasahují také svaly skupiny přídatného nervu: zdvihače hlavy - klíčkohlavový sval, \"m. cleidocephalicus\", který má tři části, bradavkovou (\"pars mastoidea\"), týlní (\"pars occipitalis\") a krční (\"pars cervicalis\"), zvedač hlavy \"m. brachiocephalicus\" a hrudní kývač \"m. sternocephalicus\", který má dvě části, bradavkovou část (\"pars mastoidea\") a týlní část \"pars occipitalis\". Do skupiny přídatného nervu patří dále i na krk zasahující trapézový sval.\n\nSvaly hrudní končetiny jsou analogické svalům člověka, s výjimkou svalů ruky, pes má ve srovnání omezené množství svalů, které ovládají prsty. Neliší se nijak výrazně ani od svalů hrudních končetin ostatních savců. Lopatková skupina svalů připevňuje končetinu k trupu, patří do ní pilovité svaly krční a hrudní (\"m. serratus ventralis cervicis et thoracis\"), kosočtverečné svaly: hrudní, krční a hlavový (\"m. rhomboideus thoracis, cervicis, capitis\") a lopatkopříčný sval \"m. omotransversarius\". Skupina prsních svalů umožňuje addukci končetiny a táhne trup dopředu, zahrnuje čtyři svaly: šikmý sval prsní (\"m. pectoralis transversus\"), vzestupný (\"m. pectoralis ascendens\") a sestupný prsní sval (\"m. pectoralis descendens\"), podklíčkový sval (\"m. subclavius\") a široký sval zádový (\"m. latissimus dorsi\").\n\nSvaly vlastní končetiny se dělí na svaly lopatkové vnější, což je sval nadhřebenový (\"m. supraspinatus\") a podhřebenový (\"m. infraspinatus\"), deltový sval (\"m. deltoideus\") a malý oblý sval (\"m. teres minor\"), mezi vnitřní lopatkové svaly patří podlopatkový sval (\"m. subscapularis\"), velký oblý sval (m. teres major) a hákový sval (\"m. coracobrachialis\"). Lopatkové svaly ovládají ramenní kloub.\n\nSvaly přední části paže jsou dvojhlavý sval pažní (m. biceps brachii), který má u psa pouze jednu hlavu, a hluboký sval pažní (\"m. brachialis\"), které slouží jako ohybače lokte, na zadní straně je trojhlavý sval pažní (\"m. triceps brachii\"), který má u psa čtyři hlavy a loketní sval (\"m. anconeus\"), což jsou natahovače lokte, a \"m. tensor fasciae antebrachii\", což je sval napínající povázku předloktí.\n\nNa předloktí jsou kraniálně svaly, které pomáhají ohýbat loketní kloub; jedná se o vnitřní natahovač zápěstí (\"m. extensor carpi ulnaris\")- navzdory svému jménu, převzatého z humánní anatomie, je u psa jen pomocným ohybačem lokte a zevní natahovač zápěstí (\"m. extensor carpi radialis\"), který je pomocným ohybačem lokte a natahovačem zápěstního kloubu, další svaly jsou natahovače zápěstí a prstů, společný natahovač prstů (\"m. extensor digitorum communis\") a natahovač druhého prstu (\"m. extensor digiti secundi\"). Jen natahovač prstů je postranní natahovač prstů (\"m. extensor digitorum lateralis\"). Přitahovač prvního prstu, obdoba lidského m. abductor pollicis, je jen rudimentární.\n\nZadní stranu předloktí obalují dva ohybače zápěstního kloubu: vnitřní (\"m. flexor carpi ulnaris\") a vnější (\"m. flexor carpi ulnaris\") a dva ohybače prstů: povrchový (\"m. flexor digitorum superficialis\") a hluboký (\"m. flexor digitorum profundus\"). Drobné svaly předloktí umožňují otáčení předloktí - pronaci a supinaci. Je to oblý přivracející sval (\"m. pronator teres\"), čtyřhranný přivracející sval (\"m. pronator quadratus\"), vřetenní sval (\"m. brachioradialis\") a supinující sval (\"m. supinator\").\n\nKrátkými svaly prstů jsou \"mm. interossei\", svaly v mezikostních štěrbinách mezi kostmi nadprstí, přitahovače prstů, 'z'musculus flexor brevis\" a červovité svaly (\"m. lumbricales\").\n\nSvaly hrudníku a břicha jsou zcela analogické svalům člověka. Zahrnují malé svaly páteře, které spojují jednotlivé obratle, svaly hrudníku, což jsou mezižeberní svaly vnitřní a vnější (\"mm. intercostales externi et interni\"), přední hřbetní a zadní hřbetní pilovitý sval, zatahovač žeber (\"m. retractor costae\"), přímý sval hrudní (\"m. rectus thoracis\"), příčný sval hrudní (\"m. transversus thoracis\") a bránice. Bránice psa je tvořena hlavně svalem, začíná odstupem na 13. - 12. žebru a upíná se na 10. žebro a chrupavku 9. žebra. Je to hlavní dýchací sval, podílející se na nádechu.\n\nBederní páteř je zpevňována čtyřhlavým bederním svalem a malými svalovými snopci mezi žeberními výběžky bederních obratlů, \"mm. intercostales lumbales\". Břišní stěnu tvoří šikmý vnější a šikmý vnitřní (\"m. obliquus externus et internus abdominis\"), příčný (\"m. transversus abdominis\") a přímý břišní sval (\"m. rectus abdominis\"). Svaly pánevního dna tvoří především zvedač anu, \"m. levator ani\".\n\nPes má dobře pohyblivý ocas. Pohyb umožňují dvě skupiny svalů, malé svaly mezi příčnými výběžky ocasních obratlů \"mm. intertransversarii\" stáčejí ocas do stran, dále se na ocas upínají svaly odstupující z křížové kosti - \"m. sacrocaudalis dorsalis lateralis et medialis\", které zvedají ocas nebo jej stáčí do strany nahoru, \"a m. sacrocaudalis ventralis lateralis et medialis\", které naopak ocas schylují nebo stáčí do strany a dolů. Přídatným ocasním svalem je sval kostrční (m. coccygeus), který ocas schyluje a stáčí.\n\nSvaly, které se upínají na bederní páteř, kterou při kontrakci vyklenují a zároveň ohýbají kyčelní kloub, se souhrnně nazývají bedrovce. U psa jsou tři: velký bedrovec (\"m. psoas major\"), malý bedrovec (\"m. psoas minor\") a kyčelní sval (\"m. iliacus\"). Vnitřní pánevní svaly jsou jako u člověka tvořené svaly, které ucpávají párové otvory v pánevní kosti - vnitřní sval a vnější sval ucpávačský (\"m. obturatorius internus et externus\") a dvojčecími svaly (\"mm. gemelli\"). Jsou to přitahovače kyčelního kloubu, stejně jako čtyřhranný sval stehenní (\"m. quadratus femoris\"). Pes má čtyři hýžďové svaly: povrchový sval hýžďový (\"m. gluteus superficialis\"), střední sval hýžďový (\"m. gluteus medius\"), hluboký sval hýžďový (\"m. gluteus profundus\") a přídatný sval hýžďový (\"m. gluteus accessorius\"), z nichž všechny kromě hlubokého jsou natahovači kyčelního kloubu, společně s hruškovitým svalem (\"m. piriformis\"). Hluboký hýžďový sval je přitahovačem kyčelního kloubu. Při kyčelním kloubu je malý sval \"m. articularis coxae\", který napíná kloubní pouzdro kloubu. Posledním svalem hýždí je natahovač široké povázky, \"m. tensor fasciae latae\".\n\nStehenní kost je mohutnými svaly obklopena ze všech stran . Z kraniální strany, tzn. směrem k hlavě zvířete, je to čtyřhlavý sval stehenní (m. quadriceps femoris), který se upíná na čéšce a je hlavním natahovačem kolenního kloubu, a malý kloubní kolenní sval (\"m.  articularis genus\").\n\nZe zadní, kaudální strany, se nachází dvojhlavý sval stehenní (\"m. biceps femoris\"), přitahovač bérce (\"m. abductor cruris caudalis\"), sval pološlašitý (\"m. semitendinosus\") a poloblanitý (\"m. semimembranosus\"). Kaudální stehenní svaly jsou natahovači kyčelního kloubu a zároveň ohybači kolene.\n\nZ vnitřní strany stehna je to sval krejčovský (\"m. sartorius\"), štíhlý stehenní sval (\"m. gracilis\"), sval hřebenový (\"m. pectineus\") a velký, dlouhý a krátký přitahovač (\"mm. adductores magnus, longus, brevis\"). Vnitřní svaly jsou přitahovači kyčelního kloubu.\n\nCo se svalů bérce týče, jsou to protáhlé, vřetenovité svaly, které obklopují holenní a lýtkovou kost. Z přední, kraniální skupiny je nejmohutnější třetí sval lýtkový (\"m. peroneus tertius\"), který je ohybačem tarsálního kloubu a pomocným natahovačem kolene. Dlouhý natahovač prstů (\"m. extensor digitorum longus\") je rovněž ohybačem tarsu, natahovačem kolene a dále i natahovačem prstů. Kraniální holenní sval (m. tibialis cranialis), slabý dlouhý (\"m. peroneus longus\") a krátký sval lýtkový (\"m. peroneus brevis\") jsou jen ohybače hlezenního kloubu, postranní natahovač prstů (\"m. extensor digitorum lateralis\") je ohybačem hlezna a natahovačem prstů.\n\nKaudální, zadní skupinu tvoří mohutný trojhlavý sval lýtkový, u kterého je u psa vyvinutá jenom jedna část, vnější sval dvouhlavý (\"m. gastrocnemius\"). Je natahovačem hlezenního kloubu a pomocným ohybačem kolene. Pod ním leží povrchový ohybač prstů (\"m. flexor digitorum superficialis\"). V podkolenní jamce se nachází zákolenní sval (\"m. popliteus\"), který souvisí s kolenním kloubem a pomáhá jeho ohnutí. Hluboký ohybač prstů (\"m. flexor digitorum profundus\"), dlouhý natahovač palce (\"m. flexor digiti primi longus\"), kaudální holenní sval (\"m. tibialis caudalis\") a dlouhý ohybač prstů (\"m. flexor digitorum longus\") jsou všechno ohybače prstů a pomocné natahovače hlezna.\n\nMalé svaly prstů jsou podobně vyvinuté, jako na hrudní končetině. Pes má čtyřhranný sval chodidlový (\"m. quadratus plantae\") a dále stejně jako na hrudních končetinách \"mm. interossei\", přitahovače prstů, \"musculus flexor digitorum brevis\" a červovité svaly.\n\n"}
{"id": "752328", "url": "https://cs.wikipedia.org/wiki?curid=752328", "title": "Impregnování textilií", "text": "Impregnování textilií\n\nImpregnování je napouštění plošného materiálu chemikáliemi. Textilie se impregnují proto, aby odpuzovaly nebo zcela zamezovaly průniku vody.\n\nU oděvních textilií musí být po impregnaci i při snížené smáčivosti zachována prodyšnost materiálu.\n\nV závislosti na požadavcích na stálost v praní, čištění a na odolnost proti povětrnostním vlivům se používají voskové a parafinové emulze, z části s přídavky hliničitých a zirkonových solí. \n\nK dosažení odolnosti proti vařící vodě se nanáší především silikon a fluorkarbon, který vytváří na textilii ochranný film. \n\nMožné jsou také kombinované impregnace proti znečištění, bakteriím a ke snížení hořlavosti.\nImpregnování se provádí nejčastěji na fuláru. Po smáčení se vymačkává přesně určené množství tekutiny (flačování), impregnace se pak fixuje a zboží se suší.\n\nZnámé je také impregnování postřikem a tiskem\n\"Imprägnol®\" je vypratelná hydrofobní úprava používaná hlavně u bavlněných textilií. \n\n"}
{"id": "752333", "url": "https://cs.wikipedia.org/wiki?curid=752333", "title": "Domicilián", "text": "Domicilián\n\nDomicián nebo též Domicilián byl 7. proboštem litoměřické kapituly sv. Štěpána v letech 1159-1169.\n\nO jeho životě příliš mnoho nevíme. Starší publikace v německém jazyce ho ani neuvádí. Písemně je zachycen v listině z roku 1159, kde je Domicián jako litoměřický probošt uváděn mezi svědky. Svou kariéru začínal jako dvorní kaplan, který doprovázel Vladislava II. na jeho cestách. Roku 1159 pobýval král Vladislav II. v cisterciáckém klášteře Waldsassen (Horní Falc), kam ho Domicián doprovázel. Pouze o tomto faktu je zachována písemná zmínka o něm. Pokud byl tedy skutečně litoměřickým proboštem, s větší jistotou můžeme datovat rok 1159. Z důvodu posloupnosti se uvažuje o jeho setrvání ve funkci až do roku 1169.\n\n\n"}
{"id": "752334", "url": "https://cs.wikipedia.org/wiki?curid=752334", "title": "Prostredná kopa", "text": "Prostredná kopa\n\nProstredná kopa ( , , , 2128 m n. m.) je druhý nejzápadnější vrchol v hlavním hřebeni Vysokých Tater. Nachází se mezi Krajnou kopou (oddělena Krajným sedlem) a Svinicí (oddělena Svinickým sedlem) a prochází jím slovensko-polská státní hranice. Hora je tvořena žulou. Na slovenské straně spadá kamenitými svahy do doliny Kamenná Tichá, na polské do Gąsienicové doliny. V dolní části polského svahu se tvoří osypy.\n\nZ vzácných rostlin se zde vyskytuje kociánek karpatský (\"Antennaria carpatica\").\n\nVrchol se nachází pár desítek metrů od červeně značené hřebenovky (úsek Ľaliové sedlo – Svinické sedlo).\n"}
{"id": "752335", "url": "https://cs.wikipedia.org/wiki?curid=752335", "title": "Zakládací listina litoměřické kapituly", "text": "Zakládací listina litoměřické kapituly\n\nZakládací listina litoměřické kapituly je pamětní záznam zachycující založení litoměřické kapituly z roku 1057. Jde o vůbec nejstarší dochovaný originál písemného dokumentu vzniklého v Čechách. Nejedná se o listinu (byť se tak konvenčně nazývá), ale o pamětní zápis (jinak akt), tedy o příjemecky zhotovenou písemnost z doby, kdy nebylo běžné stvrzovat právní pořízení listinou. Obsahuje český přípisek z počátku 13. století, známý jako první česká věta. Vzhledem k neexistenci jiných pramenů a k zevrubnému výčtu majetků, kterými byla kapitula vybavena, představuje tato listina znamenitý pramen k poznání Čech 11. století. Listina existuje ve třech variantách a nachází se ve Státním oblastním archivu v Litoměřicích.\n\nO založení a nadání litoměřické kapituly knížetem Spytihněvem II. v roce 1057 nebo 1058 máme zachovánu neobyčejně vzácnou písemnou památku hned v trojím různém vydání.\n\nProf. Gustav Friedrich (diplomatik a vydavatel CDB) varianty označil písmeny A, B, C. Za nejstarší variantu A určil pergamen uložený v SOA Litoměřice, fond Kapitula Litoměřice, sign. R2. Předpokládá se, že se jedná o originální zachování pamětního zápisu (tím je tato památka velmi cenná, protože originály pamětních zápisů pro české prostředí jsou známy jen tři – zbylé dva jsou novější, týkají se obdarování olomoucké kapituly za Soběslava II. a donace louckému klášteru z doby Vladislava Jindřicha), který si kapitula zhotovila záhy po právním aktu založení. K původnímu zápisu byly dále připojovány další, jak kapitula získávala další majetky. Poslední jsou zápisy informující o darech v češtině (tato „první česká věta“ a poslední zápis na pergamenu je datován do začátku 13. století). Tento pergamen byl (jistě ne dříve než v polovině 12. století) opatřen fiktivní pečetí.\n\nDruhá varianta, Friedrichem označená jako znění B, je konfirmace pamětního zápisu králem Přemyslem Otakarem I. roku 1218 v Budyni na žádost litoměřické kapituly. Přemyslu Otakarovi I. nebyl zřejmě předložen přímo pergamen A, ale dnes nedochovaný text, který vedle opisu znění A obsahuje doplňky ohledně majetku, kterého litoměřický kostel nabyl ve 12. století, a které nejsou uvedeny v A. Přemyslova listina je nejspíše pravá. Jestli byl předložený text též pravý není jisté, nicméně byl psán stejně jako zápis A v objektivní formě (takže se snad o listinné falzum nejednalo).\n\nTřetí varianta C je listinné falzum (je psáno v první osobě, obsahuje pečeť tvářící se jako Spytihněvova pečeť – byť žádná pravá Spytihněvova pečeť není doložena), jehož tvůrce znal jak znění A, tak i B. Friedrich vznik kladl do let 1319 až 1341.\n\nPrvní pokusy o vědecký popis tzv. zakládací listiny se objevují již v díle Gelasia Dobnera (existovala i jistá diskuse s Vavřincem Slavíkem), nicméně první důkladná diplomatické studie pochází z roku 1836 od Františka Palackého – \"Kritická úwaha i wýklad základných listin kollegiatnjho chrámu Litoměřického\" (tato práce je mimo jiné první diplomatickou studií psanou v češtině). Zatím nejpřesvědčivější diplomatické zařazení písemnosti provedl Gustav Friedrich na začátku 20. století (Palacký znal pouze Friedrichovy varianty B a C, proto nemohl dojít k tak přesným výsledkům jako Friedrich).\n\nProti Friedrichovu pojetí se nejvýrazněji postavil Václav Hrubý (ovšem jeho \"Tři studie k české diplomatice\", kde Friedrichovo pojetí napadl, vyšly posmrtně péčí Jindřicha Šebánka, takže se již do nastalé diskuse – k jeho práci vesměs negativní – nemohl zapojit). Hrubý se domníval, že písmo varianty A není z 11. století, a prohlašoval, že znění domnělého originálu vzniklo až asi po stodvaceti letech, někdy kolem roku 1180, „aby upravilo kapitule litoměřické cestu k imunitě“. Při snaze o potvrzení písemnosti v panovnické kanceláři byla písemnost (z pochopitelných důvodů) odmítnuta. Zatím byla na spodní okraj dokumentu připisována jen další darování – Zlatoňovo, Hroznatovo a biskupa – knížete Jindřicha Břetislava. Teprve prý, když se stal královským kancléřem kapitulní probošt Benedikt, byla listina, mezitím opatřená pečetí (ovšem „neznáme ubožší náhražky za starou pečeť českých knížat nad tuto ,pečeť' u znění \"A\"!“), potvrzena Přemyslem Otakarem I. Podvod kapituly dále potvrzuje, že Přemyslova listina vypadá na svoji formu velmi podezřele a vznikla snad v ústraní, beze svědků, a za silné intervence kancléře Benedikta. Při Přemyslově potvrzení byl vyhotoven další text označený B, v němž byl zachycen skutečný stav kapitulního majetku k roku 1218, a z A bylo vynecháno vše, co nemělo v této době pro kapitulu cenu, jak názorně ukazuje juxtaposice Friedrichova.\n\nNejvětší slabinou Hrubého pojetí je, že nedokázal vysvětlit proč pergamen A, údajně falzum zhotovené teprve 120 let po založení kostela, postrádá všechny formální náležitosti listiny. Ve 12. století skutečně vznikala poměrně často listinná falza, která však mají formu plně průkazné listiny. Litoměřická kapitula ale musela postupovat tak nešikovně (jako tomu je u nepovedené pečeti), že zfalšovala pamětní zápis, tedy písemnost, která jí byla při úředním řízení v panovnické kanceláři zcela k ničemu. Hrubý navíc pochyboval o existenci jakéhokoliv pamětního zápisu v českém prostředí v 11. století vůbec – kapitula tedy nejenže padělala zcela zbytečnou písemnost, ale její formát musela importovat ze zahraničí. Existence pamětních zápisů v Čechách se oproti Hrubého době podařilo v průběhu 20. století přesvědčivěji doložit, což také Friedrichovo řešení podpořilo.\n\nBezpochyby jde o neověřený záznam o darování knížete Spytihněva II. jím založenému a postavenému kostelu v Litoměřicích (\"lat.\" Cum Spitigneus ecclesiam … construxisset…). Jde o písemnost bez samostatné právní průkaznosti, určenou k tomu, aby prostě zachovala paměť o panovníkově donaci. Dokument v této době totiž ještě neslouží jako písemný projev právního jednání, ani je nezdůvodňuje. V době Spytihněvovy fundace má právní průkaznost stále ještě svědecká výpověď (\"lat.\" testes ex iure terrae producere), nikoli písemnost. Tím se také vysvětluje poměrně malý počet listin zachovaný ještě i z doby Spytihněvových nástupců.\nV Kosmově kronice, časově dovedené až k roku 1125, nenalezneme ještě stopy existence a činnosti panovnické kanceláře charakterizované výrazy: kancelář, kancléř, notář. Teprve s existencí řádné kanceláře se začíná objevovat listina jako právní dokument. Slouží potom nejen pro podržení paměti o absolvovaném právním úkonu, nýbrž slouží zároveň i jeho ochraně svou imprekační formulí.\n\nNebylo ani možné, z důvodu neexistence panovnické kanceláře, aby zápis litoměřické fundace asi z roku 1057 měl formálně všechny vlastnosti listiny vzniklé v kanceláři. Zápis listiny A má totiž cenu pro toho, kdo byl nejvíce zainteresován na udržení právního účinku, o němž je v textu řeč, tedy pro držitele obdarování. Proto text znění mluví vždy ve třetí osobě (\"lat.\" condonavit, acidit, acomodavit, ordinavit etc). Z toho je zřejmé, že dokument vznikl v kapitule, nebo aspoň z její iniciativy, protože v jejím zájmu.\n\nZ listiny A, ani z ostatních variant, nelze odvodit přesné datum založení kostela a kapituly. Praví se, že kostel založil Spytihněv II. Ten pak panoval pouze v letech 1055-1061. Přesnější způsob datace není možný – to co udávají pozdější historikové o době založení, není opřeno o dostatečné věrohodné prameny. Nicméně z vnitřních důvodů lze mít datum fundace, ať už rok 1057 nebo 1058, za pravděpodobné. Historikové se tedy drží většinou roku 1057, který svoji autoritou podpořl K. J. Erben v RBM (uvedl „cc. 1057“). Rok 1058 uvádí G. Dobner v tzv. Vokounově textu, a pro rok 1059 se rozhodují F. Pubitschka a historik Borový.\n\nPohnutky k založení byly na prvním místě nesporně náboženské. Knížata a členové vládnoucí vrstvy v té době takřka soupeřili v zakládání kostelů a klášterů a v jejich následném obdarovávání. Tito donátoři toužili po tom, aby tak prospěli spáse své duše. Tak se výslovně motivuje zakládání zbožných institucí po celá staletí.\n\nK založení však došlo v neposlední řadě také z osobních aspirací Spytihněva II. Tento kníže byl synem slavného Břetislava I. (1034 –1055), jemuž se značně podobal ctižádostí, jak je patrné na jeho postupu vůči moravským předákům, i vůči vlastním bratrům. Vratislav před ním uprchl do Uher, Konrád a Ota dostali bezvýznamné úřady u českého dvora, takže Spytihněv II. se stal samostatným vládcem v Čechách i na Moravě. Poučen nezdary svého slavného otce se varoval konfliktů se sousedy a hodlal dosáhnout svého povýšení od římské kurie, zřejmě po vzoru uherského krále Štěpána Svatého (997–1038). Podařilo se mu získat privilegium užívání mitry (na svou dobu pro světského vladaře mimořádného vyznamenán), ale bylo to jen částečným splněním vize, kterou chtěl Spytihněv II. realizovat. Fundování kapituly v Litoměřicích, spolu s ostatními fundacemi, mu mělo u římské kurie připravit půdu k dosažení královské hodnosti. Nicméně nejednalo se o čistého pragmatika, ale o osobně skutečně zbožného panovníka. Kronikář Kosmas o něm píše: \"„Trávě postní čas po každé v domě mnichů nebo kanovníků, rozdával almužny, účastnil se pilně služeb božích, trval v bdění a na modlitbách, a to tak, že před jitřním zpíváním přeříkal celý žalm, rozpínaje při tom ruce nebo poklekaje, po nočních hodinách kompletních zachovával po způsobu mnichů mlčení až do času první mše atd.“\"\n\nNa reversu pergamenu A se nachází poslední pamětní zápis, datovatelný do začátku 13. století. Tento přípisek má zvláštní signifikanci z hlediska dějin češtiny, protože je od roku 1936 toto souvětí identifikováno jako první (nejstarší) česká věta. Nicméně je pravda, že toto prvenství nutně nemusí být jednoznačné. Před rokem 1936 se jako první věta označovala věta z Paterových glos „luta oteuzneſena naduta otdu“ (ovšem ta nemá podmět), naopak nověji Robert Dittmann upozorňuje na věty rukopisu kapitulní knihovny A 156, fol. 16r (11. století): „strahotelnu tacii“, nebo (transkribována a rekonstruována) „toliko budi státý a nejměj s’a jiné péci“ v glosách Josefa Kary (z novějšího petrohradského rukopisu, nicméně předpokládá, že glosa se tradovala delší dobu).\n\nZnění litoměřického přípisku:\n\nDíky svému rozsahu a dobrému dochování v každém případě litoměřický přípisek ilustruje řadu jazykových jevů typických pro starou češtinu 13. století. Ať už to je archaický bezpředložkový lokál ([v] Ploskovicích). Případně neproběhlou změnu g > γ > h, neproběhlou disimilaci šč > šť. Primitivní pravopis zachytil měkký konsonant v’ (ſuiatemu = sv’atemu).\n\nOd zakládací listiny odvozuje svou první písemnou zmínku nebo se k ní hlásí jako k důležité součásti vlastní historie více jak 30 měst a obcí:\n\n\n"}
{"id": "752336", "url": "https://cs.wikipedia.org/wiki?curid=752336", "title": "Philip Wheeler", "text": "Philip Wheeler\n\nPhilip Gregory Wheeler (* 12. prosince 1984 v Columbusu ve státě Georgia) je hráč amerického fotbalu nastupující na pozici Linebackera za tým Atlanta Falcons v National Football League. Univerzitní fotbal hrál za Georgia Institute of Technology, poté byl vybrán v třetím kole Draftu NFL 2008 týmem Indianapolis Colts.\n\nWheeler navštěvoval Shaw High School v Columbusu, jejímuž fotbalovému týmu pomohl v roce 2000 k prvenství v Georgia High School Association's AAAA Football State Championship. Za to byl jmenován čestným členem týmu All-Region a deník Atlanta Journal-Constitution ho vybral do prvního týmu Class AAAA All-State.\n\nPrvní sezónu 2003 za Georgia Institute of Technology strávil Wheeler převážně ve special teamu, ve kterém si připsal dvanáct startů a v nich 6 tacklů. Členem základního týmu a startujícím hráčem se stává od sezóny 2005, ve které zaznamenává 64 tacklů (28 asistovaných), 4 interceptiony a 4 sacky. V ročníku 2006 se zlepšuje na 9 sacků, 89 tacklů a 5 zablokovaných přihrávek a je vybrán do druhého týmu All-America podle webu Rivals.com a druhého týmu All-Atlantic Coast Conference. Podobné výkony předvedl i rok později a byl nominován na Bednarik, Nagurski a Lombardi award.\n\nWheeler začal svou kariéru jako Outside linebacker, ale postupem času se přesunul do středu. Před Draftem NFL byl hodnocen jako houževnatý, silný a mimořádně atleticky nadaný obránce. Byl vybrán v třetím kole Draftu NFL 2008 na 93. místě týmem Indianapolis Colts. \n\nOd startu sezóny 2008 nevynechal Wheeler ani jedno utkání, ale teprve od ročníku 2011 je startujícím hráčem na pozici Strong side Inside linebackera a také se stal členem Special teamu. Stále zlepšoval své výkony a nejúspěšnější pro něj byla sezóna 2011, ve které zaznamenal 84 tacklů (37 asistovaných), sack a force fumble.\n\nPo neúspěšné sezóně 2011 mu ze strany Colts nebyla prodloužena smlouva a Wheeler 30. dubna 2012 podepsal jednoletou smlouvu s Oakland Raiders. V následující sezóně pak zaznamenal kariérní rekord 109 tacklů, 3 sacky a 2 forced fumbly.\n\n12. dubna 2013 podepsal Wheeler smlouvu s Miami Dolphins. Pětiletý kontrakt mu vynesl 26 milionů dolarů (13 milionů garantovaných) a očekávalo se, že plně nahradí odcházejícího Kevina Burnetta.\n\nWheeler podepsal 30. dubna 2015 smlouvu s San Francisco 49ers, 4. září byl propuštěn.\n\nWheeler podepsal 20. října 2015 smlouvu s Atlantou Falcons.\n\n"}
{"id": "752340", "url": "https://cs.wikipedia.org/wiki?curid=752340", "title": "Martin Chudý (politik)", "text": "Martin Chudý (politik)\n\nMartin Chudý (8. nebo 18. prosince 1907 Babiná – 25. dubna 1965 Bratislava) byl slovenský a československý pedagog a politik, poválečný poslanec Prozatímního Národního shromáždění za Demokratickou stranu.\n\nDo roku 1927 studoval na učitelském ústavu v Turčianských Teplicích. Učil na národních školách v Povrazníku, Očové, Hriňové a jiných místech. Angažoval se v druhém odboji a podílel se na Slovenském národním povstání. Od počátku září 1944 předsedal Okresnímu národnímu výboru v Krupině. po ústupu povstalců do hor přešel do ilegality a po osvobození se zapojil do budování Demokratické strany, v jejímž výkonném výboru zasedal. Publikoval články se školskou a osvětovou tematikou.\n\nV letech 1945–1946 byl poslancem Prozatímního Národního shromáždění za Demokratickou stranu. V parlamentu setrval do parlamentních voleb v roce 1946. Na základě výsledků parlamentních voleb roku 1946 byl zvolen do Slovenské národní rady, kde zasedal do roku 1948.\n\nV letech 1945–1948 byl předsedou okresního národního výboru. Zastupoval Demokratickou stranu, která byla po únorovém převratu v roce 1948 proměněna na Stranu slovenské obrody jako satelitní formaci závislou na KSČ. V roce 1949 se stal okresním khihovnickým inspektorem v Krupině. Působil jako školský inspektor ve Zvolenu. V letech 1949–1954 pracoval v knihovnickém oddělení a jako metodik krajské porady Lidové umělecké tvory v Banské Bystrici. V roce 1958 byl dramaturgem ochotnického divadla Slovenského domu lidové umělecké tvorby, následujícího roku byl učitelem v Bratislavě.\n"}
{"id": "752342", "url": "https://cs.wikipedia.org/wiki?curid=752342", "title": "Jean-Charles de Castelbajac", "text": "Jean-Charles de Castelbajac\n\nJean-Charles de Castelbajac (* 28. listopadu 1949 v Casablance) je francouzský módní návrhář a průmyslový designér. Pochází ze staré šlechtické rodiny z Gaskoňska.\n\nRoky 1955–1966 strávil Castelbajac v internátní církevní škole. V roce 1968 navrhl svou první kolekci modelů pro firmu \"Ko and Co\", kterou vlastnila jeho matka Jeanne-Blanche de Castelbajac. V roce 1969 uspořádal svou první módní přehlídku. V roce 1979 založil svou vlastní módní značku.\n\nV roce 1992 se Jean-Charles de Castelbajac stal profesorem na Univerzitě užitého umění ve Vídni. V roce 1997 vytvořil taláry pro papeže Jana Pavla II. a 5500 duchovních pro Světové dny mládeže v Paříži. Navrhl rovněž kostýmy pro filmy \"Annie Hallová\" Woodyho Allena, pro Isabelle Adjani ve filmu \"Violette a François\" a pro Rie Rasmussenovou ve filmu \"Femme Fatale\" Briana De Palmy. V roce 2000 představil svou první kolekci haute couture. V roce 2003 navrhl Castelbajac kostýmy pro Sarah Jessica Parkerovou v seriálu \"Sex ve městě\". V roce 2007 vytvořil pro britskou oděvní firmu Lee Cooper kolekci pojmenovanou JCDC Denim pro kterou čerpal inspiraci z Britských rockových ikon šedesátých let.Jeho návrhy nosili rovněž zpěváci jako Elton John, Johnny Rotten, Alizée nebo Lady Gaga.\n\n"}
{"id": "752344", "url": "https://cs.wikipedia.org/wiki?curid=752344", "title": "Martin (probošt)", "text": "Martin (probošt)\n\nMartin byl 8. proboštem litoměřické kapituly sv. Štěpána v letech 1169-1174, poté proboštem svatovítské kapituly v letech 1174-1180 a také příslušníkem řádu Johanitů.\n\nByl synovcem vyšehradského probošta Gervasia. Od roku 1165 zastával funkci královského notáře. Poté byl jmenován místokancléřem a v roce 1169 se stal proboštem litoměřické kapituly. Funkcí probošta svatovítské kapituly v letech 1174-1180 byl králem odměněn za věrné služby. Stal se tak panským notářem a kancléřem. Král Vladislav II. jej vysoko cenil jako: \"„nejvěrnějšího, milého, čestného a výmluvného“\" dvořana.\n\nV roce 1164 podnikl cestu do Cařihradu a byla mu svěřena důležitá diplomatická poselství. Ve Svaté zemi poznal řád johanitů a vstoupil do něho zřejmě již v roce 1173. V roce 1186 se v johanitském řádu stal \"praeceptorem\". Pozval johanity do Čech a uvedl je do Prahy. V Praze u malostranského konce Juditina mostu ve spolupráci se strýcem proboštem Gervasiem postavil řádový kostel. Společně pro řád získali mnoho dobrodinců, kteří johanitům pomáhali. Do Palestiny se pak Martin vypravil ještě dvakrát, vždy přebýval ve Svaté zemi u řádových spolubratří johanitů.\n\nZemřel zřejmě v roce 1180, kdy král Vladislav II. přijal opožděně jeho rezignaci na funkci litoměřického probošta. O žádost o rezignaci měl zřejmě již od roku 1173, kdy vstoupil k Johanitům. Barokní historik Georgius Crugerius v roce 1667 v historickém kalendáři \"Sacri pulveres\", uvádí od roku 1175 nového litoměřického probošta jménem Dobromír, předpokládá se tedy, že probošt Martin již v roce 1175 funkci litoměřického probošta nevykonával.\n\n\n"}
{"id": "752349", "url": "https://cs.wikipedia.org/wiki?curid=752349", "title": "Václav Chytil", "text": "Václav Chytil\n\nVáclav Chytil (3. listopadu 1907 Lukov – 15. září 1980 Praha) byl český a československý národohospodář, vysokoškolský učitel, politik a člen Československé strany lidové, za kterou byl po roce 1945 poslancem Prozatímního Národního shromáždění, Ústavodárného Národního shromáždění, Národního shromáždění ČSR, České národní rady a Sněmovny národů Federálního shromáždění. Po roce 1948 a opět po roce 1968 byl politicky stíhaný komunisty.\n\nV letech 1919–1927 vystudoval reálné gymnázium v Uherském Brodě, v letech 1927–1932 Právnickou fakultu Masarykovy univerzity a v letech 1932–1933 ještě absolvoval studijní pobyt v Bernu, kde studoval politickou ekonomii u profesora Ammona. Působil pak na berní správě v Brně. V letech 1934–1939 byl tajemníkem viceguvernéra Národní banky Československé Karla Engliše, kde pak v letech 1940–1945 pracoval v oboru měnové politiky. Působil i jako vysokoškolský učitel. V roce 1939 byl jmenován profesorem národního hospodářství, národohospodářské nauky a politiky na Právnické fakultě Masarykovy univerzitě. Po obnově českých vysokých škol zastával tento post i v letech 1945–1949. V roce 1946 byl jmenován členem \"Národní rady badatelské pro obor věd hospodářských\" a téhož roku se stal členem Syndikátu českých spisovatelů.\n\nV roce 1945 se jako bezpartijní stal členem Zemského národního výboru v Moravskoslezské zemi. V letech 1945–1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění, kde působil i jako místopředseda a kde setrval do parlamentních voleb roku 1948, po nichž se stal poslancem Národního shromáždění za lidovce zvoleným za brněnský volební kraj. V těchto volbách konaných po únorovém převratu v roce 1948 již lidová strana kandidovala jako loajální součást komunistického režimu. Během převratu odmítl nabídku, kterou mu dal Klement Gottwald, aby se stal ministrem financí v jeho poúnorové rekonstruované vládě. Již po pár měsících ale v srpnu 1948 rezignoval na poslanecké křeslo a na jeho místo nastoupil Jarolím Leichman.\n\nPo únorovém převratu v roce 1948 byla jeho politická i profesní dráha přerušena. V roce 1949 byl vzat do vazby a pro trestný čin velezrady odsouzen na dobu 12 let. Celkem devět let pak strávil v trestních táborech v Jáchymově a Příbrami. Propuštěn byl v roce 1958 během amnestie. V letech 1958–1967 byl dělníkem v podniku Prefa Veselí nad Moravou. Až během pražského jara se vrátil do společenského života. Byl plně rehabilitován a v letech 1969–1971 působil na Právnické fakultě Univerzity Karlovy jako profesor národního hospodářství.\n\nNa přelomu 60. a 70. let se znovu vrátil i do zákonodárných sborů. Sem ho přizval Josef Smrkovský, s nímž se znal z vězení. Po federalizaci Československa usedl roku 1969 za lidovce do Sněmovny národů Federálního shromáždění. Zde působil do prosince 1971, kdy rezignoval. V letech 1969–1970 byl rovněž poslancem České národní rady za ČSL. Roku 1970 rezignoval. Po invazi vojsk Varšavské smlouvy do Československa byla jeho politická i profesní kariéra opět ukončena. V roce 1971 ho Univerzita Karlova nuceně penzionovala.\n\nV roce 2001 mu byl udělen Řád Tomáše Garrigua Masaryka.\n\n"}
{"id": "752356", "url": "https://cs.wikipedia.org/wiki?curid=752356", "title": "Alois Janáček", "text": "Alois Janáček\n\nAlois Janáček (22. srpna 1900 Jihlava – 2. ledna 1967 Jihlava) byl český a československý úředník, stavební inženýr, politik Československé strany lidové, za kterou byl po roce 1945 poslancem Prozatímního a Ústavodárného Národního shromáždění. Po roce 1948 byl politicky stíhaný komunisty.\n\nVystudoval stavební inženýrství na ČVUT. V letech 1924-1925 byl zaměstnán jako inženýr na městském stavebním úřadě. V období let 1925-1939 byl vedoucím Městského stavebního úřadu v Jihlavě. 1. září 1939 byl zatčen gestapem jako rukojmí a vězněn v Jihlavě a ve Znojmě. Po propuštění byl na stavebním úřadě zaměstnán již jen jako referent. Od mládí se účastnil veřejného života (redaktor studentského časopisu \"Jitro\", předseda ochotnického spolku \"Klicpera\").\n\nV letech 1945–1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění kde setrval formálně do parlamentních voleb roku 1948. V Národním shromáždění působil jako předseda průmyslového výboru. V letech 1945–1948 byl také předsedou Krajského výboru ČSL v Jihlavě.\n\nPo únorovém převratu v roce 1948 patřil do skupiny lidovců, která kritizovala směřování strany, jež se tehdy stala loajální součástí komunistického režimu. V této skupině kromě něj byl i Jaroslav Cuhra. Během roku 1949 byla tato skupina po vlně zatýkání odsouzena k vysokým trestům odnětí svobody. Byli obžalováni z vytvoření „\"protistátní skupiny\"“ a spolupráce s emigrací. Státní soud v Praze mu vyměřil trest 25 let vězení. Byl propuštěn až při amnestii prezidenta republiky 9. května 1960. Už v roce 1961 byl ale znovu zatčen a souzen pro „\"vzájemné spolčení s dalšími osobami k pokusu zvlášť nebezpečným jednáním zničit nebo rozvrátit lidovědemokratické státní zřízení republiky\"“. 26. října 1961 byli odsouzeni Jaroslav Cuhra na osm let, Alois Janáček na pět let.\n\nV roce 1964 byl po dlouhodobém věznění stižen mrtvicí a v prosinci 1964 byl propuštěn ze zdravotních důvodů. Od té doby žil v Jihlavě v důchodu. O tři roky později zemřel zcela vyčerpán na srdeční infarkt.\n\nV roce 2014 mu byla udělena Cena Václava Bendy (in memoriam).\n\n"}
{"id": "752357", "url": "https://cs.wikipedia.org/wiki?curid=752357", "title": "Dobromír (probošt)", "text": "Dobromír (probošt)\n\nDobromír byl 9. proboštem litoměřické kapituly sv. Štěpána v letech 1175–1185.\n\nDostupné informace o tomto litoměřickém proboštovi čerpáme z historického kalendáře českého barokního básníka Georgia Crugeria. Ten ve svém kalendáři zvaném \"Sacri pulveres\" uvádí, že blíže neznámý rytíř Trošický doprovázel krále Vladislava II. roku 1158 při válečném tažení do Itálie. Tento rytíř Trošický za svou statečnost získal čestný znak – ruku mávající mečem. Měl bratra jménem Dobromír, který se stal litoměřickým proboštem. O Dobromírovi se již více nedozvídáme, jen autor Rohn se zmiňuje o rytíři Trošickém.\n\nProbošt Dobromír údajně, podle některých německy píšících autorů, zemřel v roce 1185.\n\n\n"}
{"id": "752359", "url": "https://cs.wikipedia.org/wiki?curid=752359", "title": "All Hands", "text": "All Hands\n\nAll Hands Magazine of the U. S. Navy je oficiální časopis Námořnictva Spojených států amerických, který je určen pro námořníky sloužící v jeho řadách. Pod odlišnými názvy byl vydáván již od roku 1922, současný název nese od roku 1945. Tento časopis je vydáván Naval Media Centerem ve Washingtonu, D.C., odpovědným šéfredaktorem je kapitán Gordon Hume.\n\n"}
{"id": "752361", "url": "https://cs.wikipedia.org/wiki?curid=752361", "title": "Markéta Dánská (1456)", "text": "Markéta Dánská (1456)\n\nMarkéta Dánská (23. června 1456 – 14. července 1486) byla manželkou Jakuba III. Skotského a skotskou královnou v letech 1469 až 1486. Byla dcerou Kristiána I., dánského (1448–1481), norského (1450–1481) a švédského (1457–1464) krále a jeho manželky Dorotey Braniborské.\n\nV roce 1460 byla Markéta zasnoubena se skotským králem Jakubem III. Manželství bylo sjednáno na doporučení francouzského krále a mělo ukončit nepřátelství mezi Dánskem a Skotskem týkající se zdanění souostroví Hebridy, které trvalo mezi lety 1426 a 1460. V červenci 1469 (ve třinácti letech) se v Holyroodském opatství za Jakuba III. provdala.\n\nJejí otec Kristián poskytl odpovídající věno, neměl však aktuálně dostatek financí, a proto předal ostrovy Orkneje a Shetlandy (v majetku norské koruny) jako záruku, dokud věno nevyplatí. K vyplacení věna však nedošlo a ostrovy tak propadly skotské koruně.\n\nZ manželství se narodily tři děti:\n\n\nMarkétin praprapravnuk Jakub I. Stuart se v roce 1589 oženil s jinou dánskou princeznou, Annou Dánskou, mladší dcerou dánského krále Frederika II.; tento pár představuje předky všech budoucích monarchů Anglie a Skotska.\n\nMarkéta se stala oblíbenou královnou a byla popisována jako krásná, jemná a rozumná. Zemřela na hradě Stirling v roce 1486, její manžel ji přežil o dva roky.\n\nPodle vyprávění jejího syna královnu jedem otrávil Ramsay, vůdce jedné z politických frakcí. Ramsay byl ale v milosti královské rodiny i poté, dá se tedy soudit, že příběh o otravě je možná jen pomluvou.\n\n"}
{"id": "752362", "url": "https://cs.wikipedia.org/wiki?curid=752362", "title": "Hrabství Roscommon", "text": "Hrabství Roscommon\n\nHrabství Roscommon ( , ) je irské hrabství, nacházející se na severozápadě země v bývalé provincii Connacht. Sousedí s hrabstvím Sligo na severu, s hrabstvími Leitrim, Longford a Westmeath na východě, s hrabstvím Offaly na jihu a s hrabstvími Galway a Mayo na západě. Hrabstvím protéká řeka Shannon.\n\nHlavním městem hrabství je Roscommon. Hrabství má rozlohu 2547 km² a žije v něm 63 896 obyvatel (2011). \n\nMezi zajímavá místa patří jezero na řece Shannon Lough Ree a jezero Lough Key, které se nachází na severu hrabství.\n\nDvoupísmenná zkratka hrabství, používaná zejména na SPZ, je RN.\n\n"}
{"id": "752368", "url": "https://cs.wikipedia.org/wiki?curid=752368", "title": "Vilém Jordan z Cerdagne", "text": "Vilém Jordan z Cerdagne\n\nVilém Jordan z Cerdagne (francouzsky \"Guillaume de Cerdagne\", katalánsky \"Guillem II de Cerdanya\"; † 1109) byl hrabě z Cerdagne, Berga a Conflentu. Přízvisko Jordan získal při pobytu ve Svaté zemi, když se nechal pokřtít v řece Jordán.\n\nNarodil se jako syn hraběte Viléma I. z Cerdagne a Sanchy, dcery barcelonského hraběte Ramona Berenguera I. Roku 1095 zdědil po otci hrabství Cerdagne a s bratrem Bernardem se dělil o Bergu.\n\nPo boku svého strýce Raimonda z Toulouse se vydal na první křížovou výpravu. Roku 1105 se po Raimondově skonu u Tripolisu ujal regentství za jeho nezletilého syna Alfonse a nadále pokračoval ve zdlouhavém obléhání města. Roku 1108 chlapec i s matkou na základě pozvání toulouských leníků odcestoval na evropský kontinent, kde se měl ujmout otcova panství. Do Svaté země naopak připlul Raimondův dospělý syn Bertrand ze Saint-Gilles a očekával, že mu Vilém Jordan přepustí velení obléhání a Tankred mu předá otcovu část Antiochie. Vilém Jordan a ani Tankred s Bertrandovými požadavky nesouhlasili a spor mezi nimi vyřešil až král Balduin I. Vilém Jordan dostal jako odškodnění města Tortosu a Arqu a s Bertrandem uzavřel dohodu o vzájemném dědění v případě nenadálé smrti toho druhého. V krátké době poté byl Vilém Jordan za nejasných okolností zabit.\n\nDědicem se po zemřelém stal bratr Bernard.\n"}
{"id": "752373", "url": "https://cs.wikipedia.org/wiki?curid=752373", "title": "Projekt 945", "text": "Projekt 945\n\nProjekt 945 (v kódu NATO třída Sierra) je třída ponorek Sovětského námořnictva s jaderným pohonem. Celkem byly postaveny čtyři ponorky této třídy. V aktivní službě k roku 2011 zůstává ponorka B-336 \"Pskov\" (ex \"Okun\").\n\nV polovině 80. let byly postaveny celkem čtyři ponorky této třídy. Ponorky K-239 \"Karp\" a K-276 \"Krab\" jsou označeny jako Projekt 945 Barrakuda (\"Sierra I\") a do služby vstoupily v letech 1984 a 1987. Další dvě ponorky K-534 \"Zbatka\" (později \"Nižnyj Novgorod\") a K-336 \"Okun\" (později \"Pskov\") jsou označeny Projekt 945A Kondor (\"Sierra II\") a do služby vstoupily v letech 1990 a 1993. Po prvních čtyřech ponorkách měla následovat dvojice jednotek označených jako Projekt 945AB Mars (\"Siera III\"), ale ani jedna z nich nebyla dokončena.\n\nDvojitý trup ponorek byl z části postaven z titanu a je tvarován pro podhladinovou plavbu vysokou rychlostí. Maximální hloubka ponoru je 800 metrů. Výzbroj tvoří čtyři 533mm torpédomety, ze kterých jsou odpalována torpéda a protiponorkové / protilodní střely RPK-2 Viyuga (v kódu NATO SS-N-15 Starfish). Další čtyři 650mm torpédomety slouží pro vypouštění těžkých torpéd a střel RPK-7 Veter (v kódu NATO SS-N-16 Stallion) či protizemních střel S-10 Granat (v kódu NATO SS-N-21 Sampson). Pohonný systém tvoří jeden jaderný reaktor, jedna parní turbína a jeden výstupní hřídel. Nejvyšší rychlost byla 20 uzlů na hladině a 35 uzlů pod hladinou.\n\n\n"}
{"id": "752390", "url": "https://cs.wikipedia.org/wiki?curid=752390", "title": "Na vozíku", "text": "Na vozíku\n\nNa vozíku (v originále Wheels) je devátá epizoda amerického televizního seriálu \"Glee\". Epizodu napsal Ryan Murphy, autor Glee a režíroval ji Paris Barclay. Epizoda se poprvé vysílala na televizním kanálu Fox 11. listopadu 2009. V této epizodě se členové sboru snaží vybrat peníze pro bezbariérový vstup do školního autobusu, aby člen sboru Artie (Kevin McHale), který je na vozíčku s nimi mohl cestovat na okresní kolo soutěže. Quinn (Dianna Agron) bojuje s vysokými léčebnými výlohami, které jsou spojené s jejím těhotenstvím a Puck (Mark Salling) se jí znovu zeptá, jestli nechce podpořit. Sue (Jane Lynch) přijme do družstva roztleskávaček dívku s Downovým syndromem a Kurt (Chris Colfer) a Rachel (Lea Michele) soutěží o to, který z nich bude zpívat sólo.\n\nMcHale tuto epizodu nazval jako „zatím nejvážnější epizodu Glee“, zatímco ji Murphy označil jako „ten zlomový bod pro seriál“. V epizodě se objeví dvě nové postavy, Lauren Potter jako Becky Jackson a Robin Trocki jako Jean Sylvester, sestra Sue. V epizodě zazní cover verze písní „Dancing with Myself„ od Nouvelle Vague, „Defying Gravity“ z muzikálu Wicked a „Proud Mary“ od Ike a Tiny Turner. Píseň „Dancing With Myself“ je pro McHala první sólovou písní v seriálu. Píseň „Defying Gravity“ byla do seriálu zařazena kvůli osobní zkušenosti Colfera ze střední školy, když mu učitelka dramatické výchovy nechtěla dovolit zpívat tuto písničku kvůli jeho pohlaví. „Proud Mary“ se odehrává výhradě na vozíčkách a choreograf \"Glee\", Zach Woodlee popsal toto hudební číslo jako „zatím nejděsivější“.\n\nV den vysílání epizodu sledovalo 7,35 milionů amerických diváků a Barclay byl za režii epizody nominován na Directors Guild of America Award v kategorii \"Výborná režie komediálního seriálu\".\n\nVedoucí školního sboru Will Schuester se dozví, že školní rozpočet si nemůže dovolit pokrýt bezbariérový autobus pro handicapovanou osobu na okresní kolo, což znamená, že by Artie musel cestovat izolovaně od zbytku sboru. Will nařídí zbytku sboru, aby nejen vybírali peníze prodejem koláčků na bezbariérový autobus, ale aby i oni sami strávili čas na vozíku, aby zjistili, jak těžké to je.\n\nMezitím se Quinn snaží zaplatit léčebné výlohy kvůli jejímu těhotenství a hrozí Finnovi, že se s ním rozejde, pokud ji nezaplatí účet za ultrazvuk. Puck na Finna zaútočí, protože cítí, že Finn Quinn dostatečně nepodporuje. Puck začne do svých koláčků, které má prodávat dávat konopí a dobře na tom vydělá a vydělané peníze nabízí Quinn. Ta se mu omluví, že ho předtím nazvala hlupákem, ale odmítá přijmout peníze a oddechne si, když si je Finn schopen najít práci (s pomocí Rachel).\n\nKurt a Rachel soutěží o sólo v písni \"Defying Gravity\". Píseň (většinou ji zpívá žena) je nabídnuta Rachel, ale když si přijde Kurtův otec (Mike O'Malley) stěžovat řediteli Figginsovi (Iqbal Theba), že je jeho syn obětí diskriminace, tak se Kurt může zúčastnit konkurzu na píseň. Jeho otec obdrží urážlivý anonymní telefonát o sexuální orientaci jeho syna a Kurt dobrovolně sabotuje svou šanci na konkurzu, aby ušetřil svého otce dalšího obtěžování.\n\nArtie prozrazuje Tině (Jenna Ushkowitz), že ho v osmi letech srazilo auto a proto je upoután na vozík. Přirovnává svůj vozík k Tininým vadám řeči. Jdou na rande a políbí se, ale nakonec to skončí špatně, protože se mu Tina přizná, že své koktání předstírala již od šesté třídy, aby od sebe odvedla pozornost.\n\nTrenérka Sue Sylvester musí vypíše konkurz na novou roztleskávačku, protože vyhodila Quinn kvůli jejímu těhotenství. Nakonec přijme Becky Jackson, studentku druhého ročníku s Downovým syndromem. Willovi se její chování zdá velmi podezřelé, zvláště ještě potom, co Sue přidá peníze do školního fondu, aby se mohli vybudovat tři bezbariérové rampy pro studenty ze zdravotním postižením. V dalším záběru je odhaleno, že starší sestra Sue, Jean také trpí Downovým syndromem a žije ve zdravotnickém zařízení pro zdravotně postižené osoby. Epizoda končí, když celý sbor zpívá na vozíčkách píseň \"Proud Mary\", aby podpořili Artieho.\n\n\nKevin McHale označil tuto epizodu jako „zatím nejvážnější“ epizodu \"Glee\". Líbí se mu vývoj postavy Artieho v této epizodě, což vysvětlil tím, že když byl obsazen do této role, tak nevěděl nic z Artieho dřívějšího života a to ho přimělo si jeho historii vytvořit. Věřil, že se stal Artie handicapovaný až během života, ne po tom, co se narodil, což bylo ukázáno v této epizodě. O nastávajícím románku mezi Tinou a Artiem McHale řekl: „Myslím si že Tina a Artie budou spolu. Myslím si, že budou po dlouhou dobu pár.“\n\nVysvětlil, že na začátku natáčení seriálu tvůrce seriálu, Ryan Murphy řekl, že Artie a Tina možná budou spolu, tak on a Jenna Ushkowitz během natáčení seděli záměrně blízko sebe, za předpokladu, že by se to nakonec stalo. McHale byl šokován Artieho reakcí na Tinino falešné koktání, a byl ze začátku nejistý, proč „byl tak dramatický“. Nicméně došel k závěru: „Opravdu si myslím, že je Artie dobrý pro Tinu, protože byli oba odděleni od společnosti kvůli svým odlišnostem. Ve sboru jsou příklady outsiderů, ale se ve sboru sdílí spojení. Takže celý svůj vztah k ní založil na tomto a když mu Tina řekla pravdu, nevěděl, co má dělat.“ McHale a Ushkowitz doufali, že jejich postavy spolu budou chodit, protože ve skutečnosti jsou nejlepšími kamarády.\nMurphy nazval tuto epizodu jako „zlomový bod pro seriál“. Vedlejší postavy, které se v epizodě objeví, jsou Kurtův otec Burt Hummel (Mike O'Malley), členi sboru: Brittany (Heather Morris), Santana Lopez (Naya Rivera), Mike Chang (Harry Shum mladší) a Matt Rutherford (Dijon Talton), školní reportér Jacob Ben Israel (Josh Sussman), ředitel Figgins (Iqbal Theba) a bývalý vedoucí sboru, Sandy Ryerson (Stephen Tobolowsky). V této epizodě hostují Cheryl Francis Harrington a Jeff Lewis jako sestřička a manažer v místním pobytovém zařízení. Také se zde poprvé objevily dvě nové postavy s Downovým syndromem, Robin Trocki jako Jean Sylvester, sestra Sue a Lauren Potter jako Becky Jackson, studentka druhého ročníku na William McKinley High School. Potter je členkou Asociace lidí s Downovým syndromem v Los Angeles a o konkurzu byla kontaktována přes talentovou agenturu Hearts and Hands. O tuto roli se ucházelo čtrnáct hereček, což Potter popsala jako „výbornou zkušenost“ vystupovat.\nV epizodě zazní cover verze písní \"Dancing with Myself\" od Nouvelle Vague, \"Defying Gravity\" z muzikálu Wicked a \"Proud Mary\" od Ike a Tiny Turner. Cover verze písní, včetně sólových částí Michele a Colfera v \"Defying Gravity\" byly vydány jako singly a jsou dostupné ke stažení. Zatímco se písně \"Proud Mary\" a \"Dancing With Myself\" v žebříčcích hitparád neumístily, píseň „Defying Gravity\" se umístila na 58. místě v Austrálii, na 38. místě v Kanadě a 31. místě ve Spojených státech. Duetová verze písně \"Defying Gravity\" se objevila na soundtrackovém albu \"\".\n\nMurphy vybral \"Defying Gravity\" do této epizody poté, co mu Colfer prozradil jeho vlastní příběh ze střední školy, kdy mu učitelka dramatické výchovy odmítala dovolit zpívat tuto píseň kvůli jeho pohlaví. Murphy to vysvětlil: „Našel jsem způsob, jak to začlenit do seriálu, protože v kostce o tom tento seriál vlastně je: někdo někomu řekne, že to nemůže udělat kvůli tomu, že vnímají jejich odlišnosti, ale nevidí jejich skutečné schopnosti.“ Colfer uvádí, že příležitost konečně zpívat tuto píseň pro něj „znamená opravdu celý svět“ a že: „Je opravdu děsivé dívat se na sebe, když děláte něco, o čem jste snili opravdu velkou dobu. Vím, že rozhodně nejsem ten nejlepší zpěvák, ale myslím, že ta zpráva skrývající se za písní o vzpírání limitů a hranic určených ostatními se doufejme, dostane před píseň jako takovou. Ačkoliv v této písni dělám mnoho věcí, co dělá Kurt, je to pravděpodobně jedna z nejupřímnějších scén a scén nejblíže vašemu srdci, kterou jsem kdy točil.“\n"}
{"id": "752392", "url": "https://cs.wikipedia.org/wiki?curid=752392", "title": "Asiana", "text": "Asiana\n\nASIANA, spol. s r.o. (IČ 49704362) je česká firma zabývající se prodejem letenek se sídlem v Praze. Kromě letenek poskytuje cestovatelský servis individuálním cestovatelům i korporátní klientele. Stěžejním projektem Asiany je od roku 2001 web Letuska.cz\n\nASIANA, spol. s r.o. má pohledávku ve výši 16,5 milionu korun vůči sesterské společnosti ASIANA Transport, s.r.o., která vykázala za rok 2016 účetní hodnotu aktiv pouze 60 tisíc korun.\n\nProdej letenek skrze web letuska.cz je stěžejním projektem Asiany.\nRoku 2015 Asiana spustila nástroj pro vyhledávání levných letenek mapa.letuska.cz.\n\nSoučástí firmy je divize Study.cz, která zajišťuje jazykové pobyty a studium na středních a vysokých školách v zahraničí.\n\nOd roku 2015 se profiluje divize Europea.travel zaměřená na segment MICE do středoevropského regionu. Asiana rovněž poskytuje ubytování, vízový a konferenční servis. \n\nDalší pobočky mimo sídlo firmy jsou na Letišti Václava Havla, v Praze na Můstku, v Karlových Varech a ve Zlíně.    \n\n\n"}
{"id": "752394", "url": "https://cs.wikipedia.org/wiki?curid=752394", "title": "Chamarande", "text": "Chamarande\n\nChamarande je francouzská obec v departementu Essonne v regionu Île-de-France.\n\nObec Chamarande se nachází asi 39 km jihozápadně od Paříže. Obklopují ji obce Torfou na severu, Lardy na severovýchodě, Janville-sur-Juine na východě a jihovýchodě, Auvers-Saint-Georges na jihu, Étréchy na jihozápadě, Mauchamps na západě a Boissy-sous-Saint-Yon na severozápadě. V obci se nachází kostel svatého Kvintína z Amiens.\n\n\"Počet obyvatel\"\n"}
{"id": "752395", "url": "https://cs.wikipedia.org/wiki?curid=752395", "title": "Křečov (rozcestník)", "text": "Křečov (rozcestník)\n\nNázev Křečov mají dvě lokality:\n"}
{"id": "752398", "url": "https://cs.wikipedia.org/wiki?curid=752398", "title": "Gerry Adams", "text": "Gerry Adams\n\nGerry Adams (* 6. října 1948) je irský republikánský politik, aktivista a dlouholetý prezident strany Sinn Féin v letech 1983 až 2018. Od roku 2011 je poslancem irského parlamentu. V minulosti byl také členem Shromáždění Severního Irska a poslancem Dolní sněmovny Spojeného království.\n\nAdams se narodil v Belfastu, jeho otec byl členem Irské republikánské armády během Britsko-irské války v letech 1919 až 1921. V roce 1967 se Gerry Adams stal členem Severoirské asociace pro občanská práva. Po nepokojích v roce 1969 byl internován, ale později byl propuštěn a mohl se tak účastnit rozhovorů mezi prozatímní IRA a britskou vládou.\n\nV dubnu 2014 byl severoirskou policí zatčen pro podezření z účasti na únosu a vraždě Jean McConvillové spáchané IRA v roce 1972.\nV roce 1978 se stal viceprezidentem Sinn Féin, roku 1983 se pak stal prezidentem strany. Také byl ve všeobecných volbách zvolen prvním poslancem Sinn Féin v britském parlamentu od 50. let, ale vzhledem k politice abstencionismu se odmítl účastnit zasedání sněmovny. 14. března 1984 utrpěl vážná zranění při atentátu ze strany Ulsterských bojovníků za svobodu, kdy bylo do jeho automobilu asi dvacetkrát vystřeleno. Roku 1988 zahájil jednání s vůdcem ústavních nacionalistů v Severním Irsku Johnem Humem. V roce 1992 mandát neobhájil, ale ve volbách roku 1997 ho získal zpět. V květnu 1998 se Sinn Féin připojila k Belfastské dohodě a Adams se stal severoirským ministrem s omezenými pravomocemi. V roce 2011 se stal poslancem irského parlamentu. V roce 2018 byl na pozici prezidenta Sinn Féin vystřídán Mary Lou McDonaldovou.\n"}
{"id": "752399", "url": "https://cs.wikipedia.org/wiki?curid=752399", "title": "Vik", "text": "Vik\n\nVik může označovat:\n\n\n"}
{"id": "752400", "url": "https://cs.wikipedia.org/wiki?curid=752400", "title": "Dopita", "text": "Dopita\n\nPříjmení Dopita nosí více osobností:\n\n"}
{"id": "752402", "url": "https://cs.wikipedia.org/wiki?curid=752402", "title": "Lardy", "text": "Lardy\n\nLardy je francouzská obec v departementu Essonne v regionu Île-de-France.\n\nObec Lardy se nachází asi 37 km jihozápadně od Paříže. Obklopují ji obce Avrainville a Cheptainville na severu, Saint-Vrain na severovýchodě a na východě, Bouray-sur-Juine na jihovýchodě, Janville-sur-Juine na jihu a na jihozápadě, Chamarande na západě a Torfou na severozápadě.\n\n\"Počet obyvatel\"\n\n\n"}
{"id": "752403", "url": "https://cs.wikipedia.org/wiki?curid=752403", "title": "Křečov (hrad)", "text": "Křečov (hrad)\n\nKřečov je zřícenina šlechtického hradu ze 14. století u Podbořanského Rohozce. Opuštěn byl na začátku 16. století. Z hradu se dochovaly jen malé zbytky, které jsou chráněny jako kulturní památka.\n\nHrad byl postaven zřejmě v první třetině 14. století. Poprvé se v písemných pramenech objevuje v roce 1338, kdy Racek z Křečova vystupuje jako jeden ze svědků na listině, potvrzující práva kostela v Rabštejně. Rytířům z Křečova patřil hrad nejdéle do roku 1437, kdy byl provolán majetek po Divišovi starším z Křečova. Ještě před tím, nejpravděpodobněji v září 1421, byl hrad dobyt a poškozen vojsky druhé křížové výpravy. Diviš starší z Křečova byl křižáky zajat a odvezen do Bavorska, odkud se vrátil zřejmě na konci roku 1422. Po roce 1437 se křečovské zboží, k němuž patřila stejnojmenná vesnice, poplužní dvůr a rybníky pod hradem, dále pak lesy a poddaní v několika sousedních vsích, stalo předmětem vleklých soudních sporů. Hrad postupně vlastnili příslušníci různých rytířských rodů: z Nedvídkova (Jan Tvoch, 1438–1452), opět z Křečova, z Valdeka a nakonec, od roku 1482, Údrčtí z Údrče. Poslední zpráva o tom, že byl Křečov obýván, pochází z roku 1494. Pak již přestal vyhovovat nárokům šlechty na dobové standardy bydlení a byl opuštěn. Jako pustý se uvádí v roce 1541. Protože podle pověsti existovalo na Křečově sklepení, v němž byly ukryty zásoby vína, probíhaly zde za majitele panství Josefa Vonibalda z Eben průběžně v letech 1765–1789 vykopávky, které objekt poškodily. Dochované přízemí věže používali na přelomu 19. a 20. století jako dočasné útočiště kočující cikáni.\n\nPoloha hradu byla z pevnostního hlediska nevýhodná. Prudkým svahem chráněná je jen jihovýchodní strana, od severozápadu se k hradu pozvolna svažuje pole. Proto musel být z této strany vybudován hluboký hradební příkop, dnes z velké části zasypaný.\n\nKřečov byl hrad donjonového typu, skládající se z jádra a předhradí. Jádro mělo rozměry 18 × 20 metrů. Skládalo se z obytné věže o hraně 9 metrů, z níž se dochovalo přízemí sklenuté valenou klenbou a část zdiva patra. Na jižní straně jádra proti věži stála další podélná budova. Protáhlá brána s padacím mostem přes příkop umožňovala vstup do severovýchodně položeného předhradí. Autor kresby hradu na katastrální mapě z roku 1843 zde ještě zachytil věžovitou stavbu podobnou té v jádru hradu. Předhradí bylo rovněž opevněno obvodovou zdí a příkopem a kromě zmíněné věže obsahovalo nejméně ještě jednu další zděnou stavbu, jak naznačují reliéfní relikty.\n\nNajít hrad není jednoduché, ze silnice není jeho poloha patrná. Z Nepomyšle asi 2 km po silnici do Podbořanského Rohozce. Na vrcholu mírného stoupání, před záhybem silnice doprava, vede vlevo dolů, podél pole, křovinový větrolam. Po levé straně větrolamu, po polní mezi (k hradu nevede cesta) se asi po 200 metrech dostaneme ke zřícenině skryté v porostu. \n\n\n\n"}
{"id": "752406", "url": "https://cs.wikipedia.org/wiki?curid=752406", "title": "Ganglion (patologie)", "text": "Ganglion (patologie)\n\nGanglion je pseudocysta vyplněná rosolem a vzniklá v blízkosti kloubů a šlach na ruce nebo noze. Rosol je hustší variantou kloubní tekutiny. \n\nGangliony jsou idiopatické, mechanismus jejich vzniku není plně prozkoumán. Jedním možným důvodem je dlouhodobé podráždění či infekce v kloubu. K tomu může dojít například po úraze, nebo při dlouhodobém přetěžování (poměrně časté jsou gangliony u gymnastů). Jiným možným důvodem je únik kloubní tekutiny přes jakýsi zpětný ventil. \n\nPrapříčinou vzniku pak může být změna kloubu v důsledku vážnějšího zdravotního problému, například kostního nádoru, zlomeniny, artrózy, … \n\nGanglion je častější u žen než u mužů. Nejčastěji se objevuje u styku člunkovité kosti s poloměsíčitou kostí.\n\nJe možné, že ganglion zmizí bez aktivní léčby, zvláště pokud nebude kloub příliš namáhán a pomine-li příčina jeho vzniku. Ovšem protože může být ganglion také příznakem vážnějšího zdravotního problému, který by nebylo dobré zanedbat, je možné, že při návštěvě lékaře bude místo preventivně prozkoumáno ultrazvukem nebo rentgenem.\n\nPokud ganglion samovolně nemizí a působí bolest, komplikuje pohyblivost kloubu, nebo je vnímán jako ošklivý, je možné jej zkusit odstranit aktivně, a to buď vyříznutím nebo (není-li rosol příliš hustý) napíchnutím a odsátím. V obou případech je možné, že se ganglion opět obnoví. Pravděpodobnost obnovy je nižší, pokud se v rámci zákroku podaří odstranit i příčinu hromadění tekutiny.\n\nV léčbě, prevenci recidiv i pooperační péči je možné aplikovat protizánětlivé látky jako např. diclofenacum natricum (např. jako emulgel Veral).\n"}
{"id": "752407", "url": "https://cs.wikipedia.org/wiki?curid=752407", "title": "Goldstein", "text": "Goldstein\n\nPříjmení Goldstein (Goldsteinová), Goldštejn nosí více osobností:\n\n"}
{"id": "752409", "url": "https://cs.wikipedia.org/wiki?curid=752409", "title": "Kostel Narození Panny Marie (Velké Bílovice)", "text": "Kostel Narození Panny Marie (Velké Bílovice)\n\nKostel Narození Panny Marie ve Velkých Bílovicích římskokatolický je farní kostel v jihomoravské obci Velké Bílovice v okrese Břeclav. Stojí na mírném návrší v centru obce zvaném Tabačov. Je chráněn jako kulturní památka.\n\nKostel vyl postaven v letech 1764–1765 na místě původního českobratrského kostela postaveného majitelem panství Janem ml. ze Žerotína roku 1564.\n\nV roce 1781 byla k severní straně presbytáře kostela přistavěna nová kaple, přístupná vnitřním točitým schodištěm při její západní straně. V roce 1816 byl celý kostel opravován. V roce 1879 byla báň kostela opatřena novým křížem, při této příležitosti byla do ní vložena pamětní listina s podpisy všech přítomných. Roku 1889 se ve zdivu objevily povážlivé trhliny, kostel byl proto uzavřen. Stavební práce trvaly asi 2 roky. V roce 1925 dostal kostel novou střechu, nová okna s malovanými skly a byl vymalován interiér. Při přechodu fronty 14. dubna 1945 byl kostel těžce poškozen dělostřelbou. V červnu 1947 proto žádal místní Kostelní konkurenční výbor Ministerstvo školství a osvěty o subvenci na jeho opravy. Ta byla poskytnuta a obnova začala v roce 1950. Další opravy se uskutečnily v 60. a 80. letech.\n\nKostel představuje jednolodní orientovanou stavbu na východě ukončenou polygonálním závěrem kněžiště s obdélnou sakristií při jeho jižní stěně. K severní straně kněžiště přiléhá patrová kaple s točitým schodištěm. Západnímu průčelí je na osu představěna mohutná vysoká čtyřboká věž s hlavním vstupem do kostela, v koutě při jižní straně věže je situována půlválcová schodišťová věž ukončená plochou stříškou nad hlavní římsou. Průčelí je prolomeno na osu pravoúhlým vchodem. Po obou stranách věže je fasáda završena volutovými křídly štítu. Třípatrová věž je členěna v jednotlivých podlažích kordonovou římsou a v arkatuře po jedné okenní ose. Nad oknem třetího patra je umístěn kruhový hodinový ciferník. Věž je zastřešena čtyřbokým jehlanem a završena makovicí s křížem. Zaklenuta je v prvním patře zrcadlovou klenbou s profilovanou fabionovou římsou při její patě a s jednoduchými geometrickými obrazci ve štuku. Další patra jsou zastropena dřevěnými trámovými stropy. Předsíň v podvěží je zaklenuta ploše valenou klenbou se dvěma dvojicemi protilehlých lunet s ostrými hranami.\n\n"}
{"id": "752414", "url": "https://cs.wikipedia.org/wiki?curid=752414", "title": "Farní sbor Českobratrské církve evangelické v Huslenkách", "text": "Farní sbor Českobratrské církve evangelické v Huslenkách\n\nFarní sbor Českobratrské církve evangelické v Huslenkách je sborem Českobratrské církve evangelické v Huslenkách. Sbor spadá pod Východomoravský seniorát\n\nFarářem sboru je Jiří Palán, kurátorem sboru Jiří Sívek.\n\n\n"}
{"id": "752415", "url": "https://cs.wikipedia.org/wiki?curid=752415", "title": "Farní sbor Českobratrské církve evangelické v Jablůnce", "text": "Farní sbor Českobratrské církve evangelické v Jablůnce\n\nFarní sbor Českobratrské církve evangelické v Jablůnce je sborem Českobratrské církve evangelické v Jablůnce. Sbor spadá pod Východomoravský seniorát\n\nSbor není obsazen, administruje f. Lenka Freitingerová. Kurátorem sboru je Milan Hůževka.\n\n\n"}
{"id": "752419", "url": "https://cs.wikipedia.org/wiki?curid=752419", "title": "Farní sbor Českobratrské církve evangelické v Kyjově", "text": "Farní sbor Českobratrské církve evangelické v Kyjově\n\nFarní sbor Českobratrské církve evangelické v Kyjově je sborem Českobratrské církve evangelické v Kyjově. Sbor spadá pod Východomoravský seniorát. Farářkou sboru je Erika Petříčková, kurátorem Marek Čmelík.\n\n\n"}
{"id": "752420", "url": "https://cs.wikipedia.org/wiki?curid=752420", "title": "TVXQ", "text": "TVXQ\n\nTVXQ, zkratka pro Tong Vfang Xien Qi (tradiční čínské znaky: 東方神起), je jihokorejská popová skupina založená v roce 2003 pod S.M. Entertainment. V Jižní Koreji jsou známí jako Dong Bang Shin Ki (čti dong bang šin ki) (korejsky: ), velmi často jsou však mezinárodními fanoušky nazýváni také jako DBSK; v Japonsku pak jako Tohoshinki (čti Tóhóšinki) (japonsky: 東方神起). Doslovný překlad názvu jejich kapely je \"Vycházející bozi východu\".\n\nSkupina debutovala v roce 2003 jako pětičlenná skládající se z leadera skupiny U-Know Yunho (korejsky: , japonsky: ユンホ) a členů: Max Changmin (korejsky: 최강창민, japonsky:チャンミン), Hero Jaejoong (korejsky: , japonsky: ジェジュン), Micky Yoochun (korejsky: , japonsky: ユチョン) a Xiah Junsu (korejsky: , japonsky: ジュンス). V červenci roku 2009 však podali členi Hero, Micky a Xiah žalobu na svoji korejskou agenturu S.M. Entertainment. Kvůli tomu došlo k pozastavení všech veřejných aktivit a vystoupení TVXQ v daném roce. Po pauze, která trvala 2 roky a 3 měsíce se TVXQ vrátili jako duo skládající se z Yunha a Changmina.\n\nTVXQ patří mezi nejúspěšnější asijské interprety a bývají označováni jako \"Asijské hvězdy\" nebo jako \"Králové Hallyu vlny\" za jejich obrovský úspěch a přínos korejskému popu. Od svého debutu vydali TVXQ celkem 5 korejských alb, 5 japonských alb, přes 20 korejských singlů a přes 30 japonských singlů. Dle Gaon Chart prodali TVXQ přes 9,1 miliónů kopií během své kariéry a to pouze v Koreji a Japonsku, bez připočtení prodaných nosičů v ostatních asijských zemí. Díky albu Best Selection 2010 několikrát překonaly rekord jako první zahraniční mužská kapela, která dosáhla prodeje více než 700 000 nosičů v Japonsku.\nTVXQ se dostali na přední příčku týdenní singlové hitparády Oricon a to celkem devětkrát se singlem \"Keep Your Head Down\" ze stejnojmenného alba, které vyšlo v Japonsku, čímž rozšířili svůj rekord i na pole nejprodávanější singly zahraniční skupiny. Bylo to již podruhé od roku 1968, kdy se stalo, že zahraniční skupina prodala více než 200 000 kopií během prvního týdne. Poprvé se toto událo v roce 2009, když TVXQ prodali 256 000 kopií nahrávky \"Break Out!\".\n\nKdyž se v roce 2011 TVXQ vrátili jako duo, vydali korejské album \"Keep Your Head Down\", které získalo první místo v Gaon Chart již dva týdny po svém vydání. Jejich japonské album \"TONE\" bylo vydáno 28. září 2011 a prodalo se ho celkem 205 000 kopií během prvního týdne a TVXQ tak získali 1. místo v denním, týdenním a měsíčním žebříčku hitparády Oricon. Toto bylo poprvé, kdy TVXQ získali všechny 3 ocenění v hitparádě Oricon. Od jejich comebacku prodali TVXQ už přes 1 milión kopií korejských a japonských alb a singlů.\n\nTVXQ mají dva oficiální fankluby v Koreji a v Japonsku, které se jmenují Cassiopeia a BigEast. V roce 2008 byly zapsány do Guinessovy knihy rekordů jako největší fankluby na světě.\n\nPřed debutem byly skupině navrženy tři prozatímní názvy: O Jang Yukbu (오장육부 doslova: Pět vnitřností), Jeonseoleul Meokgo Saneun Gorae (전설을 먹고 사는 고래 doslova: Velryba, která pojídá legendy) a Dong Bang Bul Pae (동방불패, korejský název pro Neporazitelný Východ). Rozhodli se nakonec pro Dong Bang Bul Pae; ale název byl později zavrhnut, protože přepis \"Hanja\" nebyl příliš estetický a název byl tedy změněn na Dong Bang Shin Gi, což bylo dle oznámení navrženo Lee Soo Manem.\n\nTVXQ debutovali 26. prosince 2003 během vystoupení zpěvačky BoA a Britney Spears, kde vystoupili se svým debutovým singlem \"Hug\" a s a capella úpravou písně \"O Holy Night\" spolu se zpěvačkou BoA. Skupina vydala svůj debutový singl \"Hug\" 14. ledna 2004. Ten se dostal až na 4. místo v měsíční hitparádě s celkem 169 532 prodanými kopiemi a stal se tak 14. nejprodávanějším singlem roku. Jejich druhý singl \"The Way U Are\" (vydaný v červenci 2004) debutoval na 2. místě hitparád a stal se 9. nejprodávanějším singlem roku s celkem 214069 prodaných kopií. TVXQ vydali své debutové album \"Tri-Angle\" v říjnu 2004. \"Tri-Angle\" debutovalo na prvním místě hitparád, prodalo se jej 242 580 kopií a bylo 8. nejprodávanější nahrávkou roku.\n\nV dubnu 2005 debutovali TVXQ v Japonsku pod dceřinou nahrávací společností Avex Rythm Zone se singlem \"Stay With Me Tonigt\". Před svým návratem zpět do Koreje a druhým korejským albem \"Rising sun\" vydali druhý japonský singl s názvem \"Somebody to Love\". \"Rising Sun\" debutovalo na vrcholu hitparád a stalo se tak 4. nejprodávanější nahrávkou roku 2005 s celkem 222 472 prodanými kopiemi. TVXQ zakončili rok dvěma deskami: třetím japonským singlem \"My Destiny\" a korejským singlem \"Show Me Your Love\" se skupinou Super Junior, fungující pod stejnou nahrávací společností. Singl ke konci roku debutoval na vrcholu hitparád s celkovým prodejem 49 945 kopií a stal se tak 35. nejprodávanější nahrávkou roku. Na konci roku TVXQ získali cenu za nejlepší hudební klip za klip k písni \"Rising Sun\" a cenu diváků na Mnet KM Music Video Festivalu 2005.\n\nTVXQ začali rok 2006 svojí mezinárodní tour pod názvem \"Rising Sun: 1st Asia Tour\". Vystupovali tak v Jižní Koreji, Číně, Thajsku a Malajsii, čímž se stali prvními korejskými umělci, kteří vůbec kdy koncertovali právě v Malajsii. V březnu 2006 vydali svůj 4. japonský singl \"Asu Wa Kuru Kara\" (明日は来るから, doslova: Protože zítřek přijde) a poté také debutové japonské album \"Heart, Mind and Soul\". Album debutovalo v týdenní hitparádě alb Oricon na 25. místě s 9554 prodanými kopiemi. Jejich pátý japonský singl \"Rising Sun/Heart, Mind and Soul\", který byl vydán o měsíc později, debutoval v hitparádě singlů Oricon na 22. místě. Jako podporu alba uspořádali TVXQ první japonské turné \"1st Live Tour 2006: Heart, Mind and Soul\" trvající od května do června daného roku. TVXQ potom vydali další dva japonské singly \"Begin\" a \"Sky\". Ten debutoval na 6. místě týdenní hitparády Oricon a stal se jejich prvním singlem, který dosáhl do top ten. V létě TVXQ vystupovali na výročním koncertě společnosti Avex s názvem A-Nation.\n\nSkupina obnovila svou aktivitu v Koreji vydáním třetího alba \"O\"-Jung.Ban.Hap. (\"O\"-正.反.合. doslova: \"O\"-Teze.Antiteze.Synteze) v září 2006. Jako jejich předchozí korejská alba debutovalo \"O\"-Jung.Ban.Hap. na vrcholu žebříčků s celkem 349 317 prodanými kopiemi a stalo se tak nejprodávanějším albem roku. Dva měsíce po \"O\"-Jung.Ban.Hap. skupina vydala další japonský singl \"Miss You/ \"O\" Sei-Han-Gō\" (miss you/\"O\"‐正・反・合 doslova: Chybíš mi / \"O\"-Teze.Antiteze.Synteze), který debutoval v hitparádě na 3. místě a stal se tak prvním singlem, jež dosáhl do první pětky.\n\nNa MKMF Music Festivalu 2006 poté skupina vyhrála celkem 4 kategorie: \"Umělec roku\", \"Nejlepší skupina\", \"Mnet.com\" a \"Mnet Plus Mobil cena diváků\". Na 16. hudebním festivalu v Soulu vyhráli TVXQ 3 ceny včetně \"Daesang\" ceny. Skupina vyhrála další \"Daesang\" cenu na \"21. Golden Disk Awards 2006\" a také \"Bonsang\" cenu. Na \"SBS Gayo Awards 2006\" TVXQ vyhráli další \"Daesang\" a \"Bonsang\" cenu.\n\nTVXQ navštívili v srpnu 2006 pro focení obalu alba \"O\" i Českou republiku. Z návštěvy Prahy a zámku Dobříš vzniklo celé fotoalbum s názvem \"Prince in Prague\" a několik videí z natáčení a fotografování.\n\nRok 2007 započali TVXQ novým japonským singlem \"Step By Step\", po kterém následovalo jejich druhé asijské turné \"The 2nd Asia Tour Concert 'O'\". Turné se konalo ve městech Soul, Tchaj-pej, Bankok, Kuala Lumpur, Šanghaj a Peking. V březnu skupina vydala svůj 10. japonský singl \"Choosey Lover\" a jejich druhé japonské album \"Five in the Black\". Obojí debutovalo v první desítce hitparád, nejprve na 9. a později na 10. místě. V květnu se skupina účastnila \"2007 MTV Video Music Awards Japan\" a vyhrála cenu \"Best Buzz Asia in Korea\" za své album \"O\"-Jung.Ban.Hap. Od června do prosince 2007 skupina vydala celou řadu dalších singlů: \"Lovin' You\", \"Summer: Summer Dream/Song for You/Love in the Ice\", \"Shine / Ride On\", \"Forever Love\" a \"Together\". Singl \"Summer: Summer Dream/Song for You/Love in the Ice\" dosáhl 2. místa v hitparádě Oricon a stal se tak jejich do té doby nejúspěšnějším japonským singlem. TVXQ také spolupracovali se zpěvačkou Kodou Kumi na jejím 38. singlu \"Last Angel\", který byl použit jako ústřední melodie k japonskému vydání filmu Resident Evil: Extinction.\n\nTVXQ vydali 16. ledna 2008 svůj 16. singl \"Purple Line\", který debutoval na vrcholu Oricon hitparády a stal se tak prvním singlem, který získal první místo v Japonsku. Skupina se tak stala také první zahraniční mužskou skupinou, která získala se svým singlem první místo v japonské hitparádě. Posléze vydali své 3. japonské album \"T\", které debutovalo 4. v žebříčku týdenní hitparády Oricon. Nahrávací společnost Rythm Zone oznámila, že od února do března vyjde postupně během šesti týdnů celkem 5 singlů v rámci projektu \"Trick\", který obsahoval sólové písně členů TVXQ. Skupina vydala v dubnu 2008 22. japonský singl \"Beautiful You / Sennen Koi Uta\". Singl se stal dalším číslem jedna pro skupinu a TVXQ se stali první mimo-japonskou skupinou, která získala dvě první místa za své singly po 24 letech od vydání setu Ou-Yang Fei Fei. Vrátili se také do Koreje, aby se účastnili \"14th Annual Dream Concert\" na Olympijském stadiónu v Soulu, který se konal 7. června 2008. 12. června zakončili TVXQ své asijské turné v Pekingu (začalo 23. února 2007 v Soulu). TVXQ se vrátili do Japonska a vydali svůj 23. singl \"Dōshite Kimi o Suki ni Natte Shimattandarō?\". Singl se dostal na první místo v hitparádě a TVXQ se tak stali prvními zahraničními umělci, kteří získali první místo v hitparádě Oricon celkem 3krát. Vystupovali poté na 20. výročním koncertě společnosti Avex - A-Nation 2008.\n\n4. korejské album skupiny bylo připravováno k vydání ke 24. září, avšak z důvodu velkého počtu předobjednávek bylo album vydáno o dva dny později. Jako jejich předchozí korejská alba i \"Mirotic\" debutovalo na vrcholu hitparád s 307 974 prodanými kopiemi. Na začátku ledna 2009 čítaly prodeje alba celkem 502 837 kopií; po 6 letech to bylo první album s více než 500 000 prodanými kopiemi. V říjnu vydali TVXQ \"Jumon: Mirotic\", japonskou verzi titulní písně \"Mirotic\". Singl získal první příčku v hitparádě Oricon a zlomil rekord, který skupina získala se svým předchozím singlem. TVXQ se o Vánocích účastnili prestižního \"Kōhaku Uta Gassen Music Festival\" a stali se tak první korejskou skupinou, která se festivalu účastnila. Čest účastnit se Kohaku spočívá v tom, že je striktně na pozvání a pouze nejúspěšnější J-POPoví umělci a zpěváci v něm mohou vystupovat. I nyní je vystoupení na Kohaku jedna z největších událostí zpěvákovy kariéry z důvodu širokého obecenstva, které tuto událost sleduje.\n\nTVXQ poté vydali svůj 25. singl \"Bolero / Kiss the Baby Sky / Wasurenaide\" v lednu 2009, který se stal dalším hitem číslo jedna v hitparádách. V březnu TVXQ vydali svůj 26. singl \"Survivor\", který debutoval na 3. místě hitparád a zakončil tak jejich řádku hitů. Po \"Survivor\" následovalo 4. japonské album \"The Secret Code\", které debutovalo na 2. místě hitparád. Na podporu alba se TVXQ vydali na 4. koncertní šňůru \"Tohoshinki 4th Live Tour 2009: The Secret Code\", kterou zakončili v Tokyo Dome a stali se tak první korejskou skupinou, která zde vystupovala. 22. dubna 2009 vydali 27. japonský singl \"Share the World / We Are!\". Singl debutoval na vrcholu hitparád a rozšířil tak jejich seznam rekordů v Oricon hitparádách. Jejich 28. singl \"Stand By U\" byl vydán 1. července 2009 a debutoval na 2. místě v hitparádách.\n\n30. září bylo vydáno DVD se záznamem z živého koncertu pod názvem: \"4th Live Tour 2009 - The Secret Code - Final in Tokyo Dome\". Podle hodnocení hitparády Oricon se DVD prodalo více než 171 000 kopií, jejich největší prodej byl zaznamenán hned první týden po vydání. Během jednoho měsíce se \"Secret Code\" prodalo více než 300 000 kopií. Bylo to poprvé po 20 letech, kdy mimo-japonští umělci dosáhli něčeho takového (naposled to byli The Beatles). Dle počtu prodaných DVD prolomili TVXQ i svůj osobní rekord 107 000 před-objednaných kopií s nakonec celkovým prodejem 353 000 kopií.\n\nTVXQ začali rok 2010 svým 29. singlem \"Break Out!\", který byl vydán 27. ledna a získal skupině další rekord dosažením prvního místa v hitparádě Oricon s celkem 256 000 prodanými kopiemi během prvního týdne prodeje. Zároveň také prolomili po 14 letech a 8 měsících rekord Eltona Johna s nejvíce prodanými kopiemi zahraničního umělce. V únoru byla skupina vybrána, aby nazpívala píseň \"With All My Heart -君が踊る、夏-\" pro japonský film \"君が踊る、夏 / Kimi ga Odoru, Natsu\", který měl premiéru v září 2010. V březnu 2010 TVXQ vydali nový singl s názvem \"Toki Wo Tomete\". Japonské album TVXQ \"The Best Selection 2010\" pak v únoru překonalo 500 000 prodaných kopií a získalo tak platinovou desku, březnu už to přes 700 000 prodaných kopií. Stalo se tak jejich nejprodávanějším albem v Japonsku. S tímto se TVXQ stali prvními zahraničními mužskými umělci, kteří prodali více než 700 000 alb v Japonsku.\n\n3. dubna 2010 oznámila nahrávací společnost Avex pauzu aktivit TVXQ v Japonsku s tím, že se bude koncentrovat na sólovou dráhu jednotlivých členů. Od srpna do září 2010 vystoupili Yunho a Changmin jako TVXQ na \"SMTown Live 10 World Tour\" v Soulu, Los Angeles a Šanghaji. 23. listopadu 2010 společnost SM Entertainment oznámila, že TVXQ se vrátí zpět jako duo skládající se z U-Know Yunha a Maxe Changmina na začátku roku 2011. 24. listopadu 2010 společnosti Avex Entertainment a SM Entertainment Japan oznámili prohlášení o obnovení smluv s SM umělci včetně TVXQ, kteří pokračovali jako duo pod Avex Trax.\n\nV roce 2010 se také od skupiny oddělili tři její členové, kteří založili novou skupinu JYJ. Jejich debutové japonské EP pod názvem \"The...\" dosáhlo na první příčku hitparády Oricon. Světový debut s albem \"The Beginning\" skupina uskutečnila v říjnu toku 2010.\n\n5. ledna 2011 vydali TVXQ album \"Keep Your Head Down\", které získalo první místo v hitparádě Gaon již dva týdny po vydání alba. Dle počtu prodaných kopií bylo album také prohlášeno dle žebříčku Gaon jako nejvíce prodávané album první poloviny roku 2011 s celkem 230 922 prodanými kopiemi. Dále pak re-cover edice alba \"Keep Your Head Down\" získala 9. místo ve stejném žebříčku s celkem 55 243 prodanými kopiemi; celkový počet prodaných alb byl tedy 286 185. Jejich japonský singl \"Why? (Keep Your Head Down)\" vydaný společností Avex Trax v Japonsku 26. ledna 2011 prodal během prvního týdne 231 000 kopií a dostal se tak na první místo v hitparádě singlů Oricon (denní, týdenní i měsíční hitparády). 20. července duo vydalo japonský singl \"Superstar\", kterého se prodalo více než 184 000 kopií, a získalo tak zlatou desku na konci měsíce.\n\nTVXQ vystoupili v Japonsku po své dlouhé dvouleté pauze na \"A-Nation 2011\". Během živého koncertu v Tokiu se nečekaně stali TVXQ prvními zahraničními umělci, kteří zakončili \"A-Nation\". Tato pocta dříve patřila zpěvačce Ayumi Hamasaki a to na každém koncertě \"A-nation\" po posledních 8 let. Od 2. - 4. září 2011 se U-Know Yunho a Max Changmin podíleli na \"SMTown Live in Tokyo\" v \"Tokyo Dome\" s ostatními umělci ze stejné nahrávací společnosti. Zpívali písně z minulého působení v TVXQ jako \"Rising Sun\", \"Mirotic\", \"Superstar\", \"Keep Your Head Down\", ale také novou píseň \"B.U.T (BE-AU-TY)\".\n\n19. září 2011 po 2,5 pauze byl vydán klip k písni \"B.U.T (BE-AU-TY)\" na různých internetových stránkách jako příprava na vydání nového japonského alba, které bylo vydáno 28. září pod názvem \"TONE\". Prodalo se ho přes 105 484 kopií první den jeho vydání a přes 205 000 kopií na konci prvního týdne po vydání. Bylo to první japonské album, které získalo první pozici v týdenní a měsíční hitparádě Oricon. \"TONE\" získalo platinovou desku během dvou týdnů po vydání a zlomilo tak japonský rekord, prodáním více než 200 000 kopií alb během prvního týdne (11 let tento rekord držela americká skupina Bon Jovi). Dle propočtů \"RIAJ\" získali TVXQ platinovou desku již 3 den po vydání alba s překonáním více než 250 000 kopií prodaných kopií.\n\nV září 2011 uzavřeli TVXQ \"přátelský\" kontrakt s francouzskou značkou Lacoste. TVXQ začali pracovat na propagaci na konci roku 2011. 3. října 2011 TVXQ vystoupili na Hallyu Dream Koncertu na stadionu v Gyeongju, kde zpívali písně \"Maximum\" a \"Keep Your Head Down\" z jejich nového alba. Koncert byl organizován korejským ministerstvem turismu na propagaci projektu \"Visit Korea Year\". 9. října 2011 se podíleli TVXQ na \"New York - Korea Festivalu\", který se konal v New Jersey na počest 20. výročí vstupu Jižní Koreje do Organizace spojených národů. 23. října 2011 jako součást \"SMTOWN Live in New York\" vystoupili TVXQ v Madison Square Garden. Zpívali: \"The Way You Are\"/\"Mirotic\", \"Maximum\", \"Before U Go\", \"Keep Your Head Down\" a zakončili své vystoupení písní \"Rising Sun\".\n\n29. října 2011 vydali 3. japonské fotoalbum \"El Sol\", které získalo 1. místo v týdenní knižní hitparádě Oricon s více než 11 160 prodanými kopiemi. Po 5 týdnech od vydání se fotoalba prodalo celkem 35 473 kopií. 12. listopadu 2011 TVXQ byli také závěrečnými hosty JK Entertainment na K-Popovém hudebním festivalu v Sydney v Austrálii, kde vystoupili se svými písněmi z nově vydaného korejského alba \"Maximum\" - \"Before U Go\" and \"Keep Your Head Down\". Jejich nový japonský singl \"Winter Rose\" byl vydán 30. listopadu 2011 a byl popisován jako perlový baladový song, který se nesmírně hodí pro zimní období. Píseň byla vybrána pro reklamu společnosti \"Seven & i Holdings’s\" - “Winter Gift – Tohoshinki (Snow Episode)” s TVXQ v hlavní roli, která byla vysílána od 8. listopadu 2011. Byla to celkem 4. reklama, kterou TVXQ v roce 2011 natočili pro \"Seven & i Holdings\". TVXQ se také podíleli na \"2011 Winter SMTown - The Warmest Gift\" albu s písní \"Sleigh Ride\", které bylo vydáno 13. prosince 2011.\n\nTVXQ bylo také potvrzeno na oficiálních stránkách NHK Kouhaku Uta Gasssen v seznamu vystupujících na 62. NHK Kouhaku Uta Gassen (jedna z nejprestižnějších show v Japonsku). Toto bylo celkem 3. účinkováni v Kouhaku pro TVXQ, ale zároveň 1. pro duo.\n\nV roce 2011 TVXQ prodali dohromady korejských alb a japonských singlů více než 1 300 000 kopií.\n\nTurné k albu \"Tone\" v lednu roku 2012 se stalo jedním z velkých milníků historie skupiny - lístky na koncerty byly vyprodány během jedné minuty. Jeho popularita vedla skupinu k organizování dalších koncertů až se délka turné vyšplhala na 26 koncertů v 11 městech. Skupina také vydala nový japonský singl \"STILL\", který opět dosáhl na přední příčku hitparády Oricon s prodejem 138,664 kusů nahrávek, a stal se 26. singlem skupiny, který se dostal do top ten v hitparádě, čímž TVXQ překonaly rekord populární zpěvačky BoA, který byl celých 25 singlů v top ten. TVXQ se také podíleli na ukončovacím ceremoniálu na charitativní akci \"18th Annual Dream Concert\" na Soul World Cup Stadium, které se účastnilo dalších 20 korejských umělců. V červenci 2012 pak vyšel 34. single skupiny \"Android\".\n\nStudiová alba - Korea\n\nMini-Alba/Extended Plays - Korea\n\nStudiová alba - Japonsko\n\nKompilace- Japonsko\n\nAsijské turné\n\nSvětová turné\n\nJaponská turné\n"}
{"id": "752422", "url": "https://cs.wikipedia.org/wiki?curid=752422", "title": "Víly z Cottingley", "text": "Víly z Cottingley\n\nVíly z Cottingley je pojmenování série pěti fotografií, které pořídily dvě mladé sestřenice Elsie Wrightová a Frances Griffithsová žijící ve městě Cottingley poblíž Bradfordu v Anglii. V roce 1917, kdy pořídily první ze dvou fotografií, bylo Elsie 16 let a Frances 10. Snímky přilákaly pozornost spisovatele sira Arthura Conana Doyla, který je využil jako ilustraci k článku o vílách pro vánoční vydání časopisu \"The Strand Magazine\" v roce 1920. Conan Doyle, jako spiritualista, byl fotografiemi nadšen a interpretoval je jako jasné a viditelné známky duchovních jevů. Veřejné reakce byly smíšené, někteří považovali obrazy za pravé, jiní však byli přesvědčeni, že jsou falešné.\n\nZájem o víly z Cottingley po roce 1921 postupně klesal. Obě dívky vyrostly, vdaly se a nějakou dobu žily v zahraničí. Fotografie přesto udržovaly představivost veřejnosti, v roce 1966 reportér z novin \"Daily Express\" vyhledal Elsie, která se vrátila do Velké Británie. Elsie připustila možnost, že si myslela, že fotografovala své představy a média se opět začala o příběh zajímat. Na počátku 80. let Elsie s Frances prohlásily, že fotografie byly zfalšované pomocí vystřižené víly zkopírované z populární dětské knížky, ale Frances až do konce svého života tvrdila, že pátá a poslední fotografie je skutečná.\n\nFotografie a dva z použitých fotoaparátů jsou k vidění v muzeu Národním muzeu médií v Bradfordu.\n\nV polovině roku 1917 desetiletá Frances Griffithsová a její matka, které obě tehdy nově přijely do Anglie z Jižní Afriky, zůstaly s Francesinou sestřenicí Elsie Wrightovou a její matkou v obci Cottingley v hrabství Západním Yorkshire. Elsie bylo v té době 16 let a obě dívky si často spolu hrály u potoka ve spodní části zahrady. Často k mrzutosti jejich matek, protože se vracely s mokrýma nohama a promáčeným oblečením. Frances a Elsie prohlašovaly, že viděly víly a chtěly to dokázat, Elsie si půjčila otcův fotoaparát Midg na tříčtvrteční formát (3⅛×4⅛ palce). Dívky se vrátily asi po 30 minutách s „\"vítězným gestem\"“.\n\nElsiin otec Arthur byl nadšený amatérský fotograf se svou vlastní zařízenou temnou komorou. Snímek z fotografické desky, který vyvolal, zobrazoval Frances za křovím v popředí, na kterém byly čtyři víly, které vypadaly, že tančí. Otec znal umělecké schopnosti své dcery, která nějaký čas pracovala ve fotografickém ateliéru, a figurky odmítl jako výstřižky z kartonu. O dva měsíce později si dívky půjčily fotoaparát znovu a tentokrát se vrátily s fotografií Elsie, kterak sedí na trávníku s rukou nataženou ke skřítkovi vysokému asi 30 cm. Arthur Wright rozčilený, jak věřil, dívčím žertem, byl přesvědčený, že dívky s fotoaparátem nějakým způsobem manipulovaly a odmítl jim půjčit fotoaparát znovu. Jeho manželka Polly však věřila, že fotografie jsou autentické.\n\nKe konci roku 1918 poslala Frances dopis Johanně Parvinové, své kamarádce v Kapském Městě v Jihoafrické republice, kde Frances po většinu svého života žila, a přiložila k němu snímek, na kterém byla obklopená vílami. Na zadní stranu snímku připsala: „\"Je to legrační, nikdy jsem je v Africe neviděla. Musí pro ně být příliš horká.\"“\n\nFotografie byly zveřejněny v polovině roku 1919 poté, co se Elsina matka zúčastnila setkání Theosofické společnosti v Bradfordu. Přednáška toho večera byla na téma \"O životě víl\". Na konci přednášky ukázala Polly Wrightová přednášejícímu dvě fotografie víl pořízené její dcerou a neteří. Snímky byly nakonec promítnuty během výroční konference Společnosti v Harrogate, která se konala o pár měsíců později. Tam upoutaly pozornost vedoucího člena Společnosti Edwarda Gardnera. Jedna z centrálních myšlenek theosofie je, že lidstvo prodělává evoluci a směřuje ke stále větší dokonalosti. Gardner si uvědomoval potenciální velký význam fotografií pro toto hnutí:\n\nGardner poslal výtisky společně s originálními skleněnými deskami negativů Haroldu Snellingovi, odborníkovi na fotografii. Snellingův názor zněl: „\"tyto dva negativy jsou naprosto pravé, nejedná se o zfalšované fotografie... není tu žádná stopa jakékoliv práce ve studiu s kartonovými nebo papírovými modely\"“. Nešel tak daleko, že by řekl, že fotografie ukazují víly, pouze prohlásil, že „\"to jsou přímé fotografie toho, co se v té době nacházelo před aparátem\"“. Gardner po objasnění Snellingem, vytvořil negativy nové, vhodnější pro tisk a používal je jako ilustrace při přednáškách po celém Spojeném království. Snelling dodával fotografie k prodeji na Gardnerových přednáškách.\n\nSpisovatel a renomovaný spiritualista Sir Arthur Conan Doyle se o fotografiích dozvěděl od editora spiritualistické publikace \"Light\". Časopis \"The Strand Magazine\" ho pověřil napsat článek o vílách pro vánoční vydání a fotografie víl musely podle slov vydavatele a historika Magnuse Magnussona „\"vypadat jako dary z nebes\"“. Conan Doyle v červnu 1920 kontaktoval Gardnera, aby se dozvěděl něco více o fotografiích, a napsal Elsie a jejímu otci dopis, v němž od něho žádal o svolení použít fotografie ve svém článku. Na Arthura Wrighta „\"očividně učinilo dojem\"“, že je do věci zapojen Conan Doyle a povolení ke zveřejnění mu dal. Odmítl však platbu s odůvodněním, že pokud jsou obrázky pravé, neměly by být poskvrněny penězi.\n\nGardner a Conan Doyle si zajistili druhý názor, vyhledali odborníky z fotografické společnosti Kodak. Snímky byly zkoumány několika techniky této společnosti a ačkoli technici souhlasili s výrokem Snellinga, že obrázky „\"nenesou žádnou stopu po manipulaci\"“, závěrem bylo, že „\"to není možné považovat za definitivní důkaz..., že se jedná o autentické fotografie víl.\"“ Kodak odmítl vydat certifikát o autenticitě snímků. Gardner se domníval, že technici Kodaku nezkoumali fotografie zcela objektivně a všiml si, že jeden z nich prohlásil: „\"Jelikož to nemohou být víly, musejí být fotografie nějak zmanipulovány\"“. Snímky byly také zkoumány společností Ilford Photo, která jednoznačně prohlásila, že „\"je tam nějaká stopa po manipulaci\"“. Gardner a Conan Doyle, zřejmě v optimistickém naladění, interpretovali výsledky tří posuzovatelů v tom smyslu, že dva svědčí ve prospěch autenticity snímků a jeden posudek je proti.\n\nConan Doyle fotografie ukázal také fyzikovi a průkopnickému badateli v oblasti parapsychologie siru Oliveru Lodgeovi, který se domníval, že se jedná o podvrh. Tvrdil, že se skupina tanečnic převlékla za víly.\n\nConan Doyle nadšeně pořádal a organizoval přednáškové turné po Austrálii a v červenci 1920 vyslal Gardnera, aby se setkal s rodinou Wrightových. Frances v té době žila s rodiči v Scarboroughu v Severním Yorkshire. Elsiin otec řekl Gardnerovi, že si byl velmi jistý, že fotografie jsou podvrhy, a zatímco dívky byly pryč, prohledal jejich ložnici a okolí potoka a pátral po zbytcích obrázků nebo výřezů, ale nenašel nic „\"usvědčujícího\"“.\n\nGardner věřil, že rodina Wrightových je počestná a seriózní. Avšak aby získal důkaz o pravosti snímků „\"nade vši pochybnost\"“, vrátil se do Cottingley na konci července se dvěma deskovými fotoaparáty Cameo od firmy Kodak a 24 mi tajně označenými fotografickými deskami. Frances byla pozvána na prázdniny do rodiny Wrightových během letních školních prázdnin, aby mohly spolu s Elsie pořídit další obrázky víl. Gardner popsal své zážitky z případu ve své knize \"Víly: Kniha o skutečných vílách\" (\"Fairies: A Book of Real Fairies\") z roku 1945 takto:\n\nDo 19. srpna nebylo počasí vhodné pro fotografování. Vzhledem k tomu, že Frances a Elsie trvaly na tom, že se víly neukáží, pokud se ostatní dívají, odešla Elsiina matka navštívit svou sestru a popít s ní čaj a děvčata zůstala sama. V její nepřítomnosti dívky pořídily několik fotografií, z nichž na dvou se podařilo zachytit víly. Na první \"Frances a víla ve skoku\" je zobrazena Frances z profilu spolu s okřídlenou vílou blízko nosu. Druhá fotografie \"Víla nabízí Elsie kytici zvonků\", ukazuje vílu vznášející se na špičkách, jak nabízí Elsie květiny. O dva dny později dívky pořídily poslední obrázek s názvem \"Víly a jejich slunění\".\n\nFotografické desky byly zabaleny do bavlny a vráceny Gardnerovi do Londýna, který poslal „\"extatický\"“ telegram Conanu Doylovi do Melbourne. Conan Doyle odpověděl:\n\nČlánek Conana Doyla z prosince roku 1920 ve vydání magazínu \"The Strand\" obsahoval dvě tištěné fotografie z roku 1917 ve vyšším rozlišení, a byl již několik dní od vydání vyprodán. Aby chránili anonymitu dívek, byly Frances a Elsie zmiňovány jako Alice a Iris a rodina Wrightových byla přejmenována na Carpentersovy. Nadšený spiritualista Conan Doyle doufal, že v případě, kdy fotografie přesvědčí veřejnost o existenci víl, pak bude snáze přijímat i jiné paranormální jevy. Svůj článek ukončil slovy:\n\nPůsobení zprávy bylo „\"smíšené\"“, obecně bylo kombinací „\"rozpaků a zmatku\"“. Historický spisovatel a básník Hewlett Maurice publikoval řadu článků v literárním časopise \"John O' London's Weekly\", v němž se domníval: „\"Znám děti, a protože vím, že sir Arthur Conan Doyle má nohy, usoudil jsem, že slečna Carpentersová ho za jednu z nich vytáhla.\"“ Noviny města Sydney \"Truth\" 5. ledna 1921 otiskly podobný názor; „\"Pro správné vysvětlení těchto pohádkových fotografií víl, není znalost okultních jevů, ale znalost dětí.\"“ Některé osobnosti veřejného života projevovali větší souhlas. Sociální a školská reformátorka Margaret McMillan napsala: „\"Je tak skvělé, že těmto drahým dětem byl dopřán takový nádherný dar.\"“ Spisovatel Henry de Vere Stacpoole považoval snímky víl a děvčat za skutečně pravé. V dopisu Gardnerovi napsal: „\"Podívej se na tvář Alice (Frances). Podívej se na tvář Iris (Elsie). Je tu něco zcela mimořádného, čemu se říká PRAVDA, která má 10 milionů podob a tvoří ji Boží přítomnost a ani nejchytřejší mincíř nebo podvodník ji nemohou napodobit.\"“\n\nJohn Hall-Edwards, vášnivý fotograf a průkopník používání rentgenových paprsků při léčbě v Británii, byl obzvláště silný kritik:\n\nConan Doyle využil pozdější snímky z roku 1921 jako ilustrace druhého článku v magazínu \"The Strand\", ve kterém popsal další případy pozorování víl. Tento článek tvořil základ pro jeho knihu \"Příchod víl\" (\"The Coming of the Fairies\") z roku 1922. Stejně jako dříve byly fotografie přijaty se smíšenou důvěřivostí. Skeptici poznamenávali, že víly „\"se podezřele podobají tradičním příběhům o vílách ze školky\"“ a že mají „\"velmi módní účesy\"“.\n\nGardner naposledy navštívil Cottingley v srpnu 1921. Opět s sebou vzal fotoaparáty a desky pro Frances a Elsie, ale doprovázel jej jasnovidec Geoffrey Hodson. I když ani jedna z dívek údajně neviděla žádné víly ani nepořídily žádné další fotografie, „\"naopak, on (Hodson) je (víly) viděl všude\"“ a napsal ke svému pozorování rozsáhlé poznámky.\n\nTou dobou už byly Elsie a Frances z celé záležitosti s vílami unavené. O několik let později se Elsie podívala na fotografii s ní a Frances, kterou pořídil Hodson a řekla: „\"Podívej se – otrávené vílami!\"“. Obě – Elsie a Frances – později připustily, že si s Hodsonem „\"hrály ze zlomyslnosti\"“ a že jej považovaly za „\"falešného\"“.\n\nVeřejný zájem o víly z Cottingley po roce 1921 postupně odezněl. Elsie a Frances se časem vdaly a žily mnoho let v zahraničí. V roce 1966 reportér z novin \"Daily Express\" vyhledal Elsie, která v té době pobývala v Anglii. V rozhovoru pořízeném v témže roce přiznala, že by víly mohly být „\"výplodem její fantazie\"“, ale nechala otevřenou možnost, že věřila, že se jí nějakým způsobem podařilo vyfotografovat vlastní myšlenky. O fotografie obou dívek se poté znovu začala zajímat média. Investigativní seriál televize BBC \"Nationwide\" vyšetřoval případ v roce 1971, avšak Elsie se držela svého příběhu: „\"Říkala jsem si, že fotografie jsou výplodem naší fantazie, a to je to čeho jsem se držela.\"“\n\nElsie a Frances poskytly v srpnu 1976 rozhovor novináři Austinu Mitchellovi ve vysílání televize Yorkshire Television. Pod tlakem se obě ženy shodly, že „\"racionální člověk víly nevidí\"“, ale popřely, že by fotografie vykonstruovaly. V roce 1978 kouzelník a vědecký skeptik James Randi a tým z Výboru pro vědecké vyšetřování paranormálních jevů zkoumali fotografie pomocí „\"procesu počítačových úprav\"“. Došli k závěru, že fotografie jsou podvrhy a že na nich jsou vidět jakési řetízky, které víly podpírají. Novinář Geoffrey Crawley, odborný redaktor magazínu \"British Journal of Photography\", se pustil do „\"velkého vědecké bádání fotografií a dění kolem nich\"“, které zveřejnil v letech 1982 a 1983 a řadí se „\"k prvním významnějším poválečným analýzám aféry\"“. Také on došel k závěru, že fotografie byly padělky.\n\nV roce 1983 sestřenice v článku publikovaném v časopise \"The Unexplained\" připustily, že fotografie byly zfalšované, i když obě tvrdily, že opravdu viděly víly. Elsie zkopírovala ilustrace víl z tehdy populární dětské knížky \"Princess Mary's Gift Book\" vydané v roce 1914. Řekly, že pak vystřižené papírové postavy zafixovaly špendlíky na klobouky a po nasnímání fotografií je vyhodily do potoka. Sestřenice se však odlišovaly v páté a poslední fotografii, kterou Conan Doyle ve své knize \"Příchod víl\" popsal takto:\n\nElsie potvrzovala, že tento snímek byl podvod stejně jako všechny ostatní, ale Frances naléhala, že víly byly tentokrát skutečné. V rozhovoru na začátku 80. let Frances řekla:\n\nObě dvě – Frances i Elsie – prohlašovaly, že pořídily pátou fotografii. V dopise zveřejněném v novinách \"The Times\" 9. dubna 1983 Geoffrey Crawley vysvětlil tento rozpor tak, že fotografie byla „\"nezamýšlená dvojitá expozice pohádkových výstřižků v trávě\"“ a tak „\"dámy mohou být zcela upřímně přesvědčeny, že ji pořídila každá z nich\"“.\n\nV televizním rozhovoru \"Arthur C. Clarke's World of Strange Powers\" v roce 1985 Elsie řekla, že jí a Frances bylo příliš trapné přiznat pravdu o jejich legraci poté, co byl oklamán Conan Doyle, autor Sherlocka Holmese: „\"Dvě vesnické děti a skvělý člověk jako Conan Doyle – dobře, můžeme jen mlčet.\"“ Ve stejném rozhovoru Frances řekla: „\"Nikdy jsem na to nemyslela jako na podvod – byly jsme to jen Elsie a já, dělaly jsme si jen trochu legraci…\"“\n\nFrances zemřela v roce 1986 a Elsie v roce 1988. Zvětšeniny jejích fotografií víl spolu s několika dalšími předměty, včetně prvního vydání knihy Conana Doyla \"Příchod víl\", byly v roce 1998 prodány na londýnské aukci za 21 620 liber. V tom samém roce prodal Geoffrey Crawley materiály týkající se víl z Cottingley Národnímu muzeu filmu, fotografie a televize v Bradfordu (, nyní ), kde jsou vystaveny. Sbírka zahrnovala tisky fotografií, dva fotoaparáty používané dívkami, akvarely víl, které namalovala Elsie a devítistránkový dopis Elsie, ve kterém se přiznává k podvodu. \nSkleněné fotografické desky byly prodány za 6 000 liber neznámému kupci v londýnské aukci konané v roce 2001.\nFrancesina dcera Christine Lynch se objevila v epizodě televizního programu \"Antiques Roadshow\" v Belfastu odvysílané na stanici BBC One v lednu 2009, se zmiňovanými fotografiemi a jedním fotoaparátem, který dívkám věnoval Conan Doyle. Christine řekla odborníkovi Paulu Atterbury, že se domnívá, stejně jako její matka, že víly na páté fotografii byly pravé. Atterbury odhadnul hodnotu snímku na 25 000 až 30 000 liber. O několik měsíců později byly vydány Francesiny paměti pod názvem \"Vzpomínky na víly z Cottingley\" (\"Reflections on the Cottingley Fairies\"). Kniha obsahuje korespondenci, někdy „hořkou“, mezi Elsie a Frances. V jednom dopise z roku 1983 Frances napsala:\n\nFilmy z roku 1997 \"FairyTale: A True Story\" a \"Photographing Fairies\" se nechaly inspirovat příběhem cottingleyských víl. O fotografiích se zmiňuje také kniha \"Lady Cottington's Pressed Fairy Book\" z roku 1994, kterou napsali autoři Terry Jones a Brian Froud.\n\n\n"}
{"id": "752423", "url": "https://cs.wikipedia.org/wiki?curid=752423", "title": "Chris Joseph", "text": "Chris Joseph\n\nRobin Christopher Joseph (* 10. září 1969, Burnaby, Kanada) je bývalý kanadský hokejový obránce.\n\nDraftován byl v roce 1987 týmem Pittsburgh Penguins v prvním kole. V NHL odehrál celkem 510 zápasů v základní části a 31 v play-off. V základní části vstřelil 39 gólů a zaznamenal 112 asistencí. V play-off 3 góly a 4 asistence.\n\nNa závěr kariéry působil vre Finsku, Německu a Itálii.\n\nKanadu reprezentoval na MS juniorů 1987 v Piešťanech, kde byl jeho tým po rvačce s týmem Sovětského svazu v posledním zápase diskvalifikován, a na MS juniorů 1988 v Moskvě, kde získal zlatou medaili.\n\n"}
{"id": "752425", "url": "https://cs.wikipedia.org/wiki?curid=752425", "title": "Mýtická dobrodružství", "text": "Mýtická dobrodružství\n\nMýtická dobrodružství je humorná fantasy série knih od Roberta Lynna Asprina a Jody Lynn Nye. Prvních 12 dílů (vydaných v průběhu let 1978 - 2002) napsal Robert Asprin sám. Poté spolu s Jody Lynn Nye napsal dalších 7 dílů. Asprin zemřel 22. května 2008 při čtení románu od Terryho Pratchetta.\n\n\"Mýtická dobrodružství\" jsou známá a oblíbená svou výstřední povahou, nespočtem postav a používáním slovních hříček. První titul \"Další Prima Mýtus (Another Fine Myth)\" je vlastně slovní hříčkou k \"Another Fine Mess\". Kapitoly obvykle začínají citátem slavných nebo částečně slavných osob.\n\nPříběhy se většinou točí okolo několika hlavních postav:\n\nPrvní Mýtická Dobrodružství byla napsána pro dnes již neexistující nakladatelství The Donning Company. Zde jsou uvedeny přeložené názvy a rok prvního vydání v nakladatelství Perseus.\n\nNa nových Mýtických dobrodrodružstvích spolupracovala také Jody Lynn Nye.\n"}
{"id": "752429", "url": "https://cs.wikipedia.org/wiki?curid=752429", "title": "Grimm (seriál)", "text": "Grimm (seriál)\n\nGrimm je americký fantastický televizní seriál, jehož autory jsou Stephen Carpenter, David Greenwalt a Jim Kouf. Premiérově byl vysílán na stanici NBC v letech 2011–2017, celkem vzniklo 123 dílů v šesti řadách. Seriál je inspirován pohádkami bratří Grimmů. Hlavní postavou je detektiv Nick Burkhardt (David Giuntoli), který je potomkem tzv. Grimmů, kteří bojují s nadpřirozenými silami. Oběti a zločinci z případů, na kterých pracuje, se rekrutují ze světa pohádkových bytostí.\n\nGrimmové jsou strážci, kteří mají za úkol ochraňovat lidi před nadpřirozenými bytostmi, tzv. Weseny. Ti mohou prodělat proměnu a přijmout svoji wesenskou podobu, a tak udržovat rovnováhu mezi oběma světy. Grimmové můžou jejich wesenskou podobu vidět, i když Wesen proměnu dobrovolně neprovedl – stačí, aby prožíval nějaké silné emoce (stres, vztek, atd.). Hlavní postavou je detektiv Nick Burckhardt, který po smrti své tety zjistí, že je členem právě takovéto elitní rodiny Grimmů, a který se musí se svým novým posláním vyrovnat.\n\n\nPříprava seriálu probíhala od roku 2008. Na jaře 2011 byl natočen pilotní díl a stanice NBC následně oznámila objednání celosezónní řady seriálu \"Grimm\".\n\nŘeditel NBC Robert Greenblatt na začátku roku 2014 uvedl, že šance na objednání 4. řady je poměrně vysoká. Dne 19. března 2014 televize oznámila, že seriál získal čtvrtou sezónu s 22 epizodami. Stejně jako předchozí tři řady probíhala většina natáčení v okolí Portlandu v Oregonu.\n\nV dubnu 2016 ohlásila stanice NBC, že seriál získal šestou řadu, ovšem zkrácenou na 13 dílů. Že půjde o sérii poslední, oznámila NBC v srpnu 2016.\n\n"}
{"id": "752430", "url": "https://cs.wikipedia.org/wiki?curid=752430", "title": "Ostřice pevná", "text": "Ostřice pevná\n\nOstřice pevná (\"Carex firma\") je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 5–20 (zřídka až 30) cm. Je vytrvalá, hustě trsnatá, tvoří nápadné polštářovité drny, oddenky jsou krátké. Listy jsou střídavé, přisedlé, s listovými pochvami. Lodyha je tupě trojhranná, hladká, mnohem delší než listy Bazální pochvy jsou žlutohnědé, nerozpadavé. Čepele jsou do 4 mm široké, poměrně krátké, jen cca 5 cm, zřídka až 8 cm, růžicovitě rozestálé, od báze se postupně zužující a zašpičatělé. Ostřice pevná patří mezi různoklasé ostřice, nahoře je klásek samčí, dolní klásky jsou pak samičí. Dolní listen je krátce pochvatý se štětinovitou čepelí, kratší než květenství. Samčí klásek je 1, je stopkatý, často nicí, samičích klásků je nejčastěji 1–3, jsou stopkaté, 5–10 mm dlouhé. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 3,5–4,5 mm dlouhá, lysá, jen v horní části na úzkém křídle brvitá, nahoře zúžená v celkem dlouhý dvouzubý zobánek. Každá mošnička je podepřená plevou, která je rezavě hnědá s úzkým blanitým lemem a se zeleným středním žebrem, o trochu kratší než mošnička.\n\nOstřice pevná je druh středoevropských až jihoevropských hor, vyhledává většinou bazický substrát. Roste především v Alpách a Karpatech s přesahem do hor severního Balkánu. Někdy je udávaná i z Pyrenejí, což je patrně mylné. V České republice neroste, nejblíže ji najdeme ve slovenských vápencových Karpatech a Alpách.\n\n \n"}
{"id": "752432", "url": "https://cs.wikipedia.org/wiki?curid=752432", "title": "Oceánský pohár národů 1996", "text": "Oceánský pohár národů 1996\n\nOceánský pohár národů 1996 bylo třetí mistrovství pořádané fotbalovou asociací OFC. Vítězem se stala australská fotbalová reprezentace.\n\nTýmy a byly nasazeny přímo do finálové fáze.\n\n\" zvítězila celkovým skóre 3:0 a postoupila do finále.\"\n\n\" zvítězilo celkovým skóre 3:1 a postoupilo do finále.\"\n\n\" získala po celkovém vítězství 11:0 titul.\"\n\n"}
{"id": "752433", "url": "https://cs.wikipedia.org/wiki?curid=752433", "title": "Wake Your Mind", "text": "Wake Your Mind\n\nWake Your Mind je studiové album německého trancového dua producentů a DJů Cosmic Gate. Album vyšlo v digitální formě 24. října 2011 v internetovém obchodě s hudbou Beatport.\n"}
{"id": "752435", "url": "https://cs.wikipedia.org/wiki?curid=752435", "title": "Michal Broš", "text": "Michal Broš\n\nMichal Broš (* 25. leden 1976 v Olomouci) je bývalý český hokejový útočník. Naposledy pracujicí jako sportovní manažer klubu HC Sparta Praha.\n\nS hokejem začínal v rodném městě, v klubu HC Olomouc, ve kterém odehrál všechny mládežnické kategorie. Po poslední štaci v juniorské lize 1994/95 byl v létě 1995 draftován týmem San Jose Sharks v pátém kole celkově ze 130. místa. V Olomouci setrval i nadále, v následujícím ročníku 1995/96 debutoval v české nejvyšší soutěži. Za seniorský tým HC Olomouc odehrál dvě sezóny 1995/97, než klub po sezóně prodal extraligovou licenci do klubu HC Becherovka Karlovy Vary. Ve zcela nové extraligové sezóně 1997/98 si poprvé zahrál za jiný klub, přestoupil do klubu HC Petra Vsetín, kde strávil dva ročníky a s týmem vybojoval rovněž dva tituly.\n\nPo úspěšné sezóně 1998/99 odešel se spoluhráčem Ondřejem Kratěnou do klubu HC Sparta Praha. Za Spartu pokračoval v úspěšném tažení ligou a pomohl k zisku titulu v ročnících 1999/2000 a 2001/2002, v playoff 2002 se stal nejužitečnějším hráčem. Za Spartu odehrál šest sezón, v letech 1999/2005. Poté odcestoval do finské nejvyšší soutěže jménem SM-liiga, tři roky hrával za klub Kärpät Oulu, se kterým se stal dvakrát mistrem ligy 2006/07 a 2007/08. V playoff 2006 byl klíčovým hráčem pro klub.\n\nDo nového ročníku 2008/09 se vrátil zpět do Sparty, se kterou se umístil na třetím místě. Se Spartou v sezóně 2010/11 prožil nejhorší sezónu, kdy s týmem hráli play-out (skupina o udržení), klub skončil na 12. místě. Po sezóně se zrekonstruoval kádr a bývalý kapitán David Výborný odešel z týmu, na jeho místo byl určen Broš jako kapitán. Kapitánské céčko nosil dva roky. Závěr kariéry odehrál v nižší české lize za Mladou Boleslav, do které přišel v letní přípravě 2013. V kádru se potkal s bývalým spoluhráčem a kapitánem sparty Davidem Výborným. Mladé Boleslavi se dařilo, taktéž Michalu Brošovi, který patřil mezi produktivní hráče. Po úspěšné základní části i playoff postoupili do baráže o extraligu, ve které také uspěli a postoupili. Poslední rok kariéry strávil s nováčkem nejvyšší soutěže, rovněž v Mladé Boleslavi oznámil konec kariéry, nechhyběla ani rozlučka na ledě mezi fanoušky.\n\nPo skončení kariéry se Broš začal zabývat trenérskou prací v Letňanech, Kralupech nad Vltavou.\n\n10. dubna 2017 se stal sportovním manažerem klubu HC Sparta Praha.\n\n30. prosince 2011 v zápase proti týmu PSG Zlín vstřelil v dresu Sparty 150 gól, trefil se ve 21. minutě.\n\n\n"}
{"id": "752436", "url": "https://cs.wikipedia.org/wiki?curid=752436", "title": "Seznam českých sériových vrahů", "text": "Seznam českých sériových vrahů\n\nTento seznam obsahuje usvědčené vrahy, kteří působili v českých zemích a prokazatelně spáchali minimálně 3 vraždy, přičemž alespoň ke dvěma z nich došlo s určitým časovým odstupem.\n"}
{"id": "752439", "url": "https://cs.wikipedia.org/wiki?curid=752439", "title": "Vasariho koridor", "text": "Vasariho koridor\n\nVasariho koridor () je krytá spojovací chodba, téměř kilometr dlouhá, procházející ve výši zhruba 3.–4. patra skrz historické jádro italského města Florencie. Byla postavena roku 1565 z vůle toskánského vévody Cosima I. Medicejského, a to jeho dvorním architektem Giorgiem Vasarim, po němž dostala i jméno. Chodba spojuje Palazzo Vecchio (florentskou radnici) s palácem Pitti (vévodským sídlem) přes galerii Uffizi a horní část mostu Ponte Vecchio.\n\nČást koridoru okolo galerie Uffizi je od roku 1865, kdy se stavba stala majetkem státu, užívána jako výstavní prostor (po obou stěnách jsou v řadách zavěšeny stovky autoportrétů různých umělců); ovšem od roku 2016 je chodba z bezpečnostních důvodů uzavřena.\n\nKoridor byl G. Vasarim postaven za pouhých 5 měsíců roku 1565. Práce byla zadána po uzavření manželství mezi synem vévody Cosima Františkem I. Medicejským s Johanou Habsburskou. Účelem stavby bylo vytvoření pohodlného a bezpečného nadchodu skrz město pro nový vévodský rod, jenž se necítil po svém poměrně nedávném převzetí moci a zrušení Florentské republiky mezi obyvatelstvem úplně bezpečně.\n\nNadchod byl architektem několikrát ve svém průběhu ostře zalomen; v místech překlenování ulic posazen na prampouchy, větší vzdálenosti překonal na řadách obloukově zaklenutých pilířů, jinak využil předchozí stavby, buďto k jejich průchodu anebo nasazení dalšího patra. Po celé délce Vasari nechal prorazit okénka, aby vévoda mohl shlížet do ulic na své poddané. Masné krámy na starém mostě Ponte Vecchio byly přesunuty, aby se zabránilo zápachu, který by při průchodu vladaře rušil, a na jejich místech byly otevřeny prodejny zlatníků, které dodnes na mostě stojí. Zajímavostí této části cesty je její vysunutí na na krakorce a pravoúhlé obcházení starší věže Torre de' Mannelli, strážící už od středověku jeden konec mostu – šlechtická rodina Mannelliů vlastnící věž v době stavby koridoru totiž nesouhlasila s jejím zbořením, a tak se jí architekt musel vyhnout. \n\nVe středu mostu je otevřená řada velkých oken nad řekou Arno ve směru k mostu Ponte Santa Trinita. Z těchto oken, velmi odlišných od malých a nenápadných \"oblò\", shlížel během své oficiální návštěvy Říma a Florencie v roce 1938 Adolf Hitler a Mussolini. Pohled velmi příjemný führerovi a nacistickým vůdcům prý most zachránil před zničením během bojů za 2. světové války. Průchod přes koridor byl koncem války jedinou cestou mezi frontovou linií, severem a jihem města; v srpnu 1944 byl často využíván partyzány, kteří se zkoušeli vplížit za nepřátelské linie severně od Arna (přičemž jižní břeh byl obsazen Spojenci). Na přímý rozkaz Hitlera byl, na rozdíl všech ostatních mostů ve Florencii, při nacistickém ústupu nedotčen a tudíž i koridor zachráněn. \n\nKoridor dále prochází skrz kostel Santa Felicita, kde tvoří zamřížovanou emporu, v níž členové rodiny velkovévody mohli být přítomni na mši jako na panské tribuně, aniž by byli přímo mezi lidmi.\n\nV květnu 1993 byla část chodby, jakož i samotné galerie Uffizi, těžce poškozena bombovým útokem italské mafie; některé z vystavených autoportrétů přitom shořely anebo byly roztrhány. Tato díla byla po opravě částečně zrestaurována a zavěšena zpět na svá místa jako připomínka teroristického činu.\n\nProhlídka muzea začíná v galerii Uffizi a končí v zahradách Boboli, v jeskyni Buontalenti. Vzhledem k omezenosti koridoru a potřebě ochrany děl šlo už od 30. let 20. století koridor navštívit pouze omezeně (protože velké množství turistů již tehdy jak stavbě, tak především obrazům škodilo), po domluvě ve skupině v čele s tajemníkem galerie Uffizi. V současné době (2019) nelze ani to.\n\n\n\n"}
{"id": "752452", "url": "https://cs.wikipedia.org/wiki?curid=752452", "title": "Amalfi", "text": "Amalfi\n\nAmalfi je přímořské městečko jihoitalského regionu Kampánie v provincii Salerno se zajímavou historií námořního státu; Republika Amalfi byla významnou námořní mocností vrcholného středověku.\n\nPohádkové městečko má půvabnou promenádu \"Lungomare dei Cavalieri\", přístav i malou pláž. Na náměstí \"Piazza Duomo\" se nachází Fontana del Popolo ze 16. století. K dómu sv. Ondřeje (San Andrea, 9. století) vede monumentální schodiště. Stavba má bohatě zdobený portál, bronzové dveře odlité v Konstantinopoli (1066) a arabskou zvonici s barevnou stříškou. Barokní interiér krášlí mozaiky, mramorové skulptury, plátna a dvě kazatelny. V kryptě jsou uloženy kosti sv. Ondřeje.\n\nAtrium je spojeno s nádvořím kláštera Chiostro del Paradiso, které krášlí křížené arkády a bohatá ornamentální výzdoba. Ve spleti uliček zaujme krytá Via dei Mercanti, ve středověku plná krámů. V malém muzeu je uložena Tabula Amalfitane (14. století), dosvědčující výsadní postavení námořní republiky Amalfi. Z nejvyšších malebných zákoutí se nabízejí nezapomenutelné výhledy. Jako ztělesnění přírodních krás byl pás pobřeží u Amalfi v roce 1997 zařazen do seznamu světového kulturního dědictví UNESCO.\n\nNa počátku 9. století se oblast oddělila jako vévodství od Beneventa, od roku 839 zde vznikla námořní republika Amalfi, která později sváděla těžké boje s Saracény. Roku 1073 byla oblast dobyta Normany, o 60 let později poničena Pisany a připojena k Sicilskému království.\n\n"}
{"id": "752457", "url": "https://cs.wikipedia.org/wiki?curid=752457", "title": "Josef Janouš", "text": "Josef Janouš\n\nJosef Janouš (25. července 1904 – ???) byl český a československý politik a člen Komunistické strany Československa, za kterou byl po roce 1945 poslancem Prozatímního Národního shromáždění, Ústavodárného Národního shromáždění a Národního shromáždění ČSR.\n\nPůvodní profesí byl zahradníkem. V roce 1946 se uvádí jako zemědělec ze Strakonic. Za druhé světové války byl vězněn.\n\nV letech 1945–1946 byl poslancem Prozatímního Národního shromáždění za KSČ. Po parlamentních volbách v roce 1946 se stal poslancem Ústavodárného Národního shromáždění. Po parlamentních volbách roku 1948 se stal poslancem Národního shromáždění zvoleným za volební kraj České Budějovice. V parlamentu setrval do roku 1954.\n\nRoku 1952 byl zvolen do předsednictva ústředního výboru Svaz protifašistických bojovníků.\n\n"}
{"id": "752459", "url": "https://cs.wikipedia.org/wiki?curid=752459", "title": "František Jedlička (politik)", "text": "František Jedlička (politik)\n\nFrantišek Jedlička (3. ledna 1892 – ???) byl český a československý politik, člen Československé strany národně socialistické, za kterou byl po druhé světové válce poslancem Prozatímního Národního shromáždění.\n\nV letech 1945–1946 byl poslancem Prozatímního Národního shromáždění za národní socialisty (respektive delegátem za Ústřední radu družstev). Mandát zastával do parlamentních voleb v roce 1946.\n\n"}
{"id": "752462", "url": "https://cs.wikipedia.org/wiki?curid=752462", "title": "Oskár Jeleň", "text": "Oskár Jeleň\n\nOskár Jeleň (4. září 1904 Rybárpole – 3. července 1986 Bratislava) byl slovenský a československý politik, poslanec Prozatímního Národního shromáždění, Ústavodárného Národního shromáždění, Národního shromáždění ČSR a Slovenské národní rady za Komunistickou stranu Slovenska (respektive za KSČ). Působil v bezpečnostních složkách komunistického režimu, jako pověřenec vnitra Slovenska a diplomat.\n\nJeho otec byl vrátný v továrně. Oskár byl katolického vyznání. Vychodil obecnou školu s maďarským vyučovacím jazykem. Následně vystudoval gymnázium v Ružomberku a v Nové Pešti. Roku 1924 absolvoval učitelský ústav Turčianských Teplicích. V období let 1924–1925 prodělal základní vojenskou službu a absolvoval školu pro důstojníky v záloze. Působil pak jako pedagog na východním Slovensku. V období let 1930–1942 působil na učitelském ústavu v Prešově a v Turčianských Teplicích. Roku 1926 složil zkoušku z přírodovědy v Prešově. Roku 1937 absolvoval učitelské kurzy na Slovensku a ve Francii.\n\nUž jako učitel byl veřejně a politicky činný. V roce 1942 byl z politických důvodů propuštěn z učitelské profese. Od roku 1938 byl členem KSČ. V letech 1943–1944 působil za tzv. slovenského štátu ve vedení ilegální KSS na východním Slovensku.\n\nV letech 1945–1946 byl poslancem Prozatímního Národního shromáždění za KSS. V parlamentu setrval do parlamentních voleb v roce 1946. Pak byl až členem Ústavodárného Národního shromáždění. Po parlamentních volbách roku 1948 se stal poslancem Národního shromáždění zvoleným za KSS ve volebním kraji Košice. Na postu poslance setrval do roku 1954.\n\nV doplňovacích volbách v únoru 1955 byl zvolen do Slovenské národní rady. V řádných volbách roku 1960 byl do Slovenské národní rady zvolen opětovně. Mandátu se ale vzdal již roku 1961.\n\nV letech 1949–1952 zastával funkci náčelníka Hlavní politické správy Československé armády. V armádě dosáhl hodnosti generálporučíka. V období 12. únor 1952 – 31. prosinec 1954 byl náměstkem Ministra národní bezpečnosti. Řídil hlavní správu Pohraniční stráže a Vnitřní stráže, VI. správu ministerstva vnitra (vojenská kontrarozvědka) a správu civilní obrany a požární ochrany.\n\nV letech 1960–1967 byl velvyslancem ČSSR v Polsku. Poté byl penzionován. Podle dobových amerických depeší byl jeho nástup do této funkce vykládán jako kariérní sestup, který mohl odrážet rostoucí neshody mezi ním a jeho nadřízeným z Ministerstva národní bezpečnosti Karlem Bacílkem. Zprávy o řešení této neshody prostřednictvím jmenování na diplomatický post se objevily již v roce 1958. Už v roce 1956 přitom Jeleň ztratil post místopředsedy Sboru pověřenců, jenž zastával v letech 1955–1956, a ponechal si pouze portfolio pověřence vnitra i tu funkci pak ztratil roku 1960, kdy byl post pověřence vnitra zrušen. Post pověřence vnitra navíc v této době neměl, kvůli omezení pravomocí slovenských orgánů centralistickou vládou, větší význam. V roce 1956 například Jeleň řešil, zda pověřenec vnitra bude mít kompetence v oblasti požární ochrany či archivnictví.\n\nByl členem Ústředního výboru KSČ. Od roku 1955 také působil jako člen politbyra Komunistické strany Slovenska. Do ÚV KSČ ho zvolil IX. sjezd KSČ, X. sjezd KSČ a XI. sjezd KSČ.\n\nJeho manželkou byla Ema rozená Marečková.\n\n\n"}
{"id": "752467", "url": "https://cs.wikipedia.org/wiki?curid=752467", "title": "Podnož", "text": "Podnož\n\nPodnož je rostlina, nebo její část, která se používá pro očkování nebo roubování jiné rostliny. Smyslem očkování je zajistit přežití, nebo zlepšení vlastností naštěpované rostliny. Spolužití tkání podnože a naštěpované rostliny je ovlivněno vzájemnou afinitou. Nově společně srostlá rostlina, chiméra, bude zčásti mít vlastnosti původní rostliny, avšak převážně vlastnosti nově naštěpované rostliny. Vlastnosti podnože významně ovlivňují vlastnosti budoucí rostliny vzniklé spojením obou rostlin. Pro druhy, které jsou štěpován, je proto obvykle vyšlechtěno více podnoží s různými vlastnostmi. Podnož a naštěpovaná rostlina se přes vzájemný vliv geneticky neovlivňují, zůstávají různými jedinci.\n\nPoužití podnože je nejčastěji spojováno s ovocnými rostlinami a zejména stromy a je to zatím jediný způsob, jak lze ve velkém množství rozmnožovat mnoho druhů rostlin, které se dobře nemnoží semeny (jsou sterilní), nebo jsou zvláště citlivé k onemocnění, pokud jsou pěstovány jako pravokořenné. \nI když je roubování praktikováno už mnoho stovek let, patřilo mezi znalosti, jimiž vládli starověcí Římané. Většina nyní používaných podnoží však byla vyšlechtěna ve 20. století.\n\nRůzné podnože se používají i pro stejný druh ušlechtilé odrůdy, protože jí dodávají různé vlastnosti, jako vzrůstnost, velikost plodů a časnost úrody. Podnože jsou vybrány pro vybrané znaky, jako je odolnost vůči suchu, škůdcům a chorobám. Vinná réva pro komerční pěstování je nejčastěji naroubovaná na podnože odolné k škůdci mšička révokaz, zatímco vinice na prodej do zahrad obvykle ne. \n\nDůležitá je afinita podnože a naštěpované rostliny. Důležité (stejně jako u roubování) je, aby byla podnož schopna přijmout tkáň nové odrůdy. Tato vlastnost se nazývá snášenlivostí (tzv. afinitou). Štěpovat se mohou snadno rostliny, které se liší v rámci druhu, kdy se (odrůdy štěpují na původní druh) nebo s různými výsledky odlišné druhy v rámci rodu (meruňka na švestku), avšak jen zřídkakdy se štěpují rostliny odlišných rodů. Mnoho druhů hrušek je pěstováno na kdouloni, jako podnoži. \n\nPodnoží bývá označována obvykle část rostliny, která tvoří u rostliny kořenový systém a nebo kořenový systém a další nadzemní část - kmen, při štěpování v korunce. V takovém případě korunu tvoří ušlechtilá odrůda. Avšak například u odrůdy jabloně Ontario bývá prováděno tzv. mezištěpování, kdy podnož tvoří kořenový systém, další odrůda kmen a odrůda jabloně Ontario korunu.\n\n\nProbíhá v období vegetačního klidu - malá pracovní činnost. Podnože jsou nakupovány na podzim a kvůli snazší manipulaci založeny v halách kde půda nepromrzne. Je doporučeno nepoužívat slabé nebo velmi silné podnože. \n\nMetodika přípravy není jednotná. Kořen má být hluboký 20 cm, nadzemní část 40 cm. Ponechává se hlavní kůlový kořen. U generativně množených podnoží se boční kořeny zakrátí na 2 cm. U vegetativně množených podnoží se ponechává se hlavní kůlový kořen a boční kořeny se zakrátí na 3 cm. V případě, že vysazujeme strojem, nemůže rostlina mít velký kořenový systém \n\nPři ruční výsadbě může být kořen větší a boční kořeny zkracujeme na 5 cm. Horní část odstraníme postranní větve ve výšce 20 cm podnože se balí podle síly kořenového krčku po 50 ks.\n\nPodnož: část štěpování rostliny, která vytváří její kořen nebo i kmínek, pravokořená rostlina není štěpovaná (neroste na podnoži).\n\n\n\nPoužívané málo, pro vysokokmeny a alejové dřeviny, patří k bujným a mrazuvzdorným podnožím\n\nPodle růstu\n\n\nJe používán souhrnný název hrušňový semenáč. Generativně množené podnože pro hrušně jsou používané více než vegetativně množené z důvodu lepší afinity.\n\n\n\n\nV ČR je nejpoužívanější podnoží pro slivoně myrobalán. Myrobalán je velmi různorodý ve vlastnostech, a má různý vliv na naštěpované odrůdy, takže způsobuje různě intenzivní růst naštěpovaných odrůd a rozdílný nástup do plodnosti, plodnost stromů atp. Má také různou afinitu. Je však značně přizpůsobivý půdním podmínkám. Většina ušlechtilých odrůd slivoní s myrobalánem dobře srůstá. Také je používána Wangenheimova švestka a její kříženci. Často používanou vegetativně množenou podnoží je MY-KL-A - červenolistý myrobalán. Kříženec mezi Prunus cerasifera a P. cerasifera 'Atropurpurea'. Podnož je snadno množitelná ze zelených i dřevitých řízků.\n\n\n\n\n\n\n\n\n"}
{"id": "752470", "url": "https://cs.wikipedia.org/wiki?curid=752470", "title": "Ťi-an", "text": "Ťi-an\n\nŤi-an ( , pchin-jinem \"Jí'ān\") je městská prefektura v Čínské lidové republice, kde patří do provincii Ťiang-si. Má celkovou rozlohu 25 219 čtverečních kilometrů a v roce 2010 měla necelých pět milionů obyvatel.\n"}
{"id": "752471", "url": "https://cs.wikipedia.org/wiki?curid=752471", "title": "Štěpán Ješ", "text": "Štěpán Ješ\n\nŠtěpán Ješ (26. prosince 1895 Tábor – 3. prosince 1966 Liberec) byl český a československý inženýr a stavební podnikatel, politik, člen Československé strany národně socialistické, za kterou byl po válce poslancem Prozatímního a Ústavodárného Národního shromáždění, po roce 1948 pronásledovaný komunisty.\n\nPůsobil jako inženýr a stavební podnikatel. V roce 1928 založil spolu s Jaroslavem Brázdilem stavební firmu Ing. Brázdil & Dr. Ješ, která postavila četné významné budovy (například hvězdárna v Ondřejově, Národní technické muzeum v Praze, vilová čtvrť Barrandov, obloukový silniční most v Táboře). V létě roku 1939 začala firma rovněž s výstavbou obloukového mostu přes údolí Želivky u obce Píšť, který měl být součástí budované dálnice Praha - Brno. Akce byla roku 1942 zastavena a stavba zůstala jen torzem, které bylo až v 70. letech začleněno do dálničního tělesa, byť s novou mostovkou. Za první republiky se angažoval v okruhu časopisů \"Přítomnost\" a \"Demokratický střed\".\n\nV letech 1945–1946 byl poslancem Prozatímního Národního shromáždění za národní socialisty. Mandát obhájil v parlamentních volbách v roce 1946 a stal se poslancem Ústavodárného Národního shromáždění. Vedl technický výbor parlamentu. Zasedal v Ústřední plánovací komisi, která připravovala Dvouletý hospodářský plán.\n\nJeho synem byl novinář a rozhlasový redaktor Jiří Ješ. Po únorovém převratu v roce 1948 byla rodina pronásledována.\n\n"}
{"id": "752473", "url": "https://cs.wikipedia.org/wiki?curid=752473", "title": "Hell in a Handbasket", "text": "Hell in a Handbasket\n\nHell in a Handbasket je dvanácté studiové album Meat Loafa, vydané v roce 2011 u Sony Records. Album produkovali Rob Cavallo, Paul Crook a Lil Jon.\n\n"}
{"id": "752474", "url": "https://cs.wikipedia.org/wiki?curid=752474", "title": "Josef Jirásek", "text": "Josef Jirásek\n\nJosef Jirásek (28. března 1899 – ???) byl český a československý politik a člen Komunistické strany Československa, za kterou byl po roce 1945 poslancem Prozatímního Národního shromáždění.\n\nV letech 1945–1946 byl poslancem Prozatímního Národního shromáždění za KSČ. Mandát zastával do parlamentních voleb v roce 1946.\n"}
{"id": "752476", "url": "https://cs.wikipedia.org/wiki?curid=752476", "title": "Sign of the Times (album)", "text": "Sign of the Times (album)\n\nSign of the Times je studiové album německého trancového dua producentů a DJů Cosmic Gate. Album vyšlo 23. března 2009 v Německu.\n"}
{"id": "752478", "url": "https://cs.wikipedia.org/wiki?curid=752478", "title": "Jaromír Jodas", "text": "Jaromír Jodas\n\nJaromír Jodas (20. září 1893 nebo 1898 Žižkov – 27. února 1974 Mladá Boleslav) byl český a československý politik Československé sociální demokracie a poválečný poslanec Prozatímního Národního shromáždění.\n\nOd mládí se angažoval v sociální demokracii a v její tělovýchově. Byl členem Dělnické tělocvičné jednoty. Od roku 1919 působil jako úředník nemocenské pojišťovny v Nových Benátkách, kde organizoval kulturní večery, přednášky a cvičení DTJ. V roce 1945 se stal členem MNV. Později působil v Mladé Boleslavi. V květnu 1945 se podílel na přebírání moci do rukou československých orgánů v Mladé Boleslavi.\n\nV letech 1945–1946 byl poslancem Prozatímního Národního shromáždění za ČSSD. Poslancem byl do parlamentních voleb v roce 1946.\n\n"}
{"id": "752480", "url": "https://cs.wikipedia.org/wiki?curid=752480", "title": "Vígľaš", "text": "Vígľaš\n\nVígľaš je obec na Slovensku v okrese Detva v Banskobystrickém kraji. Obec leží v údolí řeky Slatina ve Zvolenské kotlině asi 14 km východně od města Zvolen. V roce 2009 měla obec 1 675 obyvatel, rozloha katastrálního území činí 32,06 km².\n\nPřes obec prochází železniční trať Zvolen - Košice.\n\n"}
{"id": "752482", "url": "https://cs.wikipedia.org/wiki?curid=752482", "title": "Frankfurt (Main) Hauptbahnhof", "text": "Frankfurt (Main) Hauptbahnhof\n\nFrankfurt (Main) Hauptbahnhof, zkráceně Frankfurt (Main) Hbf, je hlavní nádraží ve Frankfurtu nad Mohanem s průměrným počtem cestujících 350 000 denně. Provozuje jej dceřiná společnost největšího železničního dopravce v Německu Deutsche Bahn AG – DB Station&Service, která je zodpovědná za více než 5 000 stanic německé železniční sítě. Nádraží je významnou destinací dálkových, vysokorychlostních vlaků Intercity-Express zkráceně ICE. Navazuje na železniční síť ve Frankfurtu S-Bahn příměstské železnice a U-Bahn metra.\n\nFrankfurtské hlavní nádraží bylo otevřeno dne 18. srpna 1888, po pěti letech výstavby. Tehdy neslo název Centralbahnhof Frankfurt. Večer úvodního dne přinesl kolizi lokomotivy s jedním ze zarážedel.\n\nStávající hlavní nádraží je umístěno asi 1 km západně od prvních tří železničních stanic: Taunusbahnhof (1839), Main-Neckar-Bahnhof (1848), Main-Weser-Bahnhof (1850). Postaveno bylo podle vítězného návrhu architekta Hermanna Eggerta a Johanna Wilhelma Schwedlera z architektonicko-dopravní soutěže z roku 1881, kde byl vyhodnocen jako nejlepší mezi 55 projekty jiných architektů. Části železniční stanice pocházející z roku 1888 byly postaveny v novorenesančním stylu. Do dokončení výstavby a následném otevření hlavního nádraží v Lipsku Leipzig Hauptbahnhof v roce 1915 bylo největším nádražím v Evropě.\n\nV roce 1924 byla staniční budova rozšířena o dvě vnější haly, přiléhající ke stranám hlavní haly. Postaveny byly v neoklasicistickém stylu. Tím došlo ke zvýšení počtu nástupišť, dopravních kolejí. Během druhé světové války byla staniční budova částečně poškozena. V roce 1956 pak plně elektrifikovaná.\n\nVýstavba podzemních tunelů určených pro podzemní dráhu, započala v roce 1971. První podzemní stanice byly otevřeny v roce 1978.\n\nFrankfurtské hlavní nádraží je hlavovou stanicí (laicky řečeno koncovou stanicí), ze které mohou vlaky odjíždět pouze do stejného směru, ze kterého přijely.\n\nDálkové spoje: Frankfurtské hlavní nádraží obsluhuje dálkové vnitrostátní i mezinárodní spoje Intercity-Express - ICE jedoucí např. do Mnichova, Kolína nad Rýnem, Berlína, Drážďan, Bruselu, Amsterodamu, ale také spoje EuroCity - EC, InterCity - IC, včetně nočních spojů CityNightLine - CNL. Také spoje Rakouských spolkových drah - ÖBB známé pod označením Railjet jedoucí do Vídně, Budapešti.\n\nRegionální spoje: Četné jsou především spoje Regional-Express - RE a Regionalbahn - RB jedoucí např. do Limburgu, Kasselu, Würzburgu, Mannheimu, Saarbrückenu, Aschaffenburgu.\n\nMeziměstské spoje: Hlavní nádraží je také centrální křižovatkou dvou dopravních systémů ve městě a to S-Bahn a U-Bahn. S-Bahn obsluhuje linky S1, S2, S3, S4, S5, S6, S7, S8, S9. U-Bahn obsluhuje linky U4 - (Enkheim - Schäfflestraße - Seckbacher Landstraße - Bornheim - Konstablerwache - Willy-Brandt-Platz - Hauptbahnhof - Festhalle/Messe - Bockenheimer Warte), U5 - (Preungesheim - Eckenheim - Hauptfriedhof - Konstablerwache - Willy-Brandt-Platz - Hauptbahnhof).\n\nTramvaje: Hlavní nádraží obsluhují také tramvaje.\n\n\n\n\n"}
{"id": "752483", "url": "https://cs.wikipedia.org/wiki?curid=752483", "title": "Lomnica", "text": "Lomnica\n\nLomnica může znamenat:\n\n\n"}
{"id": "752488", "url": "https://cs.wikipedia.org/wiki?curid=752488", "title": "Lomnica (přítok Dněstru)", "text": "Lomnica (přítok Dněstru)\n\nLomnica ( , ) je řeka v Ivanofrankivské oblasti na Ukrajině. Je 122 km dlouhá. Povodí má rozlohu 1530 km².\n\nPramení na horském hřbetu Gorgany ve Východních Karpatech. Na horním toku má charakter divoké horské řeky. Ústí zprava do Dněstru.\n\nZdroj vody je smíšený s převahou dešťových srážek. Průměrný průtok vody činí 28 m³/s a maximální dosahuje 850 m³/s. Led se na hladině drží 23 až 114 dní..\n\nV řece žijí pstruzi obecní. Byla na ní vybudována Pereginská přehrada s vodní elektrárnou.\n"}
{"id": "752490", "url": "https://cs.wikipedia.org/wiki?curid=752490", "title": "Oldřich John", "text": "Oldřich John\n\nOldřich John (20. února 1907 Chořelice – 2. srpna 1961 Praha) byl český a československý politik, meziválečný starosta Prostějova, poválečný poslanec Prozatímního a Ústavodárného Národního shromáždění a Národního shromáždění ČSR za Československou sociální demokracii, po roce 1948 vysoký funkcionář Komunistické strany Československa.\n\nVystudoval reálné gymnázium v Kyjově a v Litovli. Od roku 1920 navštěvoval reálné gymnázium v Košicích, kde složil maturitu. Pak absolvoval studium práv na Univerzitě Karlově a na Masarykově univerzitě. V roce 1929 promoval. Bydlel v Prostějově, kde měl advokátní kancelář. Angažoval se v sociální demokracii, jejímž členem byl od roku 1930. Byl jejím okresním důvěrníkem, pak členem krajského a ústředního výboru. V roce 1937 se stal starostou Prostějova, tehdy jako nejmladší starosta v republice (ve věku 30 let). Za druhé republiky přestoupil do nově ustavené Národní strany práce. Na nátlak pravice (Strana národní jednoty) v lednu 1939 rezignoval na starostenskou funkci. 1. září 1939 byl zatčen a vězněn v koncentračních táborech Dachau a Buchenwald. Pak byl propuštěn, ale v roce 1944 znovu zatčen a krátce vězněn v Kounicových kolejích v Brně.\n\nPo osvobození se okamžitě zapojil do veřejného života a přebíral moc do československých rukou v Prostějově. V roce 1945 byl krátce předsedou MNV v Prostějově, později se stal jeho místopředsedou. Byl rovněž krajským předsedou sociální demokracie v Olomouckém kraji a členem představenstva strany. V letech 1945–1946 byl poslancem Prozatímního Národního shromáždění za ČSSD. V parlamentních volbách v roce 1946 se za sociální demokraty stal poslancem Ústavodárného Národního shromáždění, v němž působil jako místopředseda. Byl předsedou ústavního výboru a aktivně se podílel na vypracování návrhu nové ústavy Československé republiky z roku 1948. V srpnu 1947 byl reprezentantem ústavněprávního výboru parlamentu na jednání se slovenskou politickou reprezentaci v Luhačovicích, kde se dojednávala podoba státoprávního uspořádání česko-slovenských vztahů v rámci ČSR. Byl předsedou komise pro přípravu nové ústavy. Již tehdy je popisován jako stoupenec levého křídla v ČSSD.\n\nBěhem únorového převratu v roce 1948 patřil k frakci loajální vůči KSČ, která v sociálně demokratické straně převzala moc. Ve volbách do Národního shromáždění roku 1948 byl zvolen poslancem Národního shromáždění za sociální demokraty ve volebním kraji Olomouc. V červnu 1948 po splynutí ČSSD a KSČ přešel do poslaneckého klubu komunistů. V září 1948 se stal předsedou \"Komise pro očistu veřejného života\", která se podílela na omezování politické opozice. V Národním shromáždění setrval do voleb v roce 1954. V letech 1948–1953 byl předsedou Národního shromáždění (v září 1953 na předsednickou funkci rezignoval).\n\nPo sloučení ČSSD s komunisty zastával vysoké stranické funkce v KSČ. Okamžitě po sloučení byl 27. června 1948 kooptován za člena Ústředního výboru Komunistické strany Československa. V této funkci ho pak potvrdil i IX. sjezd KSČ. Na členství v ÚV rezignoval v září 1953. V období červen 1948 – září 1953 byl zároveň členem předsednictva ÚV KSČ. Zemřel roku 1961. V roce 1968 mu byl \"in memoriam\" udělen Řád Klementa Gottwalda.\n\n"}
{"id": "752493", "url": "https://cs.wikipedia.org/wiki?curid=752493", "title": "Matej Josko", "text": "Matej Josko\n\nMatej Josko (19. července 1907 Liptovský Svätý Mikuláš – 11. června 1969 Washington, D.C.) byl slovenský a československý politik, poválečný poslanec Prozatímního Národního shromáždění a Ústavodárného Národního shromáždění za Demokratickou stranu. Po roce 1948 exilový politik.\n\nJeho otec byl sluhou a padl za první světové války. Matej absolvoval Právnickou fakultu Univerzity Komenského v Bratislavě, získal titul doktora práv. Pak dlouhodobě působil jako redaktor pobočky listu \"Lidové noviny\" v Bratislavě. V roce 1938 se stal členem zemského výboru Československé strany národně socialistické. Od roku 1935 byl funkcionářem této strany. V jiných pramenech je ovšem uváděn jako předválečný agrárník.\n\nByl švagrem předáka Demokratické strany Jána Ursínyho. Jeho manželka Hana byla Ursínyho sestrou. Za druhé světové války se podílel na odboji. V letech 1939–1940 spolupracoval v odboji s Jánem Lichnerem.\n\nV roce 1943 byl signatářem Vánoční dohody, v níž se spojily hlavní proudy odboje na Slovensku. Od roku 1945 až do února 1948 zastával za Demokratickou stranu post ve Sboru pověřenců jako pověřenec financí. Ve funkci pověřence musel řešit složité opětovné sjednocování českého a slovenského měnového prostoru, rozděleného zavedením samostatných měnových jednotek během války.\nV letech 1945–1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 se stal poslancem Ústavodárného Národního shromáždění, kde formálně setrval do voleb do Národního shromáždění roku 1948. V březnu 1946 se jako člen vedení Demokratické strany podílel na uzavření takzvané aprílové (dubnové) dohody, v níž se zavázalo vyjít vstříc programovým a personálním zájmům katolického tábora tak, aby nezakládali samostatnou stranu a nedrobili nekomunistický politický tábor.\n\nPo únorovém převratu v roce 1948 byla Demokratická strana proměněna na Stranu slovenské obrody jako satelitní formaci závislou na KSČ. Josko patřil mezi skupinu funkcionářů Demokratické strany, kteří odešli do emigrace. V exilu pak organizoval Demokratickou stranu a volně spolupracoval s uprchlými politiky bývalé Republikánské strany zemědělského a malorolnického lidu (agrární strany).\n\n"}
{"id": "752494", "url": "https://cs.wikipedia.org/wiki?curid=752494", "title": "Pakobylka rohatá", "text": "Pakobylka rohatá\n\nPakobylka rohatá (\"Medauroidea extradentata\", Brunner, 1907) je hmyz z řádu strašilek.\n\nSamec je asi 7 cm dlouhý, hnědý, a má delší nohy než samice. Ta je asi 11 cm dlouhá, žlutohnědá a na rozdíl od samců má za očima růžky. Malé pakobylky jsou od 1 do 2 cm dlouhé.\n\nJako potrava jsou vhodné různé druhy růžovitých, např. listy ostružiníku a růže šípkové.\n\nInkubační doba vajíček trvá v optimálním prostředí 1-2 měsíce, ale například vlivem sucha se může protáhnout až na půl roku.\n\nK chovu je potřeba asi 40 cm vysoké insektárium suššího typu.\n\n\n"}
{"id": "752498", "url": "https://cs.wikipedia.org/wiki?curid=752498", "title": "František Jungman", "text": "František Jungman\n\nFrantišek Jungman, též František Jungmann (28. března 1908 Beroun – 8. února 1968 Praha), byl český a československý politik a člen Komunistické strany Československa, za kterou byl po roce 1945 poslancem Prozatímního Národního shromáždění.\n\nPůsobil jako umělecký překladatel a knihovník. Byl vzdáleným příbuzným Josefa Jungmanna. Absolvoval Filozofickou fakultu UK Praha. V meziválečné době byl členem výboru Levá fronta. Po roce 1938 odešel do ilegality. Podílel se na sborníku \"Národní čítanka\". V roce 1945 se zúčastnil protinacistického povstání. Pak pracoval v odborech, byl tajemníkem Socialistické akademie. Od roku 1952 pracoval jako podnikový náměstek n. p. \"Kniha\". Byl rovněž knihovníkem Univerzity Karlovy v Praze a v okresní knihovně v Pardubicích. Překládal díla zahraničních literátů.\n\nV letech 1945–1946 byl poslancem Prozatímního Národního shromáždění za KSČ, respektive za Ústřední radu odborů. Mandát zastával do parlamentních voleb v roce 1946.\n"}
{"id": "752500", "url": "https://cs.wikipedia.org/wiki?curid=752500", "title": "Pching-siang", "text": "Pching-siang\n\nPching-siang ( , pchin-jinem \"Píngxiāng\") je městská prefektura v Čínské lidové republice, kde patří k provincii Ťiang-si. Leží na západě provincie u hranice s Chu-nanem. Celá prefektura má rozlohu 3 827 čtverečních kilometrů a v roce 2006 v ní žily bezmála dva miliony obyvatel.\n\nPrefektura leží v provincii Ťiang-si na řece Pching-šuej. Sousedí s prefekturami I-čchun a Ťi-an na východě. Na západě sousedí s provincii Chun-nan.\n"}
{"id": "752502", "url": "https://cs.wikipedia.org/wiki?curid=752502", "title": "Antonín Ludvík Frind", "text": "Antonín Ludvík Frind\n\nAntonín Ludvík Frind, německy \"Anton Ludwig Frind\" (9. října 1823 Lipová – 28. října 1881 Litoměřice) byl 13. litoměřickým sídelním biskupem v letech 1879–1881.\n\nJmenován biskupem byl 25. dubna 1879 císařem Františkem Josefem I. Do biskupského úřadu byl potvrzen 15. května 1879 papežem Lvem XIII. Biskupské svěcení přijal 22. června 1879 v katedrále sv. Víta v Praze. V Litoměřicích byl na biskupský stolec intronizován 22. července 1879.\n\nPocházel z rozvětvené rodiny zvané Frindovi (též Frintovi). Jedna z větví této rodiny žila v České Kamenici na Děčínsku. Z ní pocházel i biskup v Sankt-Pölten Jakob Frint. Antonín Ludvík Frind pocházel ze Šluknovského výběžku, rodiště řady kněží a biskupů, z vesnice Lipová (německy \"Hainspach\"), která je nejsevernější vsí v České republice. Narodil se 9. října 1823 a téhož dne dostal při křtu jméno Antonín (v matrice německy Anton). Jeho rodiče byli rolníci. Byl nadaný a měl předpoklady pro studium. Rodiče mu studium umožnili. Počítali i se studiem ve Vídni a s podporou jeho vzdáleného příbuzného biskupa Jakoba Frinta. Ten však ale již v roce 1834 zemřel a tady nadaného Antonína Ludvíka podpořit nemohl.\nBylo tedy rozhodnuto, že půjde studovat do litoměřického gymnázia, které mělo dobrou pověst. Na filozofická studia odešel do Prahy, posléze se vrátil do litoměřického semináře a 16. července 1847 byl vysvěcen na kněze. První mši svatou (primici) sloužil ve svém rodišti. Krátce před jeho příjezdem do Lipové však vyhořel jeho rodný dům, takže zde byla i tato neradostná okolnost, která mu slavení primice ztížila.\n\nJako novokněz byl v roce 1847 jmenován kaplanem ve Varnsdorfu. Zde působil až do roku 1851. V roce 1851 odešel do Litoměřic a stal nejdříve katechetou na místním gymnáziu. V letech 1851-1859 byl pak na gymnáziu v Litoměřicích profesorem dějepisu a zeměpisu. Zde také zahájil svou literární činnost. Roku 1857 vyšla jeho modlitební kniha pro studující : \"\"Deus lux, laetitia et salus mea\"\", : \"„Bůh je světlo, radost a moje záchrana“\". Tato kniha pro svou oblíbenost se dočkala trojího vydání v letech (1857-1877).\n\nV roce 1859 byl, díky svým pedagogickým a vědeckým úspěchům, jmenován ředitelem gymnázia v Chebu. Tam se začal více věnovat českým dějinám. První prací z tohoto jeho období života byla práce o životě a díle sv. Jana Nepomuckého. Stal se postupně jedním z nejvýznamnějších dobových církevních historiků. Vycházel z důkladného studia pramenů. Byl dostatečně kritický a objektivní. Jeho styl byl čtivý.\nV Chebu, již v roce 1862, začal vydávat své nejvýznamnější dílo \"Církevní dějiny obecně a ve zvláštním vztahu k dnešní litoměřické diecézi ( Kirchengeschichte Böhmens im aligemeinen und in ihrer besondere Beziehung auf die jetzige Leitmeritzer Diözese)\". Toto dílo vyšlo pak ucelené ve čtyřech svazích v letech 1864-1888.\nRoku 1869 byl jmenován metropolitním kanovníkem u sv. Víta v Praze. K tomu se přidružila i funkce kapitulního archiváře a knihovníka. Jeho úkolem bylo uspořádat kapitulní archiv z období 973 až 1419. V letech 1881 až 1882 vypracoval archivní inventář, který se pro kvalitu používá i na začátk 21. století. Pri pořádání fondu našel také řadu dosud neznámých pramenů. Ty pak zhodnotil ve svých vědeckých pracích. V Praze v domě na Hradčanském náměstí čp. 2 získal pro archiv i nové a vhodnější prostory.\nZ důvodu jeho velké objektivity a tolerance, zvláště v době narůstajících národnostních sporů, ho Královská česká společnost nauk v roce 1872 zvolila mimořádným členem.\nU příležitosti 900. výročí pražského biskupství vydal Frind v roce 1873 dějiny pražských biskupů a arcibiskupů.\nNa rodnou litoměřickou diecézi nezapomínal, udržoval osobní vztahy z tehdejšími biskupy Hillem a Vahalou. Roku 1867 vydal krátkou, ale faktograficky cennou studii, v německém jazyce, \"Krátké dějiny biskupů litoměřických ( Kurze Geschichte der Bischofe von Leitmeritz)\".\n\nCísař František Josef I. ho jmenoval litoměřickým biskupem 25. dubna 1879. Toto jmenování potvrdil 15. května 1879 papež Lev XIII. Svěcení na biskupa byl 8. června 1879 v katedrále sv. Víta v Praze. Hlavním světitelem byl pražský arcibiskup Bedřich kardinál Schwarzenberg. Spolusvětiteli byli královéhradecký biskup Josef Jan Hais a světící biskup pražský Karel Průcha. Slavnostní intronizace v Litoměřicích se konala 22. června 1879. Účastnilo se jí více jak 180 kněží a značný počet věřících.\nOd počátku své biskupské služby, jako téměř 56letý, postupoval energicky. Vykonával četné vizitace farností, uděloval svátost biřmování a kázal. Povýšil kostel sv. Antonína Velikého v Liberci na kostel arciděkanský. V Liberci také udělil první svaté přijímání.\nDochované statistiky a dokumenty litoměřická diecéze zachycují, že za čtyři měsíce udělil v 76 kostelech a chrámech 40 tisíc biřmování, což je na hranicí lidských možností. Pastorační činnost ho však natolik pohltila, že mu nezbyl čas na vědeckou práci.\nPřesto však se jeho osobní vztah k historii a památkám projevil v některých jeho pastýřských listech. Např. v roce 1881, při oslavě 200 let založení litoměřické katedrály. Katedrála dosud neměla hotovou věž, pouze její první patro bylo kamenné, další patra s věžicí byla provizorní dřevěná. V pastýřském listě uvedl, že se deseti litoměřickým biskupům nepodařilo věž dostavět a vyzval ke sbírkám na její dokončení. Stavební plány vypracoval vídeňský mistr baron Ferstel, ale pro nedostatek financí se ani Frind dostav věže nedočkal. Věž byla dokončena teprve v roce 1889 litoměřickým stavitelem Sanderem, který původní plány Ferstela zjednodušil a změnil.\nV červenci roku 1881 vysvětil biskup Frind nové kněze, ale objevila se u něho v té době plicní nemoc. S plicní nemocí sice bojoval již v době studií, ale později nebezpečí ustoupilo. Koncem července 1881 odjel na léčení do Mariánských lázní. Nemoc se však ani tam nezastavila. Rozhodl se zemřít doma v Litoměřicích. Po třech měsících těžkého zápasu, 28. října 1881, zemřel zaopatřen svátostmi církve. Byl to den, ke kterému upínal zrak, protože ten den se konala v jeho rodišti Lipové slavná pouť v kostele sv. Šimona a Judy.\nPohřbu 31. října 1881 se účastnil velký zástup věřících. V duchu zavedené tradice, kdy se nemohlo pohřbívat celé tělo zemřelého v kryptě kostela, bylo z jeho ostatků vyňato srdce biskupa Frinda a uloženo ve schránce, která byla umístěna v pilíři katedrály. Toto místo v katedrále, kde je srdce zazděno, je překryto mramorovou deskou se stručným nápisem v latinském jazyce: \"\"Requiescat in Domino\"\" \"„Ať odpočívá v Pánu“\".\n\n\n\n"}
{"id": "752508", "url": "https://cs.wikipedia.org/wiki?curid=752508", "title": "Anna Jungwirthová", "text": "Anna Jungwirthová\n\nAnna Jungwirthová (27. prosince 1900 Vysočany – 25. září 1954 Praha) byla česká a československá politička Československé sociální demokracie, po roce 1948 Komunistické strany Československa. Poválečná poslankyně Prozatímního a Ústavodárného Národního shromáždění a Národního shromáždění ČSR.\n\nPocházela z dělnické rodiny. Navzdory těžkým podmínkám vystudovala Filozofickou fakultu Univerzity Karlovy a od roku 1925 byla středoškolskou učitelkou. Působila v Poličce, Lounech, Slaném a Praze.\n\nOd roku 1920 byla členkou vysokoškolské organizace sociální demokracie. V letech 1923–1925 byla členkou vedení Ústředního svazu československého studentstva. V letech 1924–1925 zastával též funkci předsedkyně Spolku filosofů a přírodovědců. Angažovala se ve stranických ženských organizacích. V parlamentních volbách roku 1935 neúspěšně kandidovala za sociální demokracii do Národního shromáždění ve volebním obvodu Louny. Za druhé republiky se podílela na vzniku nově ustavené Národní strany práce a byla v prosinci 138 zvolena jedním ze čtyř místopředsedů této formace. V květnu 1945 se stala jedním z místopředsedů sociální demokracie.\n\nV letech 1945-1946 byla poslankyní ČSSD v Prozatímním Národním shromáždění. V parlamentních volbách v roce 1946 se za sociální demokraty stala poslankyní Ústavodárného Národního shromáždění. Během únorového převratu v roce 1948 patřila k frakci loajální vůči KSČ, která v sociálně demokratické straně převzala moc. Ve volbách do Národního shromáždění roku 1948 byla zvolena poslankyní Národního shromáždění za sociální demokraty ve volebním kraji Praha-venkov. V červnu 1948 po splynutí ČSSD a KSČ přešla do poslaneckého klubu komunistů. V Národním shromáždění setrvala své smrti v září 1954.\n\nPo sloučení sociální demokracie a komunistů byla 27. června 1948 kooptována do Ústředního výboru Komunistické strany Československa. Byla aktivní v Československém svazu žen, později ve Výboru československých žen.\n\nZemřela v září 1954 ve státním sanatoriu v Praze po dlouhé a těžké nemoci.\n\n"}
{"id": "752509", "url": "https://cs.wikipedia.org/wiki?curid=752509", "title": "Ashford (Washington)", "text": "Ashford (Washington)\n\nAshford je obec v okrese Pierce v americkém státě Washington. V roce 2010 zde žilo 217 obyvatel. Nachází se pouze několik kilometrů západně od hlavního vchodu do národního parku Mount Rainier a obsahuje několik obchodů a možností k ubytování. Okolní hory a údolí řeky Nisqually jsou velice zalesněné.\n\nObec nese svůj název po W. A. Ashfordovi, který se zde usadil roku 1888. Její rozloha čítá 5,4 km², z čehož vše je souš. Z 217 obyvatel, kteří zde žili roku 2010, tvořili 90 % běloši, 6 % Asiaté a 1 % původní obyvatelé. 1 % obyvatelstva bylo Hispánského původu.\n"}
{"id": "752510", "url": "https://cs.wikipedia.org/wiki?curid=752510", "title": "Elbe (Washington)", "text": "Elbe (Washington)\n\nElbe je obec v okrese Pierce v americkém státě Washington. V roce 2010 zde žilo pouhých 29 obyvatel.\n\nElbský evangelický luteránský kostel, malý bílý kostel, který postavili němečtí osadníci, jenž obec založili, byl roku 1976 přidán do národního rejstříku historických míst. Mount Rainier Scenic Railroad začíná své výletní vlakové jízdy v obci a končí na břehu Minerálového jezera, asi pět kilometrů jižně od Elbe.\n\nObcí prochází důležité silnice Washington State Route 7 a Washington State Route 706.\n\nObec má rozlohu 0,1 km², z čehož vše je souš.\n\nNa počátku své existence, když tudy vedla svou trať železnice Tacoma Eastern Railroad, se obec jmenovala Brown's Junction. Příchod pošty si ale později vyžádal kratší jméno, a setkání osadníků tak rozhodlo o přejmenování na Elbe, čímž poctilo památku zakladatele osady, Henryho C. Lutkense, jenž pocházel z údolí Labe v Německu.\n\nV roce 2010 zde žilo 29 lidí, z čehož tvořili 97 % běloši. Jediný obyvatel pocházel z více než jedné rasy. Nikdo v obci nebyl hispánského původu.\n"}
{"id": "752511", "url": "https://cs.wikipedia.org/wiki?curid=752511", "title": "Metateze likvid", "text": "Metateze likvid\n\nMetateze likvid byla fonetická změna slovanských jazyků, způsobená asi tendencí k progresivní sonoritě slabik. Spočívá v odstranění praslovanských skupin *TorT, *TolT, *TerT, *TelT ve středu slova a skupin *orT, *olT na začátku slova (T znamená jakoukoliv souhlásku). Zřejmě se konala v období, kdy praslovanština už nebyla jedním celkem, ale byla rozdělena na dialekty, proto měla čtyři různé výsledky v různých skupinách slovanských jazyků (jeden v jihoslovanských jazycích a československé skupině, druhý ve východoslovanských jazycích, třetí v polštině a lužičtině, čtvrtý v kašubštině a polabštině). Proběhla někdy mezi osmým až devátým stoletím n.l., o konkrétní časové období se však vedou spory.\n\n"}
{"id": "752514", "url": "https://cs.wikipedia.org/wiki?curid=752514", "title": "Borecký potok", "text": "Borecký potok\n\nNázev Borecký potok má více vodních toků:\n\n"}
{"id": "752516", "url": "https://cs.wikipedia.org/wiki?curid=752516", "title": "Ivan Kamenec", "text": "Ivan Kamenec\n\nIvan Kamenec (* 27. srpna 1938, Nitra) je slovenský historik a vysokoškolský pedagog.\n\nV roce 1961 ukončil studium na Filosofické fakultě Univerzity Komenského v Bratislavě. V současné době pracuje jako historik na Historickém ústavu Slovenské akademie věd v oddělení novodobých dějin, které se zaměřuje na základní výzkum slovenských a částečně všeobecných dějin v letech 1918–1945. Ivan Kamenec je autorem šesti knih z období druhé světové války a z období mezi dvěma světovými válkami ve střední Evropě. Spolupracoval rovněž při vytváření školních učebnic. Navíc publikoval více jak stovku historických studií. V době komunistického režimu psal z marxistických pozic.\n\nJeho dílo i postoje považují někteří jeho oponenti na Slovensku za kontroverzní, např. pro jeho někdejší ideovou kolaboraci s komunistickým režimem, současné ideové postoje či nekvalitu díla jej ostře kritizoval na stránkách historického časopisu Matice slovenské historik Ján Bobák, který je považován za zástupce slovenské \"ľuďácké historiografie\".\n\nJako odborný poradce spolupracoval v roce 2004 na televizním dokumentárním filmu Miluj blížneho svojho režiséra Dušana Hudece. Film vypráví o pogromu, jenž se odehrál 24. září 1945 v Topoľčanech.\n\nV roce 1999 mu byla udělena mezinárodní literární Cena Egona Erwina Kische. Je rovněž nositelem \"Ceny Slovenského literárního fondu\" a \"Českého fondu literatury faktu\".\n\nJe předsedou slovenské Nadácie charty 77 a místopředsedou Komise odborné a vědecké tvorby Programu Pro Slovakia.\n\nV roce 2017 byl oceněn prezidentem Slovenské republiky Andrejem Kiskou Řádem Ľudovíta Štúra I. třídy.\n\n\n"}
{"id": "752518", "url": "https://cs.wikipedia.org/wiki?curid=752518", "title": "Kino Scala", "text": "Kino Scala\n\nKino Scala je jednosálové kino v Brně. Nachází se na Moravském náměstí v podzemí domu číslo popisné 127, číslo orientační 3, v městské části Brno-střed a v části Brno-město. V provozu je od roku 1929. V průběhu doby vystřídalo také názvy Bio Dopz a Kino Moskva. Od podzimu 2013 jej jako první univerzitní kino v Česku provozuje Masarykova univerzita ve spolupráci se společností Aeropolis. Kromě běžných filmových projekcí slouží také jako reprezentační, přednáškový a konferenční sál pro akademické účely.\n\nPrvní kočovné kinematografy se v Brně objevovaly od roku 1896 a první stálé kino bylo otevřeno v roce 1907. Počátek kina Scala však sahá až do období o 20 let později, kdy už ve městě fungovala kina Centrál (jako první z roku 1907), Edison (1908), Varieté (pozdější Divadlo Radost), Oránia (1911), Lidový biograf (1911) a další. Scala vznikla v nově zbudovaném moderním paláci DOPZ, který byl vystavěn na Moravském (tehdy Lažanského) náměstí patrně v letech 1927–1928.\n\nDOPZ byla zkratka z Družstva obchodních a průmyslových zaměstnanců (celým názvem Stavební a obchodní družstvo zaměstnanců obchodu a průmyslu, zapsaná společnost s ručením omezeným), které od září 1927 vlastnilo celou budovu. Odtud také pochází prvotní pojmenování Bio Dopz. Provozovatelem kina však nebylo družstvo, tím byl Masarykův fond na podporu studentstva vysokých škol na Moravě a ve Slezsku. Fond požádal o licenci k provozování kinematografického podniku už 11. července 1922 a od 28. prosince 1923 ji získal pro provozování kina Bristol na Křenové ulici, a to s platností do konce roku 1926. Se získáním prostor kina však byly těžkosti, a tak fond hledal další místa – kino Universum v Lidické (tehdy Nové) ulici či sál v novostavbě Nový domov v Gorkého (Folkensteinerově) ulici – až mu licence prošla. V dubnu 1927 získal příslib nové licence a v červnu 1928 nabídku DOPZ k provozování kina v jeho paláci mezi Moravským a Jakubským náměstím. Dne 24. září 1928 tedy fond požádal o licenci a po tahanicích se zemským úřadem získal 27. prosince 1929 povolení k předběžnému provozování a 6. března 1930 plnohodnotnou licenci. Zatímco fond řešil licenci, místnosti kina si zajistila firma Kraus a spol., a tak byla mezi nimi 20. prosince 1929 uzavřena smlouva s platností do konce roku 1935, podle níž firma zařídila a na své riziko provozovala kino s licencí fondu, jemuž odváděla 8% podíl z hrubých příjmů. Fond pak ještě ze svého čistého výnosu odváděl 40 % trojici spolků.\n\nKino zahájilo svůj provoz 28. prosince 1929 premiérovou projekcí zvukového filmu \"Bílé stíny\" (\"\"), amerického romantického filmu oceněného Oscarem za nejlepší kameru. Vedoucím kina byl v té době Rudolf Valenta, jehož od roku 1930 nahradil Rudolf Urban. Vstupné bylo od 3 do 7 korun. Ačkoli celkový výtěžek není znám, fondu připadl v letech 1930–1932 roční podíl 189 077, 160 642 a 121 782 korun.\n\nK 3. prosinci 1935 bylo kino z obchodních důvodů přejmenováno na Scala. V té době pomalu končila licence a když fond v únoru 1936 požádal o její prodloužení, zemský úřad žádost 31. března zamítnul a požadoval ukončení provozu do konce roku 1936. V říjnu 1937 úřad udělil licenci pro kino Scala spolku „Jubilejní ozdravovna policejního ředitelství v Brně“. Ten získával od provozující firmy Kraus 5,5 % z čistých tržeb, což v letech 1937–1938 činilo ročně 85 075, resp. 82 832 korun, přičemž 2 % musel odvádět dalším spolkům.\n\nPak do osudu kina vstoupila německá okupace. Mimo jiné byl zrušen příspěvek odváděný Masarykovu fondu a nahrazen odvodem pro Nationalsozialistische Volkswohlfahrt (NSV). Dne 4. prosince 1941 koupila domy od DOPZ Pražská městská pojišťovna a 14. července 1942 se nájemci místností a vlastníky kina stali Fritz Lord a Josef Veselý. Ti už 2. června 1941 požádali o licenci, kterou získali 7. dubna 1944. S příchodem válečné fronty 15. dubna 1945 bylo kino nuceno přerušit provoz. Budova spolu se sousedními v průběhu bojů vyhořela, podzemní kino však zůstalo neporušeno. Po nejnutnější opravě vstupu od 9. května 1945 znovu zahájilo provizorní promítání a po úpravě vestibulu od 2. června obnovilo běžný provoz filmem Martina Friče \"Druhá směna\".\n\nDekretem z 11. srpna 1945 byl zestátněn veškerý filmový průmysl, výroba i distribuce, včetně všech kin. Zastřešujícím orgánem se stal Československý státní film. Od 25. září 1946 bylo dosavadní Lažanského náměstí přejmenováno na náměstí Rudé armády a posléze tento trend následovalo i samo kino, když 15. října 1948 dostalo název Moskva. V první polovině 50. let proběhla stavební adaptace vyhořelé budovy i sousedních domů, někdejší palác DOPZ nahradila honosná socialistickorealistická stavba Hutního projektu od brněnského architekta Lubora Laciny.\n\nVládním nařízením z 16. ledna 1957 došlo v zemi k převedení správy kin na národní výbory. V Brně vznikla Správa městských kin s prvním ředitelem Antonínem Kaláškem, která od Krajského filmového podniku v Brně převzala všech zdejších 29 kin, včetně Moskvy. Právě v roce 1957 došlo také k přestavbě samotného kina, přičemž byl od 16. června přerušen provoz, aby byl znovu obnoven 21. listopadu téhož roku, a to projekcí francouzsko-italského dramatu \"Nejlepší část\" (\"\") s Gérardem Philipem v hlavní roli.\n\nV krátkém, asi ročním období od 21. srpna 1968 bylo pojmenování změněno zpět na kino Scala, avšak po 26. září 1969 je opět uváděno jako Moskva. V letech 1971–1973 byl provoz kina zastaven kvůli generální opravě, kdy došlo krom jiného na úpravu pro 70mm filmy a plastický zvuk. Slavnostní zahájení v nových podmínkách proběhlo 22. listopadu 1973 – pro zvané hosty byl promítán film režiséra Alexeje Saltykova \"Sibiřanka\" (\"\"), běžné veřejné projekce započaly následujícího dne. V 80. letech byla Moskva prémiovým kinem, spolu s dalšími biografy ve středu města: Družbou, Prahou, Jaltou a Úderkou. Zároveň bylo po předchozí rekonstrukci nejlépe vybaveným kinem v Brně.\n\nPo sametové revoluci, od roku 1991 bylo kinu vráceno dřívější jméno Scala. Téhož roku vzniklo Kulturní a informační centrum města Brna (KIC), jež bylo v listopadu 1994 organizačně spojeno se Správou městských kin, a Scala tak přešla s platností od 1. ledna 1995 pod jeho řízení. V říjnu 1999 bylo v brněnském nákupním centru Olympia otevřeno první multikino, po pražské Galaxii druhé v Česku a první odpovídající evropským standardům. Scala byla v tom roce sedmým nejnavštěvovanějším kinem v republice s 99 tisíci diváků, Olympia ji však již o jednu příčku předstihla se 120 tisíci. V září 2001 bylo otevřeno druhé brněnské multikino Velký Špalíček, v průběhu následujících pěti let postupně zanikala jednosálová kina a Scala zůstala jedním z posledních v Brně, spolu s Artem a Lucernou. Provozovatel městských kin v lednu 2006 podal podnět k Úřadu pro ochranu hospodářské soutěže proti upřednostňování multiplexových kin filmovými distributory, neuspěl však.\n\nV té době již bylo oním provozovatelem Brněnské kulturní centrum (BKC), jež vzniklo k 1. lednu 2005 rozdělením KIC na dvě části, přičemž tou druhou bylo Turistické informační centrum (TIC). V roce 2008 však došlo k opětovnému sloučení obou částí pod hlavičkou BKC a následně k dalším organizačním změnám. Návštěvnost velkokapacitní Scaly za prvních 10 měsíců roku 2009 již poklesla pod 16 tisíc diváků, což bylo 24×, resp. 30× méně než v obou brněnských multiplexech a dokonce méně než v menším kině Art. Kromě méně atraktivní dramaturgie a přístupu filmových distributorů hovořil vedoucí městských kin Daniel Zásměta o nutnosti rozsáhlých investic do rekonstrukce kina, které však blokoval mnohaletý městem vedený spor o určení vlastníka budovy. V letech 2009–2010 navíc probíhala celková rekonstrukce Moravského náměstí, která dále dočasně snížila atraktivitu lokality. V roce 2010 navštěvovalo Scalu průměrně 37 diváků, celkově 27 713.\n\nDne 21. června 2011 schválilo Zastupitelstvo města Brna změnu zřizovací listiny provozujícího BKC, které se přejmenovalo na Turistické informační centrum a spolu s tím změnilo i těžiště své činnosti od kultury k cestovnímu ruchu a marketingu. Zatímco kino Art prodělalo modernizaci a digitalizaci, Scalu se město rozhodlo uzavřít, 5. října schválila Rada města Brna záměr ukončit jeho činnost k 31. prosinci 2011. Poslední veřejnou projekcí se stal 21. prosince 2011 kanadský koprodukční film \"Pan Nikdo\" (\"Mr. Nobody\"), následující dopoledne proběhlo už jen promítání pro školy.\n\nProti uzavření protestovali akademici z Ústavu filmu a audiovizuální kultury Filozofické fakulty Masarykovy univerzity a vznikla petice za zachování kina. Město ještě před vypsáním případného výběrového řízení nabídlo Masarykově univerzitě kino k pronájmu za symbolickou jednu korunu ročně a univerzita o tuto možnost projevila zájem. V březnu 2012 svůj zájem potvrdila a oznámila, že má partnera, s nímž by kino mohla provozovat. Jednání však probíhala dál, Rada města Brna schválila 27. března 2013 teze připravované smlouvy a 17. dubna souhlasila s dlouhodobým pronájmem na 30 let za 1,8 milionu korun ročně.\n\nZákladní úpravy kina před obnovením provozu byly dokončeny koncem září 2013 a spolu s následnou digitalizací projekčního zařízení měly stát zhruba 12 milionů korun. Opravy zaplatilo město Brno a peníze od univerzity vybíralo formou nájemného. Partnerem pro univerzitu, který měl zajišťovat celoroční filmové produkce, se stala společnost Aeropolis, která již měla zkušenosti s provozem artových kin v Praze a Hradci Králové. Mimoto sama univerzita začala kino využívat k akademickým účelům, jako přednáškový a konferenční sál či místo k promocím a imatrikulacím. Provoz pro veřejnost kino zahájilo 14. října 2013 slavnostní projekcí ojedinělého interaktivního filmového projektu \"Kinoautomat: Člověk a jeho dům\".\n\nOd 20. září 2016 bylo ohlášeno otevření prodejních prostor ve foyer kina, v nové vestavbě vedle pokladny. Obchod nazvaný Univerzitní shop Scalanterie byl určen k prodeji propagačních předmětů Masarykovy univerzity nebo kina Scala, knih z nakladatelství Munipress a sortimentu pro filmové fanoušky.\n\nKino vzniklo jako součást víceúčelového paláce DOPZ, který koncem 20. let 20. století kromě kancelářských místností družstva zahrnoval také velký konferenční, taneční či divadelní sál v přízemí, kavárnu Biber v prvním a druhém poschodí a vlastní biograf v suterénu.\n\nPodzemní umístění představovalo v počátcích potíže, neboť nejnižší bod hlediště byl více než 7 metrů pod úrovní chodníku v místě hlavního vchodu z Moravského (tehdy Lažanského) náměstí, zatímco ministerské nařízení dovolovalo jen 6 metrů. Zemská správa proto nejprve 31. října 1928 zamítla žádost o licenci. V nové žádosti byl proto zvolen za hlavní vchod z níže položeného Jakubského náměstí, díky čemuž se relativní hloubka zmenšila na 5,77 metru. Při kolaudaci byl také určen počet sedadel: 562 v přízemí a 238 na balkoně, celkem tedy 800, což bylo maximum dané ministerským nařízením pro podzemní kina. Již při úpravách v roce 1931 bylo povoleno nové uspořádání hlediště, kdy zrušením postranních lóží vzniklo na balkoně 304 míst a v přízemí bylo dalších 702, celkem tedy 1 006 míst. Ještě v květnu téhož roku došlo k další drobné změně s výslednými čísly 700 + 312 míst, čímž kapacita dosáhla 1 012 diváků. Co do počtu sedadel bylo Bio Dopz největším v Brně. V červnu 1932 byla dosavadní čekárna upravena na kuřácký salónek a za čekárnu nadále sloužil foyer.\nV roce 1957, kdy bylo kino přestavěno pro širokoúhlé promítání systémem Cinemascope, došlo k odbourání bočních křídel balkonu, výměně sedadel a jejich novému uspořádání pro 550 míst v přízemí a 200 na balkoně. Byly zrušeny i točité schody a promítárna, která byla nově přemístěna do druhého suterénu s vchodem vedle vstupu do sálu. Pokladna v horním foyer byla rozdělena na dvě.\n\nDalší přestavba s generální opravou v letech 1971–1973 podle projektu ing. arch. Jaroslava Šmídka přinesla kinu možnost panoramatické projekce ze 70mm filmového pásu. V promítárně byly instalovány dva projekční stroje typu UM 70/35 a jeden ME 9. Plastický zvuk měla zajistit šestikanálová zesilovací souprava. Z kuřáckého salonku se stal bar, pokladny byly přemístěny naproti vchodovému schodišti a místo nich byla zřízena kancelář. V hledišti byla opět vyměněna sedadla a novým uspořádáním poklesla kapacita na 328 v přízemí a 145 na balkoně, celkem tedy 473 míst. Tehdejší Moskva se tak stala nejlépe vybaveným kinem v Brně.\n\nK dosud poslední adaptaci došlo v roce 2013, když bylo kino nově vybaveno digitální technikou k projekci v rozlišení 4K a ve zvukovém formátu Dolby Digital Plus 7.1.\n\n"}
{"id": "752524", "url": "https://cs.wikipedia.org/wiki?curid=752524", "title": "Oceánský pohár národů 1998", "text": "Oceánský pohár národů 1998\n\nOceánský pohár národů 1998 bylo čtvrté mistrovství pořádané fotbalovou asociací OFC. Vítězem se stala novozélandská fotbalová reprezentace.\n\nTýmy a byly nasazeny přímo do finálové fáze.\n\n"}
{"id": "752525", "url": "https://cs.wikipedia.org/wiki?curid=752525", "title": "Kukačka (dokument)", "text": "Kukačka (dokument)\n\nKukačka (\"Cuckoo\") je dokumentární film televize BBC ze série Svět přírody. Byl natáčen po dobu dvou let a zabývá se tajným životem těchto ptáků. Film měl premiéru na BBC Two poprvé v roce 2009. Česky je vysílán např. na Viasat Nature. Na DVD vyšel v roce 2010.\n\n"}
{"id": "752526", "url": "https://cs.wikipedia.org/wiki?curid=752526", "title": "Jindřich Janotta", "text": "Jindřich Janotta\n\nJindřich Janotta (18. dubna 1856 Opava – 12. května 1944 Stěbořice) byl německý politik a podnikatel ve Slezsku, poslanec rakouské říšské rady a poslanec slezského zemského sněmu.\n\nNarodil se jako syn Josefa Janotty a jeho manželky Terezie rozené Heinzové. Vysudoval německé gymnázium v Opavě a poté Vysokou školu technickou ve Vídni. Od roku 1880 pracoval v Opavské rafinérii cukru, kde se později stal ředitelem. Dne 12. května 1888 se v Brně oženil s Mariannou Františkou Krackhardtovou. V roce 1904 od svého staršího nevlastního bratra Huga zakoupil panství Stěbořice. Dne 14. února 1918 byl povýšen do šlechtického stavu.\n\n\n"}
{"id": "752530", "url": "https://cs.wikipedia.org/wiki?curid=752530", "title": "Grigorij Michajlovič Semjonov", "text": "Grigorij Michajlovič Semjonov\n\nGrigorij Michajlovič Semjonov (rusky:Григо́рий Миха́йлович Семёнов) známý také pod příjmením Semenov (13. září 1890, Kuranži Durulgujevskoj Zabajkalská oblast – 30. srpna 1946) byl vojenský velitel Bílé armády, který za výrazné podpory Japonců ovládal v období Ruské občanské války oblast Zabajkalska. Roku 1919 se stal samozvaným atamanem Zabajkalských kozáků.\n\nNarodil se 13. září 1890 ve strážnici stanice Kuranži Durulgujevskoj v Zabajkalské oblasti. Jeho otec Michail Petrovič Semjonov byl zabajkalský kozák burjatského původu, jeho matka Jevdokija Markovna pocházela z Nižegorodceva z rodiny ruských starověrců. Mluvil tedy plynně rusky, mongolsky a burjatsky.\n\nZákladní vzdělání získal v dvoutřídní škole v Mogojtuji. V letech 1908–1911 studoval na Orenburském kozáckém mládežnickém učilišti. V roce 1911 se stal korouhevníkem Verchněudinského pluku. Sloužil ve vojenské topografické jednotce v Mongolsku. Zde se jako mladý důstojník sblížil s vysokými představiteli mongolské společnosti a zúčastnil se aktivně státního převratu, v jehož důsledku byla dne 11. prosince 1911 vyhlášena nezávislost Mongolska na čínské nadvládě. Příliš viditelná účast ruského důstojníka v těchto událostech mohla znamenat mezinárodní komplikace, a tak byl nucen opustit Urgu (dnešní Ulánbátar) a byl přeložen k 2. zabajkalské baterii.\n\nNa začátku první světové války sloužil na východní frontě v 1. nerčinském pluku. V prvních měsících války byl vyznamenán řádem sv. Jiří IV. stupně (za to, že odvrátil zajmutí praporce svého pluku a vozatajstva Ussurijské brigády) a Svatojiřskou zbraní (za to, že v čele kozácké jízdy první vnikl do Němci obsazeného města Mława). Velitelem Nerčinského kozáckého pluku byl v roce 1915 baron Wrangel, pozdější významný vůdce Bílé armády. Ten ve svých vzpomínkách uvedl zajímavou charakteristiku Semjonova:\n\nV roce 1916 byl přidělen k 3. verchněudinskému pluku, s nímž bojoval na Kavkaze. Zde se potkal se svým budoucím spojencem v občanské válce baronem Ungernem. V dubnu 1916 začali spolu organizovat vojenské oddíly místních Asyřanů. Asyrská jednotka pod jeho velením dosáhla několika vítězství. Následně se s Levandovského divizí zúčastnil pochodu do Perského Kurdistánu.\nPo návratu z Persie v květnu 1917 se ocitl na rumunské frontě, kde se obrátil s písemným hlášením na ministra války A. F. Kerenského, ve kterém navrhl zformovat v Zabajkalsku zvláštní Mongolsko-burjatský jízdní pluk a přivést ho na frontu za účelem \"vyburcovat svědomí ruského vojáka, vzbudit u něj výčitky, když uvidí bojovat tyto cizince za ruskou věc\". Jeho návrh ale nikdy nebyl uskutečněn, protože proběhla Říjnová revoluce a moci se chopili bolševici.\n\nV červnu roku 1917 byl Dočasnou sibiřskou vládou jmenován komisařem a dostal povel k zformování dobrovolných oddílů v Zabajkalské oblasti. Zpočátku spolupracoval s československými legiemi. V listopadu 1917 zformoval jízdní Burjato-mongolský kozácký oddíl a vstoupil do ozbrojeného povstání proti rudoarmějským oddílům v Zabajkalí. Jeho jednotky ale byly zatlačeny až do Mandžuska.\n\nZa pomocí generála Chorvata (ředitele Východočínské železnice v Mandžusku jmenovaného Ruskem) zformoval nový oddíl a 29. ledna 1918 vtrhl do východního Zabajkalí znovu a obsadil Dauriju. Nicméně pod náporem oddílů rudoarmějců byl 1. března 1918 nucen opět ustoupit do Mandžuska.\n\nDo Ruska se vrátil v období, kdy byli bolševici zaměstnáni povstáním Československých legií po Čeljabinském incidentu. Provizorní sibiřská vláda jej jmenovala velitelem Zabajkalska se sídlem v Čitě. Admirál Kolčak, vedoucí postava Bílé armády, ale odmítl uznat jeho vedoucí postavení v Zabajkalsku. Nezbylo mu ale nic jiného než jej potvrdit jako vrchního velitele Čitského vojenského okruhu.\n\nNa začátku roku 1919 se prohlásil za atamana Zabajkalských kozáků a společně s baronem Ungernem začali spolupracovat s Japonci. Japonské císařství po Únorové revoluci vyslalo svá vojska na východní Sibiř za účelem obsazení území za jezerem Bajkal a následného vytvoření loutkového státu. Tato japonská loutka měla být nárazníkovým pásmem před bolševiky. S aktivní pomocí Japonců ovládl rozsáhlé území od města Ulan-Ude po řeku Šilka při hranicích s Čínou. Hlavní představitelé Bílé armády byli jeho jednáním velmi znepokojeni, zcela atamana přestali podporovat, rozvázali všechny vztahy a prohlásili ho za vlastizrádce.\n\nBílá armáda na Sibiři se na konci roku 1919 začala hroutit. Kolčakova pozice se stala neudržitelnou a čelíc jisté porážce musel rezignovat. Rozkazem admirála Kolčaka byla 4. ledna 1920 předána Semjonovovi vojenská a občanská moc na celém území východního Ruska, které ještě zůstávalo v držení bílých. Admirála Kolčaka i tak čekal trpký konec. Byl zadržen Politickou komisí v Irkutsku a na začátku února 1920 byl popraven.\n\nAtaman Semjonov se sice stal nejvyšším velitelem bílých na Sibiři, ale v té době už nebyl schopen udržet své jednotky pod kontrolou. Začaly beztrestně loupit, zabíjet a znásilňovat, a nestaly se z nich nic víc než pouze lupičské bandy. Tehdy došlo k celé řadě zločinů, za jejichž viníka byl pokládán Semjonov, ačkoli se vesměs staly bez jeho vědomí. Jedná se např. o upálení komunistického komisaře Sergeje Laza v kotli parního stroje. V červnu 1920 byla podepsána mezi sovětským Ruskem a Japonci smlouva z Gondoty, na jejímž základě se Japonci začali stahovat ze Sibiře. Ataman tak zůstal stát sám proti bolševikům. Po velkém útoku padlo jeho hlavní město Čita a nakonec v říjnu 1920 byly jeho jednotky zcela vytlačeny z území Zabajkalska.\nZbytek jeho armády pokračoval v ozbrojeném odporu na území dnešního Přímořského kraje až do září 1921.\n\nEmigroval zprvu do Číny, a zanedlouho odjel do USA a Kanady, později se usadil v Japonsku. Po obsazení Mandžuska Japonskem mu Japonci poskytli dům v Ta-lienu, kde žil do srpna 1945 a pobíral měsíční důchod ve výši 1000 jenů. Stal se také hlavní osobou Dálnovýchodního svazu kozáků.\n\nV září 1945, po porážce Japonska sovětskými vojsky, byl v Mandžusku zadržen. Podle verze japonského letce, který pilotoval jeho letoun, po chybě přistáli na letišti Čančun, které již bylo obsazeno sovětskými vojsky. Poté byl souzen za protisovětskou agitaci a propagandu, špionáž proti SSSR, diverzi a terorismus. K všemu se doznal a jako vlastizrádce a pomahač japonským agresorům byl 30. srpna 1946 v jedenáct hodin v noci popraven.\n\nV roce 1994 byl vrchním soudem Ruské federace zproštěn všech obvinění a byl rehabilitován.\n"}
{"id": "752531", "url": "https://cs.wikipedia.org/wiki?curid=752531", "title": "Titus: Gorilí král", "text": "Titus: Gorilí král\n\nTitus: Gorilí král (\"Titus: The Gorilla King\") je dokumentární film televize BBC ze série Svět přírody. Sleduje život gorily jménem Titus, do jehož rodiny zasáhli pytláci. Později se jako mladý sám ztratil v džungli a vychovala ho cizí gorila. Dokument později ukazuje život Tita po třiceti letech, což je svědectvím, jak gorily žijí v divočině. Film měl premiéru v roce 2008 na televizi BBC Two. V Česku vyšel na DVD téhož roku.\n\n"}
{"id": "752533", "url": "https://cs.wikipedia.org/wiki?curid=752533", "title": "Neil deGrasse Tyson", "text": "Neil deGrasse Tyson\n\nNeil deGrasse Tyson (* 5. října 1958, New York, New York, USA) je americký astrofyzik, popularizátor vědy, ředitel Haydenova planetária a výzkumník při Americkém přírodovědném muzeu. Je častým hostem v pořadech \"The Daily Show\", \"The Colbert Report\", \"Real Time with Bill Maher\" a \"Jeopardy!\". V srpnu 2011 bylo oznámeno, že bude uvádět pokračování série \"Vesmír\" Carla Sagana. Byl po něm pojmenován asteroid 13123 Tyson, mimo jiné byl také zařazen na seznam sta nejvlivnějších lidí magazínu \"Time\" a magazín \"Discover\" ho označil za jednoho z deseti nejvlivnějších vědců. 30. listopadu 2018 byl třemi ženami obviněn ze sexuálního obtěžování.\n\nTyson se narodil v New Yorku jako druhý ze tří dětí. Jeho otec byl sociolog a matka gerontoložka. Na střední škole byl kapitánem zápasnického týmu a šéfredaktorem školního fyzikálního časopisu. Již od mládí projevoval velký zájem o astronomii.\n\nAstronom Carl Sagan, který v té době pracoval na Cornellově univerzitě, se na svou školu snažil Tysona dostat, ten se ale rozhodl pro studium fyziky na Harvardově univerzitě. Tam byl prvním rokem členem veslařského týmu, ale později se navrátil k zápasu. V roce 1980 na Harvardu získal titul B.A. (Bachelor of Arts) z fyziky a ve studiu pokračoval na Texaské univerzitě v Austinu, kde v roce 1983 získal titul M.A. (Master of Arts) v astronomii. Na Texaské univerzitě si začal dělat doktorát, ale v roce 1988 se přesunul na Kolumbijskou univerzitu. Na té v roce 1989 získal titul M.S. (Master of Philosophy) z astrofyziky a v roce 1991 Ph.D. (Doctor of Philosophy) z téhož.\nVe svém výzkumu se zaměřuje na vznik a vývoj hvězd, fyzickou kosmologii a galaktickou astronomii. Napsal také několik populárně-vědeckých knih a vystupoval v několika dokumentárních filmech a pořadech. Byl jedním z vědců, kteří prosazovali reklasifikaci planety Pluto; v roce 2006 Mezinárodní astronomická unie Pluta zařadila mezi trpasličí planety.\n\nV současnosti žije se svou ženou a dvěma dětmi v Lower Manhattanu.\n\nTyson tvrdí, že zastánci teorie inteligentního plánu maří vědecký pokrok. Sám sebe považuje za agnostika. Napsal několik prací o náboženství, spiritualitě a spiritualitě vědy. Spolu s evolučním biologem Richardem Dawkinsem přednesl několik přednášek o vědě a náboženství. Na otázku, jestli je sám věřící, odpověděl: „Součástí popisu všech vyšších bytostí u všech náboženství, která znám, je několikrát zmíněna jejich laskavost. Když se podívám na vesmír a na všechny způsoby, kterými se nás snaží zabít, nedaří se mi v tom onu laskavost zahlédnout.“\n\nSeznam knih od Tysona:\n\n\n"}
{"id": "752534", "url": "https://cs.wikipedia.org/wiki?curid=752534", "title": "Gone Again", "text": "Gone Again\n\nGone Again je studiové album Patti Smith, vydané 18. června 1996 u Arista Records. Na albu se jako host podílel například i John Cale. Album produkovali Malcolm Burn a Lenny Kaye.\n\n"}
{"id": "752535", "url": "https://cs.wikipedia.org/wiki?curid=752535", "title": "Villeconin", "text": "Villeconin\n\nVilleconin je francouzská obec v departementu Essonne v regionu Île-de-France. V obci se nachází kostel svatého Albína z Angers.\n\nObec Villeconin se nachází asi 41 km jihozápadně od Paříže. Obklopují ji obce Saint-Chéron na severu, Souzy-la-Briche na severovýchodě, Chauffour-lès-Étréchy na východě, Étréchy na jihovýchodě, Brières-les-Scellés na jihu, Boissy-le-Sec na jihozápadě a na západě a Sermaise na severozápadě.\n\nVes se ve 12. století nazývala \"Villa Conani\". Svůj současný název získala až v roce 1793 spojením tehdejšího \"Ville Conin\". V roce 1185 při urovnání sporu mezi kanovníky katedrály Panny Marie v Chartres a řádem johanitů, věnoval chartreský biskup Rainaud II. farnost Villeconin tomuto řádu, který ji držela až do Velké francouzské revoluce.\n\nHrad Villeconin nechal vystavět kolem roku 1388 Jean de Montagu (1363-1409), rádce francouzských králů Karla V. a Karla VI.\n\n\"Počet obyvatel\"\n"}
{"id": "752537", "url": "https://cs.wikipedia.org/wiki?curid=752537", "title": "Josef Jura", "text": "Josef Jura\n\nJosef Jura (6. července 1894 Batouchovice – 7. září 1958 Praha) byl český a československý politik Komunistické strany Československa, poválečný poslanec Prozatímního a Ústavodárného Národního shromáždění a Národního shromáždění ČSR.\n\nPocházel z malozemědělské rodiny. Vystudoval reálné gymnázium. Za 1. světové války přeběhl k Italům a sloužil v československých legiích v Itálii. Od 20. let 20. století byl aktivní v odborovém hnutí, od roku 1929 byl členem KSČ. Za nacistické okupace byl zatčen a vězněn v Buchenwaldu kvůli ilegální politické práci.\n\nRoku 1946 se uvádí jako poštovní úředník, legionář a předseda výboru zaměstnanců v dopravě při ÚRO.\n\nV letech 1945–1946 byl poslancem Prozatímního Národního shromáždění za KSČ, respektive jako delegát Ústřední rady odborů. V parlamentních volbách v roce 1946 se za komunisty stal poslancem Ústavodárného Národního shromáždění. Ve volbách do Národního shromáždění roku 1948 byl zvolen poslancem Národního shromáždění za KSČ ve volebním kraji Praha. V Národním shromáždění setrval do voleb v roce 1954.\n\nNa VIII. sjezdu KSČ byl zvolen členem Ústředního výboru Komunistické strany Československa. Roku 1950 se uvádí jako poslanec a náměstek ministra. Zúčastnil se tehdy s vládní delegací obhlídky rozestavěné přehradní nádrže na Vltavě. Od 25. května 1954 působil jako československý velvyslanec v Itálii. Počátkem roku 1956 navštívil, coby velvyslanec, dějiště zimních olympijských her v Cortině d'Ampezzo.\n\nZemřel v září 1958 v Praze.\n\n"}
{"id": "752539", "url": "https://cs.wikipedia.org/wiki?curid=752539", "title": "Oleg Artěmjev", "text": "Oleg Artěmjev\n\nOleg Germanovič Artěmjev ( , * 28. prosince 1970 Riga, Lotyšská SSR, SSSR) je ruský kosmonaut. Původně byl inženýrem společnosti RKK Eněrgija, od května 2003 se stal členem jejího oddílu kosmonautů. V lednu 2011 přešel do oddílu kosmonautů Roskosmosu v Gagarinově středisku přípravy kosmonautů. V létě 2011 byl jmenován do Expedice 39/40 na Mezinárodní vesmírnou stanici (ISS), která proběhla v březnu – září 2014. Podruhé na ISS pracoval v březnu – říjnu 2018 jako člen Expedice 55/56.\n\nOleg Artěmjev pochází z lotyšské metropole Rigy, kde se roku 1970 narodil. Na střední školu chodil ve městě Leninsk u kosmodromu Bajkonur. Roku 1990 dokončil čtyřleté studium na Tallinnském polytechnickém institutu, následnou (v letech 1990–1991) povinnou službu v řadách Sovětské armády strávil v posádce ve Vilniusu. Od roku 1992 studoval na Baumanově Moskevské státní technické univerzitě obor technika a fyzika nízkých teplot, univerzitu dokončil roku 1998, současně v letech 1995–1999 na univerzitě pracoval jako řidič. Po absolvování univerzity nastoupil do společnosti RKK Eněrgija. Zde se věnoval přípravě výstupů do otevřeného vesmíru.\n\nPřihlásil se k kosmonautickému výcviku, prošel lékařskými prohlídkami (na jaře 2000). Státní meziresortní komise ho doporučila do oddílu kosmonautů RKK Eněrgija 29. května 2003. Dvouletou všeobecnou kosmickou přípravu ve Středisku přípravy kosmonautů J. A. Gagarina (CPK) zahájil o měsíc později 16. června a dokončil ji 28. června 2005 závěrečnými zkouškami. Poté 5. července 2005 získal kvalifikaci „zkušební kosmonaut“ (). \n\nV letech 2007 a 2009 se v Institutu lékařsko-biologických problémů účastnil mezinárodního experimentu Mars 500. Roku 2007 byl v šestici, která strávila v izolaci 14 dnů, o dva roky později se účastnil simulace letu dlouhé 105 dní.\n\nV souvislosti s rozhodnutím Roskosmosu o shromáždění ruských kosmonautů v jednom oddílu odešel ze společnosti RKK Eněrgija a od 22. ledna 2011 je kosmonautem Střediska přípravy kosmonautů.\n\nV létě 2011 byl jmenován do Expedice 39/40 na Mezinárodní vesmírnou stanici (ISS) naplánované na březen – září 2014 a zálohy pro Expedici 37/38, která odstartovala v září 2013. Ke svému prvnímu vesmírnému letu odstartoval 25. března 2014 ve funkci palubního inženýra lodi Sojuz TMA-12M, společně s Alexandrem Skvorcovem a Američanem Stevenem Swansonem. Kvůli problémům s orientačním systémem lodi se plánovaný šestihodinový let ke stanici protáhl na dva dny. Na ISS pracoval jako palubní inženýr devětatřicáté a (od května 2014) čtyřicáté expedice. Během letu dvakrát vystoupil do vesmíru. Dne 11. září 2014 Artěmjev, Skvorcov, a Swanson v pořádku přistáli v Sojuzu TMA-12M na Zemi.\n\nRoku 2015 byl jmenován do záložní posádky Sojuzu MS-06 a hlavní posádky Sojuzu MS-08, nicméně v souvislosti se snížením počtu ruských kosmonautů na ISS ze zálohy pro Sojuz MS-06 na podzim 2016 vypadl. V dubnu 2017 byl potvrzen jako velitel Sojuzu MS-08, v posádce byli ještě Andrew Feustel a Richard Arnold. Do vesmíru odstartovali z Bajkonuru 31. března 2018, po dvoudenním letu se spojili se stanicí ISS a pracovali na ní v rámci Expedice 55/56. Na Zemi přistáli 4. října 2018. Artěmjev během mise jednou vystoupil do vesmíru.\n\nV září 2019 kandidoval jako nezávislý do moskevské městské dumy (to jest městského zastupitelstva) a byl zvolen.\n\nOleg Artěmjev je ženatý, má syna.\n\n\n"}
{"id": "752540", "url": "https://cs.wikipedia.org/wiki?curid=752540", "title": "Michaela Horká", "text": "Michaela Horká\n\nMichaela Horká (* 22. listopadu 1986 Brno) je česká muzikálová, filmová a televizní herečka.\n\nNarodila se 22. listopadu 1986 v Brně. Pochází z divadelní rodiny brněnských herců a zpěváků a jak už tedy její původ napovídá, sama se k divadlu dostala velmi brzy. V patnácti letech začala svou vlastní uměleckou cestu. A to nejen nástupem studia na Státní konzervatoř, ale hned vzápětí si v Divadle Kalich vybojovala hlavní ženskou roli Mii v muzikálu Galileo a v těchto liniích i v dalších letech pokračovala. A to nejen v Divadle Kalich, ale i na prknech divadla Broadway, Městského divadla Brno, Slovenského Národního divadla, Divadla Kolowrat, Divadla SeMaFor, Národního divadla Moravskoslezského aj.\n\nJejí sestrou je muzikálová zpěvačka a herečka Hana Holišová, která rovněž účinkuje na činoherní a hudební scéně v Městském divadle Brno.\n\nDětství prožila střídavě s rodiči na zkouškách v divadle, hodinách krasobruslení a soukromých hodinách klavíru a zpěvu. Zúčastnila se také a vyhrála mnoho dětských pěveckých soutěží.\n\nV roce 2001 ještě jako studentka základní školy se zúčastnila konkurzu do muzikálu \"Galileo\" od Janka Ledeckého a ač se tehdy již alternace k hlavní roli (Mia) nehledala, Michaelu přesto obsadili, a od té doby se věnuje divadlu. Působila v Městském divadle Brno, např. v inscenacích \"Zahrada Divů\" či \"Papežka\". Zahrála si také v Divadle Kalich v muzikálu Daniela Landy \"Tajemství\", kde ztvárnila roli Anežky. Od září 2013 působila na prknech pražského Divadla Broadway, kde ztvárňovala hlavní roli Mata Hari ve stejnojmenném muzikálu a také v novém komediálním muzikálu \"Adam a Eva\". Od září 2015 jí můžete vídat v brněnském BobyCentru ve dvou rolích, a to jako „Dospělou Evu“ a „Kájinu“ v novém nastudování muzikálu Děti ráje!\n\nOd 18. srpna do 4. září 2016 působila v exkluzivních 12 představení nového sci-fi muzikálu „2116“ v originálním anglickém znění v Divadle SeMaFor. Zde ztvárnila dvojroli Mrs. Wycherly / Clarisse McClellan, za níž získala širší nominaci na Ceny Thálie 2016.\n\nVe dnech 9. a 11. března 2017 se uskutečnily v Národním divadle Moravskoslezském premiéry k očekávanému muzikálu REBECCA, v němž Michaela nově ztvárňuje roli Mrs. Danvers. Za výkon podaný v roli Mrs. Danvers Michaela získala své čestné místo v širší nominaci na Ceny Thálie 2017. \n\nHrála také v seriálech televize Prima, \"Rodinná pouta\" v roli Terezy a v \"Ošklivce Katce\", kde ztvárnila jednu z hlavních rolí, Marcelu Konečnou.\n\nOd poloviny roku 2017 ji můžete vídat na obrazovce Barrandov TV v pořadu Soudkyně Barbara, kde ztvárňuje právní zástupkyni.\n\nPo premiérovém debutu v muzikálu REBECCA, dostala Michaela v Národním divadle Moravskoslezském další šanci. Od prosince 2017 jí tak můžete vídat v novém nastudování muzikálu „Romeo a Julie, poselství lásky“. Zde ztvárňuje roli \"Kapuletové\". Od začátku roku 2018 probíhají zkoušky muzikálu CATS (Kočky), jež bude mít premiéru 20. září 2018 v Divadle Jiřího Myrona a Michaela se představí jako \"Moura, kočka domácí\".\n\n\n\n"}
{"id": "752541", "url": "https://cs.wikipedia.org/wiki?curid=752541", "title": "Matrace (Glee)", "text": "Matrace (Glee)\n\nMatrace (v originále Mattress, nebo také Once Upon a Mattress) je dvanáctá epizoda amerického televizního seriálu \"Glee\". Epizoda se poprvé vysílala 2. prosince 2009 na televizním kanálu Fox. Scénář k epizodě napsal Ryan Murphy a režírovala ji Elodie Keene. V této epizodě je fotografie sboru vynechána ze školní ročenky. Rachel Berry (Lea Michele), členka sboru obsadí celý sbor do reklamy na místní obchod s matracemi, aby zvýšili svou popularitu, ale její akce nakonec vede k tomu, že se sbor nemůže zúčastnit okresního kola. Will Schuester (Matthew Morrison), vedoucí sboru, zjistí, že jeho žena Terri (Jessalyn Gilsig) mu o jejím těhotenství lhala. Gilsig doufala, že tato epizoda by mohla být epizodou, ve které by se „anti-fanoušci Terri přidali do týmu Terri“.\n\nV epizodě zazní cover verze čtyř písní, studiové nahrávky tří z nich byly vydány jako singly, jsou dostupné ke stažení a také se objevily na albu \"\". Epizodu v den vysílání sledovalo 8,17 amerických diváků, tato epizoda se v době vysílání stala zatím nejsledovanější epizodou seriálu. Získala smíšené reakce od kritiků. Uzavření dějové linky s falešným těhotenstvím bylo kritiky chváleno, stejně jako výkon Gilsig a Morrisona v této epizodě, ačkoliv Liz Pardue ze Zap2it vyjádřila zděšení, že v epizodě zaznělo jen tak málo písní, zatímco Raymund Flandez z Wall Street Journal označil píseň \"Jump\" jako „jedinou píseň, kterou si lze z této epizody pamatovat“.\n\nTrenérka roztleskávaček Sue Sylvester (Jane Lynch) přesvědčí ředitele Figginse (Iqbal Theba), aby do aktuální školní ročenky nezahrnul fotku sboru tak jako v předchozích letech, protože tváře studentů na fotkách ze sboru byly ve školní knihovně ničeny jejich spolužáky. Vedoucí sboru Will Schuester zakoupí malé místo v ročence určené pro reklamy, kde mohou být vyfoceni alespoň dva členi sboru. Všichni se bojí, že budou ještě větší outsideři a tak sbor nominuje Rachel, aby je na fotce reprezentuje. Rachel se snaží přesvědčit Finna (Cory Monteith), aby se na otce objevil spolu s ní, ale poté, co si ho kvůli tomu dobírají jeho vrstevníci, Finn odmítne. Když vyjde najevo, že školní fotograf (John Ross Bowie) bude brzy natáčet reklamu pro svého švagra, který vlastní obchod s matracemi, přesvědčí ho Rachel, aby do reklamy obsadil celý sbor a věří, že status místní celebrity, který po natočení reklamy jistě dostanou jim pomůže, aby je ostatní studenti nezesměšňovali.\n\nWill se zděšením zjistí, že jeho blízká přítelkyně Emma Pillsbury (Jayma Mays), školní výchovná poradkyně potvrdila svou svatbu se svým snoubencem fotbalovým trenérem Kenem Tanakou (Patrick Gallagher) na stejný den, kdy se sbor bude účastnit okresního kola. Will ještě také zjistí, že mu jeho žena po měsíce lhala o jejím údajném těhotenství. Ve skutečnosti prožívala pouze hysterické těhotenství a pravdu před ním skrývala tak, že nosila těhotenské volné oblečení a plánovala tajně adoptovat dítě, které čeká Quinn Fabray (Dianna Agron). Will od ní odejde a stráví noc ve škole a spí na jedné z matrací, které získal sbor jako cenu za účast v reklamě.\n\nSue informuje Willa, že pokud sbor přijme plat za účast v reklamě, tak je to proti pravidlům okresního kola a nemohou se ho zúčastnit. Quinn se snaží přesvědčit Sue, aby ji dovolila se objevit na fotografiích roztleskávaček, ze kterých byla vyloučena kvůli svému těhotenství a připomíná Sue, že svým roztleskávačkám dopřává mnohé výhody, které v soutěžích také nejsou dovoleny. Požaduje, aby Sue věnovala jednu z šesti stránek v ročence věnovaných roztleskávačkám sboru. Sue souhlasí a nabízí Quinn, aby se vrátila zpátky do týmu, ale Quinn jí řekne, že už si dál nepřeje být roztleskávačkou. Will oznámí, že nebude schopen doprovodit sbor na okresní kolo, protože byl jediným, který přijal cenu za účast sboru v reklamě, což je proti pravidlům, takže sbor bude muset soutěžit bez jeho účasti. Epizoda končí, když se celý sbor fotí na ročenku a fotku posléze v knihovně poškozují jejich spolužáci.\n\n\nScénář k epizodě napsal tvůrce seriálu Ryan Murphy a režírovala ji Elodie Keene. Vedlejší role, které se v epizodě objeví jsou členové sboru Brittany (Heather Morris), Santana Lopez (Naya Rivera), Mike Chang (Harry Shum mladší) a Matt Rutherford (Dijon Talton), ředitel Figgins (Iqbal Theba), fotbalový trenér Ken Tanaka (Patrick Gallagher), místní moderátoři zpráv Rod Remington (Bill A. Jones) a Andrea Carmichael (Earlene Davis), hokejista Dave Karofsky (Max Adler) a fotbalista Azimio (James Earl). John Ross Bowie v epizodě hostuje jako školní fotograf Dennis a Chuck Spitler hraje jeho švagra, majitele obchodu s matracemi, Randyho Cusperberga.\nV epizodě zazní cover verze písní \"Smile\" od Lily Allenové, \"Jump\" od Van Halen, \"Smile\" od Charlieho Chaplina a \"When You're Smiling\" od Louise Armstronga. Studiové nahrávky všech písní, kromě \"When You're Smiling\" byly vydány jako singly, jsou dostupné ke stažení a také se objevily na albu \"Glee: The Music, Volume 2\". Jenna Ushkowitz označila \"Jump\" jako jednu ze svých nejoblíbenějších písniček na albu, protože byla velká legrace vystupovat a zpívat na matracích stejně \"Proud Mary\" z epizody Na vozíku, kde používali vozíčky jako rekvizity.\n\nJessalyn Gilsig uvedla konfrontaci mezi Willem a Terri v této epizodě jako „zúčtování“. Vysvětlila, že jak bylo celkem smutné natáčet tuto scénu, tak do této scény ona i Morrison investovali mnoho pocitů. Gilsig poznamenala, že diváci přemýšleli, proč Willovi trvá tak dlouho zjistit, že Terri není doopravdy těhotná a řekla: „Myslím si, že si lidé říkali 'Jak pomalý je tenhle chlap?!'. Ale v této epizodě Will konečně zjistí, že je plně samostatný člověk a dá si dvě a dvě dohromady.“ Poznamenala, že i když si myslí, že Will a Emma „jsou spolu rozkošní“, takže stále doufá, že se Will a Terri dají ještě jako pár dohromady: „Myslím si, že ho opravdu miluje. Lidi dělají šílené věci kvůli šílené, šílené nejistotě. Zřejmě je trochu narušená, ale myslím si, že ho v hloubi srdce opravdu miluje. Protože její postava u fanoušků příliš ohlasu neměla, doufá, že tato epizoda bude tou, v které „Terriini anti-fanoušci se přidají do Terriina týmu“.\nEpizodu sledovalo v den vysílání 8,17 milionů amerických diváků, čímž se tato epizoda v ten moment stala zatím nejsledovanější epizodou \"Glee\" v televizní sezóně 2009-10 v původním vysílání. V Kanadě se epizoda stala devátou nejsledovanějším pořadem vysílání týdne, když se na ní dívalo 1,8 milionů diváků. Epizoda získala smíšené ohlasy u kritiků. Dan Snierson, redaktor z Entertainment Weekly napsal, že epizoda byla krokem dopředu po minulé epizodě, kde se „pořád jen házelo vlasy“ a nazval konec epizody „dojemným“ a jako jeden z nejlepších zatím v tomto seriálu. V kontrastu s tím napsal Mike Hale z New York Times, že v této epizodě to vypadalo, jako by si seriál dělal pauzu ještě před předělovou epizodou série Okresní kolo. Liz Pardue ze Zap2it byla potěšena, že zápletka s těhotenstvím v seriálu konečně skončila. Ovšem poznamenala, že s epizodou nebyla moc spokojená kvůli přetahovanému závěru, který měl přijít dřív a že se v epizodě objevilo příliš málo písní.\n\nBobby Hankinson z Houston Chronicle nazval epizodu jako „celkem dobrou“ a dodal, že „do žádné z písniček nebyl blázen“, ale užil si vývoj děje v této epizodě, zvláště konfrontaci mezi Terri a Willem. Raymund Flandez z Wall Street Journal byl šťastný, že je „spletitá“ zápletka s těhotenstvím u konce a nazval výkon herců v \"Jump\" „velice živým a temperamentním\" a kaskadérské kousky jako „neuvěřitelné“, přesto, že to byla „jediná pamatovatelná píseň z epizody“. Aly Semigran z MTV chválila oba herce, zvláště „zpustošeného Matthewa Morrisona“ za to, jaký „strašidelný, smutný a život-měnící moment to byl“. Označila „Jump\" jako „nádherné“ a \"nejzávratnější hudební číslo v tomto seriálu dosud“.\n"}
{"id": "752544", "url": "https://cs.wikipedia.org/wiki?curid=752544", "title": "Strange Highways", "text": "Strange Highways\n\nStrange Highways je šesté studiové album americké heavy metalové skupiny Dio. Album produkoval Mike Fraser a poprvé vyšlo 25. října 1993 u Reprise Records.\n\n"}
{"id": "752546", "url": "https://cs.wikipedia.org/wiki?curid=752546", "title": "Karel Kácl", "text": "Karel Kácl\n\nProf. MUDr. Dr. Ing., DrSc\nKarel Kácl (25. ledna 1900 Vinařice u Kladna – 8. května 1986 Praha) byl český a československý lékař, chemik, vysokoškolský učitel a politik; člen Československé strany národně socialistické (po roce 1948 Československá strana socialistická), za kterou byl po roce 1945 poslancem Prozatímního a Ústavodárného Národního shromáždění a Národního shromáždění ČSR, na konci 60. let i poslanec České národní rady a Sněmovny národů Federálního shromáždění.\n\nNarodil se ve Vinařicích u Kladna v hornické rodině. Sám v letech 1919–1920 pracoval jako horník.\n\nChodil na reálku v Kladně a na reálné gymnázium v Kladně a Slaném. Maturoval v roce 1918 na reálce v Kladně, pak vystudoval České vysoké učení technické v Praze (respektive Vysokou školu chemicko-technologického inženýrství, spadající tehdy pod ČVUT). V roce 1923 se stal inženýrem chemie a v roce 1927 doktorem technických věd. Studoval i medicínu a na Lékařské fakultě Univerzity Karlovy promoval v roce 1930. Od roku 1924 působil jako pomocná vědecká síla v Ústavu pro lučbu lékařskou (lékařská chemie), pak se stal asistentem a na tomto postu působil až do počátku druhé světové války. V roce 1935 se habilitoval v oboru lékařské chemie. V ústavu působil až do odchodu do důchodu. V roce 1952 zakládal a vedl laboratoř pro toxikologii a soudní chemii, která se v roce 1967 proměnila na výzkumný ústav. Zastával též funkci soudního znalce a zpracoval četné soudní posudky a expertizy pro zdravotnictví, soudy i bezpečnostní orgány. Byl předsedou \"Ústředního protialkoholního sboru\". Napsal knížku „Z dílny Aeskulapovy“ (1970). Používal pseudonym Sylvín, podle názvu nerostu obsahujícího chlorid draselný (chemická značka KCl, tedy \"Kácl\").\n\nV letech 1945–1946 byl poslancem Prozatímního Národního shromáždění za národní socialisty. Na poslanecký mandát rezignoval 13. května 1946, ale již o měsíc později se stal poslancem Ústavodárného Národního shromáždění. Vedl zdravotnický výbor parlamentu. Během únorového převratu v roce 1948 patřil mezi část strany orientovanou na spolupráci s KSČ, která stranu ovládla. V parlamentních volbách roku 1948 se stal ve volebním kraji Plzeň poslancem Národního shromáždění za Českou stranu socialistickou coby nástupnickou stranu národních socialistů, nyní již jako loajální součást komunistického režimu. Mandát obhájil v parlamentních volbách roku 1954. V parlamentu setrval do roku 1960.\n\nK roku 1954 se profesně uvádí jako profesor lékařské chemie na Karlově univerzitě v Praze. K roku 1960 jako přednosta I. Chemického ústavu Lékařské fakulty Karlovy university v Praze.\n\nNa konci 60. let se znovu krátce vrátil do zákonodárných sborů. Po federalizaci Československa usedl v lednu roku 1969 za ČSS do Sněmovny národů Federálního shromáždění. Zde působil do listopadu 1969, kdy rezignoval. V téže době byl rovněž poslancem České národní rady za ČSS. I zde v listopadu 1969 rezignoval.\n\n"}
{"id": "752547", "url": "https://cs.wikipedia.org/wiki?curid=752547", "title": "František Kaďůrek", "text": "František Kaďůrek\n\nFrantišek Kaďůrek (19. března 1905 Loukov – 25. dubna 1967 Loukov) byl český a československý rolník, politik a člen Československé strany lidové, za kterou byl po roce 1945 poslancem Prozatímního a Ústavodárného Národního shromáždění a Národního shromáždění ČSR. V 50. letech pronásledován komunistickým režimem a vězněn.\n\nPo absolvování měšťanské školy pracoval jako soukromý rolník. Kromě své práce se angažoval i veřejně a politicky. Po celá třicátá léta byl předsedou místní a okresní Lidové jednoty v Holešově a předsedou \"Okresního svazu zemědělských družin\". Zastával post člena krajského vedení ČSL v Olomouci. Od roku 1931 byl za lidovce starostou rodného Loukova. V roce 1945 se stal předsedou místního národního výboru v Loukově a členem Jednotného svazu českých zemědělců.\n\nV letech 1945-1946 byl poslancem Prozatímního Národního shromáždění za lidovce. Po parlamentních volbách v roce 1946 se stal poslancem Ústavodárného Národního shromáždění. Během únorového převratu v roce 1948 patřil mezi část lidové strany orientovanou na spolupráci s KSČ, která stranu ovládla. V parlamentních volbách roku 1948 se stal ve volebním kraji Olomouc poslancem Národního shromáždění za Československou stranu lidovou. V parlamentu setrval do roku 1954.\n\nJako rolník dostal stranický úkol přimět členy ČSL z řad rolníků, aby vstupovali do JZD, který však nesplnil podle očekávání. V roce 1955 byl zatčen a odsouzen na sedmnáct let nepodmíněně pod záminkou organizování ilegální podvratné činnosti na Hranicku a sabotování kolektivizace. V roce 1960 byl propuštěn na amnestii a vrátil se do rodného Loukova.\n\n"}
{"id": "752548", "url": "https://cs.wikipedia.org/wiki?curid=752548", "title": "Seznam dílů seriálu Buffy, přemožitelka upírů", "text": "Seznam dílů seriálu Buffy, přemožitelka upírů\n\nSeznam dílů seriálu \"Buffy, přemožitelka upírů\" uvádí přehled všech 144 epizod amerického televizního seriálu \"Buffy, přemožitelka upírů\", který byl poprvé vysílán v letech 1997–2003. Pořad se dočkal sedmi řad, z nichž prvních pět mělo premiéru na stanici The WB. V roce 2001 se seriál přesunul na stanici UPN, kde byly odvysílány zbylé dvě sezóny. Série 1–6 byly vydány na VHS v letech 1999–2002, k vydání všech řad na DVD došlo poprvé postupně mezi lety 2000 a 2004.\n\nV Česku byla část první řady seriálu premiérově vysílána na TV Nova v roce 1999, celé první tři sezóny byly uvedeny na obrazovkách téže stanice roku 2001. Pro zbylé série si v roce 2005 nechala vyrobit české znění Slovenská televize, avšak tyto díly nebyly v Česku uvedeny. Zcela nový dabing celé show vznikl pro skupinu Prima, která v roce 2010 poprvé odvysílala všechny epizody na stanici Prima Cool.\n\n<onlyinclude></onlyinclude>\n\n\n\n\n\n\n\n\n"}
{"id": "752550", "url": "https://cs.wikipedia.org/wiki?curid=752550", "title": "Jaromír Kafka", "text": "Jaromír Kafka\n\nJaromír Kafka (17. února 1900 – ???) byl český a československý politik Československé sociální demokracie a poválečný poslanec Prozatímního Národního shromáždění.\n\nV květnu 1945 se podílel na pražském povstání a byl členem povstalecké České národní rady jako delegát revolučního hnutí českých zemědělců.\n\nV letech 1945-1946 byl poslancem Prozatímního Národního shromáždění za ČSSD, respektive za Jednotný svaz českých zemědělců. Poslancem byl do parlamentních voleb v roce 1946.\n\nOd roku 1954 do roku 1957 byl evidován jako agent StB pod krycím jménem POSLANEC.\n\n"}
{"id": "752551", "url": "https://cs.wikipedia.org/wiki?curid=752551", "title": "Bastian Oczipka", "text": "Bastian Oczipka\n\nBastian Oczipka (* 12. ledna 1989, Bergisch Gladbach, SRN) je německý fotbalista, který působí v německém klubu Schalke 04. Obvykle hraje na pozici krajního obránce preferujícího levou stranu hřiště, je však využíván také jako krajní záložník a výjimečně jako střední obránce (stoper). V minulosti mládežnický reprezentant Německa.\n\nS fotbalem začal v týmu SV Blau-Weiß Hand ve věku okolo pěti let. Po třech letech zde přešel k týmu SSG Bergisch Gladbach. V roce 1999 se stal součástí Bayeru Leverkusen.\n\nV létě 2008 jej klub poslal na hostování do Hansy Rostock, kde Oczipka strávil půl druhého roku. Ihned se stal hráčem základní sestavy a odehrál většinu ligových utkání. Za své působení v Hanse nasbíral pět gólových asistencí. Koncem roku 2009 se vrátil zpět do Leverkusenu.\n\nZačátkem roku 2010 byl Oczipka opět poslán na hostování, a to do druholigového St. Pauli do léta následujícího roku. Součástí hostování byla i opce na odkup. V kádru St. Pauli se setkal s dvěma bývalými hráči Bayeru – s Richardem Sukuta-Pasu a s Denizem Nakim. Všichni tři byli součástí německé reprezentace do 19 let, která v roce 2008 zvítězila na mistrovství Evropy.\n\nBěhem letního přestupového období roku 2012 jej přivedl německý prvoligový Eintracht Frankfurt, se kterým podepsal kontrakt do léta 2015.\nOczipka se nad očekávání dobře prosadil na levém kraji obrany a odehrál 33 zápasů Bundesligy v ročníku 2012/13 (ve 30. kole byl nevyužitým náhradníkem), jeho 10 asistencí výrazně přispělo k šesté příčce a kvalifikace do Evropské ligy. V následujícím ročníku 2013/14 si zahrál 20 bundesligových utkání a celkem 8 startů v Evropské lize, kde Eintracht smolně vypadl v šestnáctifinále s FC Porto díky pravidlu venkovních gólů.\n\nV další sezóně odehrál v Bundeslize 30 zápasů, stejný počet zápasů pak i v sezóně 2015/16. Kromě obvyklé pozice na levém kraji obrany byl využívaný také na levém kraji zálohy a výjimečně také jako stoper. Poprvé se gólově prosadil začátkem května 2015, kdy z přímého kopu poslal svůj tým do vedení proti Hoffenheimu.\n\nBundesligová sezóna 2016/17 byla jeho pátou a poslední v dresu Eintrachtu. Ve 33 ligových zápasech se prosadil jednou, zkraje sezóny proti FC Ingolstadt 04 na venkovním hřišti, kde zpečetil vítězství 2:0.\n\nZa 4,5 milionu eur jej pořídilo rovněž prvoligové Schalke 04.\n\nOczipka byl po přestupu do Schalke nově využíván jako krajní záložník na levé straně, někdy ale dostal příležitost i na své původní pozici krajního beka. V bundesligové sezóně 2017/18 si zahrál ve 29 zápasech, většinou jako hráč základní jedenáctky. Začátek další sezóny zameškal kvůli zranění, když se však ve 12. kole poprvé v sezóně objevil na hřišti, vstřelil svou první branku ve dresu Schalke. V nastaveném čase domácího zápasu s Norimberkem zvýšil přízemní střelou na 5:2.\nBěhem skupinové fáze Ligy mistrů meškal kvůli zranění, zasáhl ale do osmifinálového klání s Manchesterem City. Nezabránil ale prohrám 2:3 a 0:7.\n\nPod novým trenérem Davidem Wagnerem si udržel místo v základní sestavě i v sezóně 2019/20. \n\nOczipka si zahrál v reprezentačních výběrech Německa do 19 let a do 20 let. Byl součástí týmu, který v roce 2008 zvítězil na mistrovství Evropy hráčů do 19 let. Jeho prozatím posledním reprezentačním utkáním bylo dubnové utkání s Itálií v roce 2009, kdy Oczipka odehrál celý zápas a Německo zvítězilo 5-0.\n\nNěmecko U19\n\n"}
{"id": "752553", "url": "https://cs.wikipedia.org/wiki?curid=752553", "title": "Alfred Kaleta", "text": "Alfred Kaleta\n\nAlfred Kaleta (25. března 1907 Karviná – 1988) byl český a československý politik Komunistické strany Československa polské národnosti, poválečný poslanec Prozatímního Národního shromáždění a Ústavodárného Národního shromáždění.\n\nNarodil se v Karviné na Sovinci v rodině horníka. Mládí prožil mezi havíři. Už jako sedmnáctiletý se roku 1924 účastnil hornické stávky. Byl činný v proletářské tělovýchově (Federace dělnických tělovýchovných jednot). Od roku 1928 byl náčelníkem 55. okrsku Federace proletářské tělovýchovy. V roce 1929 vstoupil do KSČ. Patřil mezi stoupence bolševického křídla strany okolo Klementa Gottwalda. Roku 1933 organizoval stávku na dole Jan Karel v Karviné. V důsledku této stávky byl pak po čtyři roky nezaměstnaný.\n\nOd roku 1938 organizoval spolu s Karolem Śliwkou a dalšími funkcionáři ilegální komunistické hnutí mezi Poláky na Těšínsku. V roce 1942 uprchl do podtatranské oblasti Haliče, kde vstoupil do řad odbojové organizace Armia Ludowa im. Ludwika Waryńskieho. V září 1944 přešel v hodnosti poručíka Armie Ludowé na povstalecké Slovensko, kde působil v sovětském partyzánském oddílu Avangarda. Jeho úkolem bylo vytvořit zpravodajskou síť a získávat informace z oblasti Těšínska a Třineckých železáren. Spojil se s ilegální organizací Tempo, napojenou na KSČ, kterou vedl Gabriel Jurczak. Skupina vydávala české i polské tiskoviny.\n\nPo osvobození spoluzakládal MNV v Karviné a jeho prvním poválečným předsedou (fakticky starostou města). Byl členem předsednictva Krajského výboru KSČ v Ostravě. Spoluzakládal stranický polskojazyčný list \"Głos Ludu\" a menšinovou organizaci PZKO. Až do odchodu na penzi pracoval na dole ČSA v Karviné.\n\nV letech 1945-1946 byl poslancem Prozatímního Národního shromáždění za KSČ. V parlamentních volbách v roce 1946 se za komunisty stal poslancem Ústavodárného Národního shromáždění, kde setrval až do voleb do Národního shromáždění roku 1948.\n\nHistorik Jiří Friedl ve své studii o volbách v roce 1946 uvádí, že Kaleta se mezi etnickými Poláky na Těšínsku netěšil velké popularitě a v parlamentu pak na podporu polské menšiny nevystupoval. Polská menšina požadovala, aby přední místo na kandidátní listině zaujal redaktor \"Głosu Ludu\" Henryk Jasiczek, což se ale nestalo s poukazem na to, že seznam kandidátů již je uzavřen. Kaleta udržoval ovšem styky s polskou ambasádou v Praze, kde v dubnu 1946 jednal s radou Romanem Staniewiczem a informoval ho o údajné kampani proti KSČ na Těšínsku, vedené ostatními stranami. Před volbami se rovněž zasazoval za to, aby obyvatelé Těšínska (zejména polští komunisté) získali osvědčení o státní a národní spolehlivosti, čímž by získali volební právo.\n\nRoku 1966 mu byl udělen Řád práce.\n\n"}
{"id": "752557", "url": "https://cs.wikipedia.org/wiki?curid=752557", "title": "Ladislav Kameníček", "text": "Ladislav Kameníček\n\nLadislav Kameníček (9. října 1905 Moravská Loděnice – 11. ledna 1990 Bohuňovice) byl český a československý politik, meziválečný člen Republikánské strany zemědělského a malorolnického lidu (agrární strana) a poválečný člen Československé strany národně socialistické, za kterou byl po roce 1945 poslancem Prozatímního a Ústavodárného Národního shromáždění.\n\nNarodil se 9. října 1905 v Moravské Loděnici (roku 1960 začleněna do obce Bohuňovice) u Olomouce. Pocházel z rolnické rodiny. Vystudoval vyšší hospodářskou školu v Olomouci a po roční vojenské službě pokračoval ve studiu na Vysoké škole zemědělské v Brně. Při studiu pracoval v brněnském Výzkumném ústavu zootechnickém. Vysokou školu zakončil úspěšně v roce 1932 a v témže roce dosáhl na této škole titulu doktora technických věd. Po studiu pracoval jako jednatel Zemědělské jednoty v Brně a v roce 1936 byl jmenován jejím ředitelem. Po válce se vrátil na svoji rodnou hospodářskou usedlost; zároveň však pokračoval v akademické dráze na VŠZ v Brně. V roce 1947 obhájil habilitační práci a jako soukromý docent byl na VŠZ pověřen přednáškami o zemědělské filozofii.\n\nV agrární straně se Ladislav Kameníček angažoval již před válkou. Po válce, kdy byla Košickým vládním programem agrární strana výslovně zakázána, vstoupil do strany národně socialistické, ve které reprezentoval její agrární křídlo. Patřil k nejvýznamnějším osobnostem této strany na Olomoucku.\n\nV letech 1945–1946 byl poslancem Prozatímního Národního shromáždění za národní socialisty. Po parlamentních volbách v roce 1946 se stal poslancem Ústavodárného Národního shromáždění. V parlamentu zasedal až do parlamentních voleb roku 1948.\n\nPo únoru 1948 byl Ladislav Kameníček politicky perzekvován a vyloučen z pedagogického sboru VŠZ v Brně. Po zrušení národně socialistické strany byl zbaven poslaneckého mandátu. Perzekvována byla i jeho rodina, v roce 1949 byl zatčen a po devíti měsících bez soudu propuštěn pro nedostatek důkazů. V roce 1957 byl zatčen opět a odsouzen nejprve ke třem rokům, později v opakovaném procesu (s početnou skupinou dalších rolníků z Olomoucka) k patnácti letům vězení za údajnou protistátní činnost. Hlavním důvodem však byla snaha tehdejších státních a stranických orgánů zlikvidovat vlivné osobnosti reprezentující rolnický stav. Vězněn byl ve věznici Mírov a později ve Valdicích. Propuštěn byl v roce 1965. Po propuštění pracoval na podřadných pozicích v JZD Bohuňovice. Zemřel 11. ledna 1990 ve svém rodném domě v Bohuňovicích.\n\n\n"}
{"id": "752559", "url": "https://cs.wikipedia.org/wiki?curid=752559", "title": "František Kaplan", "text": "František Kaplan\n\nFrantišek Kaplan (6. října 1895 – ???) byl český a československý politik Československé sociální demokracie a poválečný poslanec Prozatímního a Ústavodárného Národního shromáždění.\n\nProfesí se uvádí jako horník ze Slezské Ostravy.\n\nV letech 1945-1946 byl poslancem Prozatímního Národního shromáždění za ČSSD. V parlamentních volbách v roce 1946 se za sociální demokraty stal poslancem Ústavodárného Národního shromáždění, v němž působil do voleb do Národního shromáždění roku 1948.\n\n"}
{"id": "752560", "url": "https://cs.wikipedia.org/wiki?curid=752560", "title": "Dundee FC", "text": "Dundee FC\n\nDundee FC je skotský fotbalový klub z města Dundee, který byl založen v roce 1893. Jeho rivalem je klub Dundee United FC, jehož stadion \"Tannadice Park\" leží v těsném sousedství stánku Dundee FC \"Dens Park\". Dundee FC vyhrál jednou skotskou ligu, a to v sezóně 1961–62. 3× rovněž získal skotský ligový pohár (1952, 1953, 1974). Ve zlaté éře klubu, v 60. letech 20. století, zažíval úspěchy i v evropských pohárech. V sezóně 1962/63 postoupil do semifinále Poháru mistrů evropských zemí a v sezóně 1967/68 do semifinále Veletržního poháru.\n\n"}
{"id": "752564", "url": "https://cs.wikipedia.org/wiki?curid=752564", "title": "Seznam technologií ve Star Treku", "text": "Seznam technologií ve Star Treku\n\nToto je přehled technologií ve fiktivním světě Star Treku. Jsou vynechány technologie, které existují v reálném světě.\n\n\n\n\nVlečný paprsek je fiktivní technologie tlumeného lineárního gravitonového paprsku používaná na hvězdných lodích a stanicích. Vlečný paprsek je používán pro tažení kosmických lodí, jejich přitažení, nebo obecně jakoukoli manipulaci. Vlečný paprsek používají běžně stanice pro manipulaci s loděmi, zvláště v nouzových situacích, kdy má loď poškozený, či nefunkční impulzní pohon.\n\nKromě nouzových účelů jej využívají pro bojové účely Klingoni, kteří běžně menší ochromené lodě po útoku přitáhnou do hangáru kvůli obsazení.\n\nZ počátku bylo možné používat vlečný paprsek pouze mimo warp, pozdější vylepšení technologie umožňuje používat vlečný paprsek během letu warpem.\n\nV případě, že je vlečný paprsek lodi výkonný, je schopen posílit strukturální integritu vlečené lodi a vylepšit tak její odolnost.\n\n\n"}
{"id": "752566", "url": "https://cs.wikipedia.org/wiki?curid=752566", "title": "Trávicí enzym", "text": "Trávicí enzym\n\nTrávicí enzymy jsou enzymy (bílkoviny s katalytickou funkcí), které umožňují trávení, tedy rozklad různých složek potravy na jednodušší stavební celky. Trávicí enzymy se řadí mezi enzymy hydrolytické – katalyzují totiž rozklad, jehož činitelem je voda. Drtivá většina trávicích enzymů se dá rozdělit do jedné ze čtyř kategorií podle typu molekul, které rozkládají:\nTrávicí enzymy tvoří celá řada různých mikroorganismů, houby či dokonce některé rostliny (enzymy mnohých masožravých rostlin), nicméně k největšímu rozvoji trávicích enzymů došlo u živočichů. Také trávicí soustava člověka obsahuje široké spektrum různých enzymů, jež umožňují trávení potravy.\n\nSliny obsahují ptyalin, což je α-amyláza produkovaná hlavně příušní slinnou žlázou. Ptyalin rozkládá zejména škrob za vzniku maltózy či různých krátkých oligosacharidů. Jen malá část škrobu se rozloží již v ústech, nicméně ptyalin může účinkovat asi hodinu po polknutí – nicméně jen do doby, než se potrava dostane do žaludku a smísí se s žaludeční šťávou.\n\nV žaludku je produkována proteáza pepsin, kterému vyhovuje značně kyselé prostředí a je schopen strávit obvykle asi 10–20 % bílkovinné potravy. Je schopen rozrušit i kolagen (přítomný třeba v mase), který je jinak většinou proteáz nestravitelný. V žaludku také dochází k trávení malého množství (asi 10 %) lipidů pomocí tzv. linguální lipázy, jež se do žaludku dostává spolu se slinami a potravou.\n\nVe střevě je přítomno široké spektrum různých enzymů, jež tráví sacharidy, tuky, bílkoviny i třeba nukleové kyseliny. Tzv. pankreatická amyláza je vysoce aktivní enzym slinivky břišní, který štěpí sacharidy na maltózu či na velmi krátké glukany. Další rozklad sacharidů provádí zejména enzymy tvořené ve stěně střev – laktáza, sacharáza, maltáza a α-dextrináza, díky nimž dochází k rozkladu na jednoduché monosacharidy („cukry“). Ve střevě rovněž dochází k masivnímu trávení bílkovin. Toto zajišťují pankreatické proteázy, jako je trypsin, chymotrypsin, karboxypolypeptidáza a elastáza. Jejich aktivitou vznikají obvykle krátké peptidy (dipeptidy, tripeptidy). Trávení bílkovin dokončují enzymy produkované střevní stěnou, zejména různé dipeptidázy a aminopolypeptidázy. Část trávení krátkých peptidů se dokonce odehrává za pomoci speciálních proteáz uvnitř enterocytů. Rovněž drtivá většina tuků je trávena ve střevě – v tomto ohledu hraje prim tzv. pankreatická lipáza přítomná v obrovském množství v pankreatické šťávě. Jen malou roli hrají lipázy střevní stěny (enterická lipáza).\n"}
{"id": "752570", "url": "https://cs.wikipedia.org/wiki?curid=752570", "title": "Jan Kazimour", "text": "Jan Kazimour\n\nJan Kazimour (16. února 1914 Přílepov – 30. října 1995 Praha) byl český a československý ekonom, politik Komunistické strany Československa, poválečný poslanec Prozatímního Národního shromáždění a pozdější předseda Státního statistického úřadu a Federálního statistického úřadu.\n\nJan Kazimour se narodil 14. února 1914 v rodině Maxmiliána Kazimoura (1883–1961), sedláka v Přílepově č. 1 a jeho manželky Marie, rozené Havlíčkové (1887-1968). Byl první z 5 dětí Maxmiliána Kazimoura. Vychodil obecnou školu, pět tříd v Kostelci nad Vltavou, a tři třídy měšťanské v Kovářově (1925 – 1928). V září 1928 začal chodit do 3. tř. reálky dr. A. Heyduka v Písku, kde na něj vedle dobrých matematiků prof. Dvořáka a Sukdola působil značně prof. A. Šmeral, bratr dr. Bohumíra Šmerala. Maturoval úspěšně, podrobil se psychotechnické zkoušce ústavu prof. Šerackého, a v letech 1932 a 1933 získal 1. místo v soutěži Časopisu matematiků a fyziků. Od roku 1933 studoval v Praze, nejprve na strojní a elektrotechnické fakultě ČVUT (prof. Felber, Nachtigal), po roce přešel na Vysokou školu obchodní. \n\nPo příchodu do Prahy se stal členem Jednoty nemajetných a pokrokových studentů, v roce 1934 v dubnu byl přijat do komunistické organisace na Vysoké škole strojního a elektrotechnického inženýrství. 9. ledna 1935 byl obžalován před krajským soudem v Táboře pro rozšiřování zabavených komunistických novin na středních školách, pro nedostatek právních podkladů však osvobozen. V roce 1936 byl trestán pro organizování nedovolené demonstrace v Liptovském sv. Mikuláši. Po určité době se stal členem vedení komunistických studentů v Praze, v jehož čele byl tehdy Václav Sinkule. Víc než studiu věnoval se pak politické práci na vysokých školách, v roce 1937 se stal vedoucím komunistických studentů v Praze a předsedou Jednoty pokrokových studentů. V květnu 1937 byl zvolen generálním tajemníkem \"Ústředního svazu československého studentstva\". Spojení s ÚV KSČ měl tehdy prostřednictvím Václava Kopeckého. Pracoval rovněž jako člen exekutivy Mezinárodní organizace sjednoceného socialistického studentstva. V té době také dvakrát navštívil mezinárodní studentská jednání.\n\nZa okupace měl za úkol udržovat spojení s tehdejším novým vedoucím ilegálních skupin na vysokých školách, s Ottou Runou, a s ním také připravoval akce 15. listopadu 1939. Během represálií po 17. listopadu 1939 se asi 2 měsíce skrýval.\n\nOd 17. ledna 1940 pracoval jako účetní v pivovaru ve Slavoňově a pokoušel se získat spojení s ilegálními organizacemi. Po osvobození patřil mezi zakladatele Svazu české mládeže a 11. června 1945 byl zvolen předsedou Svazu vysokoškolského studentstva. V říjnu 1945 byl zvolen poslancem Prozatímního národního shromáždění za KSČ.\n\nV červnu 1946 přešel do kabinetu tehdejšího předsedy vlády Klementa Gottwalda. Od roku 1947 pracoval v sekretariátu úřadu předsednictva vlády, v létě 1949 se stal tajemníkem předsedy vlády Antonína Zápotockého, v prosinci 1949 po zatčení Milana Reimana vedoucím sekretariátu úřadu a od roku 1952 až do roku 1955 vedoucím sekretariátu místopředsedy vlády Jaromíra Dolanského. V letech 1949 – 1951 byl členem učitelského sboru a členem komise pro II. státní zkoušku na Vysoké škole hospodářských věd.\n\nDo bývalého Státního úřadu statistického nastoupil v roce 1955, od roku 1961 vedl sekretariát ministra – předsedy Ústřední komise lidové kontroly a statistiky a později se stal náměstkem náměstkem jejího předsedy. Od roku 1965 byl i v Komitétu pro vědecké řízení a od roku 1974 byl také předsedou Československého výboru pro vědecké řízení ČSVTS.\n\nOd 17. ledna 1967 se stal předsedou Státního statistického úřadu (od roku 1969 Federálního statistického úřadu). Za jeho vedení se organisovala tři velká sčítání lidu (1961, 1970, 1980), doplněná velkými microcensy. Svým zásadním a koncepčním přístupem k problematice informačních soustav v Československu dosáhl toho, že dosavadní systém národohospodářské evidence byl v ČSSR v roce 1971 nahrazen dokonalejší a modernější soustavou sociálně ekonomických informací. Mimořádně významná byla jeho aktivita v mezinárodních statistických orgánech zejména v RVHP ve Stálé komisi pro statistiku, kde pracoval od jejího založení v roce 1962, v Konferenci evropských statistiků, kde byl v letech 1969 – 1971 předsedou Konference evropských statistiků, ve Statistické komisi OSN byl po 3 období místopředsedou. V roce 1974 se stal externím expertem této organizace pro tvorbu světových klasifikací. Jeho kandidátská disertační práce byla orientována na otázky zdokonalení informací v odvětvovém systému řízení.\n\nDo důchodu odešel 30. září 1981. 1. prosince 1985 skončil definitivně svoje pracovní aktivity.\n\nZemřel 30. října 1995 v Praze.\n\n\n"}
{"id": "752574", "url": "https://cs.wikipedia.org/wiki?curid=752574", "title": "Jan Kellner (politik)", "text": "Jan Kellner (politik)\n\nJan Kellner (16. února 1913 Štramberk – ???) byl český a československý právník, politik a člen Československé strany lidové, za kterou byl po roce 1945 poslancem Prozatímního Národního shromáždění.\n\nVystudoval gymnázium v Příboře a v letech 1932–1937 studoval práva na Masarykově univerzitě v Brně. Roku 1939 nastoupil do firmy Baťa, a. s. ve Zlíně a zde pracoval jako úředník v africkém oddělení vývozní a dovozní společnosti \"Kotva\", jež náležela k akciové společnosti Baťa.\n\nV letech 1945–1946 byl poslancem Prozatímního Národního shromáždění za lidovce. V parlamentu setrval do parlamentních voleb v roce 1946.\n\nVe volbách roku 1946 již zvolen nebyl a odešel z politického života. Jeho další osudy jsou nejasné.\n\n"}
{"id": "752577", "url": "https://cs.wikipedia.org/wiki?curid=752577", "title": "Jan Kellner", "text": "Jan Kellner\n\nJméno a příjmení Jan Kellner má více nositelů:\n\n"}
{"id": "752580", "url": "https://cs.wikipedia.org/wiki?curid=752580", "title": "Alan Gelfand", "text": "Alan Gelfand\n\nAlan „Ollie“ Gelfand (* 1963 New York) je americký skateboardista, vynálezce nejzákladnějšího skateboardového triku \n„ollie“.\n\nV roce 1968 se Alan se svou rodinou odstěhoval z New Yorku do Hollywoodu kde v roce 1974 začal jezdit na skateboardu poté, co mu otec koupil první skateboard. V roce 1976 vyhrál svoje první skateboardové závody na Floridě.\n"}
{"id": "752581", "url": "https://cs.wikipedia.org/wiki?curid=752581", "title": "The Classic Guide to Strategy", "text": "The Classic Guide to Strategy\n\nThe Classic Guide to Strategy je kompilační album Johna Zorna, vydané v roce 1996. Album obsahuje alba \"The Classic Guide to Strategy Volume One\" z roku 1983 (skladby 1–2) a \"Classic Guide to Strategy Volume Two\" z roku 1985 (skladby 3–8).\n\nVšechny skladby napsal John Zorn.\n"}
{"id": "752584", "url": "https://cs.wikipedia.org/wiki?curid=752584", "title": "Ján Kempný", "text": "Ján Kempný\n\nJán Kempný (19. října 1912 Žilina – 23. června 1997 Rajecké Teplice) byl slovenský a československý politik, poslanec Prozatímního Národního shromáždění a Ústavodárného Národního shromáždění a generální tajemník Demokratické strany. Ještě před únorovým převratem v roce 1948 se stal terčem pronásledování ze strany KSČ.\n\nNa jaře 1946 se podílel na přípravách vzniku nové katolické politické strany nazývané Křesťansko-republikánská strana. Poté, co Demokratická strana uzavřela takzvanou \"aprílovou (dubnovou) dohodu\", v níž programově a personálně vyšla vstříc katolickému táboru, se ale stal členem užšího předsednictva Demokratické strany a jedním ze tří jejích generálních tajemníků (dále Miloš Bugár a Fedor Hodža). Kempný a Bugár jako katolíci tak vyvtářeli protiváhu Hoždovi coby členu evangelické církve augsburského vyznání. Na budování uvažované nové politické strany se již nepodílel (vznikla jako Strana slobody, ale nezískala větší vliv). V letech 1946-1947 byl generálním tajemníkem Demokratické strany a jednou z hlavních postav slovenské politiky.\nV letech 1945-1946 byl poslancem Prozatímního Národního shromáždění za Demokratickou stranu. Po parlamentních volbách v roce 1946 (Demokratická strana je na Slovensku drtivě vyhrála) se stal poslancem Ústavodárného Národního shromáždění, kde podle oficiální databáze poslanců setrval do voleb do Národního shromáždění roku 1948. Ve skutečnosti byl již koncem roku 1947 vydán k trestnímu stíhání a byl odstraněn z politického života.\n\nV letech 1946-1947 proti němu stupňovali slovenští komunisté politické útoky a vykreslovali ho jako bývalého ľudáka. Kempný na to reagoval následovně: „\"Mě osobně představují veřejnosti jako ľudáka. Nestydím se za svoji politickou minulost, protože se nemám za co stydět. Já jsem už před 10-15 lety chtěl takové řešení slovenské otázky v rámci ČSR, jak se teď provedlo podle košického vládního programu\".“ Postupně ale tlak ze strany komunistů zesiloval. Snažili se Kempného propojit s ilegálními a exilovými skupinami ľudácké strany. V srpnu 1947 byl v Bratislavě zatčen kurýr Rudolf Komandera, který pak souhlasil se spoluprací s StB a při výsleších uvedl, že se setkal a pokusil o navázání kontaktů i s místopředsedy Demokratické strany Kempným a Milošem Bugárem. Ti to popřeli. 26. září 1947 na ně ale bylo podáno trestní oznámení pro zločin \"přípravy úkladů o republiku\".\n\nV říjnu 1947 se v parlamentu jednalo o vydání Kempného a Bugára k trestnímu stíhání. Československá strana lidová a Demokratická strana se jich zastávaly, komunisté ostře agitovali ve prospěch vydání. Oba nakonec souhlasili s tím, že se sami dobrovolně vydají justici (z formálního hlediska bylo podstatné, že v takovém případě by byli umístěni v běžné vazební cele, nikoliv v zařízení StB). Oba na cestě z Prahy vystoupili z vlaku v Břeclavi a nechali se potají dopravit do bratislavského domu poslance Valentína Matrky. Mezitím plénum sněmovny rozhodlo o jejich vydání a Kempný s Bugárem následně sami dojeli do justičního paláce v Bratislavě a dali se k dispozici soudu. Důsledkem aféry byly pouliční demonstrace komunistických sympatizantů a následně revize silových poměrů na Slovensku, kde tak komunistická strana několik měsíců před únorovým převratem získala výraznou moc.\n\nPřed soudem Kempný popíral vinu a do února 1948 hrozilo komunistům, že proces ho osvobodí. Spád soudního řízení se proměnil po únorovém převratu. Rozsudky nad Bugárem a Kempným byly vyneseny 15. května 1948. Kempný byl nakonec odsouzen na šest let za údajné spolčení proti republice, Bugár na jeden rok. Historik Jan Rychlík vnímá rozsudky jako reativně mírné, protože režim po svém vítězství v únoru ztratil hlavní zájem na eskalaci této kauzy a navíc justice ještě nefungovala zcela zmanipulovaným způsobem.\n\nKempný byl propuštěn v roce 1953. Až do odchodu do starobního důchodu pak pracoval jako dělník a technický pracovník. Dožil se sametové revoluce a v únoru 1990 se podílel na zakládajícím sněmu slovenské strany KDH. V roce 1996 mu byl udělen Řád Ľudovíta Štúra.\n\n"}
{"id": "752585", "url": "https://cs.wikipedia.org/wiki?curid=752585", "title": "Spy vs Spy (album)", "text": "Spy vs Spy (album)\n\nSpy vs Spy: The Music of Ornette Coleman je studiové album Johna Zorna, obsahující skladby Ornette Colemana. Album vyšlo v roce 1989 u Nonesuch Records.\n\nVšechny skladby napsal Ornette Coleman.\n"}
{"id": "752587", "url": "https://cs.wikipedia.org/wiki?curid=752587", "title": "Projekt 685", "text": "Projekt 685\n\nProjekt 685 (v kódu NATO třída Mike) je třída ponorek Sovětského námořnictva s jaderným pohonem. Postavena byla v jediném prototypovém exempláři pojmenovaném K-278 \"Komsomolec\". Ponorka byla ztracena v roce 1989 při havárii v Norském moři. Ve stavbě dalších jednotek této třídy se po havárii nepokračovalo.\n\nPonorka Projektu 685 byla navržena sovětskou konstrukční kanceláří Rubin s cílem otestovat na ní nové technologie a řešení určená pro plánované jaderné ponorky nové generace. Ponorka K-278 byla postavena sovětskou loděnicí v Severodvinsku a do služby vstoupila v roce 1986.\n\nDvojitý trup ponorky byl postaven z titanu. Maximální hloubka ponoru dosahovala 1000 metrů. Výzbroj tvořily čtyři 533mm torpédomety, ze kterých mohla být odpalována torpéda a protiponorkové / protilodní střely RPK-2 Viyuga (v kódu NATO SS-N-15 Starfish). Další dva 650mm torpédomety sloužily pro vypouštění těžkých torpéd a střel RPK-7 Veter (v kódu NATO SS-N-16 Stallion). Pohonný systém tvořil jeden jaderný reaktor, dvě parní turbíny a jeden výstupní hřídel. Nejvyšší rychlost byla 14 uzlů na hladině a 30 uzlů pod hladinou.\n\nDne 7. dubna 1989 na ponorce při hlídkové plavbě v Norském moři vypukl požár. Ponorka se vynořila, část posádky naskákala do moře, ohněm poškozeným tlakovým trupem se ale dovnitř dostala voda a K-278 se nedlouho poté potopila. Námořníci reaktor předtím zastavili. Další muži poté unikli v záchranné kapsli. Čtyři muži zahynuli při požáru, čtyři další při potopení ponorky a 34 dalších zahynulo na mořské hladině v důsledku podchlazení. Celkem zemřelo 42 osob ze 69. Ve vraku ponorky, ležícím 180 km jihozápadně od Medvědího ostrova v hloubce 1 500 metrů na souřadnicích 73° 46,3' severní šířky a 13° 15,9' východní délky, jsou dodnes torpéda s jadernou hlavicí. Z nich se uvolňuje plutonium, které je zdrojem vysoké radioaktivity. Během expedice byly v roce 2019 odebrané vzorky, ty vykazovaly až 800tisíckrát vyšší radioaktivitu, než je běžná úroveň 0,001 becquerelu na litr. V okolí ponorky byly hodnoty vyšší stotisíckrát, tj. 100 becquerelu na litr. Ponorka zamořuje okolí ve velké hloubce, kvůli které je ale ohroženo podle vedoucí expedice Hilde Elise Heldalové jen minimum živočichů.\n\n\n"}
{"id": "752592", "url": "https://cs.wikipedia.org/wiki?curid=752592", "title": "Ázerbájdžánská demokratická republika", "text": "Ázerbájdžánská demokratická republika\n\nÁzerbájdžánská demokratická republika (ADR, ázerbájdžánsky Azərbaycan Xalq Cümhuriyyəti) byl první úspěšný pokus o vytvoření demokratické a sekulární republiky v islámském světě (dokonce dříve než Atatürkovo Turecko). Vznikla v roce 1918 odtržením od kolabujícího carského Ruska, které bylo uvrženo do chaosu po Říjnové revoluci v roce 1917. Zanikla po obsazení Baku Rudou armádou v roce 1920.\n\nNa počátku 17. století byl Ázerbájdžán pod správou Osmanské říše. V 18. století do vývoje oblasti zasáhlo Rusko, které se pokusilo obsadit pobřeží Kaspického moře s významným městem Baku. Roku 1828 byla k Rusku připojena i severní část Ázerbájdžánu, zatímco jeho jižní část zůstala po rusko-perské válce součástí Íránu. Rozvoj těžby ropy vedl k tomu, že od roku 1875 se v Baku (ropné centrum světového významu) rozvíjel kapitalistický výrobní systém rychleji než na ostatním území s agrárním hospodářstvím.\n\nV tomto období došlo ke vzniku ázerbájdžánského národního hnutí reagujícího na hospodářský a náboženský útlak. Na počátku 20. století se vyostřily spory s Arménií, které roku 1905 vyvrcholily ozbrojenými srážkami, docházelo k rolnickým povstáním i k ozbrojenému boji proti ruské nadvládě. Roku 1911 byla založena \"Muslimská demokratická strana Musavat\", která se roku 1917 přejmenovala na \"Turkotatarskou demokratickou stranu federalistů\" - musavatistů.\n\nSovětská moc byla v Ázerbájdžánu nastolena 13. listopadu 1917. Vzápětí však byla ustavena společná vláda gruzínských, arménských a ázerbájdžánských národních stran (zakavkazský komisariát), který v březnu 1918 rozpustil zakavkazský sněm (tvořený zakavkazskými delegáty v ruském Ústavodárném shromáždění). Sněm zároveň schválil odtržení Zakavkazska od Ruské sovětské federativní socialistické republiky (RSFSR). Na konci března 1918 vypuklo v Baku protisovětské povstání, které bolševici potlačili. V dubnu 1918 ale schválil zakavkazský sněm vznik Zakavkazské demokratické federativní republiky, kterou tvořily Gruzie, Arménie a Ázerbájdžán. V důsledku odlišné zahraničněpolitické orientace se ale republika velice brzo rozpadla.\n\nS rozpadem vznikla v Baku Rada lidových komisařů, tzv. bakuská komuna, která získala moc v Baku i na části území státu. Dne 28. května 1918 vyhlásila Muslimská rada nezávislou Ázerbájdžánskou republiku v čele s vládou musavatistů se sídlem v Gjandži. Po rozpadu bakuské komuny byla v srpnu ustavena tzv. středokaspická diktatura, vláda bez komunistů, na jejíž žádost vstoupila do města britská armáda. V září 1918 se tato vláda stáhla do Íránu a Baku, které obsadila turecká armáda, se stalo sídlem musavatistícké vlády. Po skončení první světové války se do Baku vrátila britská armáda a to až do srpna 1919. Dne 15. ledna 1919 Dohoda uznala nezávislost Ázerbájdžánské republiky.\n\nÁzerbájdžánská demokratická republika byla vůbec prvním muslimským státním uskupením, které dokázalo vytvořit svobodný demokratický stát. Nejvyšším orgánem moci byla Rada ministrů, která se zodpovídala parlamentu. Volby do parlamentu byly svobodné, tajné a všeobecné. Byl používán poměrný systém při přidělování křesel.\n\nKromě musavatistů byli v parlamentu výrazně zastoupeni liberálové (strana Ahrar), muslimové (strana Ittihad) a muslimští sociální demokraté. Pro arménskou menšinu bylo v parlamentu určeno 21 křesel. Další menšiny jako Němci, Rusové, Poláci či Židé měli taktéž v parlamentu zastoupení.\n\nMezi další z významných úspěchů ázerbájdžánského parlamentu bylo rozšíření hlasovacího práva pro ženy. Tím se stal Ázerbájdžán první muslimskou zemí, která udělila stejné volební pravomoce ženám jako mužům. Dalším významným počinem bylo založení univerzity v Baku.\n\nPo rozpadu Zakavkazské demokratické federativní republiky vzniklo mezi nastupujícími státy mnoho územních sporů. Nově vzniklá ADR zabrala tzv. Náhorní Karabach, který byl osídlen Armény, ale nacházel se uprostřed území obývaného Ázerbájdžánci. Arménská demokratická republika toto území nárokovala, a tak vypukl ozbrojený konflikt v březnu 1918. Konflikt se rozšířil i do sousedních Nachičevanu a Sjuniku.\n\nDo konfliktu ze začátku zasáhlo Turecko na straně Ázerbájdžánu a později Británie na straně Arménie. Válka se vyznačovala výraznou aktivitou partyzánů na obou stranách a velkými civilními ztrátami na životech. Nakonec konflikt neskončil vítězstvím jedné či druhé strany. Náhorní Karabach a Nachičevan připadl Ázerbájdžánu, ale provincie Sjunik se stala součástí Arménie.\n\nV dubnu 1920 obsadila Baku Rudá armáda a byla vyhlášena Ázerbájdžánská sovětská socialistická republika. Musavatisté se ještě pokusili o odpor, ale jejich povstání bylo potlačeno. V červenci 1920 vznikla Nachičevanská sovětská socialistická republika jako součást Ázerbájdžánské SSR. V květnu 1921 byla přijata nová ústava a v březnu 1922 vznikla Zakavkazská sovětská federativní socialistická republika, která se v prosinci 1922 podílela na vytvoření Sovětského svazu. Roku 1923 vznikla Náhorní karabašská autonomní oblast v rámci SSSR pod správou Ázerbájdžánu. V prosinci 1936 byla obnovena Ázerbájdžánská SSR, jejíž vnitropolitický vývoj byl v souladu s vývojem v Sovětském svazu.\n\nAčkoliv ADR existovala pouze dva roky, stala se pro Ázerbájdžánce významnou částí historie. Ázerbájdžán obnovil svoji nezávislost 18. října 1991 po kolapsu SSSR a navázal na ADR. Nově vzniklá republika si osvojila státní vlajku, státní symboly a státní hymnu, které se používali za existence ADR a prohlásila, že je pokračovatelkou násilně zabrané ADR.\n\nNově vzniklý stát zdědil po ADR jak státní symboly, tak i nevyřešené územní spory. Oblast Náhorního Karabachu se stala opět předmětem sporu s Arménií. Vypukla Karabašská válka, která se táhla do roku 1994 a skončila porážkou Ázerbájdžánu a přičlenění Karabachu a dalších území k Arménii.\n\n"}
{"id": "752593", "url": "https://cs.wikipedia.org/wiki?curid=752593", "title": "Seznam památných stromů v okrese České Budějovice", "text": "Seznam památných stromů v okrese České Budějovice\n\nToto je seznam památných stromů v okrese České Budějovice, v němž jsou uvedeny památné stromy na území okresu České Budějovice.\n\n"}
{"id": "752595", "url": "https://cs.wikipedia.org/wiki?curid=752595", "title": "Pieter Hellendaal", "text": "Pieter Hellendaal\n\nPieter Hellendaal (1. dubna 1721 Rotterdam – 19. dubna 1799 Cambridge) byl nizozemský hudební skladatel barokní doby. Svoji hudební dráhu započal v Utrechtu, kde se ve dvanácti letech stal varhaníkem. Studoval v Padově u Giusuppe Tartiniho, po návratu z Itálie roku 1742 pokračoval ve studiu na Univerzitě v Leidenu a složil svoji sbírku Šest sonát pro housle. V roce 1752 odešel do Londýna, kde se seznámil Georgem Friedrichem Händelem a spolupracoval s ním na jeho pastorální symfonii \"Acis and Galatea\" (HWV 49a/b). V roce 1762 odešel na Univerzitu v Cambridgi, kde působil jako varhaník až do své smrti v roce 1799.\n\n"}
{"id": "752598", "url": "https://cs.wikipedia.org/wiki?curid=752598", "title": "Hydrogensiřičitan sodný", "text": "Hydrogensiřičitan sodný\n\nHydrogensiřičitan sodný je rozpustná, sodná sůl kyseliny siřičité, jejíž chemický vzorec je NaHSO. Vodný roztok této látky je kyselý. Hydrogensiřičitan sodný je potravinářská přídatná látka E222. Tato hydrogensiřičitanová sůl může být připravena probubláváním vodného roztoku sody oxidem siřičitým (SO). Hydrogensiřičitan sodný v kontaktu s chlorovým bělidlem (přípravky, obsahující chlornan sodný) uvolňuje nebezpečné výpary (kombinace chloru, oxidu siřičitého a dalších kyselých a dráždivých sloučenin), nebezpečné zejména pro astmatiky, ale jedovaté i pro ostatní. Tyto výpary se uvolňují v neočekávaně velkém množství.\n\nJiž zmíněná výroba je založena na vzniku kyseliny siřičité (HSO), která reaguje s uhličitanem sodným za vzniku oxidu uhličitého:\nHO + SO → HSO\nNaCO + HSO → NaSO + CO + HO\nVzniklý siřičitan sodný (NaSO) reaguje s vodou a oxidem siřičitým za vzniku hydrogensiřičitanu sodného:\nNaSO + SO + HO ↔ 2 NaHSO\nTato reakce probíhá i zpětně, po čase se tato látka opět rozpadá, ve vodném roztoku probíhá rychleji než na suchu. Na vzduchu tento proces urychluje vzdušná vlhkost. Vzniká oxid siřičitý, který se používal zejména na bělení prádla. Na výrobu je možno použít místo uhličitanu sodného zejména i hydroxid sodný.\nDalší možností přípravy je opatrná hydrolýza disiřičitanu sodného ve vodném prostředí:\n\nV organické chemii má několikeré použití: tvoří hydrosiřičitanové addukty s aldehydy a určitými cyklickými ketony za vzniku příslušných sulfonátů (které mohou dále sloužit k zavedení kyano skupiny). \nTato reakce má omezený význam pro syntézy, ale používá se při čištění produktů v chemickém průmyslu. Aldehydy, které znečišťují produkt jsou vysráženy hydrogensiřičitanem a odfiltrovány. Pro reakce v opačném směru se používá zásadité prostředí s obsahem hydrogenuhličitanu nebo hydroxidu sodného a vzniklý hydrogensiřičitan je uvolněn jako oxid siřičitý.\n\nDalší hlavní použití je při odbarvování a při odstraňování často barevných nečistot, vzniklých při organické syntéze, jakožto jemné redukční činidlo. Také může, podobně jako hydrogenuhličitan sodný a uhličitan sodný, efektivně odstraňovat přebytky chloru, bromu, jodu a chlornanů, osmičelanových esterů, oxidu chromového a manganistanu draselného.\n\nTaké se používá při Buchererově reakci - záměně fenolického hydroxylu za aromatickou aminoskupinu. Tato reakce je reverzibilní.\n\nZatímco podobná sloučenina disiřičitan sodný se používá při výrobě většiny komerčních vín (mimo jiné) k zábraně oxidace a ochraně buketu, hydrogensiřičitan sodný používají k podobným účelům spíše pro výrobu vína podomácku. Používá se k zábraně hnědnutí (způsobovaného oxidací) a k ničení nežádoucích mikrobů ještě před začátkem fermentace. Hydrogensiřičitan ve styku s vodou - zejména v kyselém prostředí - uvolní oxid siřičitý a po přibližně 24 hodinách vyprchá. Potom je již možno přidat čerstvé kvasinky.\n\nHydrogensiřičitan sodný se také přidává do salátů v barech s obsahem listově zeleně zabarvené zeleniny a i mnohde jinde k udržení čerstvého vzhledu (názvy přípravků například \"LeafGreen\" a j.) Použitá koncentrace někdy bývá dostatečná k vyvolání těžké alergické reakce.\n"}
{"id": "752601", "url": "https://cs.wikipedia.org/wiki?curid=752601", "title": "Vánoční zázrak aneb Sliby se maj plnit o Vánocích", "text": "Vánoční zázrak aneb Sliby se maj plnit o Vánocích\n\nVánoční zázrak aneb Sliby se maj plnit o Vánocích je muzikál Janka Ledeckého obsahující jeho písničky, a to jak starší, tak přímo pro muzikál napsané. Premiéra muzikálu se uskutečnila 1. prosince 2011 v pražském divadle Broadway a derniéra 1. ledna 2012 tamtéž.\n\nCestou na vánoční firemní večírek potkává \"Marek\" svou bývalou lásku ze studentských let, \"Veroniku\". Oba však spěchají za svými povinnostmi a tak se nestačí ani blíž popovídat. Opětovně se setkávají na zmíněném Markově večírku, kde Veronika vystupuje coby anděl. Na večírku navíc Markovi jeho šéf \"Radan\" nabídne podíl v developerské firmě, v níž oba pracují. V průběhu večírku se Marek s Veronikou opětovně sblíží.\n\nMarek má doma sedmiletého syna \"Tomáše\", který se narodil 24. prosince, avšak Tomášova maminka a tedy Markova žena tehdy při porodu zemřela. Proto Marek Vánoce příliš neslaví. Vánoční svátky tudíž Marek s Tomášem, spolu s Markovým bratrem \"Pavlem\" a otcem obou bratří (\"dědečkem\") slaví pouze jako Tomášovy narozeniny a vánočním obyčejům se vyhýbají.\n\nVeronika však Tomáše seznamuje se slavením 24. prosince nejen jako Tomášových narozenin, nýbrž také jako oslavu Vánoc a narození Ježíška.\n\nZ obav ze zklamání se Marek bojí hlubšího vztahu s Veronikou. A také Veronika má zábrany vstoupit do vztahu s Markem. Trpí totiž nemocí krvinek a bojí se brzké smrti. Nakonec jí pomáhá dědeček Marka a Pavla, emeritní profesor hematologie. Obrat v její léčbě, který se rovná zázraku, nastává i díky vánočnímu zázraku, který pro Veroniku připraví Marek spolu se svým ztřeštěným bratrem Pavlem, maminkou Veroniky (\"babičkou\") a dalšími (blíže nepojmenovanými) postavami děje, které Marek během příběhu poznává například v restauraci.\n\n\n\n\n\n\n\n\n\n\n\n"}
{"id": "752603", "url": "https://cs.wikipedia.org/wiki?curid=752603", "title": "Hubert Pilčík", "text": "Hubert Pilčík\n\nHubert Pilčík (14. října 1891, Nový Hrozenkov – 9. září 1951, Plzeň) byl český sériový vrah. Své vraždy páchal v letech 1948–1951. Celkem byl usvědčen z pěti vražd, ale obětí bylo pravděpodobně více. Celkový počet jeho obětí je neznámý. Je možné, že je Pilčík vrahem s největším počtem obětí v Československu.\n\nPracoval u Škodových závodů v Plzni jako zámečník. Oženil se s o 11 let mladší Antonií. Toto manželství zůstalo bezdětné.\n\nBydlel v Senci a měl zde velmi dobrou pověst. Byl známý jako bylinkář a milovník přírody. Působil jako převaděč, ale zájemce o přechod přes železnou oponu vraždil na odlehlých místech a poté se zmocnil jejich věcí. Kromě toho také prokazatelně loupil v domech sousedů, na což se přišlo až po jeho zadržení. Doma měl malý zbrojní arzenál, do nějž patřil anglický samopal Sten, rakouská pistole značky Roth-Steyr ráže 8 mm, československá pistole CZ ráže 7,65 mm, anglický revolver, německý výsadkářský nůž s vysouvací čepelí a obušek s kovovým jádrem. Některé lidi však skutečně převedl, a to kvůli tomu, že je neměl o co okrást a aby se vyvaroval podezření.\n\nJedněmi z těch, které měl převést, byl i Emanuel Balley a jeho dcera Renata. Emanuela Balleye 6. března 1951 v hájence Lipovka omráčil úderem do zátylku a poté polil motorovým olejem a zapálil. Při pitvě byly v žilách nalezeny stopy po varu krve, což prokázalo, že Balley uhořel zaživa. Renatu Balleyovou Pilčík v lese omráčil pytlíkem s pískem, uškrtil provazem a poté zahrabal v malé lesní pískovně. Zde ji 20. července nalezly děti, které šly nasbírat písek k drhnutí špinavých hrnců. K identifikaci posloužil stomatologický nález, se kterým policie obcházela dentisty v Plzni. Jeden z nich označil netradiční „acolitovou inlay“ za svou práci a vyhledal jméno pacientky. Pilčík dále uvěznil Danielu (či Dagmar) Balleyovou (12), neteř Renaty Balleyové. Tu připoutanou k dřevěné desce držel v kozím chlívku, aby o ní jeho žena nevěděla. Zde ji pohlavně zneužíval a mučil. Aby utlumil její křik, dával jí na hlavu bednu s dvojitými stěnami vyplněnými hadry. Nutil ji psát dopisy, které měly utvrdit ostatní v domnění, že je Pilčík převedl. Podvyživenou dívku vidělo i několik sousedů, protože ji Pilčík někdy v nepřítomnosti ženy pouštěl.\n\nNález těl Balleyových vyšetřovatele dovedla k příbuzné, která své převedení přes hranici odložila kvůli počasí a strachu jít v noci přes les. Ta nejdříve odmítala spolupracovat, protože se domnívala, že policie vyšetřuje ilegální přechod přes hranice. Poté, co se dozvěděla, že se našla těla jejích příbuzných, dala vyšetřovatelům Pilčíkovu adresu. Sama ho znala pouze pod přezdívkou \"strýček\". 6. září byla celá čtvrť zajištěna a dva policisté pod záminkou výměny elektrických hodin vstoupili do domu a Pilčíka zatkli. Policie u něj nalezla spoustu osobních předmětů a dokladů. Po jejich vyhodnocení bylo určeno, že Pilčík zabil kromě Balleyových minimálně další tři lidi. Danielu Balleyovou policisté našli při prohlídce lesa živou, avšak ve špatném fyzickém i psychickém stavu. Vypověděla o věznění i mučení, kterého se na ní dopustil. Sám Pilčík zapíral, vymýšlel si a měnil výpovědi. Vraždy, které prokazatelně spáchal, zapíral; naopak se přiznával k vraždám lidí, kteří byli stále naživu. Pilčík také přiznal, že na dobu svého zatčení původně plánoval vraždu své manželky. \n\nDalšími zavražděnými jsou jistý inženýr Kraus, jehož tělo bylo nalezeno v lese zaházené větvemi, dále jeho manželka a plzeňský obchodník Jan Hůrka, kterého u sebe Pilčík na několik týdnů ubytoval a poté zavraždil. Pilčík byl nakonec obviněn z pětinásobné vraždy, všeobecného ohrožení, napomáhání nelegálnímu útěku, nedovoleného ozbrojování, znásilnění, omezování osobní svobody, týraní svěřené osoby, ohrožení mravní výchovy mládeže, podvodu a krádeže. K procesu však nedošlo, protože 9. září 1951 spáchal ve své cele sebevraždu (oběsil se na oprátce vyrobené ze dvou kapesníků).\n\nSkutečný počet obětí se nepodařilo nikdy zjistit. Je velmi pravděpodobné, že Pilčík zavraždil mnohem více osob, než se podařilo prokázat. Hledání pohřešovaných v zahraničí bylo velice komplikované a spolupráce s příbuznými ilegálních emigrantů problematická. V Pilčíkově domě bylo nalezeno velké množství osobních věcí, oblečení a zavazadel. Na zahradě byly nalezeny částečně spálené doklady. On sám tvrdil, že tyto věci dostával jako odměnu za převádění. Při útěku za hranice si však lidé právě tyto předměty nejčastěji brali s sebou. Například šperky mohly v Německu posloužit místo chybějící měny. Pilčíkova manželka také k objasnění případu příliš nepřispěla. Nejdříve zapírala, že by o něčem věděla. Pod tíhou důkazů (lidé si všimli, že střídá neobvyklé množství oblečení) se však částečně přiznala a vypověděla, že se sama na ničem nepodílela a z manžela měla strach, proto ho neudala.\n\nPo Pilčíkově smrti se objevila informace, že byl tajným spolupracovníkem Státní bezpečnosti v rámci akce „Kameny“. Jejím cílem bylo odhalení převaděčů a lidí pokoušejících se o ilegální přechod hranic. K tomu se využívali falešní převaděči, kteří převáděli přes uměle vytvořenou hranici, aby vzbudili dojem, že se přechod podařil. Za touto falešnou hranicí byli tito lidé zadrženi údajnými americkými agenty, kteří je přivítali a provedli s nimi výslech, jehož cílem bylo zjištění totožnosti převaděčů a dalších skutečností. To, že byl Pilčík spolupracovníkem Státní bezpečnosti, bylo zpochybněno, ovšem několik důkazů této teorii nahrává. Pilčík vlastnil zvláštní povolení pro pohyb v pohraničním pásmu, které se běžným občanům nevydávalo. Jeho sebevražda byla také značně podezřelá. Údajným omylem dostal místo jednoho kapesníku dva, které mohl svázat a použít jako škrtidlo. Jako původní způsob sebevraždy bylo uvedeno omotání svázaných kapesníků kolem krku a jejich zavázání na uzel. Pitva však jednoznačně prokázala, že kapesníky nebyly uvázány okolo celého krku a působily pouze vpředu, šlo tedy o oběšení.\n\nJeho hlava je uložena v plzeňském Ústavu soudního lékařství.\n\nPilčíkův případ byl inspirací pro epizodu \"Bestie\" seriálu \"30 případů majora Zemana\".\n\nPřípadem byl inspirován i film \"Kráska a netvor 1950\" z roku 2010. Zde bylo Pilčíkovo jméno změněno na Sivok a v hlavních rolích se zde objevili Klára Issová a Tomáš Töpfer.\n\nPřípadem je volně inspirována kniha Vězněná českého spisovatele Pavla Renčína.\n\nPřípad jako detektivku s odborným komentářem pod názvem Oběti strýčka Huberta odvysílal Český rozhlas v rámci seriálu Historie českého zločinu.\n\nVáclav Rousek\n\n"}
{"id": "752610", "url": "https://cs.wikipedia.org/wiki?curid=752610", "title": "OFK Bělehrad", "text": "OFK Bělehrad\n\nOmladinski fudbalski klub Beograd, známější pod zkráceným názvem OFK Beograd, je srbský fotbalový klub z Bělehradu, přesněji z jeho městské části Karaburma. Založen byl roku 1911 jako Beogradski sportski klub. V 50. letech nesl krátce název Metalac, název OFK má od roku 1957. První velkou éru zažil ve 20.–30. letech 20. století, kdy patřil k nejlepším klubům v zemi, získal tehdy 5 titulů, dosud posledních ve své historii (1930–31, 1932–33, 1934–35, 1935–36, 1938–39). Na mezinárodním poli získal ovšem proslulost až ve druhé zlaté éře, v 50. a 60. letech. Největším úspěchem bylo semifinále Poháru vítězů pohárů v sezóně 1962/63. Již v sezóně 1960/61 hrál OFK též čtvrtfinále Veletržního poháru (tehdy však stačilo přejít přes 1. kolo) a v sezóně 1972/73 též čtvrtfinále Poháru UEFA. Hráči OFK též tvořili jádro reprezentačního mužstva Bělehradu v 2. ročníku Veletržního poháru 1958/60, kde se bělehradští fotbalisté probojovali do semifinále. V této éře klub rovněž získal 4x jugoslávský fotbalový pohár (1952–53, 1954–55, 1961–62, 1965–66). V posledních letech se pokouší o renesanci, byť o bělehradské žezlo se od 60. let přetahují spíše Partizan s Crvenou zvezdou. V sezóně 2005–06 se OFK po dlouhých letech znovu podíval do evropských pohárů, konkrétně do Poháru UEFA a zopakoval si to i v letech 2006–07 a 2010–11, zatím však bez větších úspěchů.\n\n"}
{"id": "752611", "url": "https://cs.wikipedia.org/wiki?curid=752611", "title": "Nepravda", "text": "Nepravda\n\nNepravda je nepravdivý výrok.\n\nPrakticky může jít např. o lež nebo omyl.\n"}
{"id": "752615", "url": "https://cs.wikipedia.org/wiki?curid=752615", "title": "Přástevník kostivalový", "text": "Přástevník kostivalový\n\nPřástevník kostivalový (\"Euplagia quadripunctaria\") je motýl z čeledi přástevníkovitých s výrazným krémovým pruhováním na křídlech o rozpětí až 6 cm, aktivní ve dne i v noci. Se svou velikostí patří mezi přástevníky střední velikosti. Tento druh je rozšířen převážně v oblasti západní Evropy, ale vyskytuje se i na území jižní a střední Evropy, nicméně jeho areál dosahuje až k pohoří Ural. Na území Česka se jedná o hojný druh, který se vyskytuje převážně místně.\n\nV případě přástevníka kostivalového přezimuje housenka, která se následně v květnu či červnu zakuklí, aby se v létě vylíhnul dospělec. Housenka je polyfágní, tedy požírá řadu rostlin a není vázána na jediný druh. Dospělci následně sají nektar.\n\n\n\nPo oplodnění kladou samice svá vajíčka na živné rostliny různých druhů jednotlivě. Je to dáno skutečností, že vylíhnuté housenky jsou polyfágní, takže nevyžadují specifický druh rostliny k potravě. Vajíčka jsou kulovitého tvaru žlutozelené barvy.\n\nHousenka přástevníka kostivalového je tmavě hnědá s oranžovými a krémovými pruhy na svém těle, které je pokryto krátkými chloupky. Boční pruh je obvykle přerušovaný a má bílou či žlutou barvu. Vyskytuje se od června do září, načež přezimují do května, kdy pokračují v pojídání rostlin a následně se kuklí. V období od června do září ožírají housenky hlavně hluchavky, kopřivy, jitrocel, janovec a vrbovku. Na jaře se pak zaměřují na listy křovin či stromů.\n\nHousenka se kuklí v květnu (jiný zdroj uvádí koncem června) při povrchu země v jemně šedavém zámotku. Zadeček kokonu je tmavohnědý a na jemně chlupatý.\n\nDospělec přástevníka má rozpětí křídel dosahující 42 – 60 mm. Jeho křídla jsou pokryty třemi běložlutými pruhy probíhajícími napříč křídly střídající se s tmavě hnědými až černými pruhy. Vyjma těchto dlouhých pruhů se na předních křídlech nachází taktéž krátké běložluté proužky, kdy jeden z nich vybíhá od kořene křídla a další dva z okraje křídla. Zadní pár křídel je jasně oranžový (jiný zdroj uvádí rumělkovou barvu) se dvěma černými skvrnami v lemu a jednou skvrnou ve střední části křídla. Nicméně kresba a zbarvení je v rámci druhu značně variabilní. Hruď má černou barvu se žlutavou čárovou kresbou. Oproti tomu zadeček motýla má červenou barvu s černými skvrnami na článcích zadečku. Z hlavy vychází dvojice dlouhých nitkovitých tykadel, která jsou jemně obarvená a vlastní pro samce i samici.\n\nDospělec přástevníka se vyskytuje v podmínkách Česka v červenci až do začátku září v jedné generaci s vrcholem letu v poslední části července a první polovině srpna. Řadí se tak mezi motýly vyskytující se v době nejteplejšího léta.\n\nHousenky se živí na listech hluchavky (\"Lamium\"), kopřivy (\"Urtica\"), vrbovky, lísky (\"Corylus avellana\"), starčcích (\"Senecio\"), šalvějích (\"Salvia\"), pomněnkách (\"Myosotis\") a ostružiníku maliníků (\"Rubus idaeus\"). Na jaře pak ožírá listy lísky, zimolezu, maliníku a ostružiníku.\n\nDospělci přástevníka kostivalového se živí nektarem a to převážně z rostliny sadce konopáče (\"Eupatorium cannabinum\") a různých miříkovitých (\"Apiaceae\") rostlin.\n\nPřástevník kostivalový se vyskytuje převážně v Evropě, jedná se o druh s tzv. západopalearktický typem rozšíření. Obývá tak vhodné oblasti od Pyrenejského poloostrova, přes jižní Anglii až po západní Rusko k jižní části pohoří Ural. Nicméně na jižní části svého areálu rozšíření zasahuje až do Asie, jelikož se vyskytuje i na území Íránu a jižního Turkmenistánu. Severní hranice jeho areálu prochází Německem a jižním Polskem, dále Pobaltím. Byl pozorován i ve Finsku, kam zaletuje. Na území Velké Británie dochází dokonce k expanzi tohoto druhu, dříve se nacházel jen na území Normanských ostrovů a části jižního pobřeží Anglie, ale v současnosti je jeho výskyt zaznamenáván v okolí města Dorset a na ostrově Wight, prospívající populace se vyskytuje taktéž na území Londýna a tato populace neustále sílí. Nicméně v případě londýnské populace není známo, jestli se jedná o přirozený výskyt motýla či o náhodné zavlečení jeho populace na lokalitu. V podstatě se tak přástevník kostivalový na území Británie rozšiřuje do severnějších oblastí, což může být zapříčiněno globálním oteplováním.\n\nKe svému životu vyhledává stanoviště tvořená kamenitými stráněmi či křovinami s teplejším klimatem, skalnaté lesostepi, křovinaté stráně s dostatkem slunečního světla, teplomilné doubravy, teplé suťové lesy či prosluněné lesní průseky.\n\nNa území Česka se přástevník kostivalový vyskytuje v nižších a středních polohách, nicméně jeho výskyt postupně klesá. Dříve se jednalo o hojně rozšířený druh, ale v současnosti je hojný již spíše jen lokálně. Z dřívějších lokalit je znám ze západních a východních Čech a Českomoravské vrchoviny. Z těchto lokalit nicméně již vymizel. V současnosti se vyskytuje v oblasti termofytiku. Poměrně bohatý výskyt je v okolí Prahy, v kaňonu Berounky, Českém středohoří, v Českém krasu, v oblasti Moravského krasu, na Pálavě a na území národního parku Podyjí.\n\nI přes postupné klesání výskytu druhu v Česku se stále řadí mezi hojně se vyskytující druhy, který není na území Česka přímo ohrožen. Nicméně vlivem změny druhu hospodaření dochází na mnoha místech k postupnému zarůstání skalních lesostepí, typických míst jeho výskytu, což postupně ohrožuje jeho četnost.\n\nPřástevník kostivalový patří mezi noční motýly, nicméně má jak denní, tak i noční aktivitu. V noci je možné přilákat poletující dospělce na světlo. Během dne nejčastěji létá za suchého slunného počasí, kdy poletuje prudkým letem. Jedná se o poměrně plachého motýla.\n\nDospělci se páří mezi sebou v noci, načež samička po oplodnění začne klást vajíčka na různé rostliny.\n\n"}
{"id": "752621", "url": "https://cs.wikipedia.org/wiki?curid=752621", "title": "Hrabství Kilkenny", "text": "Hrabství Kilkenny\n\nHrabství Kilkenny ( , ) je irské hrabství, nacházející se na jihovýchodě země v bývalé provincii Leinster. Sousedí s hrabstvím Laois na severu, s hrabstvími Carlow a Wexford na východě a s hrabstvím Tipperary na západě a hrabstvím Waterford na jihu.\n\nHlavním městem hrabství je Kilkenny. Hrabství má rozlohu 2072 km² a žije v něm 95 630 obyvatel (2011).\n\nDvoupísmenná zkratka hrabství, používaná zejména na SPZ, je KK.\n\n"}
{"id": "752623", "url": "https://cs.wikipedia.org/wiki?curid=752623", "title": "Rychlení rostlin", "text": "Rychlení rostlin\n\nRychlení rostlin je zkrácení lhůty do kvetení, nebo sklizně u rostlin. K rychlení je většinou třeba dodržet kvantitativní požadavky rostliny především na teplo a někdy i na světlo. Velmi často rychlenou zeleninou je salát polní, pěstovaný ke sklizni i mimo běžnou vegetační dobu v umělých podmínkách. \n\nJako rychlení cibulovin je obvykle označováno termínování cibulovin prováděné snížením teploty na přesně dané hodnoty a na přesně daný termín, který může být i mimo dobu kvetení. Termínování jiným způsobem však lze provádět i u rostlin fotoperiodicky citlivých v řízených kulturách. Rychlení a termínování sklizně květin je běžnou součástí pěstování květin během roku vzhledem k některým komerčně atraktivním termínům. Rychlení ke sklizni v termínu, který je blízký běžnému termínu, se nazývá přirychlování, prováděno je například za pomoci fóliového krytu. \n\nPříkladem jednoduchého rychlení zeleniny je vyrytí trsu pažitky z polní kultury v listopadu a umístění do teplého skleníku. Díky teplu rostliny pažitky narostou do Vánoc do prodejné velikosti. \n\nPříkladem nejběžnějšího rychlení květin, které je všeobecně odpradávna používáno, je zvyk řezání barborek, kvetoucích třešní k Vánocům. Rychlení zeleniny bylo prokazatelně prováděno již ve starém Římě.\n\n"}
{"id": "752624", "url": "https://cs.wikipedia.org/wiki?curid=752624", "title": "Elk Plain", "text": "Elk Plain\n\nElk Plain je obec v okrese Pierce v americkém státě Washington. V roce 2010 zde žilo 14 205 obyvatel.\n\nRozloha obce čítá 24,8 km², z čehož vše je souš. Ze 14 205 obyvatel, kteří zde žili roku 2010, tvořili 79 % běloši, 5 % Afro-Američané a 4 % Asiaté. 7 % populace bylo Hispánského původu.\n"}
{"id": "752625", "url": "https://cs.wikipedia.org/wiki?curid=752625", "title": "Arsène Lupin - zloděj gentleman", "text": "Arsène Lupin - zloděj gentleman\n\nArsène Lupin – zloděj gentleman (v originále \"Arsène Lupin\") je francouzsko-španělsko-italsko-britský koprodukční hraný film z roku 2004, který režíroval Jean-Paul Salomé podle vlastního scénáře. Film byl natočen podle jednoho z románů Maurice Leblanca, ve kterých je hlavní postavou lupič a zloděj Arsène Lupin.\n\nFilm začíná v roce 1882 v Normandii, kde na zámku se svými rodiči žije malý Arsène Lupin. Jeho otec, učitel francouzského boxu, je zloděj, který okrádá bohaté a je nucen uprchnout před policií. Jeho manželka i s dítětem je vypuzena rodinou vévody de Dreux-Soubise ze zámku.\n\nO 15 let později Arsène Lupin je sám lupičem, který okrádá příslušníky vyšší společnosti. Jeho matka umírá opuštěná v klášteře. Na jejím pohřbu potká svou sestřenici Clarisse. Arsène zjistí, že její otec, vévoda de Dreux-Soubise je členem monarchistického spiknutí, jehož členové chtějí svrhnout Francouzskou republiku a na obnovený trůn dosadit vévodu Orleánského. Spiklenci pátrají po ztraceném pokladu francouzských králů. Cestu k pokladu ukazují tři kříže. Po nich pátrá rovněž komtesa Joséphine Balsamo, která má k dispozici elixír věčného života. Spiklenci ji zajmou a chtějí nechat utopit, ale Arsène ji zachrání a v katedrále Panny Marie v Rouenu pro ni ukradne druhý kříž. Společně odjíždějí do Paříže se spiklenci v patách a zde chtějí v Louvru získat poslední kříž z kláštera Cluny. Arsène se postupně dovídá pravdu o svém otci, který byl rovněž milencem komtesy Joséphine. Arsène miluje Clarisse a Joséphine žárlí. Arsèna hledá policie a ten se skrývá u přítele v Ústavu soudního lékařství. Zmocní se všech tří křížů a zjistí jejich tajemství. Spiklenci opět zajmou Joséphine a vydírají Arsèna, který čeká dítě s Clarisse. Joséphinin pomocník Léonard, položí bombu do kavárny u Pařížské opery, kam má Arsène donést kříže. Při výbuchu zahyne vévoda de Dreux-Soubise a spiknutí je odhaleno. Arsène s kříži odjede do Étretatu, kde je skrýš s pokladem. Žije s Clarisse i s dítětem na zámku po jejím otci. Joséphine však dítě unese a Clarisse zastřelí.\n\nPříběh pokračuje v roce 1913. Arsène přijíždí do Paříže na Východní nádraží, kam právě přijíždí i rakouský arcivévoda na státní návštěvu. V davu zahlédne Joséphine, která dává mladíkovi kufřík. Arsène se k němu protlačí a poprvé uvidí svého syna. Kufřík mu vezme a odhodí. Po explozi Arsène zmizí Joséphine z dohledu.\nFilm byl nominován na filmovou cenu \"César\" v kategorii nejlepší kostýmy (Pierre-Jean Larroque).\n\n"}
{"id": "752626", "url": "https://cs.wikipedia.org/wiki?curid=752626", "title": "Budování míru", "text": "Budování míru\n\nBudování míru nebo peacebuilding je termín používaný v mezinárodní rozvojové komunitě na popis procesů a aktivit zahrnutých do řešení násilného konfliktu a zřízení udržitelného míru.\n\nJedna definice budování míru podle Alliance for Peacebuilding je:\n"}
{"id": "752628", "url": "https://cs.wikipedia.org/wiki?curid=752628", "title": "Dunfermline Athletic FC", "text": "Dunfermline Athletic FC\n\nDunfermline Athletic Football Club je skotský fotbalový klub z města Dunfermline. Do dějin evropského fotbalu se zapsal především v 60. letech 20. století, kdy prožíval svou zlatou éru. V sezóně 1968/69 se probojoval do semifinále Poháru vítězů pohárů. Ve stejném poháru prošel v sezóně 1961/62 do čtvrtfinále. Hrál i čtvrtfinále Veletržního poháru 1965/66. V 70. letech začal klub procházet krizí, do evropských pohárů se vrátil až v nultých letech 21. století.\n\n"}
{"id": "752629", "url": "https://cs.wikipedia.org/wiki?curid=752629", "title": "Gryphognathus", "text": "Gryphognathus\n\nGryphognathus („gryfonská čelist“) byl rod menšího ptakopánvého býložravce z čeledi Leptoceratopsidae, představující zvláštní vývojovou linii rohatých dinosaurů. Holotyp nese označení \"ROM 56635\" a představuje pouze částečně dochovanou pravou čelistní kost. Zkamenělina byla objevena na území Dinosaur Provincial Park v sedimentech souvrství Milk River, geologický stupeň santon (asi před 83,5 miliony let). Představuje tak nejstaršího známého zástupce své čeledi, i když je kupodivu zároveň jedním z vývojově (anatomicky) nejvyspělejších. Mohlo by se také jednat o vůbec nejmenšího dospělého rohatého dinosaura, známého z území Severní Ameriky. \"Gryphognathus\" byl formálně popsán počátkem roku 2012, kdy byla vydána příslušná vědecká publikace.\n\n"}
{"id": "752630", "url": "https://cs.wikipedia.org/wiki?curid=752630", "title": "Sakura Haruno", "text": "Sakura Haruno\n\nSakura Haruno ( 春野サクラ, \"Haruno Sakura\") je jedna z hlavních postav mangy a anime seriálů \"Naruto\" a \"Naruto: Šippúden\", jejichž autorem je Masaši Kišimoto. Sakura je ženskou nindžou Skryté listové vesnice, patří do týmu 7 společně se Sasukem a Narutem pod vedením zkušeného nindži, džónina Kakašiho Hatake. Jedná se o velmi energickou, výbušnou dívku, jejímž cílem zájmů je získat pro sebe Sasukeho, naopak nemůže vystát Naruta pro jeho nesnášenlivost k Sasukemu a také jeho otravnou povahu. Podobně jako je pro Naruta velkým rivalem Sasuke, je pro Sakuru hlavní rivalkou Ino Jamanaka. Sakuřinou schopností je nadlidská fyzická síla a léčení. Díky tomu se stala studentkou Cunade, pod jejímž vlivem se zdokonalila a zesílila.\n\n"}
{"id": "752631", "url": "https://cs.wikipedia.org/wiki?curid=752631", "title": "Moodyho letecká základna", "text": "Moodyho letecká základna\n\nMoodyho letecká základna ( Moody Air Force Base; kód IATA je VAD, kód ICAO KVAD, kód FAA LID VAD) je vojenská letecká základna letectva Spojených států amerických nacházející se 14 kilometrů severovýchodně od města Valdosta ve státě Georgie. V současnosti je domovskou základnou 23. křídla (23d Wing), vyzbrojeného letadly Fairchild A-10 Thunderbolt II, jehož úkolem je poskytovat v celosvětovém měřítku vzdušnou podporu a ochranu a v případě potřeby provádět záchranné operace. Základna byla uvedena do provozu 15. září 1941 pod názvem „Valdosta Airfield“, 6. prosince téhož roku byla přejmenována na současný název podle majora George Putnama Moodyho, jednoho z prvních amerických letců. Moody vstoupil do řad vojenského letectva v roce 1930, roku 1934 se posléze stal pilotem americké letecké poštovní služby (U.S. Airmail). 5. května 1941 zemřel při testovacím letu na dvoumotorovém letounu Beechcraft AT-10 Wichita, s nímž se zřítil v blízkosti letiště Wichita Airfield ve státě Kansas.\n\n"}
{"id": "752635", "url": "https://cs.wikipedia.org/wiki?curid=752635", "title": "Ctibor Rybár", "text": "Ctibor Rybár\n\nCtibor Rybár (narozen 25. května 1920 v Bratislavě jako Tibor Fischer, zemřel 13. února 2013 v Praze) byl dlouholetý šéfredaktor Nakladatelství Olympia a autor řady průvodců po Československu a především pak knih, zabývajících se Prahou.\n\nNarodil se do židovské rodiny, otci Zigmundovi Fischerovi a matce Stefanii Ecksteinové. V březnu 1941 nastoupil vojenskou službu u VI. pracovného práporu jako robotník-Žid, po půl roce však byl na základě falešné lékařské zprávy propuštěn do civilu. Následně ilegálně překročil hranice do Maďarska, kde zůstal žít s falešnou identitou. Koncem roku 1942 byl zatčen, na poslední chvíli se mu však podařilo uniknout z transportu. S novou falešnou identitou žil nadále v Budapešti až do konce roku 1943, kdy byl opět zatčen. V budapešťské věznici Markó zůstal do prosince roku 1944, kdy byl na rozkaz falešného důstojníka SS (převlečeného židovského odbojáře) propuštěn. Konec války ho pak zastihl v jednom z chráněných domů Raoula Wallenberga.\n\nPo válce si změnil jméno z Fischera na Rybára a přestěhoval se do Prahy. Tam vystudoval práva a začal pracovat na Ministerstvu zahraničních věcí, později působil jako legační tajemník na československé ambasádě v Ankaře a jako generální konzul v Istanbulu. Konec diplomatické kariéry přišel v roce 1953, kdy byl zatčen jako člen sionisticko-trockistické skupiny kolem Artura Londona a obžalován z velezrady. Vězněn byl dva měsíce a i když nakonec odsouzen nebyl, na své původní místo na ministerstvu se vrátit již nesměl.\n\nZaměstnání našel až ve Státním výboru pro tělovýchovu a sport, odkud odešel do Nakladatelství Olympia, kde byl od 60. let až do roku 1984 šéfredaktorem. Z tohoto místa se zasloužil o vydávání knih Jana Wericha, Miroslava Horníčka, Waldemara Matušky, Oty Pavla a dalších. Pro českého čtenáře pak objevil knihy Dicka Francise.\n\nBěhem svého působení v Olympii napsal několik průvodců po Praze a Československu. V publikační činnosti pokračoval i po odchodu do důchodu. V roce 1991 vydal své asi nejdůležitější dílo \"Židovská Praha, glosy k dějinám a kultuře\", které jako první zmapovalo dějiny židovského osídlení v Praze a pražské židovské kultury. Kniha obsahuje i vyčerpávající přehled pražských židovských památek. Jeho poslední knihou je autobiografie \"Do půlnoci času dost\" z roku 2008.\n\nZemřel 13. února 2013, o dva dny později byl pochován na Novém židovském hřbitově v Praze, jen několik metrů od svého oblíbeného autora Oty Pavla.\n\npozn. - většina knih byla přeložena do angličtiny a němčiny, některé i do dalších jazyků: italštiny, francouzštiny, ruštiny, polštiny aj.\n"}
{"id": "752637", "url": "https://cs.wikipedia.org/wiki?curid=752637", "title": "Kostel Panny Marie Královny Andělů (Nové Hodějovice)", "text": "Kostel Panny Marie Královny Andělů (Nové Hodějovice)\n\nKostel Panny Marie Královny Andělů v Nových Hodějovicích (dnes součást Českých Budějovic) byl postaven v letech 1938 až 1940. Je jednou ze sakrálních staveb, které vznikly v okrajových částech Českých Budějovic poté, co se za první republiky upustilo od zamýšlené stavby velké katedrály.\n\nJedná se o prostou budovu s dispozicí jednolodí s hranolovou apsidou a otevřenou předsíňkou při vstupu. Fasáda je zdobena jednoduchými neorománskými prvky. Nad oltářem je pod křížem umístěna socha Panny Marie Budějovické.\n\nKostel náleží do farnosti u katedrály svatého Mikuláše. mše svatá je zde sloužena každou neděli dopoledne. V letech 2012-2015 zde byla jednou za čtrnáct dnů v neděli odpoledne sloužena mše svatá v klasickém římském ritu (tzv. tridentská).\n"}
{"id": "752641", "url": "https://cs.wikipedia.org/wiki?curid=752641", "title": "Hanscomova letecká základna", "text": "Hanscomova letecká základna\n\nHanscomova letecká základna ( Hanscom Air Force Base; kód IATA je BED, kód ICAO KBED, kód FAA LID BED) je vojenská letecká základna letectva Spojených států amerických nacházející se 3,2 kilometru jihovýchodně od města Bedford ve státě Massachusetts. Hanscomova základna sdílí většinu svého zázemí s civilním letištěm Hanscom Field. Je domovskou základnou jednotky Národní gardy s názvem 66th Air Base Group, v jejíchž řadách zde pracuje a žije na 3000 zaměstnanců. Základna byla dobudována v roce 1942, pojmenována byla podle Laurence G. Hanscoma, pilota a zpravodaje deníku Worcester Telegram-Gazette.\n\n"}
{"id": "752648", "url": "https://cs.wikipedia.org/wiki?curid=752648", "title": "Carex frigida", "text": "Carex frigida\n\nCarex frigida je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 20–40 cm. Je vytrvalá, řídce trsnatá s celkem dlouhými výběžky (až 10 cm). Listy jsou střídavé, přisedlé, s listovými pochvami. Lodyha je trojhranná, drsná, celkem chabá a později ohnutá, mnohem delší než listy. Bazální pochvy jsou bledě hnědé až bělavé. Čepele jsou do 4 mm široké, celkem krátké, pozvolna se ke špičce zužující, drsné. \"Carex frigida\" patří mezi různoklasé ostřice, nahoře je klásek samčí, dolní klásky jsou pak samičí. Dolní listen je zpravidla delší než příslušný klásek a má výraznou 1–4 cm dlouhou pochvu. Samčí klásek je většinou 1. Samičích klásků je nejčastěji 3–4, zvláště spodní je oddálený, jsou úzce elipsoidní až podlouhle válcovité, 1,5–2 cm dlouhé, dolní je dlouze stopkatý, horní až přisedlý. Okvětí chybí. V samčích květech jsou zpravidla 3 tyčinky. Blizny jsou většinou 3. Plodem je mošnička, která je nejčastěji 5–6 mm dlouhá, za zralosti černohnědá, úzce vejčitě kopinatá, na hranách brvitá, na vrcholu pozvolna zúžená v celkem dlouhý zobánek. Každá mošnička je podepřená plevou, která je tmavočerveno až černohnědá se zeleným až světle hnědým středním žebrem, bez blanitého lemu, kratší než močnička.\n\n\"Carex frigida\" je druh středoevropských až jihoevropských hor. Roste v Pyrenejích, v Alpách, v pohoří Schwarzwald, v horách ostrova Korsika, v Apeninách na jihovýchod po hory severozápadu Balkánského poloostrova. V České republice ani na Slovensku neroste.\n\n \n"}
{"id": "752649", "url": "https://cs.wikipedia.org/wiki?curid=752649", "title": "Sinatrukés", "text": "Sinatrukés\n\nSinatrukés (parthsky \"Santrúk\", řecky \"Σινατροκης\") byl parthský velkokrál z dynastie Arsakovců vládnoucí v letech 78/77–71/70 př. n. l. Podle K. Schippmanna nelze říci nic o jeho původu, podle jiných názorů byl bratrem krále Fraata II.\n\nNa trůn ho dosadili sakaraučtí Skythové jako osmdesátiletého starce, aniž jsou známy bližší okolnosti převratu. V roce 73/72 př. n. l. odmítl pomoci pontskému králi Mithridatovi VI. ve válce proti Římu. Jeho nástupcem se stal syn Fraatés III.\n\n"}
{"id": "752655", "url": "https://cs.wikipedia.org/wiki?curid=752655", "title": "Milan Veselý", "text": "Milan Veselý\n\nMilan Veselý (* 28. října 1956) je bývalý československý fotbalista, brankář.\n\nV lize hrál za Slavii Praha (1978–1980), za Tatran Prešov (1980–1984) a znovu za Slavii Praha. V naší nejvyšší soutěži odchytal 155 utkání. Po skončení aktivní kariéry působí jako trenér brankářů a asistent.\n\n\n"}
{"id": "752657", "url": "https://cs.wikipedia.org/wiki?curid=752657", "title": "Linie následnictví gruzínského trůnu", "text": "Linie následnictví gruzínského trůnu\n\nPro následnictví gruzínského trůnu se jako systém určení následníka trůnu užívala kognátická (mužská) primogenitura. V gruzínském královském rodu Bagrationů však dlouhou dobu probíhá spor o to, kdo má právo být pretendentem trůnu. Na jedné straně stojí královská větev Bagration-Gruzinsky (přímí potomci posledních králů) reprezentovaná princem Nugzarem, na straně druhé pak primogeniturní knížecí linie Bagration-Muchransky reprezentovaná hlavou rodu princem Davidem. V roce 2009 ale došlo k částečnému a dočasnému usmíření a spojení prostřednictvím svatby prince Davida a princezny Anny, nejstarší dcery prince Nugzara. Páru se v roce 2011 narodil syn princ Jiří, který je tak universálním dědicem obou větví rodu. \n\nZobrazená linie následnictví obsahuje obě soupeřící větve, které si nárokují trůn. Pořadí jednotlivých potenciálních následníků zobrazuje číslo v závorce před jménem (např. (14/2) Giorgi Bagration Bagrationi (*2011)), kde první (popř. jediné) číslo značí pořadí v \"královské\" posloupnosti a číslo za lomítkem značí pořadí v primogeniturní (rodové) posloupnosti. Hlavy obou soupeřících větví jsou zobrazeny tučně.\n\nJak je z rodokmenu vidět, současní příslušníci primogeniturní větve Bagration-Mukhranski jsou nejen potomky předchozích gruzínských králů v mužské linii, ale také jsou v ženské linii potomci vůbec předposledního gruzínského krále Iraklije II. přes jeho dceru Tamaru, což posiluje nárok této nejstarší větve resp. hlavy rodu na gruzínský trůn (v tomto případě, ale stále za královskou linií). \n\nZobrazená linie následnictví obsahuje obě soupeřící větve, které si nárokují trůn. Pořadí jednotlivých potenciálních následníků zobrazuje číslo v závorce před jménem (např. (14/2) Giorgi Bagration Bagrationi (*2011)), kde první (popř. jediné) číslo značí pořadí v \"královské\" posloupnosti a číslo za lomítkem značí pořadí v primogeniturní (rodové) posloupnosti. Hlavy obou soupeřících větví jsou zobrazeny tučně. Králové jednotné Gruzie jsou označení zlatou korunkou, naproti tomu králové kartlijští nebo kachetští jsou označení šedou korunkou.\n\n"}
{"id": "752659", "url": "https://cs.wikipedia.org/wiki?curid=752659", "title": "Mistrovství Evropy v atletice 2010 – Muži hod oštěpem", "text": "Mistrovství Evropy v atletice 2010 – Muži hod oštěpem\n\n"}
{"id": "752660", "url": "https://cs.wikipedia.org/wiki?curid=752660", "title": "Jozef Neder", "text": "Jozef Neder\n\nJozef Neder (16. března 1910 – ) byl slovenský fotbalový obránce a československý reprezentant (B-mužstvo).\n\nZačínal v Nových Zámcích, dále hrál za SK Židenice (1933–1939). V lize nastoupil v dresu Židenic ke 113 utkáním a dal 10 gólů. Ve Středoevropském poháru nastoupil k 8 utkáním. Za reprezentační B-tým nastoupil ve 2 utkáních.\n\n\n"}
{"id": "752663", "url": "https://cs.wikipedia.org/wiki?curid=752663", "title": "Bohumil Rameš", "text": "Bohumil Rameš\n\nBohumil Rameš (4. března 1895, Mělník – 26. listopadu 1981, Mělník) byl český cyklista.\n\nNarodil se v rodině mělnického klempíře Aloise Rameše a manželky Marie, rozené Hájkové. Jeho otec byl jedním z prvních českých cyklistů a syn Bohumil pokračoval v jeho dráze.\n\nV roce 1921 se oženil se Zdenou, rozenou Vackovou.\n\nPo úspěšné amatérské dráze byl v roce 1924 již uváděn jako profesionál.\n\nZávodit začal v roce 1911 a s přerušením za první světové války závodil úspěšně 15 let. Absolvoval přes 200 závodů amatérských i profesionálních a získal 184 prvních cen. Během své sportovní kariéry vyhrál desítky závodů včetně legendárního \"Praha - Karlovy Vary - Praha\", ve kterém v roce 1922 v dresu A.C. Sparty zvítězil. \n\nNěkolikrát porazil světového rekordmana a mistra Německa Saska Harlicha z Drážďan i profesionálního mistra Rakouska Franze Kaletu z Vídně.\nBohumil (Boba) Rameš byl svého času nejúspěšnějším závodníkem a dosáhl toho, že v jednom roce získal tituly na 1 km, 10 km v mužstvu a 50 km na závodní dráze, v jízdě do vrchu, v silničním závodě na 100 km, vyhrál Klimešův závod a závod Praha - Karlovy Vary - Praha. Byl to univerzální výkon, který se dodnes nikomu nepodařil zopakovat.\n\nZúčastnil se třech letních olympijských her – v roce 1912 v Stockholmu, v roce 1920 v Antverpách a v roce 1924 již jako profesionál v Paříži.\n\n\n"}
{"id": "752664", "url": "https://cs.wikipedia.org/wiki?curid=752664", "title": "Klaus Kinski", "text": "Klaus Kinski\n\nKlaus Kinski (18. října 1926, Sopoty, tehdejší německé město Zoppot – 23. listopadu 1991, Lagunitas, Kalifornie, USA) byl německý herec a režisér. Jeho častým spolupracovníkem byl režisér Werner Herzog.\n\nNarodil se jako Nikolaus Gunter Nakszynski v rodině lékárníka. V pěti letech se rodina přestěhovala kvůli chudým poměrům do Berlína. Zde vyrůstal a v roce 1936 začal navštěvovat humanitní gymnázium prince Jindřicha v Berlíně-Schönebergu. Studia přerušil a narukoval do armády a poté odešel na frontu. Jako příkladný voják se neukázal, dezertoval na britskou stranu. Do konce 2. světové války byl v zajateckých táborech, kde okoušel herectví.\nPo válce vystupoval na divadelních prknech jevištích v Baden-Badenu a Tübingenu, od roku 1946 působil na různých divadelních a kabaretních scénách v Berlíně (mj. Schlosspark-Theater, Theater in der Kaiserallee, Deutsche Theater a Hebbel-Theater). V dalších letech byl úspěšný v mnoha různých divadelních rolích.\n\nVe filmu se začal objevovat v epizodních rolích, bral jednu roli po druhé a vzhledem k jeho výrazné tváři dostával zejména role záporných postav. V 60. letech se jeho doménou staly kriminální příběhy, většinou na základě adaptací Edgara Wallaceho, italské westerny a thrillery, španělské horory, dobrodružné filmy atd.\n\nSkutečný úspěch přišel s filmem \"Aguirre, hněv Boží\" (1972) režiséra Wernera Herzoga. Následovala další úspěšná spolupráce, za zmínku stojí film \"Upír Nosferatu\", kde si zahrál roli Draculy, postava Vojcka ve stejnojmenném filmu, postava Fitzcarralda opět ve stejnojmenném filmu nebo postava Francisca Manoela da Silvy ve snímku \"Zelená kobra\".\n\nByl celkem čtyřikrát ženatý, měl 2 dcery (Polu a Nastassju, obě se staly herečkami) a jednoho syna Nikolaie. Napsal a vydal dvě knihy pamětí (\"Ich bin so wild nach deinem Erdbeermund\", 1975 – \"Jsem tak divý po tvých jahodových ústech\"; \"Ich brauche Liebe\", 1991 – \"Potřebuji lásku\").\n\nZemřel náhle, příčinou úmrtí byl infarkt.\n\nV roce 2013 byl svou dcerou Poly Kinski obviněn z opakovaného incestu a sexuálního zneužívání, které trvalo mnoho let. Druhá hercova dcera Nastassja Kinski následně potvrdila, že její otec byl nevypočitatelný násilník a tyran a kdyby ještě žil, usilovala by o jeho trestní stíhání.\n\n\n"}
{"id": "752668", "url": "https://cs.wikipedia.org/wiki?curid=752668", "title": "Šang-žao", "text": "Šang-žao\n\nŠang-žao ( , pchin-jinem \"Shàngráo\") je městská prefektura v Čínské lidové republice, kde patří do provincie Ťiang-si. V roce 2010 žilo v prefektuře o rozloze 22 791 čtverečních kilometrů šest a půl milionu lidí.\n\nŠang-žao je významným železničním uzlem: kříží se zde severojižně vedoucí vysokorychlostní trať Che-fej – Fu-čou s východojižně vedoucí vysokorychlostní tratí Šanghaj – Kchun-ming. Souběžně s druhou zmíněnou vede přes Šang-žao také starší železniční trať Šanghaj – Kchun-ming.\n"}
{"id": "752669", "url": "https://cs.wikipedia.org/wiki?curid=752669", "title": "Jozef Majzlík", "text": "Jozef Majzlík\n\nJozef Majzlík (* 18. prosince 1953) je bývalý slovenský fotbalista, útočník.\n\nV československé lize hrál za Duklu Banská Bystrica (1977–1986). V lize nastoupil ke 160 utkáním a dal 15 gólů. V Poháru UEFA nastoupil ve 2 utkáních. Vítěz Slovenského a finalista Československého poháru v roce 1981.\n\n\n"}
{"id": "752671", "url": "https://cs.wikipedia.org/wiki?curid=752671", "title": "Antonín Martin Brousil", "text": "Antonín Martin Brousil\n\nAntonín Martin Brousil (15. května 1907 Dolní Ostrovec – 23. června 1986 Praha) byl český divadelní a filmový teoretik, kritik, historik a profesor AMU.\n\nStudoval mezi lety 1928–1932 FF UK, již v 30. letech se vyprofiloval jako kritik a teoretik. Po válce pomáhal založit AMU, respektive FAMU, kde byl v letech 1949–1970 rektorem. Zastupoval také československou kinematografii na mezinárodních soutěžích, festivalech a kongresech, zastupoval FAMU na Mezinárodním výboru filmových a televizních škol (CILECT).\n\nVystupoval v 50. letech jako přední ideolog socialistického realismu v českém filmu, nicméně jako rektor AMU představoval i zahraniční nesocialistické tvůrce. Vedle sovětského filmu se zaměřoval i na italský, francouzský, španělský a mexický film.\n\nA. M. Brousil se narodil roku 1907 v Dolním Ostrovci (dnes je ves součást Ostrovce) u Písku, kde se posléze angažoval v místní ochotnickém životě, kde po několika rolích, také režíroval hry Maryša, Jan Výrava a Červen. Na konci 20. let začal studovat na Univerzitě Karlově a začal se z praktické tvorby orientovat na teoretickou a zároveň se více zaměřoval i na profesionální divadlo, ale i film. Publikoval například ve významných agrárních časopisech Venkov a Brázda, v revue Divadlo a dalších. Ve vyhrocené atmosféře druhé republiky, která se dotkla i kulturního života našel souznění s oficiálním radikálně českým proudem. V roce 1938 se stal předsedou divadelní sekce v Národní kulturní radě a předsedou Sdružení filmových novinářů. Po vzniku protektorátu se musel poněkud stáhnout do pozadí, ale navštěvoval např. Jiráskův Hronov, který se mu podařilo pozvednout.\n\nPo konci války se znovu naplno projevila jeho činorodost, která spolu s veskrze pozitivním přístupu k novému vývoji v kultuře, který udávala komunistická strana, umožnila Brousilovi značný vliv. Znovu se dostal do čela obnoveného Klubu filmových novinářů. Stál u zrodu Vesnického divadla, zasloužil se o vznik Akademie múzických umění v letech 1945–1946, kde byl také spolu s fotografem Karlem Plickou a odborníkem na fotografickou techniku Jaroslavem Boučkem jmenován jedním z prvních profesorů. Na FAMU vedl katedru scenáristiky a dramaturgie a od roku 1949 po Jiřím Frejkovi vedl jako rektor celou AMU a to až do roku 1970. V důležité filmové události MFF Karlovy Vary často předsedal hlavní porotě a mezinárodní porotě, pořádal odborné programy, jako Volná tribuna o problémech současné kinematografie. V letech 1960–1966 pořádal Sympozia mladých kinematografií Afriky, Asie a Latinské Ameriky.\n\nZemřel náhle v roce 1986, nedlouho před konáním jubilejního 25. ročníku MFF Karlovy Vary, na který se ještě připravoval.\n\nByl tajným spolupracovníkem StB s krycími jmény \"Kant\" a \"Antonín\", registrační číslo 5048.\n\nByl dvojnásobným držitelem Řádu práce (1958, 1977) a v roce 1982 byl vyznamenán Řádem republiky. Na 11. ročníku Moskevském mezinárodním filmovém festivalu roku 1979 při oslavách 60 let sovětská kinematografie (Leninova dekretu o filmu) bylo uděleno dvanáct zvláštních ocenění světovým osobnostem filmu a Brousil byl mezi nimi. Dostalo se mu veskrze čestného označení „diplomat československého filmu“ díky své popularizační činnosti pro film, kvůli které cestoval do mnoha zemí. Byl také od roku 1977 čestným předsedou Mezinárodního výboru pro šíření umění a písemnictví filmem (CIDALC), který sídlil v Paříži.\n\n\n\n"}
{"id": "752681", "url": "https://cs.wikipedia.org/wiki?curid=752681", "title": "Jaroslav Macháč", "text": "Jaroslav Macháč\n\nJaroslav Macháč (* 24. září 1945 Vrbové) je bývalý slovenský fotbalový brankář, trenér a funkcionář. Po skončení hráčské kariéry se stal trenérem a funkcionářem. Jako hlavní trenér vedl menší mužstva, v Trenčíně se věnuje výchově mladých brankářů.\n\nV československé lize hrál za Spartak Trnava a Jednotu Trenčín. Nastoupil ve 132 ligových utkáních. V roce 1969 získal s Trnavou mistrovský titul. V nižších soutěžích působil v Chemosvitu Svit, Jednotě Trenčín, Válcovnách plechu Frýdek-Místek a JZD Slušovice. Svůj poslední soutěžní zápas odchytal za Odevu Trenčín v roce 1987, kde v té době už dva roky působil jako tajemník klubu.\n\n\n"}
{"id": "752682", "url": "https://cs.wikipedia.org/wiki?curid=752682", "title": "Skotská plemena zvířat", "text": "Skotská plemena zvířat\n\nSkotsko je domovem několika nejstarších plemen domácích zvířat, která se zachovala dodnes. Nejstarším plemenem je soayská ovce, která je prehistorického původu, nebo gallowayský skot známý již z 8.-12. století. Nejmladším plemenem je skotská klapouchá kočka oficiálně registrována v roce 1961.\n\nNěkterá plemena, např. shetlandský pony nebo border kolie se chovají po celém světe, jiné plemena jako např. shetlandská husa nebo skotská krátkonožka se chovají pouze vzácně i ve Skotsku.\n\nOvce z ostrova North Ronaldsay je výjimečné plemeno ovce, které se živí především mořskými chaluhami.\nMnoho psů má původ ve Skotsku, nejméně 5 plemen je z ostrova Skye. Relativní izolace mnohých skotských ostrovů napomohla vzniku mnohých plemen.\n\n"}
{"id": "752683", "url": "https://cs.wikipedia.org/wiki?curid=752683", "title": "Marcel Litoš", "text": "Marcel Litoš\n\nMarcel Litoš (* 12. dubna 1966) je bývalý fotbalista, obránce.Marcel Litoš hrál také za VTJ Karlovy Vary...\n\nOdchovanec Babic, v mládežnických kategoriích hrál za Slováckou Slávii Uherské Hradiště. V lize hrál za Baník Ostrava, RH Cheb, znovu FC Baník Ostrava, Bohemians Praha a FC Svit Zlín. V lize odehrál 215 utkání a dal 6 gólů. Za juniorskou reprezentaci do 21 let nastoupil k 9 utkáním a dal 2 góly.\n\n\n"}
{"id": "752685", "url": "https://cs.wikipedia.org/wiki?curid=752685", "title": "Tulipánová horečka", "text": "Tulipánová horečka\n\nTulipánová horečka (také tulipánová mánie, nizozemské názvy \"tulpenmanie\", \"tulpomanie\", \"tulpenwoede\", \"tulpengekte\" a \"bollengekte\") je název pro jednu z nejstarších spekulativních bublin, která proběhla v Nizozemsku letech 1634–1637.\n\nTulipány se do Holandska dostaly z Turecka roku 1593 zásluhou správce univerzitní zahrady \"Hortus Botanicus\" v Leidenu Carola Clusiuse. Na jaře 1594 se zde podařilo vypěstovat první rostlinu, ovšem zpočátku o tulipány nebyl valný zájem. To se změnilo na počátku 17. století, kdy docházelo ke křížení jednotlivých barevných forem. Brzy poté získali jejich pěstitelé vážnost, protože o rostliny vzrůstal zájem a tulipánových cibulí bylo jen omezené množství. Tak došlo k růstu jejich ceny. Na začátku století vycházela cena jedné cibule na 1 gulden, ovšem již krátce poté vyletěla na 1000 i více guldenů. Na ochranu obchodníků byl navíc přijat tulipánový zákon, na základě něhož hrozilo za poškození cibulí vězení. Také se konaly dražby cibulí a na tulipány se začínali specializovat i notáři. Navíc se s tulipány začínalo obchodovat i na burzách. Docházelo k uzavírání kontraktů na nákup určitého množství cibulí za stanovenou cenu po uplynutí 3, 6 či 9 měsíců. Během několika měsíců se tak mohl vstupní kapitál zvýšit až padesátkrát.\n\nAž ve dvacátém století bylo zjištěno, že efektní panašování tulipánových květů bylo virového původu.\n\nSvého vrcholu dosáhla Tulipánová horečka v letech 1636–1637. V této době se lidé nezdráhali pro nákup tulipánových cibulí prodat svůj dům, dvorec či statek. Zvyšovala se také cena cibulí. Pokud v roce 1624 stála jedna cibule vzácné sorty „Semper Augustus“ 1200 guldenů, v roce 1625 to bylo už 3000 guldenů a v roce 1636 dokonce 4600 guldenů, povoz a dvě klisny i s postrojem. Cibule velmi vzácné variety „Místokrál“ pak stála 24 vozů s obilím, 8 vepřů, 4 krávy, 4 sudy piva, 1000 liber másla a několik beček sýra. V roce 1637 se dokonce objevil případ výměny pivovaru v Utrechtu (hodnota 30 000 guldenů) za 3 kusy vzácných cibulí. Ve stejné době se dal měšťanský dům v Amsterdamu koupit přibližně za 10 000 guldenů. Právě v této době převýšila nabídka poptávku a ceny tulipánových cibulí začaly prudce klesat.\n\nPo zlomu v roce 1637 se lidé dostali do ekonomických problémů. Mnoho obchodníků zbankrotovalo nebo se dostalo do konkursu. Do velkých potíží se dostalo celé nizozemské hospodářství. Jednou z obětí krize se stal také malíř Rembrandt van Rijn (1606–1669). Ten jednak prodělal na tulipánech, ale na odbyt nešla ani jeho díla. Malíř tak byl donucen vyhlásit úpadek a v roce 1657 musel svůj dům prodat v dražbě. Přesto se objevila řada lidí, kteří šli proti davu a své zisky včas lépe investovali. Jejich výnosy pak přesahovaly i 1000 %, zatímco ztráty těch, kteří pokračovali, dosahovaly i 90 %.\n\nAnglická spisovatelka Deborah Moggachová popsala spekulace okolo tulipánových cibulek v románu \"Tulip Fever\", který byl v roce 2017 zfilmován.\n\n"}
{"id": "752686", "url": "https://cs.wikipedia.org/wiki?curid=752686", "title": "Jarabá", "text": "Jarabá\n\nJarabá je malá obec na Slovensku v okrese Brezno v Banskobystrickém kraji. Obec leží na jižních svazích Nízkých Tater. V roce 2013 zde žilo 45 obyvatel, rozloha katastrálního území činí 15,38 km².\n"}
{"id": "752687", "url": "https://cs.wikipedia.org/wiki?curid=752687", "title": "Jindřich Holman", "text": "Jindřich Holman\n\nJindřich Holman (* 9. října 1921) je bývalý československý fotbalista, útočník.\n\nHrál za SK Slavia Praha a Zbrojovku Brno. V československé lize odehrál 157 utkání a dal 84 gólů. Se Slávií získal 4 ligové tituly.\n\n"}
{"id": "752688", "url": "https://cs.wikipedia.org/wiki?curid=752688", "title": "Jarmila (opera)", "text": "Jarmila (opera)\n\nJarmila (původní německý název Die Hexe vom Rhein) je opera českého skladatele Theodora Václava Bradského na libreto Karla Augusta von Heigela podle německé pověsti. Premiéru měla 28. března 1879 v pražském Prozatímním divadle.\nČeský skladatel Theodor Bradský působil dlouhodobě v Berlíně, od roku 1874 jako dvorní skladatel prince Jiřího, udržoval však kontakty s českými hudebníky. Z jeho dřívějších oper byla provedena pouze \"Roswitha\" roku 1860 v Dessau. V roce 1878 napsal na von Heigelovo libreto, vycházející z německé středověké pověsti o „rýnské čarodějnici“, romantickou operu původně nazvanou \"Die Hexe vom Rhein\". Tu uvedlo následujícího roku poprvé české Prozatímní divadlo pod názvem \"Jarmila\". Autor českého překladu, v tištěném libretu ani na divadelních cedulích neuvedený, dal postavám česká jména a lokalizoval děj vágně do českého středověku.\n\nPremiéra díla v cizině úspěšného krajana byla bouřlivým úspěchem. Nemalý podíl na tom měla i skutečnost, že se jednalo o benefici oblíbené pěvkyně Marie Sittové, která se navíc objevila na jevišti poprvé po přestálé vážné nemoci. Účinkující i skladatel byli voláni po každém dějství a odměněni skvostnými věnci. Již při druhém představení před pravidelným obecenstvem „se ani ruka nehnula po celý večer, vše se vyžívalo v trapném mlčení“. Kritická reakce na Bradského operu byla zřejmě nejnepříznivější v epoše Prozatímního divadla. Libreto bylo charakterizováno jako „směs nevyslovitelné mlhavosti, naivity a nejasnosti“ a jako „konglomerát otřepaných scén čarodějnických“, kde „rekové a rekyně jsou pouhými stíny bez vší určitě vyznačené povahy“. Jak děj a jazyk libreta (jeho přenesení do Čech bylo označováno za „podivné“), tak hudba byla považována za zcela německou a Bradský byl dáván do protikladu „našim“ (českým) skladatelům jako Smetana, Dvořák, Bendl či Fibich. Hudba byla označena jako „řada čísel, písniček a sborů, jež samy v sobě jsou zaokrouhleny, nemajíce žádného spojení, duševního spříznění mezi sebou“, „mosaika z více méně známých frází melodických“, směs reminiscencí na jiné opery. „Tu zazní \"Čarostřelec\", tam zase kousek \"Hugenotů\", náhle zazní nádherné zvuky rütilské scény z \"Tella\", vzápětí vystřídané úryvkem z \"Dona Giovanniho\".“ Označení „Kapellmeistermusik“ a „Liedertafelstil“, které kritika použila, nebyla lichotivá. I muzikolog Otakar Hostinský \"Jarmilu\" rázně odsoudil: „Text je nechutná slátaninam k neuvěření primitivní, tak že i naše nejhorší česká libreta pyšně na něj mohou shlížeti s patra. Hudba pak je textu důstojná: diletantská práce ani jednou jiskrou samostatné tvůrčí fantasie neoživená, veskrze nejotřepanějším efektům – ale beze všeho účinku, poněvadž nemístně – holdující.“ Uvedení \"Jarmily\" bylo správě divadla vyčítáno. Kritika v Národních listech končí slovy „Litovali jsme věru umělce naše, že silami svými plýtvati museli ve prospěch práce, která po třetím provedení složena bude k věčnému odpočinku. Archivář namaluje na fascikl kříž, složí vše od zvláštního hřbitovního oddělení a vzdychne sobě: \"lépe by jí bylo, kdyby se byla nenarodila!\"“ Tato předpověď se vyplnila.\n\nČeské libreto \"Jarmily\" vydalo nakladatelství Mikuláš a Knapp v Praze roku 1878.\n\nDoba středověká\n(Krajina ohraničená lesem s chaloupkou Hynka a Jarmily) Jarmila čeká před chaloupkou svého manžela Hynka. Ten odešel do blízkého města, aby se ucházel o službu u některého z pánů. Jarmila ho netrpělivě očekává a přitom se připravuje na rozloučení se svým rodným stavením, kolem nějž zná každý kout (árie \"Ni zvuk, ni dech neruší klid… Již musím navždy opustit ten mládí mého útulek\").\n\nV tom slyší nejprve zdálky, pak zblízka zvuk lesního rohu. Má strach – je zde v pustině sama – a volá manželovo jméno. Příchozí je však hrabě Bojanov, zabloudivší na lovu a zcela vyčerpán (zpěv hraběte \"Byl to snad anděl s nebeské výše\"). Jarmila napojí ubožáka pramenitou vodou. Bojanov je svou zachránkyní jako omámen a láká ji za sebou na svůj hrad, Jarmila ho však odmítá, jsouc vdána (zpěv Bojanova \"Já dýši opět!\" a duet \"Já mnohé ženy jsem již zřel\"). Dostavuje se Bojanovova lovecká družina vedená Drahomírou, jejíž vztah k hraběti není osvětlen (sbor \"Od východu slunéčka tě hledáme\"). Nachází svého pána na kolenou před Jarmilou a Bojanov je rovněž vybízí, aby se poklonili „té bohyni“ (Bojanovův zpěv \"Aj laň přes cestu skočila\" a sbor \"Tobě se dvořit chceme se již\").\n\nS malým zpožděním přichází Hynek. Před chvílí se přihlásil do služby u Bojanova, ale když ho vidí klečet před svou chotí, zmocňuje se ho zuřivá žárlivost (kvartet \"Já na hradě vám přísahou… Smíš tak mne hanět, smělý?\"). Bojanov opakuje nabídku Jarmile a odchází. Hynek nejprve lituje, že se dal do hraběcí služby, pak však činí Jarmile výčitky: snad už na něj nečekala, snad by byla bývala ráda odešla se svým svůdcem. Jarmila jej marně upokojuje, Hynek ji v rozčilení a zoufalství vyzývá, aby na sebe svolala blesk, byla-li mu nevěrná. Jarmila se svou manželskou věrností zaklíná u zlých duchů a ti její přísahu přijímají a stvrzují bleskem (finále – zpěv Hynka \"Zlý duch ty posly vyslal sem… Já ve tvé oko zíral\", duet \"Pojď, drahý můj\", zpěv Hynka \"Já v zoufalství se neznám již\" a invokace Jarmily \"Již ohně dštěte své, vy mraky černé\").\n\n(Nádvoří na Bojanovově hradě) Hynek byl při své službě v lese zavražděn. Teď Jarmila v kruhu žoldnéřů oplakává manželovu mrtvolu (sbor \"Aj, hrůzoděsný, strašný byl to čin\", píseň žoldáků \"On dívce prsten zlatý dal\" a árie Jarmily \"Jest mrtev… Ten jeho zrak mne nezří víc\"). Nabádání k pokání a modlitbě (sbor \"Neplač již, modli se a kaj\") však Jarmila, jež myslí na pomstu nad vrahem, odmítá. Přichází k ní Bojanov, jenž je do ní stále zamilován. Jarmila však v něm vidí jen vraha svého muže a ničitele svého štěstí a rozhodně ho odmítá. Bojanov se jí tedy zmocňuje násilím (duet \"Jarmilo! Ty vzbuď se již… Dvě duše láskou znícené… Pro tuto lásku vřelou\").\n\n(Vnitřek postranní kaple chrámové) Jarmila překvapí Drahomíru na modlitbách a velitelsky ji odvádí s sebou (zpěv věřících \"Ach Bože náš!\").\n\n(Proměna – Rytířská síň na Bojanovově hradě) Bojanovovo dvořanstvo se veselí, jak u něho bylo vždy zvykem (sbor \"Aj, lásky slasti zapuďte strasti\"). Bojanov se však radovánek neúčastní, namísto toho ponuře vypráví o svém setkání s personifikovanou bídou a smrtí (árie \"Já jednou z honby domů jel\"). Lidé jsou vylekáni: hraběte jistě proklela čarodějnice. Drahomíra se snaží atmosféru rozptýlit písní (\"Ku číším zlatým vraťme se zas\"), ale Bojanov znenadání proklíná Boha. Drahomíra posílá všechny pryč a snaží se s Bojanovem hovořit, ten však nemůže odvrátit své myšlenky od Jarmily (duet \"Aj vzmuž se, drahý příteli\"). Vtom se objeví Jarmila samotná. Bojanov se vyznává ze své touhy po ní i za cenu svého života a spásy své duše: chce být účasten její kletby. Nedbá přitom Drahomířiných proseb a varování. Jarmila Bojanovovu nabídku přijímá (tercet \"Aj, poznáváš mne zničenou\").\n\nBojanov je nyní šťasten a svolává zpět své dvořany (píseň \"Jsem, drazí, lovec smělý\"). Plesání však přeruší nejprve zvenčí zaznívající píseň kajícníků, poté vstupuje skupina kněží a mnichů v čele s velkým inkvizitorem a žádá o vydání čarodějnice, totiž Jarmily (scéna \"Tu ženu kouzelnou znič pojednou\"). Bojanov se však Jarmily ujímá: zažila tolik protivenství, že to kněží by měli klečet před ní, ne ona před nimi (zpěv \"Já poznal jsem ji v pusté chatě… Co učinila vám, kněží ta žena?\"). V Jarmile nenachází žádnou vinu a hodlá ji bránit i mečem. Ale Jarmila se k čarodějnictví přiznává a žádá jen, aby Bojanov jako její milenec nesl trest s ní (zpěv \"Dřív žíznili jste po krvi\"). Nyní se jí zděšený Bojanov zříká, ale již je pozdě, jsou oba odváděni do církevního vězení (sbor kněží \"Buď bohu chvála\").\n\n"}
{"id": "752689", "url": "https://cs.wikipedia.org/wiki?curid=752689", "title": "Avenue de Selves", "text": "Avenue de Selves\n\nAvenue de Selves (\"Selvesova avenue\") je ulice v Paříži. Nachází se v 8. obvodu. Se svou délkou 110 m je nejkratší avenue v Paříži.\n\nUlice vede od \"Avenue des Champs-Élysées\" jihozápadním směrem ke Grand Palais, kde končí u \"Avenue du Général-Eisenhower\".\n\nUlice byla 13. srpna 1934 pojmenována na počest politika Justina Germaina Casimira de Selves (1848-1934).\n\nÚsek mezi náměstím \"Place Clemenceau\" a \"Avenue Franklin D. Roosevelt\" získal v roce 1970 název \"Avenue du Général-Eisenhower\".\n\n"}
{"id": "752694", "url": "https://cs.wikipedia.org/wiki?curid=752694", "title": "Evžen Hadamczik", "text": "Evžen Hadamczik\n\nEvžen Hadamczik [evžen hadamčik] (28. října 1939 Deutsch Krawarn – 19. září 1984 Opava) byl český fotbalový trenér. Jeho bratr Alois Hadamczik je hokejový trenér, jeho syn Pavel Hadamczik je fotbalový trenér a činovník.\n\nZačal v Dolním Benešově, poté přestoupil do Rudé hvězdy Cheb. Vzhledem k vážnému zranění jeho hráčská kariéra skončila velice brzy. Z lásky k fotbalu se začal věnovat trenérské činnosti. Sedm let (1963–1970) trénoval klub Spartaku v Dolním Benešově, se kterým postoupil z okresního až do krajského přeboru.\nV roce 1971 odešel trénovat do divizní Opavy, po podzimním osmém místě, kdy převzal tým, dovedl mužstvo na konečné páté místo. V další sezoně dokázal s týmem postoupit.\nV roce 1978 odešel do Baníku Ostrava, kde začal jako nejmladší prvoligový trenér. Jeho nadšení, svědomitost, houževnatost, pracovitost a současně vynalézavost, se projevilo již v první sezóně, kdy Baník obsadil v nejvyšší soutěži druhé místo a v Poháru vítězů pohárů tým postoupil až do semifinále.\n\nV následujících sezonách dovedl Baník dvakrát k titulu (1980 a 1981), dvakrát získal druhé místo (tým v těchto letech dosáhl úctyhodné série – v domácím prostředí odehrál 74 utkání bez prohry v řadě) a v Poháru UEFA se s týmem probojoval až do čtvrtfinále. Celkově je jeho bilance na Bazalech následující – dvakrát získal titul, třikrát skončil na druhém místě. V letech 1978 vyhrál Československý pohár, v letech 1978 a 1979 vyhrál Český pohár.\n\nV letech 1982–1984 se stal trenérem olympijské reprezentace, kterou připravoval na olympijské hry v Los Angeles, kam sportovci nakonec z politických důvodů neodjeli. Neúčast na olympijských hrách ho psychicky zlomila. Mezitím ukončil působení v Baníku, kde stihl položit základy úspěšné práci s mládeží. Do úspěšného konce se ale nedotáhlo, i přes enormní zájem Rakušanů, jeho angažmá v Rapidu Vídeň. V roce 1984 se stal na krátké období trenérem reprezentace A-mužstva, pod jeho vedením tým odehrál jediné utkání na půdě tehdejší NDR. O pár týdnů později, 19. září 1984 spáchal sebevraždu oběšením.\n\n"}
{"id": "752695", "url": "https://cs.wikipedia.org/wiki?curid=752695", "title": "FC Zestafoni", "text": "FC Zestafoni\n\nFC Zestafoni je gruzínský fotbalový klub sídlící ve městě Zestaponi. FC Zestafoni hraje v soutěži Umaglesi Liga, což je nejvyšší gruzínská fotbalová liga. Klub byl založen v roce 2004 a svá domácí utkání hraje na stadionu David Abashidze Stadium, což je městský stadión z roku 1952, který však v letech 1981 a 2004 prošel rekonstrukcemi. Jeho kapacita dosahuje 8 000 diváků.\n\nKlub se představil mj. ve 2. předkole Evropské ligy UEFA 2014/15 proti slovenskému celku FC Spartak Trnava, který jej vyřadil.\n"}
{"id": "752697", "url": "https://cs.wikipedia.org/wiki?curid=752697", "title": "Vrba černající", "text": "Vrba černající\n\nVrba černající (\"Salix myrsinifolia\") je v České republice kriticky ohroženým druhem. V rozsáhlém rodě vrba je zařazen do podrodu \"Vetrix\".\n\nJe zcela běžnou rostlinou ve Skotsku a ve Skandinávii, dále v Polsku, Bělorusku, Pobaltských republikách, na Ukrajině a ve středním Rusku až po Ural. Druhým místem hojného rozšíření je široká oblast Alp a jejich předhůří, zasahuje až do střední Evropy. Jinak se velice omezeně vyskytuje v Pyrenejích, Apeninách, na severu Balkánského poloostrova a na severozápadě Německa. Vyrůstá v podhůří až v horách v mokřadech, rašeliništích, okrajích bažin a v křovinách na březích vodních toků. Bývá také součásti řídkých lesů na okraji tajgy. Stanovit hranice přirozeného výskytu je obtížné, protože na mnoha místech se dlouhodobě uměle vysazuje. V České republice se za původní považují populace na Šumavě a v Českém lese, avizovaný výskyt v Novohradských horách je sporný a v okolí Třeboně byla vrba černající prokazatelně vysazena.\n\nDvoudomé, velice variabilní keře nebo vzácně stromy se šedivou, hladkou kůrou které dorůstají nejvýše do 6 m. Tmavě červenohnědé až nazelenalé letorosty jsou krátké, mírně až hustě šedavě chlupaté, stárnutím chlupy ztrácejí. Přitisklé, hustě chlupaté pupeny bývají dlouhé 3 až 4 mm.\n\nStřídavě vyrůstající listy s hustě chlupatými řapíky dlouhými 1 až 2 cm mají polosrdčité, vytrvalé palisty zhruba stejné délky jako řapíky. Na lící mají svraskanou žilnatinu, jsou tmavě zelené a lesklé, na rubu roztroušeně chlupaté, sivě ojíněné s charakteristickou špičkou čistě zelenou, bez ojínění. Proměnlivé listové čepele jsou nejčastěji široce eliptické nebo podlouhle kopinaté 4 až 6 cm dlouhé a 2 až 3 cm široké, po okraji pilovitě vroubkované, u báze klínovité nebo srdčité, na vrcholu zašpičatělé. Na podzim nebo při sušení listy černají. Vrba černající je velice variabilní, jednotlivé rostliny se mohou od sebe odlišovat i podle stanoviště na kterém rostou, slunné-stinné, vlhké-suché apod.\n\nJednopohlavné květy jsou uspořádány do úzkých, válcovitých, krátce stopkatých jehněd. Samčí jehnědy, dlouhé do 3 cm, obsahují zjednodušené květy se dvěma tyčinkami s volnými, chlupatými nitkami nesoucími zlatožluté prašníky jež postupně černají. Jehnědy se samičími květy, měřící až 6 cm, mají lysý, úzce kuželovitý, stopkatý, asi 3 mm dlouhý jednodílný lysý nebo chlupatý semeník s asi 12 vajíčky a dále 1 mm dlouhou čnělku s bliznou dělenou do dvou laloků. Listeny bývají hnědé nebo načervenalé, někdy jsou ve spodní části nafialovělé. Květy opyluje hmyz. Plodem je dvojchlopňová tobolka, 6 až 10 mm dlouhá, obsahující drobná semena s chmýrem. Nejsou větší než 1 mm, roznáší je vítr.\n\nVrba černající je vyhláškou č. 395/1992 Sb. vydanou Ministerstvem životního prostředí České republiky a v roce 2000 sestaveným \"Černým a červeným seznamem cévnatých rostlin České republiky\" prohlášena za druh kriticky ohrožený.\n"}
{"id": "752702", "url": "https://cs.wikipedia.org/wiki?curid=752702", "title": "Porterova analýza pěti sil", "text": "Porterova analýza pěti sil\n\nPorterův model pěti sil patří k základním a zároveň nejvýznamnějším nástrojům pro analýzu konkurenčního prostředí firmy a jejího strategického řízení. Jejím tvůrcem je profesor Michael Eugene Porter z Harvard Business School, Institute for Strategy and Competitiveness.\n\nModel se snaží odvodit sílu konkurence v analyzovaném odvětví a tím pádem také ziskovost daného sektoru trhu. K dosažení tohoto cíle rozebírá pět klíčových vlivů, které konkurenceschopnost firmy přímo či nepřímo ovlivňují.\n\nPorterova analýza pěti sil byla vytvořena v reakci na populární SWOT analýzu, kterou Porter považoval za příliš obecnou a hrubou. Tu se mu však nepodařilo nahradit, v praxi jsou dnes používány obě.\n\nV reálném ekonomickém prostředí mezi sebou firmy zápasí o konkurenční výhodu, která může mít mnoho podob. M. Porter mluví o dvou základních typech konkurenční výhody:\n\nPodnik má tedy konkurenční výhodu, pokud je schopen dodávat relativně stejně kvalitní výrobek či službu jako konkurence s nižšími náklady nebo kvalita jeho výrobků (resp. služeb) přesahuje kvalitu produktů konkurence. Kvalitou je zde rozuměna jakákoliv přidaná hodnota, může jít třeba i o rychlejší dopravu.\n\nFirmy ve snaze získat co nejvyšší podíl na trhu používají mnoho nástrojů, zde jsou uvedeny jedny z nejčastěji používaných:\n\nIntenzita této síly je ovlivňována následujícími faktory:\n\nPři analýze firemního konkurenčního prostředí musíme brát v potaz kromě současné konkurence také potenciální konkurenci z řad podniků působících v jiných odvětví či firmy zcela nové. Obzvláště odvětví, které se vyznačují velkou ziskovostí, lákají mnoho nových firem. Teoreticky může na trh kdykoliv přibýt nová firma. Reálně však existuje mnoho bariér, které brání vstoupit novým hráčům na trh.\n\nMezi tyto bariéry patří:\n\nVlastní vliv odběratelů je ovlivněn mnoha aspekty. Důležité je si uvědomit heterogenitu na trhu výrobků a služeb (tedy odběratelů). Jednotliví odběratelé se od sebe liší svou velikostí, svými potřebami, požadovanou kvalitou výrobků (resp. služeb) a potenciálem růstu. Zvláště relativní velikost odběratele vzhledem k ostatním firmám ve stejném segmentu má na zkoumanou firmu velký vliv.\nO velké vyjednávací síle odběratelů mluvíme v následujících případech:\n\nOdběratelé mají malou vyjednávací sílu, pokud:\n\nPomocí těchto bodů můžeme obecně charakterizovat vliv odběratelů podle typu výrobků, které kupují od výrobců. Reklamní výrobky se vyznačují nízkou technickou náročností výroby, proto zde existuje velká konkurence ze strany výrobců. Odběratel se pak nemusí vázat na jednoho konkrétního dodavatele a má tak velkou vyjednávací sílu. Tuto produkci však můžeme označit pouze za okrajovou. Podobná situace panuje u spotřebních výrobků. Výjimkou jsou technické výrobky, kde je výroba náročná jak na technické vybavení, tak na kvalifikovanou pracovní sílu. To se projevuje zvláště v kvalitativních požadavcích odběratelů, které v tomto segmentu velmi variují. Proto je standardizace velice obtížná a náklady na změnu odběratele vysoké. Vyjednávací pozice odběratele je v tomto případě velice malá.\n\nKaždé průmyslové odvětví vyžaduje k produkci zdroje - pracovní sílu, materiály, již hotové komponenty a jiné zásoby. Tím se vytvářejí vztahy mezi dodavateli a odběrateli - zásobovací řetězce. Sílu dodavatelů v těchto vztazích ovlivňuje mnoho faktorů.\n\nDodavatelé jsou silní, pokud nastane alespoň jedna z následujících podmínek:\n\nSubstitučními produkty jsou v Porterově modelu myšleny produkty z jiného průmyslového odvětví, které mohou dané produkty nahradit. Tedy pro jistou skupinu odběratelů mají stejnou funkci, jen jsou postaveny na jiné technologie. Hrozbou pro firmu je i jejich pouhá existence. Tyto výrobky se pak stávají konkurenčními a jejich cena má velký vliv i na analyzovanou firmu.\n\nNa první pohled by se tak mohlo zdát, že se v případě substitučních produktů jedná o konkurenci, ale není to tak úplně pravda. Jsou to produkty, které může náš zákazník použít místo těch našich a jsou přitom z úplně jiného odvětví. Jsme-li taxi, je pro nás substitučním produktem třeba vlastní auto, stejně jako MHD nebo kolo. Do jisté míry tedy konkurencí představují, a proto bychom je neměli pouštět ze zřetele.\n\n\n"}
{"id": "752705", "url": "https://cs.wikipedia.org/wiki?curid=752705", "title": "Trio z Belleville", "text": "Trio z Belleville\n\nTrio z Belleville (\"Les Triplettes de Belleville\") je francouzsko-belgicko-Kanadsko-britský animovaný film z roku 2003, který režíroval Sylvain Chomet podle vlastního scénáře. Film popisuje osudy mladého cyklisty.\n\nMladý cyklistický závodník žije v malém domku se svou babičkou Madame Souza a psem Brunem. Jeho cílem je účast na Tour de France. Babička Souza jej podporuje a je jeho trenérem i mechanikem. Do závodu sice nastoupí, ale není ještě trénovaný a proto jede na konci pelotonu s dalšími dvěma závodníky v grupetu. Francouzská mafie z amerického města Belleville všechny tři naloží do falešného sběrného vozu a odveze je do Ameriky jako otroky na cyklistické závody, kde na ně diváci sázejí. Madam Souza a pes Bruno se za nimi vydají do Belleville. Seznámí se s trojčaty \"Trio z Belleville\", stárnoucími hvězdami showbyznysu. Všechny čtyři společně s Brunem poté osvobodí cyklisty.\n\n\n"}
{"id": "752716", "url": "https://cs.wikipedia.org/wiki?curid=752716", "title": "Genie Award", "text": "Genie Award\n\nGenie Award (francouzsky Prix Génie) bylo filmové ocenění, každoročně udělované mezi roky 1980–2012 v kanadském Torontu. Oceněné volili členové Kanadské filmové a televizní asociace z nomivaných umělců. Celkově se uskutečnilo třicet dva ročníků. \n\nV roce 2012 bylo oznámeno sloučení Genie Award s udílením sesterských anglickojazyčných televizních cen Gemini Awards do nového formátu kanadských filmových ocenění Canadian Screen Awards, jejichž první ročník proběhl roku 2013.\n\n"}
{"id": "752718", "url": "https://cs.wikipedia.org/wiki?curid=752718", "title": "Kaple Panny Marie Moudré", "text": "Kaple Panny Marie Moudré\n\nKaple Panny Marie Moudré (francouzsky \"Chapelle Notre-Dame-de-la-Sagesse\") je katolická kaple ve 13. obvodu v Paříži, na náměstí \"Place Jean-Vilar\". Byla postavena v roce 2000 v moderní čtvrti Paris Rive Gauche a patří k farnosti Notre-Dame de la Gare. Je zasvěcena Panně Marii, jejíž přídomek odkazuje na blízkost Francouzské národní knihovny.\n\nVýstavba byla dokončena v roce 2000, čímž se kaple stala poslední křesťanskou sakrální stavbou ve Francii postavenou ve 20. století. Vysvětil ji 16. září 2000 pařížský arcibiskup Jean-Marie Lustiger.\n\nStavbu navrhl architekt Pierre-Louis Faloci. Stavba z červených cihel kontrastuje s okolní zástavbou. Její interiér je poctou kapli Notre-Dame-du-Haut v Ronchamp, kterou navrhl Le Corbusier. Ke kapli náleží veřejný park Jardin James-Joyce.\n\n"}
{"id": "752734", "url": "https://cs.wikipedia.org/wiki?curid=752734", "title": "Chrám svatého Sávy (Paříž)", "text": "Chrám svatého Sávy (Paříž)\n\nChrám svatého Sávy (francouzsky \"église Saint-Sava\", srbsky \"црква Светог Саве\") je katedrální kostel srbské pravoslavné církve v Paříži. Nachází se v 18. obvodu v ulici \"Rue du Simplon\" a je zasvěcen svatému Sávovi. Původně protestantský kostel byl postaven v novorománském slohu. Kostel je biskupským sídlem diecéze srbské pravoslavné církve pro západní Evropu (zahrnuje Francii, Benelux a Pyrenejský poloostrov).\n\nFarnost byla založena v roce 1947. V roce 1952 si pronajala kapli v chrámu sv. Archandělů rumunské pravoslavné církve. Kaple byla příliš malá a proto si farnost pronajala v roce 1965 bývalý protestantský kostel v ulici \"Rue du Simplon\", který v roce 1984 odkoupila. V tympanonu nad vstupem do kostela byla umístěna ikona svatého Sávy.\n\nVzhledem k velkému přílivů osob z Jugoslávie v západní Evropě vytvořila v roce 1969 srbská pravoslavná církev samostatnou diecézi pro západní Evropu.\n\n"}
{"id": "752740", "url": "https://cs.wikipedia.org/wiki?curid=752740", "title": "Paula Fernandes", "text": "Paula Fernandes\n\nPaula Fernandes de Souza (* 28. srpna 1984 Sete Lagoas, Minas Gerais, Brazílie) je brazilská country zpěvačka a kytaristka.\n\n\n\n\n"}
{"id": "752742", "url": "https://cs.wikipedia.org/wiki?curid=752742", "title": "George Brummell", "text": "George Brummell\n\nGeorge Bryan Brummel, zvaný Beau Brummell (\"beau\": francouzsky „krásný“) (7. června 1778 Londýn — 30. března 1840 Caen) byl slavný anglický dandy. \n\nPlatil za arbitra módy a elegance, zejména pánské. Byl přítelem prince a budoucího krále Jiřího IV., se kterým však zároveň soupeřil; posléze se s ním rozkmotřil, pro svůj nákladný život se zadlužil a před věřiteli prchl do Normandie (1816), kde nakonec zemřel v bídě. Ve své době se však těšil velké slávě a vlivu; jeho moc ve světě módy a stylu byla přirovnávána k vojenské moci Napoleonově.\n\nO Brummella se zajímali také umělci: George Gordon Byron jím byl fascinován a francouzský katolický autor Jules Barbey d'Aurevilly mu věnoval esej.\n\nOd roku 2002 stojí v Londýně Brumellova socha, jejíž autorkou je Irena Sedlecká.\n\n"}
{"id": "752752", "url": "https://cs.wikipedia.org/wiki?curid=752752", "title": "Mezi ledními medvědy: Dobrodružství v arktickém Rusku", "text": "Mezi ledními medvědy: Dobrodružství v arktickém Rusku\n\nMezi ledními medvědy: Dobrodružství v arktickém Rusku (\"Among the polar bears: Adventure in Russia's Arctic\") je německý dokumentární film. Provází jím kameraman Uwe Anders, který žije čtyři měsíce v drsné Sibiřské přírodě. Vídá tak spoustu situací mezi zdejšími zvířaty (souboje pižmoňů, lišky polární při kradení vajec...). V Česku byl film poprvé vysílán na Viasat Nature.\n\n"}
{"id": "752753", "url": "https://cs.wikipedia.org/wiki?curid=752753", "title": "Angel Station", "text": "Angel Station\n\nAngel Station je deváté studiové album skupiny Manfred Mann's Earth Band, vydané v březnu 1979. Album produkovali Anthony Moore a Manfred Mann.\n\n"}
{"id": "752754", "url": "https://cs.wikipedia.org/wiki?curid=752754", "title": "Sloni: Kočovníci pouště Namib", "text": "Sloni: Kočovníci pouště Namib\n\nSloni: Kočovníci pouště Namib (\"Elephant Nomads Of The Namib Desert\") je dokumentární film televize BBC ze série Svět přírody. Dokument sleduje skupinu slonů, ve které je několik novorozených mláďat a ta musejí přežít dlouhé cesty, kdy putují za novými zdroji potravy. Film měl premiéru v roce 2008 na BBC Two. V Česku je vysílán např. na Viasat Nature.\n\n"}
