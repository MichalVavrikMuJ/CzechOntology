{"id": "636800", "url": "https://cs.wikipedia.org/wiki?curid=636800", "title": "Třída Sims", "text": "Třída Sims\n\nTřída Sims byla poslední třída torpédoborců námořnictva Spojených států amerických postavených ještě před zapojením USA do druhé světové války. Celkem bylo postaveno 12 jednotek této třídy. Všechny jednotky bojovaly ve druhé světové válce, přičemž pět jich bylo v boji ztraceno. Přeživší lodě byly po válce sešrotovány, anebo použity jako cíle při jaderných zkouškách na atolu Bikini.\n\nProjekce nové třídy amerických torpédoborců byla objednána v roce 1935. Stavba byla schválena ve finančním roce 1937. Celkem bylo postaveno 12 jednotek této třídy. Na vodu byly spouštěny v letech 1938–1939 a do služby vstupovaly mezi lety 1939–1940. Na jejich stavbě se podílelo celkem sedm loděnic – Bath Iron Works, Federal Shipbuilding, Newport News Shipbuilding, Boston Navy Yard, Norfolk Naval Shipyard, Charleston Navy Yard a Philadelphia Naval Shipyard.\n\nTřída \"Sims\" představovala poslední americké torpédoborce, jejichž strojovny a kotelny nebyly rozděleny do dvou oddělených skupin, což zvyšovalo jejich odolnost v boji. Jako první rovněž nesly systém řízení palby Mk 37, který se během následujících let masivně rozšířil.\n\nTorpédoborce byly na svou dobu silně vyzbrojeny. Základní výzbroj tvořilo pět 127mm kanónů, z nichž kanóny 1, 2 a 3 byly umístěny v dělových věžích, zatímco čísla 3 a 4 stála v nekrytých postaveních. Torpédovou výzbroj představovalo celkem 12 hlavní ráže 533 mm – loď nesla tři čtyřhlavňové torpédomety. Protiletadlovou výzbroj zpočátku tvořily pouze čtyři 12,7mm kulomety. Během války se však výzbroj jednotlivých plavidel měnila. Například bylo demontováno třetí 127mm dělo a nahrazeno rychlopalnými protiletadlovými kanóny. Rovněž část torpédometů byla demontována pro získání prostoru na protiletadlovou výzbroj. Pohonný systém tvořily tři kotle Babcock and Wilcox a dvě turbíny Westinghouse. Lodní šrouby byly dva. Nejvyšší rychlost dosahovala 35 uzlů.\n\nV roce 1941 všechny jednotky operovaly v Atlantiku. Po vypuknutí druhé světové války se ale postupně dostaly i na další bojiště. Za války jich přitom bylo pět ztraceno – \"Sims\", \"Hammann\", \"O’Brien\", \"Walke\" a \"Buck\". První čtyři byly ztraceny v roce 1942 – \"Sims\" byl potopen v bitvě v Korálovém moři, \"Hammann\" potopila japonská ponorka I-168 a \"O'Brien\" potopila japonská ponorka I-15 a \"Walke\" byl ztracen v bojích u Guadalcanalu. Naopak \"Buck\" potopila roku 1943 poblíž Salerma německá ponorka U-616.\n\nPo skončení války byla třída rychle vyřazena. \"Russell\", \"Morris\" a \"Roe\" byly roku 1947 sešrotovány. Zajímavější byl osud zbývající čtveřice – \"Hughes\", \"Anderson\", \"Mustin\" a \"Wainwright\" byly roku 1946 použity jako cíle při jaderných testech na atolu Bikini. Zatímco \"Anderson\" se potopil po testu Able, uskutečněném 1. července 1946, zbylé tři přečkaly jak test Able, tak test Baker a byly ještě dva roky zkoumány vědci, než bylo rozhodnuto je roku 1948 definitivně potopit jako cvičné cíle (tentokrát ale konvenční municí).\n\n"}
{"id": "636805", "url": "https://cs.wikipedia.org/wiki?curid=636805", "title": "Keren Karmel", "text": "Keren Karmel\n\nKeren Karmel nebo Keren ha-Karmel (: קרן כרמל, : \"al-Machraka\" nebo \"Muchraka\") je hora o nadmořské výšce 474 metrů v severním Izraeli.\n\nLeží na jihovýchodním okraji pohoří Karmel, cca 18 kilometrů jihovýchodně od centra Haify a cca 4 kilometry jihovýchodně od města Dalijat al-Karmel. Má podobu výrazného návrší se zalesněnými svahy, které na západ a sever odtud přecházejí do rozsáhlého lesního komplexu. Na jižní straně terén prudce klesá do údolí vádí Nachal Jokne'am, na jihozápadě do jeho přítoku Nachal Rakefet. Dál k jihu se zvedá vysočina Ramat Menaše. Na východ svahy hory klesají do zemědělsky využívaného Jizre'elského údolí.\n\nNa vrcholu hory se nachází svatyně, která podle tradice stojí na místě, kde se prorok Eliáš utkal s Baalovými a Aštertinými proroky. Místo je uctíváno v židovské, muslimské, drúzské i křesťanské tradici. V 19. století zde vyrostl klášter řádu karmelitánů. Lokalita je turisticky využívaná, stojí tu socha proroka Elijáše. Nabízí se tu výhled na okolní krajinu.\n\n"}
{"id": "636815", "url": "https://cs.wikipedia.org/wiki?curid=636815", "title": "Micpe Chusejfa", "text": "Micpe Chusejfa\n\nMicpe Chusejfa (: מצפה חוסיפה) je hora o nadmořské výšce 504 metrů v severním Izraeli.\n\nLeží na východním okraji pohoří Karmel, cca 13 kilometrů jihovýchodně od centra Haify a necelý kilometr severovýchodně od města Isfija. Má podobu nevýrazného návrší se zalesněnými svahy, které na sever odtud přecházejí do rozsáhlého lesního komplexu. Na východní straně svahy hory prudce klesají do zemědělsky využívaného Zebulunského údolí s řekou Kišon, do které podél jižní strany hory směřuje vádí Nachal Chusejfa, podél strany severní vádí Nachal Jagur. Na jihozápadním úpatí kopce, nedaleko okraje města Isfija, se nachází vydatný pramen \"Ejn al-Balad\" (עין אל בלד). Vrch je turisticky využíván.\n\n"}
{"id": "636822", "url": "https://cs.wikipedia.org/wiki?curid=636822", "title": "Rom Karmel", "text": "Rom Karmel\n\nRom Karmel (: רום כרמל) je hora o nadmořské výšce 546 metrů v severním Izraeli.\n\nLeží v centrální části pohoří Karmel (jde o nejvyšší bod tohoto pohoří), cca 11 kilometrů jihovýchodně od centra Haify, na severozápadním okraji města Isfija. Má podobu nevýrazného návrší s částečně zalesněnými svahy, které na jih a západ odtud přecházejí do rozsáhlého lesního komplexu. Na západní straně kopce jeho svahy prudce klesají do údolí vádí Nachal Oren, do kterého ze svahů hory směřují vádí Nachal Chejk a Nachal Alon. Na jihozápadní straně na horu plynule navazuje vrch Har Ela. Na západě se rozkládá další vrchol Har Alon. Podél severního okraje vrcholové partie prochází lokální silnice 672 lemovaná rozptýlenou zástavbou na okraji města Isfija.\n\nV prosinci 2010 bylo okolí hory postiženo lesním požárem, který zničil velkou část zdejších lesů.\n\n"}
{"id": "636825", "url": "https://cs.wikipedia.org/wiki?curid=636825", "title": "Har Alon", "text": "Har Alon\n\nHar Alon (: הר אלון, doslova \"Dubová hora\") je hora o nadmořské výšce 515 metrů v severním Izraeli.\n\nLeží v centrální části pohoří Karmel (jde o jeden z nejvyšších bodů tohoto pohoří), cca 10 kilometrů jihovýchodně od centra Haify, cca 2 kilometry severozápadně od města Isfija a přes 2 kilometry východně od vesnice Bejt Oren. Má podobu nevýrazného návrší se zalesněnými svahy, které na sever, jih a západ odtud přecházejí do rozsáhlého lesního komplexu. Na západní straně kopce jeho svahy prudce klesají do údolí vádí Nachal Oren, do kterého ze svahů hory směřuje vádí Nachal Alon. Na východ odtud se rozkládá další vrchol Rom Karmel. Podél severního okraje vrcholové partie prochází lokální silnice 721, která tu ústí do silnice 672. Při silnici 721 se nedaleko odtud nachází areál věznice Damon.\n\nV prosinci 2010 bylo okolí hory postiženo lesním požárem, který zničil velkou část zdejších lesů. Během evakuace vězňů z nápravného zařízení Damon zároveň došlo k neštěstí, při kterém uhořely čtyři desítky lidí cestujících v autobusu.\n\n"}
{"id": "636827", "url": "https://cs.wikipedia.org/wiki?curid=636827", "title": "Kostel svatého Jiří (Velké Opatovice)", "text": "Kostel svatého Jiří (Velké Opatovice)\n\nBarokní kostel svatého Jiří ve Velkých Opatovicích.\nPrvní písemná zmínka o kostele na tomto místě pochází z roku 1392. Byl postaven v gotickém slohu a klenba byla patrně pouze v presbytáři. Zvonice stála pravděpodobně vedle kostela, do ní byl v roce 1497 zavěšen zvon sv. Víta, který visí i ve věži dnešního kostela. V poslední čtvrtině 17. století byl kostel barokně přestavěn. V roce 1790 byl ovšem původní kostel zbořen, aby mohl být v letech 1790-1791 vystavěn kostel nový, zasvěcený stejně jako předchozí kostel svatému Jiří.\nNa jeho výzdobě se podílel Ondřej Schweigl, z jeho dílny je hlavní oltář a kazatelna. Cherubové z jeho dílny také nesly obraz Pax vobis nad hlavním oltářem. Obraz Pax vobis - milostný obraz Spasitele pochází z roku 1580, kdy byl přinesen z Jeruzaléma a stal se rodinným obrazem Salmů z Neuburgu nad Innem. Když opatovická větev rodu vymřela po meči, darovala jej v roce 1797 dcera posledního majitele panství z rodu Salmů Karla Vincence Jindřiška Julie provdaná za Jeronýma Herbersteina kostelu. V současné době je obraz vedle dveří do sakristie. K původnímu mobiliáři kostela patří dále lavice, zpovědnice, křtitelnice a oltářní mřížka. Během let byl kostel dále doplňován o další obrazy a sochy. Boční oltáře zdobí obrazy Panny Marie Neposkvrněné a svatého Jiří od Jana Havelky z Loštic z roku 1820. Kostel zdobí a modlitbu podněcuje křížová cesta z roku 1869. Socha a oltář Panny Marie Lurdské z roku 1882 a sochy Nejsvětějšího srdce Ježíšova a Neposkvrněného srdce Panny Marie z roku 1908 jsou výrazem aktuálních důrazů katolické zbožnosti své doby a obraz sv. Cyrila a Metoděje od Jana Zelenky z roku 1863 připomíná cyrilometodějské milénium. Nepřehlédnutelným prvkem interiéru je bezesporu velký lustr zavěšený v prostředím klenebním poli, který má ve spodním patře 16 a v horním 8, v současnosti, elektrických svíček, má pocházet ze zámku v Šebetově a do kostela se dostal v druhé polovině 19. stol. - stejný lustr je také v kostele sv. Marka v Knínicích, patrně osvětlovaly původně oba sál zmíněného zámku. Původní varhany od Jana Komorníka z Rouchovan z roku 1791 byly v roce 1913 nahrazeny novými pneumatickými varhanami z dílny Jana Tučka v Kutné Hoře.\n\nNa začátku padesátých let dvacátého století prošel kostel výraznou proměnou interiéru. Byl nově vydlážděn a vymalován, byla nově uspořádány obrazy a sochy a především byl v závěru presbytáře vymodelován vysoký reliéf svatého Jiří bojujícího s drakem o rozměrech 4×4 m, který vytvořil akademický sochař Karel Otáhal v letech 1951-1952, a tak teprve po více než 150 letech od postavení kostela zaujal jeho patron přední místo. Karel Otáhal vytvořil také reliéf křtu Páně zavěšený nad křtitelnicí. V roce 1972 doplnily zvon sv.Víta osiřelý po rekvizicích za první a druhé světové války zvony sv. Jiří a Panna Maria od Marie Tomáškové Dytrychové. V devadesátých letech dvacátého století byl generálně zrekonstruován vnější plášť i interiér kostela. Současná výmalba v tónech lomené bílé, žluté a olivové podtrhuje jednoduchou krásu jeho interiéru. Ozdobou kostela je ve vánoční době betlém, jehož jádro pochází ze šedesátých let dvacátého století, kulisa je dílem místních řemeslníků a umělců, nově byl doplněn o další sošky v letech 2008-2012.\n\n"}
{"id": "636829", "url": "https://cs.wikipedia.org/wiki?curid=636829", "title": "Karel Špaček (inženýr)", "text": "Karel Špaček (inženýr)\n\nKarel Špaček (23. květen 1866 Trněný Újezd – 22. červen 1937 Praha) byl profesor silničního, tunelového a železničního stavitelství na Císařské a královské české vysoké škole technické v Praze. Pro akademický rok 1916–1917 byl zvolen jejím rektorem.\n\nVystudoval malostranské reálné gymnázium a pak stavitelství na Císařské a královské české vysoké škole technické v Praze. Pracoval jako vrchní inženýr zemského železničního oddělení království Českého. V roce 1910 byl jmenován řádným profesorem silničního a tunelového stavitelství.\n\nV roce 1936 mu byl udělen čestný titul doktora technických věd Českého vysokého učení technického v Praze.\n\n\n\n"}
{"id": "636830", "url": "https://cs.wikipedia.org/wiki?curid=636830", "title": "Har Tlali", "text": "Har Tlali\n\nHar Tlali (: הר טללי) je hora o nadmořské výšce cca 480 metrů v severním Izraeli.\n\nLeží v severní části pohoří Karmel, cca 6 kilometrů jihovýchodně od centra Haify a cca 3 kilometry severně od vesnice Bejt Oren. Má podobu výrazného návrší se zalesněnými svahy. Vrcholovou partii ale zaujímá areál Haifské univerzity, okolo kterého prochází lokální silnice 672. Na severní straně terén prudce klesá směrem do zastavěného území města Haifa, kam odtud směřují vádí Nachal Katija a Nachal Ben Dor. Stojí tu haifská čtvrť Hod ha-Karmel. Na jižní straně terén klesá do zalesněného údolí vádí Nachal Galim a jeho přítoků.\n\nV prosinci 2010 bylo okolí hory postiženo lesním požárem, který zničil velkou část zdejších lesů a přiblížil se k samotnému areálu univerzity.\n\n"}
{"id": "636837", "url": "https://cs.wikipedia.org/wiki?curid=636837", "title": "Reches Mitla", "text": "Reches Mitla\n\nReches Mitla (: רכס מתלה, : \"Ras Mithilia\") je hora o nadmořské výšce okolo 350 metrů v severním Izraeli.\n\nLeží v severozápadní části pohoří Karmel, cca 8 kilometrů jižně od centra Haify a cca 1,5 kilometru severozápadně od vesnice Bejt Oren. Má podobu hřbetu s převážně zalesněnými svahy, které na všech stranách přecházejí do rozsáhlejšího lesního komplexu. Na severní straně terén prudce klesá směrem do údolí vádí Nachal Sfunim, na jižní straně je to vádí Nachal Mitla. Na západní straně se svahy rychle sklánějí do pobřežní planiny. Vrcholová partie má plochý charakter, na západním okraji vystupuje do nejvyšší výšky na kótě 342, na východním okraji, poblíž vesnice Bejt Oren, je to kóta 372.\n\nV prosinci 2010 bylo okolí hory postiženo lesním požárem, který zničil velkou část zdejších lesů a poškodil i vesnici Bejt Oren.\n\n"}
{"id": "636839", "url": "https://cs.wikipedia.org/wiki?curid=636839", "title": "Har Oren", "text": "Har Oren\n\nHar Oren (: הר אורן nebo הר ארן) je hora o nadmořské výšce 301 metrů v severním Izraeli.\n\nLeží v západní části pohoří Karmel, cca 10 kilometrů jižně od centra Haify a cca 2 kilometry jihozápadně od vesnice Bejt Oren. Má podobu návrší se zalesněnými svahy, které na všech stranách přecházejí do rozsáhlejšího lesního komplexu. Na jižní a východní straně terén prudce klesá směrem do údolí vádí Nachal Oren, na vrcholové partii začíná vádí Nachal Megadim a svahy hory se zde pozvolna sklánějí do pobřežní planiny.\n\nV prosinci 2010 bylo okolí hory postiženo lesním požárem, který zničil velkou část zdejších lesů a poškodil i vesnici Bejt Oren.\n\n"}
{"id": "636841", "url": "https://cs.wikipedia.org/wiki?curid=636841", "title": "Gravettien", "text": "Gravettien\n\nGravettien je archeologická kultura, která zaujímala střední část mladého paleolitu (přibližně 30 - 20 tis. let BP, těžiště zhruba 27 - 24 tis. let BP). Období je pojmenováno dle stejnojmenné lokality La Gravette (Dordogne, Francie).\n\nGravettien je znám z širokého geografického prostoru od Portugalska k Německu, od Belgie k Rusku.\nMůžeme jej rozdělit na dvě facie, které souvisí mimo jiné s jeho sídlení dynamikou. Starší - zvaná pavlovien (zhruba 30 - 25 tis. let BP) - je charakterizována osídlením centrálních oblastí (střední Podunají). Mladší willendorf-kostěnkien (přibližně 25 - 20 tis. let BP) zaujímá širší geografický prostor. \n\nGlaciální (würmské) období je v tomto období charakteristické častými klimatickými výkyvy, přičemž obecně jej můžeme označit za studené a suché (vrchol studeného klimatu - cca 24 až 18 tis. let BP). Letní období bylo krátké, ale relativně teplé, což způsobovalo tání permafrostu a následný půdotok.\n\nNejčastějším archeologickým pramenem (platí pro celý paleolit) je kamenná štípaná industrie. Pro gravettien je typická retušovaná čepelová industrie - mezi nástroji se hojně vyskytují rydla, škrabadla, hroty s otupeným bokem (zastoupení či podoba nástrojů může být regionálně specifická). Dalším pramenem je četná a značně vyspělá kostěná a parohová industrie. Je doloženo i mletí obilí.\n\nUmění gravettienu je vysoce rozvinuté. Patří sem zejména ženské plastiky (tzv. venuše), které mohou být i silně stylizované. K nejznámějším plastikám patří Věstonická venuše (pavlovien), dále venuše z Moravan nad Váhom (Slovensko), venuše z Lespugue, hlavička z Brassempouy (Francie), venuše z Grimaldi (Itálie), Willendorfská venuše (Rakousko) či venuše z lokality Kostěnki (Rusko). Četné jsou i plastiky zvířat a skalní umění. Ke skalnímu umění patří například malby v podobě negativních otisků rukou z francouzské jeskyně Pech Merle či stovky rytin zvířat na lokalitě Foz Côa v Portugalsku).\n"}
{"id": "636845", "url": "https://cs.wikipedia.org/wiki?curid=636845", "title": "Har Arkan", "text": "Har Arkan\n\nHar Arkan (: הר ערקן) je hora o nadmořské výšce 480 metrů v severním Izraeli.\n\nLeží v centrální části pohoří Karmel, cca 11 kilometrů jihojihovýchodně od centra Haify, 3 kilometry severozápadně od města Dalijat al-Karmel a cca 2 kilometry jihovýchodně od vesnice Bejt Oren. Má podobu výrazného návrší se zalesněnými svahy, které na všech stranách přecházejí do rozsáhlejšího lesního komplexu. Na východní a severní straně terén prudce klesá směrem do údolí vádí Nachal Oren, do kterého podél západní strany hory vede boční vádí Nachal Rakit. Na jižní straně návrší plynule přechází do sousední hory Har Šokef.\n\nV prosinci 2010 bylo okolí hory postiženo lesním požárem, který zničil velkou část zdejších lesů a poškodil i vesnici Bejt Oren.\n\n"}
{"id": "636849", "url": "https://cs.wikipedia.org/wiki?curid=636849", "title": "Har Šokef", "text": "Har Šokef\n\nHar Šokef (: הר שוקף) je hora o nadmořské výšce 497 metrů v severním Izraeli.\n\nLeží v centrální části pohoří Karmel, cca 12 kilometrů jihojihovýchodně od centra Haify, 2 kilometry severozápadně od města Dalijat al-Karmel a cca 3 kilometry jihovýchodně od vesnice Bejt Oren. Má podobu výrazného návrší se zalesněnými svahy, které na severu, západu a jihu přecházejí do rozsáhlejšího lesního komplexu. Na severovýchodní straně terén prudce klesá směrem do údolí vádí Nachal Oren. Na jižní straně je to údolí vádí Nachal Bustan. Na vrcholové partii hory začíná menší vádí Nachal Rakit, k západu odtud stéká rovněž vádí Nachal Duchan. Kopec je turisticky využíván. Na severní straně návrší plynule přechází do sousední hory Har Arkan.\n\nV prosinci 2010 bylo okolí hory postiženo lesním požárem, který zničil velkou část zdejších lesů.\n\n"}
{"id": "636852", "url": "https://cs.wikipedia.org/wiki?curid=636852", "title": "Ronnie Peterson", "text": "Ronnie Peterson\n\nRonnie Peterson (\"ˈrɔni ˈpɛtɛʂon\") (14. února 1944 Örebro, Švédsko – 11. září 1978 Milán, Itálie) byl švédský automobilový závodník, pilot formule 1.\n\nK jeho prvním úspěchům patřilo vítězství v závodě formule 3 v roce 1969. V březnu roku 1970 poprvé startoval ve formuli 1. V tomto roce bez výrazných úspěchů, ale v následujícím roce 1971 se stal vicemistrem světa. Nestačil pouze na Jackieho Stewarta. I v roce 1973 bojoval o titul mistra světa, tentokrát skončil na třetí pozici, když se před ním umístili Jackie Stewart a Emerson Fittipaldi. V následujících letech jeho kariéra šla strmě dolů. Pokoušel se uspět v týmu Lotus a March. Poté zkoušel šestikolový Tyrrell, také bez výrazných úspěchů.\n\nPočátkem roku 1978 v jeho kariéře sehrál roli manžel pilotky formule 1 \"Lelly Lombardiové\" hrabě \"Zanon\", majitel společnosti \"Lavazza\", jednoho z důležitých sponzorů Lotusu, který tak dlouho naléhal na Colina Chapmana vedoucího stáje Lotus až Ronnieho znovu zaměstnal. Ve smlouvě se však dohodli, že v týmu bude mít pozici číslo 2. Jedničkou byl americký jezdec Mario Andretti. V této sezóně se týmu podařilo postavit bezkonkurenční vůz a tak se Mario Andretti usadil na první pozici a Ronnie plnil podmínky smlouvy a držel se hned za ním, i když bylo často patrné, že by Andrettiho snadno překonal. Do konce sezóny zbývaly tři závody. V neděli 10. září 1978 se startovalo v italské Monze. Závod byl chybně odstartován, protože vozy v zadní části pole ještě nezastavily po dojezdu zahřívacího kola, a tím vlastně měly letmý start a byly rychlejší než vozy před nimi. Tím po startu nastal zmatek a několik vozů havarovalo. Petersonův Lotus narazil v plné rychlosti do svodidel a Vittorio Brambilla nezvládl situaci a narazil do boku Lotusu, kde byla nádrž. Ta se nárazem vznítila. Angličanovi Jamesu Huntovi se podařilo těžce raněného Petersona dostat z vozu a poté se ho ujali lékaři. Jeho zranění bylo však natolik vážné, že druhý den 11. září brzy ráno v nemocnici v Miláně zemřel.\n\nBěhem své kariéry desetkrát vyhrál velkou cenu, nasbíral 206 bodů, čtrnáctkrát vyhrál pole position a devětkrát měl nejrychlejší čas.\n\n"}
{"id": "636860", "url": "https://cs.wikipedia.org/wiki?curid=636860", "title": "Barnabité", "text": "Barnabité\n\nBarnabité \"(Congregatio Clericorum Regularium S. Pauli)\" jsou řeholní řád, který byl založen v roce 1530 v Miláně. Jeho zakladateli byli sv. Antonín Maria Zaccaria, Bartoloměj Ferrari a Jakub Morigia. Roku 1533 byl tento řád potvrzen Apoštolskou stolicí. Řeholníci se řídí řeholí, kterou sestavil sv. Antonín Maria Zaccaria.\n\nPůvodní společenství se nazývalo Clerici S. Pauli decollati (Klerikové stětí sv. Pavla) a sídlilo u kostela sv. Pavla při Pavijské bráně v Miláně. Toto nové společenství schválil 18. února 1533 papež Klement VII. jako kongregaci pod jurisdikcí arcibiskupa milánského. 28. července 1535 potvrdil tuto kongregaci také papež Pavel III. pod jménem \"Clerici Regulares Sancti Pauli\", povolil členům skládat slavné sliby a podřídil je Svatému stolci. V roce 1538 přesídlila kongregace do starého kláštera a chrámu sv. Barnabáše u milánských městských hradeb. Podle patrona tohoto chrámu začali být nazýváni barnabité.\nPapež Julius III. vydal v roce 1550 dvě buly, jimiž přeměnil kongregaci na řád a potvrdil a rozšířil jeho privilegia.\n\nBarnabité zahájili své působení v Lombardii a v Benátsku a získali si svým životem i postoji řadu příznivců. Mezi nimi zaujímali přední místa kazatel a pavijský biskup Alexandr Sauli a jeho žák Karel Boromejský, František Bianchi a František Saleský, který uvedl řád do Francie.\n\nV českých zemích působila pouze jediná kolej, která byla zřízena na pomoc rekatolizaci Prahy roku 1627 při kostele sv. Benedikta na Hradčanech císařem Ferdinandem II. Tato kolej byla zrušena v roce 1786. Krátce před pražskou kolejí vznikla roku 1625 kolej u sv. Michala ve Vídni, odkud přišli někteří klerikové do Prahy.\n\nZákladním úkolem řádu barnabitů je práce na obnově římsko-katolické konfese křesťanského života v rodinách, na prohloubení náboženského života ve farnostech a v počátcích činnosti i při nápravě kněžských mravů. Prostředky k dosažení těchto cílů byly lidové misie, systematická kazatelská činnost a výchova a vzdělávání mládeže prostřednictvím katecheze. Členové řádu si rovněž kladou za cíl rozněcovat lásku ke službám Božím a vést Boží lid k ochotnému přijímání svátostí. V 18. století se barnabité obrátili také k zámořským misiím.\n\nZvláštností barnabitů je zanícení pro pečlivé studium a výklad Epištol sv. Pavla. Další odlišností řádu je skládání 4. slibu, jimž se řeholní klerikové zavazují, že nebudou sami usilovat o žádný církevní úřad či důstojenství, které přijmou jedině na výzvu nebo příkaz Svatého stolce.\n\nV čele řádu stojí generální probošt, který je volen generální kapitulou na tři roky a může být zvolen maximálně dvakrát po sobě. Sídlí v Římě. Představeným každého řeholního domu, tzv. koleje, je probošt. Kontrolu vykonávají vizitátoři dvakrát ročně. Klerikové užívají řádové jméno s titulem \"Don\". V roce 1990 měl řád ve světě 71 domů, v nichž žilo 423 řeholníků, z nich 327 kněží.\n\nV červeném poli stojí zlatý kříž na zlatém trojvrší a po stranách jsou zlatá písmena P. A., která znamenají \"Paulus Apostolus\".\n\nBarnabité nosí běžný černý soukenný talár světských kněží, který se však nezapíná, ale jen překládá a převazuje pásem. V chóru řeholníci užívají rochet.\n\nBarnabité se zapsali do dějin zavedením zvyklosti vyzvánět v pátek a spolu s kapucíny, jezuity a oratoriány se zasloužili o rozšíření čtyřicetihodinové pobožnosti, kdy je po tuto dobu nepřetržitě vystavena k uctívání Nejsvětější Svátost Oltářní.\n\n\n"}
{"id": "636866", "url": "https://cs.wikipedia.org/wiki?curid=636866", "title": "Výzkum trhu", "text": "Výzkum trhu\n\nVýzkum trhu řeší informační potřebu o zákaznících nebo o trhu. Pojem výzkum trhu je často zaměňován s \nmarketingovým výzkumem. V praxi však ne vždy jde o získání informací ryze marketingových.\nVýzkum trhu je důležitým faktorem k získání konkurenční výhody. Zprostředkovává poznatky pro identifikaci a analýzu trhu, přání, požadavků a očekávání zákazníků, velikosti trhu a jeho potenciálu, či struktuře apod.\n\nESOMAR je globální sdružení datové, výzkumné a „insight“ komunity zastupující více než 4 900 odborníků a 500 společností, kteří poskytují nebo zadávají výzkumné projekty a datovou analytiku ve více než 130 zemích a kteří souhlasí s dodržováním Mezinárodního kodexu ICC / ESOMAR. Spolu s národními a mezinárodními výzkumnými asociacemi podporuje definování profesních norem a samoregulaci pro výzkumný sektor a snaží se podporovat, rozvíjet a obhajovat roli a hodnotu datové analytiky, výzkumu trhu a veřejného mínění ve vysvětlování důležitých otázek a napomáhaní účinnému rozhodování. ESOMAR vydává Mezinárodní kodex ICC/ESOMAR, který je základním dokumentem, podle kterého se řídí celá výzkumná komunita. ICC/ESOMAR Kodex byl přeložen do češtiny a byl publikován v prosinci 2016. \n\nČlenové SIMAR tento Kodex odsouhlasili 10.4. 2017 a zavázali se tímto, že se budou řídit stejnými pravidly, principy a požadavky jako mezinárodní výzkumná a datově-analytická komunita. Budujeme tak důvěru veřejnosti ve výzkum, dobrou pověst výzkumného oboru a posilování mezinárodních vazeb. Sdružení SIMAR je kontaktním místem pro řešení stížností na porušení Kodexu, zodpovědným za prosazování jeho platnosti v rámci České republiky a stal se tímto klíčovým partnerem ESOMAR pro budování efektivní seberegulace. \n\nVýzkum trhu byl definován a běžně zaváděn do praxe během 20. let 20. století. Tento trend souvisel s rozvojem reklamy a tzv. Zlatého věku rádia ve Spojených státech amerických. Inzerenti, kteří se propagovali prostřednictvím rádia, si začali uvědomovat, že demografické složení populace určuje poslechovost různých rozhlasových stanic a programů. Svou propagační kampaň směřovali podle toho tam, který segment zákazníků, v daném regionu, chtěli oslovit.\n\nU příležitosti 25. výročí existence svobodného výzkumu trhu a veřejného mínění byl v roce 2016 vytvořen dokument orální historie Výzkumnická fiála, který je ke zhlédnutí na YouTube. Autorem je Hana Huntová, Jaroslav Hasman a Hana Svěchotová.\n\nVýzkum trhu zprostředkovává zjištění o tom, co lidé chtějí, jak a co nakupují, jak uskutečňují své nákupy a rozhodování, jak vnímají cenu, jak jsou na její změnu citliví apod. Skrze bližší určení poznatků podnik zavádí a propaguje svůj produkt na trhu.\n\nPotřebné poznatky o trhu\n\nV praxi se používá kvantitativní a kvalitativní metoda sběru dat. Kvantitativní výzkum se používá pro zjištění počtu. Je standardizovaná. Kvalitativní výzkum se užívá pro získání hlubšího vhledu a pochopení určitých faktorů. Navzájem se obě metody dobře kombinují a nedá se objektivně určit, která z nich je lepší.\n\n"}
{"id": "636875", "url": "https://cs.wikipedia.org/wiki?curid=636875", "title": "Velké Opatovice (zámek)", "text": "Velké Opatovice (zámek)\n\nZámek ve Velkých Opatovicích v okrese Blansko, pocházející z poloviny 18. století, se nachází nedaleko kostela svatého Jiří.\n\nNa místě, kde stávala původní malá tvrz, dal roku 1699 postavit Jiří Markvart z Vězník skromný barokní zámek s pěti obytnými místnostmi. Na okolních pozemcích, které byly odvodněny, vznikl zámecký park. Roku 1757 nechal Karel Otto hrabě Salm-Neuburg na místě původního zámku postavit nový pozdně barokní stavbu. Při přestavbě byla zbořena i původní tzv. horní tvrz. V polovině 19. století a v letech 1908-1911 a 1914-1917 prošel zámek stavebními úpravami, při kterých byl nahrazeny původní střechy novými mansardovými s podkrovními místnostmi, postavena zahradní lodžie a při vjezdu do zámku vznikla nová vrátnice.\n\nZa první světové války byl v zámku umístěn lazaret. Od roku 1934 zámek vlastní obec, která do něj nastěhovala obecní úřad a obecní školu, pro kterou zde byla přistavěna tělocvična. Roku 1973 vyhořela jižní část zámku, ve kterém byla umístěna škola a salla terenna. V 80. letech bylo v zámeckém parku zbudováno letní kino. Vyhořelá část zámku byla stržena a místo ní bylo podle projektu Ing. arch. Zdeňka Fránka zahájeno budování nového sálu. V zámku sídlí městský úřad, banka a několik soukromých podnikatelů. Zámek je chráněn jako kulturní památka České republiky.\n\nStavba nové části budovy trvala až do roku 2007. Po dokončení zde vzniklo Moravské kartografické centrum, vystavující zde stálou expozici z vlastních sbírek i ze sbírek Národního technického muzea.\nStavba arch. Fránka kombinuje hrubě opracovaný pohledový beton ve výstavních prostorách a dřevěné obložení střechy. Atypický strop hlavního sálu připomíná chrámovou loď.\n\nSoučástí zámeckého areálu je přízemní budova zimní zahrady, která původně navazovala na část zámku, vyhořelou v roce 1973. Budova od té doby nebyla sanována, dlouhodobě vykazuje poruchy statiky a je zařazena na seznamu ohrožených nemovitých památek.\n\n"}
{"id": "636878", "url": "https://cs.wikipedia.org/wiki?curid=636878", "title": "Třída Benham", "text": "Třída Benham\n\nTřída Benham byla třída torpédoborců námořnictva Spojených států amerických. Celkem bylo postaveno 10 jednotek této třídy. Všechny jednotky bojovaly ve druhé světové válce, přičemž dvě byly v boji ztraceny. Přeživší lodě byly po válce dílem sešrotovány a dílem použity jako cíle při jaderných zkouškách na atolu Bikini.\n\nStavba této třídy byla schválena ve finančním roce 1936. Celkem bylo postaveno 10 jednotek této třídy. Na jejich stavbě se podílelo celkem šest loděnic Federal Shipbuilding, Boston Navy Yard, Philadelphia Naval Shipyard, Norfolk Naval Shipyard, Charleston Navy Yard a Puget Sound Naval Shipyard.\n\nTorpédoborce navrhla společnost Gibbs & Cox. Základní výzbroj tvořily čtyři 127mm kanóny, z nichž přední dvojice byla umístěna v krytých dělových věžích a  zadní pár stál v nekrytých postaveních. Torpédovou výzbroj představovalo celkem 16 hlavní ráže 533 mm – loď nesla čtyři čtyřhlavňové torpédomety. Naopak protiletadlovou výzbroj zpočátku tvořily pouze čtyři 12,7mm kulomety.\n\nBěhem války se výzbroj jednotlivých plavidel měnila, zejména s ohledem na jejich eskortní úkoly. Torpédomety byly postupně demontovány a nahrazovány rychlopalnými protiletadlovými kanóny – na konci války tak nesly až osm 20mm a osm 40mm kanónů. Zvyšoval se přitom rovněž počet vrhačů hlubinných pum.\n\nPohonný systém tvořily tři kotle Babcock and Wilcox a dvě turbíny Westinghouse. Lodní šrouby byly dva. Nejvyšší rychlost dosahovala 38,5 uzlu.\n\nVšechny torpédoborce se zapojily do druhé světové války (jak na evropském válčišti, tak v oblasti Pacifiku), přičemž už před samotným zapojením USA se podílely na doprovodu konvojů (tzv. \"Neutrality Patrol\"). V dubnu 1942 \"Benham\", \"Ellet\", \"Dunlap\" a \"Fanning\" doprovázely letadlovou loď USS \"Hornet\" plující podniknout Doolittlův nálet na Japonsko.\n\nZatímco \"Benham\" byl potopen v roce 1942 v námořní bitvě u Guadalcanalu, \"Rowan\" byl potopen v roce 1943 ve Středomoří německými motorovými torpédovými čluny.\n\nNedlouho po skončení války byly zbylé torpédoborce vyřazeny ze služby. \"Sterett\", \"Ellet\" a \"Lang\" byly v letech 1946–1948 prodány k sešrotování. \"Mayrant\", \"Trippe\", \"Rhind\", \"Stack\" a \"Wilson\" byly v roce 1946 použity jako cvičné cíle při jaderných testech Able a Baker, realizovaných na atolu Bikini. Oba výbuchy přečkaly, poté na nich byly zkoumány účinky radiace, až je roku 1948 poblíž Kwajaleinu potopily konvenční municí jako cvičné cíle.\n\n"}
{"id": "636883", "url": "https://cs.wikipedia.org/wiki?curid=636883", "title": "Sponkovačka", "text": "Sponkovačka\n\nSponkovačka je pracovní nářadí určené pro spoj dvou různých, nebo stejných materiálů spojovačem z drátu ve tvaru U, který je různě dlouhý, válcován a tím se mění průřez a síla drátu, z něhož je spona vyrobena. Tento spoj využívají například čalouníci při výrobě nábytku, kde na dřevěnou nebo dřevotřískovou konstrukci se přišívá tímto spojem látka nebo potah. \n\n\nNa trhu je mnoho výrobců sponkovaček např. Bea, Bostitch, Bosch, DAMET, Holzher, Josef Kihlberg, Makita, Mezger, Novus, Isaberg-Rapid, Jitool, Paslode a mnoho dalších výrobců. Spoj lze využít pro zhotovování dřevěných konstrukcí, upevňování sádrokartonových desek, přistřelování dřevěných obkladů, desek obkladových, podlahových palubek, sponkování kartonů, sponkování fólií k paletě atp.\n\nZajímavosti: Holzher vyrobil svou první sponkovačku v pneumatické verzi již v roce 1958.\n\nVětšinou jí má každý na psacím stole nebo v kanceláři pro sešívání papírů a dokumentu. Dále mají využití např. pro přisponkování sádrokartonového rohu, různé značení cedulek na pokácené stromy či vylepování reklamy a dřevěné telegrafní sloupy atd.\n\nJsou také k nalezení na kancelářském stole, ale již u tohoto typu nalézáme využití v průmyslu nebo jako nástroj pro kutily a drobné řemeslníky. Jedná se o spony od délky 6mm až do délky 40mm. \n\nTyto stroje robustní konstrukce s délkou spony až 15cm jsou určeny pro řemeslníky, stavební firmy a výrobní provozy, nebo pro sešívání kartonových, papírových krabic a obalů. K této sponkovačce je již potřeba zdroj stlačeného vzduchu ve formě např., kompresoru. Nejvíce se využívají v dnešní době při výstavbě dřevostaveb, nebo pro přistřelování střešních šindelů a to jak dřevěných kanadských, tak asfaltový šindelů. \n\nMají stejné využití jako vzduchové (pneumatické), ale jejich zdroj pro úder a nastřelení spony je ve formě plynové bombičky přidělané přímo na těle sponkovačky. Tím tak odpadá stěhování kompresoru a hadice na stavby nebo montáže. Tato plynová verze je ideální pro opravy a méně náročné výrobní provozy. Cena na nastřelení jedné spony je ale dražší a to v řádu až o několika desítek procent než u vzduchové verze. Nemusíte sice kupovat kompresor, ale ten se vám zaplatí již po několika tisících nástřelech.\n\n"}
{"id": "636884", "url": "https://cs.wikipedia.org/wiki?curid=636884", "title": "Bohuslav Brauner", "text": "Bohuslav Brauner\n\nBohuslav Brauner (8. května 1855 Praha-Staré Město − 15. února 1935 Praha) byl český chemik, syn politika Františka Augusta Braunera a bratr malířky Zdenky Braunerové.\n\nRoku 1873 zahájil studia na Českém vysokém učení technickém v Praze. Ukončil je roku 1877, a právě toho roku se poprvé seznámil s Mendělejevovým článkem o periodickém systému prvků. Mendělejevův systém soudobá věda nepřijala jednoznačně, ale Brauner se pro něj okamžitě nadchl a napsal několik článků, v nichž Mendělejeva hájil proti kritice. Braunerových článků si povšiml německý chemik Robert Bunsen, vynálezce laboratorního hořáku (tzv. Bunsenův hořák). Bunsen Braunera přizval k sobě na univerzitu do Heidelbergu. Zde Brauner také poznal Dmitrije Mendělejeva. Stali se přáteli a je dochována jejich vzájemná korespondence. Brauner Mendělejeva také dvakrát navštil v Petrohradě, v r. 1900 se setkali v Praze. Mendělejev před smrtí údajně prohlásil, že svou periodickou tabulku prvků \"odkazuje Braunerovi\". Brauner patří spolu s Nilsonem, Winklerem a Lecoqem de Boisbaudran mezi vědce, kteří se nejvíce zasloužili o prosazení Mendělejevova učení. \n\nRoku 1880 Brauner přesídlil na univerzitu do Manchesteru, na pozvání Henry Roscoeho. Zde začal jeho výzkum vzácných zemin, v němž dosáhl významných úspěchů. Roku 1882 se vrátil do Prahy, stal se adjunktem chemie na Univerzitě Karlově. Roku 1897 se zde stal řádným profesorem. Byl rovněž členem komise navrhovatelů Nobelovy ceny za chemii. Roku 1922 se stal předsedou mezinárodní komise pro stanovování atomových vah prvků. Napsal také několik důležitých učebnic anorganické chemie. Za svůj život napsal téměř 200 vědeckých článků a spisů. \n\nBrauner byl i nadšeným sportovcem. Při svém pobytu v Manchesteru se seznámil s tehdy ještě nepříliš známým sportem fotbalem, jehož se po návratu do vlasti stal propagátorem.\n\nV roce 1925 odešel do penze. Zemřel na Královských Vinohradech 15. 2. 1935 na oboustranný zánět plic. Pohřben je v Roztokách.\n\nRoku 1882, při svém pobytu v Manchesteru, se Braunerovi podařilo rozložit vzácnou zeminu \"didym\" na tři prvky. Jeden z nich byl již znám, šlo o samarium, avšak dva byly zcela nové - Brauner je nazval neodym a praseodym. Bohužel, prvenství při objevení těchto prvků bylo často mylně přisuzováno Aueru Welsbachovi, ačkoli ten svou studii o dvou nových prvcích publikoval až tři roky po Braunerovi.\n\nV Praze se Brauner věnoval zejména stanovování atomové váhy prvků a jejich správnému zařazování do Mendělejevovy tabulky. Podařila se mu důležitá upřesnění u prvků beryllium, cer, tellur a u některých vzácných plynů.\n\nRoku 1888 navrhl, aby se atomová váha určovala podle kyslíku s hodnotou 16 a nikoli podle vodíku jako dosud. Tento jeho návrh byl přijat na mezinárodním chemickém kongresu v Paříži roku 1904.\n\nRoku 1902 vyslovil předpoklad o existenci dosud neznámého prvku s atomovým číslem 61. S prostředky tehdejší techniky nebylo možné tento předpoklad empiricky či experimentálně ověřit. Braunerův předpoklad však byl nakonec potvrzen roku 1974, kdy dva izotopy předpokládaného prvku izolovali Jacob A. Marinsky, Lawrence E. Glendenin a Charles D. Coryell (nazvali ho promethium).\n\n\n"}
{"id": "636885", "url": "https://cs.wikipedia.org/wiki?curid=636885", "title": "Elektrárna Opatovice nad Labem", "text": "Elektrárna Opatovice nad Labem\n\nElektrárna Opatovice nad Labem je kogenerační uhelná elektrárna, kterou provozuje společnost Elektrárny Opatovice, a.s.. Ta je součástí Energetického a průmyslového holdingu. Kromě výroby elektřiny elektrárna dodává teplo do několika měst včetně Hradce Králové a Pardubic.\n\nElektrárna se nachází jižně od obce Opatovice nad Labem. Její svorkový výkon je 363 MW a tepelný výkon 698 MW. Ke kombinované výrobě elektrické a tepelné energie používá šest parních kotlů s práškovým spalováním, tři kondenzační, dvě odběrové a jednu protitlakou turbínu. Postavena byla v letech 1959-1960, roční spotřeba je asi 1,9 milionu tun. Odsíření je v provozu od roku 1998. K elektrárně je připojena síť horkovodních potrubí o délce 318 km. Do této sítě je připojen Hradec Králové (připojen jako první v roce 1974), Pardubice, Chrudim, Lázně Bohdaneč, Opatovice nad Labem, Čeperka a Rybitví.\n\nŽelezniční vlečka elektrárny je zapojena do stanice Opatovice nad Labem-Pohřebačka na trati z Pardubic do Hradce Králové a je elektrizována stejnou proudovou soustavou jako trať, na kterou navazuje. Vlaky zásobující elektrárnu využívají spojku do odbočky Plačice na trati z Velkého Oseka do Hradce Králové. V roce 2015 bylo v souvislosti s modernizací a zdvoukolejněním trati zapojení vlečky pozměněno ze zapojení přímo do zhlaví na zapojení do odbočky z trati až za nově zřízenou zastávkou Opatovice nad Labem.\n\nElektrárna byla zprivatizována v roce 1992 v rámci kupónové privatizace jako společnost Elektrárny Opatovice, a.s. (IČO 45534292). V roce 1997 získala ve společnosti majoritní podíl britská International Power. Tento podíl dále navyšovala, v roce 1999 již měla 96 % podíl. V roce 2005 byla společnost přejmenována na International Power Opatovice, a.s., v roce 2006 se po squeeze-outu (vytěsnění minoritních akcionářů) stala International Power jediným akcionářem. V roce 2009 pak International Power společnost prodala skupině J&T za 22,5 miliardy Kč (včetně 49 % podílu v Pražské teplárenské). K 1. lednu 2010 se společnost přejmenovala zpět na Elektrárny Opatovice, a.s.\n\nK 1. srpnu 2010 došlo k rozdělení společnosti odštěpením, když vznikly dvě nové nástupnické společnosti – samotnou elektrárnu obsahující Elektrárny Opatovice, a.s. (IČO 28800621) a podíl v Pražské teplárenské obsahující NPTH, a.s., původní společnost byla přejmenována na EBEH Opatovice, a.s. a zůstala v ní pouze půjčka mateřské společnosti vlastněné EPH.\n\nSpolečnost Elektrárny Opatovice, a.s. (IČO 28800621 a 45534292) je dlouhodobě zisková a vyplácí vlastníkovi vysoké dividendy:\nV červnu 2012 Elektrárně Opatovice vypověděla smlouvy na dodávky uhlí firma Czech Coal a rozhodnutí zdůvodnila tím, že majitel elektrárny Energetický a průmyslový holding (EPH) dluží 500 milionů korun. Elektrárna i EPH tvrdí, že všechny dodávky uhlí řádně a včas hradí. Předseda dozorčí rady elektrárny Mirek Topolánek uvedl, že se hodlají obrátit na Energetický regulační úřad a Úřad pro ochranu hospodářské soutěže. Vypovězení smlouvy považuje firma za protiprávní.\nMajitel elektrárny, EP Energy, využívá od srpna roku 2012 své vlastní zdroje uhlí pro elektrárnu. Jedná se o jím vlastněnou důlní společnost Mibrag v SRN, odkud se dováží hnědé uhlí z dolů Profen, a černé uhlí z dolu Silesia v hornoslezské pánvi v Polsku, který rovněž patří EPH. Zkušebně bylo německé hnědé uhlí z dolu Profen dovezeno již v roce 2011, kdy začínal spor s Czech Coal, pravidelné dodávky začaly koncem srpna roku 2012, intenzivní dodávky začaly v lednu 2014. V únoru roku 2015 začala dále přeprava uhelných kalů z kališť dolu Silesia. Z dolů Profen bylo dovezeno v roce 2014 celkem 1 milion tun uhlí, z dolu Silesia 350 000 tun, dále je toto uhlí doplňováno hnědým uhlím ze Severočeských dolů.\n\n"}
{"id": "636886", "url": "https://cs.wikipedia.org/wiki?curid=636886", "title": "České obchodní dráhy", "text": "České obchodní dráhy\n\nČeské obchodní dráhy (německy \"k.k. privilegierte Böhmische Commercialbahnen\", zkratka BCB) byla privátní železniční společnost v Rakousko-Uhersku, která se zabývala stavbou a provozováním místních drah. Zakladateli firmy byli stavební podnikatelé inženýr Jan Muzika a Karl Schnabel, kteří již měli se stavbou železnic bohaté zkušenosti.\n\nPrvní koncese na prvních několik tratí stavěných zároveň byla udělena 9. května 1881, tyto tratě pak byly ještě téhož roku uvedeny do provozu. Plány na stavbu dalších tratí pak byly skutečně velkorysé. Podnikatelským záměrem společnosti totiž bylo vytvořit síť alternativních železničních tras, které by dokázaly konkurovat hlavním tratím velkých společností. Tato zjevná aktivita velkým firmám rozhodně nevyhovovala, proto již od počátku byl vztahy s BCB z jejich strany napjaté. Vlastenecky naladěný výkonný výbor BCB přednostně odprodával akcie malým zemědělcům a obcím, toho využila Společnost státní dráhy (StEG) a nenápadně akcie od těchto drobných investorů vykupovala. Po náhlé smrti Jana Muziky v roce 1882 pak BCB jako samostatný podnik dlouho nepřežily. Již na konci roku 1882 měla StEG své lidi ve správní radě BCB a příští rok došlo k faktickému převzetí firmy do vlastnictví StEG. Jako samostatný podnikatelský subjekt však BCB v rámci StEG fungovaly nadále až do zestátnění firem v roce 1909.\n\n"}
{"id": "636895", "url": "https://cs.wikipedia.org/wiki?curid=636895", "title": "Hollywood (román)", "text": "Hollywood (román)\n\nHollywood je autobiografický román amerického spisovatele Charlese Bukowského, který vyšel v roce 1989. Přibližuje složité okolnosti vzniku filmu \"Štamgast\" (anglicky \"Barfly\"), k němuž autor napsal scénář. Původně neměl v úmyslu nic takového jako scénář napsat, ale jeho přítel, francouzsko-švýcarský režisér a producent Barbet Schroeder ho k tomu přemluvil.\n\nRomán Hollywood popisuje pozadí vzniku scénáře, neuvěřitelné komplikace a tahanice o práva, všelijaké barvité historky a je protkán spoustou dialogů. Jakoby šlo stále ještě o scénář. Ten je o mladém Henry Chinaskim (Bukowského alter-ego) a jeho věčném nasávání v baru, hladovění, rvačkách a zabíjení času. Jména postav, filmů aj. tvorby jsou v knize pozměněna. Nechybí (jako ve většině Bukowského prozaických děl) ani zmínka o dostizích, respektive o sázení na koně.\n\nCharles Bukowski má vtíravý pocit, že se změnil, že dělá to, co vždy odmítal. Stal se známým a vyhrabal se z chudoby, ale nabývá dojmu, že se něčemu „zaprodal“, něčemu, co dříve odmítal. Toto dilema je v knize patrné.\n\nČesky vydalo knihu nakladatelství Pragma v roce 1992.\n\nKapitola 1\n\nKapitola 2\n\nKapitola 3\n\nKapitola 4\n\nKapitola 5\n\nKapitola 6\n\nKapitola 7\n\nKapitola 8\n\nKapitola 9\n\nKapitola 10\n\nKapitola 13\n\nKapitola 14\n\nKapitola 18\n\nKapitola 19\n\nKapitola 20\n\nKapitola 21\n\nKapitola 22\n\nKapitola 25\n\nKapitola 26\n\nKapitola 28\n\nKapitola 30\n\nKapitola 32\n\nKapitola 35\n\nKapitola 36\n\nKapitola 37\n\nKapitola 38\n\nKapitola 39\n\nKapitola 41\n\nKapitola 45\n\nKapitola 46\n\nJon Pinchot, dobrý přítel Henryho Chinaskiho, chce po něm napsat scénář pro svůj film. Chinaskimu se to nepozdává, nechce mít s filmem nic společného a ani neví, o čem by měl scénář být. Jon pozve Henryho a jeho ženu Sarah na promítání svého filmu \"Usměvavá bestie\". Je o jednom africkém samozvaném krutovládci Lido Maminovi (v reálu o Idi Aminovi přezdívanému \"řezník z Kampaly\" – dokument se jmenuje Idi Amin Dada). Chinaski uznává, že je to podařený dokument. Pinchot má rád podivíny a proto si vybral i Chinaskiho.\nPoté posedávají se svými přáteli a Francoisem Racinem a popíjejí víno. Chinaski si vezme 10 000 dolarů zálohu na scénář a zároveň mu německý překladatel Vossner posílá 45 000 dolarů za práva v Evropě. Už ví, o čem bude psát, o sobě - o svých divokých letech zamlada, kdy vysedával po barech, rval se a hladověl. Pustí se do psaní. \nJon zatím shání finance na film a jakmile je scénář dopsaný, nabízí ho filmovým studiím a producentům. Ohlasy nejsou negativní, nicméně jej nikde nepřijmou, protože by se pro něj údajně nenašlo publikum. Jon je však skálopevně přesvědčený, že film natočí. Bude se jmenovat \"Tanec Jima Beama\".\nChinaski se Sarah si mezitím koupí černé BMW a shání i nové bydlení. Doporučil jim to daňový poradce. \nJonovi se podařilo domluvit natáčení s Firepower, ale situace se komplikuje. Škrty, nekalé praktiky a tahanice o práva způsobí několikeré odložení natáčení. Mezitím se při pauzách v natáčení vyprávějí pikantní historky. \nChinaski musí průběžně přepisovat některé pasáže scénáře, ať již kvůli příliš dlouhým dialogům, či pro různé specifické požadavky herců. Herci vůbec jsou podivná sorta lidí. Berou až sedmsetkrát větší gáži než autor a mají své manýry. Chinaski se snaží jim porozumět a vysvětlit si jejich způsoby. Nechápe veškeré dění kolem natáčení, vidí, kolik se zbytečně promrhá času a jak to všechno nafukuje rozpočet.\n\nUplyne měsíc, film je hotov a jde do střižny. Konají se večírky, kde se vždy sejde spousta lidí, kteří chtějí být vidět a držet se na výsluní. Pro Henryho to jsou jen prázdné tváře a ztracené duše. Probíhají interview s herci, filmaři a ani spisovatel nezůstává stranou. Chinaskimu se však nelíbí zájem o jeho osobu a tak na pobídky k rozhovoru reaguje požadavkem – tisíc dolarů.\nSnímek je hotov a jde do kin. Chinaskiho začínají poznávat lidé na dostizích, je mu to nepříjemné. Spolu se svou ženou Sarah si zajede na jedno z posledních promítání. Je s filmem spokojen, věrohodně reflektuje dávno zašlé časy. Rozhodne se, že o tom napíše román. Bude se jmenovat Hollywood.\n\n\"Stála tam skupinka s kazetovými magnetofony. Některé blesky přestaly. Nevěděl jsem, co jsou zač. Začali mi dávat otázky:\"\n\"„Myslíte si, že pití zaslouží glorifikovat?“\"\n\"„O nic víc než cokoli jiného…“\"\n\"„Není snad alkoholismus nemoc?“\"\n\"„Dýchat je nemoc.“\"\n\"„Myslíte si, že jsou opilci nesnesitelní?“\"\n\"„Ano, většina z nich. Stejně tak většina abstinentů.“\"\n\"„Ale koho zajímá život opilce?“\"\n\"„Jiného opilce.“\"\n\"„Považujete nadměrné pití za společensky přijatelné?“\"\n\"„V Beverly Hills ano. V chudinské čtvrti nikoli.“\"\n\n\n"}
{"id": "636897", "url": "https://cs.wikipedia.org/wiki?curid=636897", "title": "Seznam čísel Čtyřlístku", "text": "Seznam čísel Čtyřlístku\n\nToto je seznam čísel Čtyřlístku, který zahrnuje čísla populárního českého komiksového časopisu pro děti \"Čtyřlístek\", který vychází od roku 1969. V seznamu jsou dále uvedena čísla magazínu Čtyřlístek Speciál, komiksové knihy Čtyřlístku a velké knihy Čtyřlístku s reedicemi starých příběhů. Ilustrátorem a prvním autorem Čtyřlístku je Jaroslav Němeček (* 1944), většinu scénářů v prvních desetiletích psala Ljuba Štíplová (1930–2009), v současnosti je tvoří několik autorů, kteří se v psaní jednotlivých epizod střídají. \n\nKromě hlavního příběhu zahrnuje většina čísel i několik dalších komiksových příběhů. Starší ročníky postupně vycházejí i v knižní podobě, která však obsahuje pouze příběhy \"Čtyřlístku\". Seznam knižních vydání naleznete na konci článku.\n\nČtyřlístek vychází po celý rok kromě prosince.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nČasopis + CD-ROM s počítačovou hrou, v níž vystupuje Čtyřlístek. Číslování začíná od 14, později s motivem čtyřlístku vycházela pouze sudá čísla.\n\n\nMagazín pro malé slečny také obsahuje příběhy Čtyřlístku.\n\n\n\n\n\n\n\n\n\nPůvodní příběhy Čtyřlístku (bez ostatních komiksových příběhů), jsou postupně od prvního čísla vydávány i v knižní podobě.\n"}
{"id": "636905", "url": "https://cs.wikipedia.org/wiki?curid=636905", "title": "The Flood", "text": "The Flood\n\nThe Flood je píseň britské popové zpěvačky Cheryl Cole. Píseň pochází z jejího druhého studiového alba \"Messy Little Raindrops\". Píseň pro Cheryl Cole napsal Wayne Wilkins. Produkce se ujali producenti Wayne Wilkins a Antwoine \"T-Wiz\" Collins\n"}
{"id": "636907", "url": "https://cs.wikipedia.org/wiki?curid=636907", "title": "British Overseas Airways Corporation", "text": "British Overseas Airways Corporation\n\nBritish Overseas Airways Corporation (BOAC) byla britská státní letecká společnost. Byla založena 24. listopadu 1939 a pod názvem BOAC fungovala až do roku 1974, kdy začala spolupracovat se společností British European Airways (BEA) pod názvem British Airways. Svou hlavní základnu měla na londýnském letišti Heathrow.\n\n"}
{"id": "636908", "url": "https://cs.wikipedia.org/wiki?curid=636908", "title": "Rocketeer", "text": "Rocketeer\n\n„Rocketeer“ je píseň americké hip-hopové skupiny Far East Movement. Píseň pochází z jejich druhého studiového alba \"Free Wired\". Produkce se ujmuli producenti Stereotypes a The Smeezingtons. S tím jim pomohl zpěvák Ryan Tedder, který je členem skupiny OneRepublic.\n"}
{"id": "636915", "url": "https://cs.wikipedia.org/wiki?curid=636915", "title": "Demise", "text": "Demise\n\nDemise (z latiny: \"dimissio\" = opuštění) označuje odstoupení konkrétní osoby nebo skupiny osob z výkonu funkce či úřadu před koncem funkčního období. Pojem demise je obvykle používán v politické sféře, nejčastěji u členů vlády. U hlav států se mluví o abdikaci.\n\nV České republice je demise členů vlády upravena v čl. 73 Ústavy, podle kterého předseda vlády podává svou demisi přímo do rukou prezidenta republiky a ostatní členové vlády do rukou prezidenta republiky jeho prostřednictvím. V případě ministrů je tedy patrné, že jejich demisi musí akceptovat jak předseda vlády, tak prezident republiky. Otázka, zda existuje povinnost demisi přijmout, není vyřešena, může tak jít jen o otázku ústavních zvyklostí. Výslovně je tato povinnost upravena jen v případě povinné demise celé vlády, která nastává tehdy, pokud jí Poslanecká sněmovna na žádost nevyslovila důvěru nebo jí z vlastního podnětu vyslovila nedůvěru, případně pokud se sejde nově zvolená Poslanecká sněmovna. Navíc, pokud by vláda demisi v takových případech nepodala, prezident republiky by měl dle čl. 75 Ústavy povinnost ji odvolat.\n\n"}
{"id": "636919", "url": "https://cs.wikipedia.org/wiki?curid=636919", "title": "Raining Men", "text": "Raining Men\n\nRaining Men je píseň barbadoské popové zpěvačky Rihanny. Píseň se nachází na jejím šestém studiovém albu \"Loud\". Produkce se ujal producent Mel & Mus. S touto písní ji vypomohla hip-hopová zpěvačka Nicki Minaj.\n"}
{"id": "636922", "url": "https://cs.wikipedia.org/wiki?curid=636922", "title": "Národní les Gifforda Pinchota", "text": "Národní les Gifforda Pinchota\n\nNárodní les Gifforda Pinchota (\"angl. Gifford Pinchot National Forest\") se nachází v jižním Washingtonu, ve Spojených státech. S rozlohou kolem 5 300 km² se rozpíná po 116 kilometrech západních svahů Kaskádového pohoří mezi národním parkem Mount Rainier a řekou Columbií. Patří do něj i Národní vulkanická památka Mount St. Helens, která se rozkládá na 445 km² a byla založena kongresem v roce 1982.\n\nStudie lesní správy z roku 1993 odhadla rozsah pralesa v národním lese na 80 tisíc hektarů. Hlavní úřad lesní správy se nachází ve Vancouveru, oblastní stanice se nachází v Randlu, Amboyi a Trout Lake. Les je pojmenován po prvním náčelníkovi americké lesní správy, Giffordu Pinchotovi. Vjezdy do lesa se nachází poblíž měst Randle, Carson a Cougar.\n\nJedná se o jeden ze starších amerických národních lesů. V roce 1897 byl částí nově založené lesní rezervace Mount Rainier, v roce 1908 se odtrhl jako \"Columbijský národní les\" a dnešní jméno mu bylo dáno v roce 1949. V roce 1985 byla založena nezisková organizace \"Gifford Pinchot Task Force\", která ochraňuje území. Je chráněno také na 3 tisíce kulturně modifikovaných stromů původními obyvateli.\n\nLes byl pojmenován po Giffordu Pinchotovi, jedné z hlavních postav při tvoření systému amerických národních lesů.\n\nLes se nachází v horském regionu přibližně mezi Mount St. Helens na západě, Mount Adams na východě, Mount Rainier na severu a řeka Columbia na jihu. Region je významný svou topografií a vulkanickou geologií. 65% lesa se nachází v okrese Skamania, zbytek je rozdělen mezi okresy Lewis, Yakima, Cowlitz, Klickitat a Clark.\n\nLes je domovem mnoha ohrožených druhů, jako jsou například orel bělohlavý, siven velkohlavý, losos čavyča, losos kisuč, pstruh duhový a puštík západní. Také zde žijí vlci, grizzlyové a alkouni mramorovaní.\n\n\n"}
{"id": "636924", "url": "https://cs.wikipedia.org/wiki?curid=636924", "title": "Magdalénien", "text": "Magdalénien\n\nMagdalenién je archeologická kultura zaujímající svrchní (pozdní) část mladého paleolitu (přibližně 17 až 11 tisíc let BP). Jedná se o poslední velkou civilizaci období paleolitu. Je pojmenován dle eponymní lokality la Madeleine v Dordogne ve Francii.\n\nEponymní lokalita byla kopána v 60. letech 19. století francouzským paleontologem Édouardem Lartetem. Lartet na základě paleontologických nálezů rozdělil paleolit na 4 období (kdy první je nejmladší a čtvrté nejstarší), přičemž magdalénien v jeho rozdělení znamená druhou nejmladší fázi zvanou „doba sobů“ (popř. „období lovců sobů“).\n\nNa Lartetovu práci navázal geolog a paleontolog Louis Laurent Gabriel de Mortillet, který přejal soudobou geologickou praxi nazývat období dle typických lokalit. Mortillet rozdělil Lartetovo období sobů na dvě samostatná období — starší solutréen (dle lokality La Roche de Solutrée) a mladší magdalénien. \n\nNa počátku 20. století vydělil francouzský římskokatolický kněz a významný paleolitik Henri Breuil šest fází magdaleniénu, a to na základě typologie kamenné štípané industrie.\n\nMagdalénien je dokumentován ve Španělsku v Kantábrii, v oblasti Pyrenejí, ve Francii, s výjimkou Provence a Normandie, v zemích Beneluxu, v Německu, Švýcarsku, Rakousku, Polsku, a v severovýchodním Slovensku. Do Čech se dostával pravděpodobně ze západu či severozápadu, na Moravu, která tvoří východní hranici jeho rozšíření, pak od jihu z oblasti Podunají. Obecně se pak zvažuje původ našeho magdalénienu v západoevropském (francouzském) prostředí.\n\nTato kultura se vyskytovala na konci posledního (würmského) glaciálu, kdy se po odeznění posledního ledovcového maxima klima (LGM) mírně oteplovalo a zvlhčovalo. Změny klimatu měly za následek náhlé teplotní výkyvy, známé jako Dansgaard-Oeschgerův jev. Klima pozdního glaciálu bylo dále poznamenáno střídáním chladnějších období stadiálů (Dryas I a Dryas II) a teplejších interstadiálů (Bölling, Alleröd). Po posledním ledovcovém maximu došlo k ústupu ledovce na sever, což způsobilo nejen rozšiřování životních prostor, ale také posun nástupu ročních období a prodloužení vegetačních období. Významným faktorem bylo tzv. mesoklima (něm.), tedy regionální či lokální klima. \n\nV teplejších obdobích převládala světlá tajga (borovice lesní, bříza), v chladnějších obdobích pak spíše stepi. Obecně měla krajina mozaikovitý charakter, ve kterém se střídaly různé ekosystémy.\n\nMamut srstnatý se v tomto období stále ještě vyskytoval, byl však již na ústupu. Častý byl výskyt soba polárního, který byl také nejhojněji loveným druhem. Loven byl i kůň (jeho pozůstatky jsou časté zejména na otevřených sídlištích) či jelen lesní. Z menších savců pak mezi lovené druhy patřil například zajíc bělák či liška polární. K dalším (neloveným) druhům patřil nosorožec srstnatý, medvěd jeskynní a již méně častý šavlozubý tygr.\n\nNa konci magdaleniénu docházelo k rozšiřování lesních ploch na úkor stepi či tundry. Podle starších teorií přeměna krajiny pravděpodobně způsobila vyhynutí velkých savců, kteří takto přišli o svůj zdroj obživy. Nověji se však zvažuje, že vyhynutí některých druhů nemůžeme přičítat (pouze) klimatickým změnám, ale zejména činnosti člověka, přičemž klimatické změny celý proces jen urychlily. V každém případě však změny v životním prostředí magdalénských lovců vyvolaly i změny kulturní — magdalenién byl vystřídán kulturami pozdního paleolitu.\n\nV magdaleniénu byly osídleny zejména jeskyně a skalní převisy, avšak známe i otevřená sídliště (v blízkosti řek či jeskyní). Intenzivně byly tedy osidlovány zejména krasové oblasti. U nás můžeme uvést například poměrně husté osídlení Moravského krasu. Četná malá sídliště jsou považována za krátkodobá letní tábořiště. Některá sídliště byla snad i funkčně specializovaná, objevují se dílenské zóny.\n\nKe zkoumaným magdalénským sídlištím na našem území patří česká lokalita Hostim u Berouna. Na tomto sídlišti byly odkryty zbytky obydlí, dále byl nalezen rozsáhlý soubor štípené industrie (přes 16 000 kusů), nalezeny byly i pozůstatky červeného hematitového barviva a velký počet břidlicových destiček s rytinami koní a sobů.\n\nAsi nejvýznamnější magdalénské sídliště bylo odkryto v jeskyni Pekárna v jižní části Moravského krasu, kde bylo magdalénské osídlení zjištěno na třech místech. Bylo zde odkryto několik ohnišť, množství kamenné štípané i kostěné a parohové industrie (harpuny, jehly, tzv. náčelnické hole). Asi nejvýznamnější jsou nálezy mobilního umění — silně stylizované kostěné ženské figurky a zejména rytiny na koňských žebrech se scénickými vyobrazeními souboje bizonů a pasoucích se koní.\n\nDalším místem je jeskyně Kůlna.\n\nMagdalénská obydlí byla menší, lehčí, kruhové konstrukce, ačkoliv se vyskytují i pozůstatky příbytků větších rozměrů. Známá je německá lokalita Gönnersdorf, kde byly odkryty pozůstatky po třech větších (zhruba 6–8 metrů) a čtyřech menších stavbách (o průměru zhruba 2,5 metru). Jedna z větších staveb byla vymezena dlažbou z břidlicových desek a valounů. Uprostřed stavby byla jáma po větším — středovém — kůlu, obklopená menšími kůlovými jamkami v odstupu 1,2 metru. Vedle jámy po středovém kůlu bylo odkryto ohniště vyplněné a obložené valouny, které sloužily pro kumulaci tepla. Někteří archeologové spatřují podobnost této konstrukce s mongolskými jurtami.\n\nPozůstatky menší, kruhové konstrukce s venkovním ohništěm byly odkryty na francouzské lokalitě Pincevent.\n\nV Čechách byly pravděpodobně zachyceny pozůstatky magdalénského obydlí na již zmíněné lokalitě Hostim u Berouna. Na otevřeném sídlišti o rozsahu asi 250 m byla zjištěna okrouhlá koncentrace desek z diabasového tufu, která měla vnější průměr 7 m a vnitřní průměr něco přes 4 metry. Předpokládá se, že desky vymezující obydlí sloužily k zatížení konstrukčních prvků přístřešku. V prostoru obydlí byly nalezeny také stopy ohniště.\n\nMnožství magdalénských hrobů je známo z území Francie (jedná se o samostatné hroby, pohřebiště se nevyskytují). Patří sem například významný hrob z L'Abri du Cap Blanc (Převis Cap Blanc), kopaný roku 1911 Louisem Capitanem a Denisem Peyronym. Pohřeb mladé dívky obložený kameny byl uložen v blízkosti magdalénského skalního umění (konkrétně před velkým basreliéfem koně), se kterým má přímou, pravděpodobně rituální, souvislost. Další pohřeb pod skalním převisem je znám z Laugerie-Basse (Dordogne). Zde byl lidský skelet pohřben ve skrčené poloze na boku a obklopen množstvím provrtaných lastur (středozemního původu). Pohřeb kopaný koncem 19. století byl uložen mezi velkými kamennými bloky. \n\nZ německé lokality Bonn-Oberkassel je znám hrob asi 50letého muže a mladé, přibližně 20 až 25leté ženy a psa. Jedná se o jeden z nejstarších dokladů domestikace psa (resp. domestikace vlka).\n\nV polské jeskyni Maszycka, zkoumané roku 1883 Godfrydem Ossowskim, byly nalezeny pozůstatky nejméně 16 jedinců. Kosti na sobě nesly znaky řezání a tříštění, které jsou spojovány s antropofágií, tedy kanibalismem.\n\nZ českého a moravského prostředí magdalénské hroby jako takové známy nejsou. V Koněpruských jeskyních byla odkryta lidská lebka a několik dalších (sporných) zlomků lebek je známo z moravských lokalit.\n"}
{"id": "636927", "url": "https://cs.wikipedia.org/wiki?curid=636927", "title": "S&amp;M (píseň)", "text": "S&amp;M (píseň)\n\nS&M je píseň barbadoské popové zpěvačky Rihanny. Píseň se nachází na jejím šestém studiovém albu \"Loud\". Produkce se ujali producenti StarGate a Sandy Vee.\n\n\n"}
{"id": "636928", "url": "https://cs.wikipedia.org/wiki?curid=636928", "title": "Gajdušek (planetka)", "text": "Gajdušek (planetka)\n\n(3603) Gajdušek je planetka sluneční soustavy v hlavním pásu, objevená 5. září 1981 na hvězdárně v Kleti astronomem Ladislavem Brožkem. Planetka byla pojmenována na počest Viléma Gajduška (1895–1977), významného českého optika a výrobce dalekohledů na českých a slovenských hvězdárnách. Jeho reflektor 0,57m f/5,2 s primárním zrcadlem se užívá na kleťské observatoři pro CCD pozorování planetek a komet dodnes.\n\n\n\n"}
{"id": "636930", "url": "https://cs.wikipedia.org/wiki?curid=636930", "title": "What Doesn't Kill You...", "text": "What Doesn't Kill You...\n\nWhat Doesn't Kill You... je desáté a poslední album americké rockové skupiny Blue Cheer. Obsahuje také jejich vlastní přepracovanou píseň \"Just a Little Bit\" původně vydané na albu Outsideinside.\n\n"}
{"id": "636934", "url": "https://cs.wikipedia.org/wiki?curid=636934", "title": "Oldřich Blaha", "text": "Oldřich Blaha\n\nOldřich Blaha (17. července 1930 Příkazy (okres Kroměříž) – 10. července 2016 Brno) byl český hudební skladatel a klavírista.\n\nPochází z muzikantské rodiny. Otec byl venkovský amatérský trumpetista, nicméně hrál i v symfonickém orchestru Filharmonie pracujících se sídlem ve Zlíně (tehdy Gottwaldov). Již jako chlapec hrál na varhany a na klavír. První skladby zkomponoval v devatenácti letech.\n\nVystudoval učitelský ústav ve Valašském Meziříčí a nějaký čas učil na základní škole v malé obci Úblo na polských hranicích. Zde začal hrát v malých hudebních souborech.\n\nV roce 1950 byl přijat na brněnskou konzervatoř. Studoval nejprve dva roky hru na varhany u Josefa Černockého a později klavír u Emila Šotoly. Kromě klasického studia se intenzivně zajímal o jazzovou hudbu a od roku 1952 hrál v orchestru Mirko Foreta. Konzervatoř absolvoval v roce 1955 a v témže roce začal studovat skladbu na Janáčkově akademie múzických umění v Brně. Jeho učiteli byli Jaroslav Kvapil, Vilém Petrželka, Osvald Chlubna a Theodor Schaefr. Vedle studia dále hrál ve Foretově orchestru. Studia na Akademii ukončil v roce 1961. Absolventskou skladbou byla \"Symfonie pro velký orchestr\", kterou na absolventském koncertě řídil Zdeněk Mácal.\n\nV roce 1960 vstoupil jako klavírista a skladatel do špičkového jazzového orchestru Gustava Broma a stal se na pět let spolu s Jaromírem Hniličkou a Pavlem Blatným jeho kmenovým autorem. \n\nV roce 1965 z orchestru odešel a nastoupil do Československého rozhlasu jako hudební režizér. Pod jeho vedením vznikaly nahrávky nejen jazzové a populární hudby, ale i nahrávky klasické symfonické hudby. Spolupracoval s významnými dirigenty jako byli František Jílek, Otakar Trhlík, Libor Pešek, ale i jeho vrstevníci, kteří se později stali velmi známými (Jiří Bělohlávek, Petr Altrichter). V Československém rozhlase setrval až do odchodu do důchodu v roce 1990. I při rozhlasové práci pokračoval v kompozici a účinkoval v různých orchestrech i jako sólista. V roce 1971 spolupracoval s operou Janáčkova divadla v Brně na světové premiéře opery Bohuslava Martinů\" Trojí přání\". \n\nPo odchodu do důchodu se zcela věnoval jazzu a s různými kapelami koncertoval v mnoha zemích Evropy, Ameriky, dokonce i v Antarktidě.\n\nJeho dílo je zcela ovlivněno jazzem. Napsal mnoho jazzových kompozic a písniček a i v jeho vážné tvorbě se výrazně uplatňují jazzové prvky nebo stojí na pomezí symfonické a jazzové hudby. Z jeho rozměrnějších skladeb stojí za pozornost:\n\n\n\n"}
{"id": "636940", "url": "https://cs.wikipedia.org/wiki?curid=636940", "title": "Ilja Prigogine", "text": "Ilja Prigogine\n\nIlja Prigogine ([prigožin], někdy psán českou transkripcí jako Prigožin, rusky Илья́ Рома́нович Приго́жин, Ilja Romanovič Prigožin, 25. ledna 1917 Moskva, Rusko – 28. května 2003 Brusel, Belgie) byl rusko-belgický fyzikální chemik a filozof známý svými výzkumy disipativních struktur, komplexních systémů a ireverzibility. Nositel Nobelovy ceny za chemii za výzkum v termodynamice (1977).\n\nNarodil se v Moskvě, ale roku 1927 jeho rodina emigrovala do Belgie. Zde vystudoval chemii na Svobodné univerzitě v Bruselu. Po studiích na univerzitě zůstal jako vědecký pracovník a začal se věnovat zejména termodynamice. Nakonec rozvinul teorii samoorganizace systémů, za niž roku 1977 obdržel Nobelovu cenu za chemii. Termodynamickou teorii se pokusil též převést do filozofie, napsal například známou knihu \"Řád z chaosu\" (česky vyšlo roku 2001 v nakladatelství Mladá fronta).\n\nJádrem jeho díla je teorie samoorganizace. Nejprve se věnoval studiu termodynamických systémů, jež se blíží k termodynamické rovnováze. U té příležitosti zjistil, že naopak extrémně nerovnovážné systémy mají zcela překvapující vlastnosti. Proto přesunul svou pozornost právě na tyto, tzv. otevřené systémy. Tím založil tzv. nelineární termodynamiku.\n\nVe vývoji nerovnovážných systémů se podle něj objevují tzv. kritické body, jakési křižovatky, na nichž se rozhoduje, jakou cestou se vývoj systému bude dále ubírat. Nelze předem určit, kterou cestu systém v kritickém bodě zvolí, u složitých systémů je navíc kritických bodů tolik, že jejich vývoj prakticky nelze vůbec předvídat. Nicméně Prigogine si všiml, že po průchodu kritickým bodem se chování systému významně mění – systém se počíná chovat vysoce organizovaně. Tuto vlastnost nazval samoorganizací systémů. Právě tuto myšlenku také zobecnil ve svém díle filozofickém. Při té příležitosti zkoumal řadu sociálních a přírodních jevů, slavná je například jeho analýza budování termitiště.\n\n\n\n"}
{"id": "636944", "url": "https://cs.wikipedia.org/wiki?curid=636944", "title": "Pruská G 10", "text": "Pruská G 10\n\nPruská řada G 10 je dvojčitá pětispřežní parní lokomotiva na přehřátou páru s vlečným tendrem určená pro nákladní vlaky.\n\nČtyřspřežní lokomotivy pruské řady G 8 měly pro potřeby vozby těžkých nákladních vlaků v průmyslových oblastech zbytečně malou tažnou sílu danou nízkým nápravovým tlakem. Robert Garbe proto navrhl stavbu těžší a výkonnější verze G 8.1 s nápravovým tlakem 17 t. Tyto lokomotivy byly vyráběny od roku 1913, avšak jejich provoz měl tehdy svá omezení - nemohly být nasazeny na mnoha vedlejších tratích s nízkou únosností. Tento fakt vedl Garbeho k rozhodnutí upřednostnit konstrukci pětispřežní lokomotivy řady G 10. Využil přitom upravený pojezd řady T 16 (který byl zpětně využit pro tendrovou lokomotivu řady T 16.1) a kotel P 8. Nová lokomotiva měla výkon odpovídající tehdy navrhované řadě G 8.1, avšak díky nižším nápravovým tlakům měla univerzálnější využití. \n\nPrvní lokomotivu nové řady postavila firma Henschel & Sohn v roce 1910. Stroj nesl výrobní číslo 9735 a označení pruských státních drah SBR  5101. Ještě téhož roku získala lokomotiva uznání na mezinárodní výstavě v Bruselu. \n\nPo první světové válce musela firma Krupp opustit zbrojní výrobu. Podobně jako v případě plzeňské Škody i zde zavedli výrobu lokomotiv. Lokomotiva řady G 10 5495 Elberfeld (od r. 1926 57 2161) dokončená 10. prosince 1919 byla první lokomotivou vyrobenou firmou Krupp.\n\nDo roku 1924 bylo vyrobeno celkem 2.615 lokomotiv pro pruské dráhy, dále 35 strojů pro Alsasko-Lotrinsko, 27 pro Sársko a dalších cca 350 pro další země. \n\nLokomotivy byly obvykle spřahovány s tendry řad pr 3 T 16,5, pr 3 T 20, pr 2'2' T 21,5, pr 2'2' T 31,5 a bay 3 T 20,2.\n\nV letech 1910 – 1924 bylo Pruským státním drahám, resp. Deutsche Reichsbahn dodáno celkem 2.615 lokomotiv typu G 10, dalších 35 bylo dodáno drahám Alsaska-Lotrinska a 27 Sársku. Kromě těchto lokomotiv bylo 350 strojů dodáno železnicím Polska, Rumunska, Litvy a Turecka. Další 222 stroje byly předány do zahraničí po první světové válcev rámci válečných reparací. \n\nPo válce byla obnovena výroba řady G 10. Nově vzniklé Německé říšské dráhy přidělily v předběžném schematu v roce 1923 těmto lokomotivám řadu 33 a některé nově vyrobené stroje byly dodány s tímto označením. Koncem roku 1923 již byla lokomotivám přidělena definitivně řada 57. Přečíslování se týkalo všech G 10. Lokomotivy dostaly čísla 57 1001-2725 a 57 2892-3524. Mezi nimi byla i 57 1124 původem z Alsaska-Lotrinska. Sárské G 10 dostaly v roce 1935 čísla 57 2727-2763, a to včetně strojů 57 2737-2763, které byly pro Sárské železnice postaveny v letech 1921-1925. Zároveň došlo k jejich redislokaci, takže se dostaly prakticky do všech výtopen na území Německa. \n\nV průběhu druhé světové války přebraly DR další lokomotivy z Polska (57 2764-2772 a 57 2784-2804) a z Lucemburska (57 2773-2783). Po válce se jedna bývala G 10 z Alsaska-Lotrinska nacházela na území NDR, byla označena 57 3551. Další stroj neznámého původu dostal číslo 57 4245.\n\nDeutsche Bundesbahn měly v roce 1950 asi 649 lokomotiv G 10, Deutsche Reichsbahn v NDR 112 a Sárské dráhy 81 strojů. V západním Německu začaly být vyřazovány z provozu od roku 1968, jako poslední byla vyřazena 22. září 1970 lokomotiva 057 070-5. U DR skončila tato řada o dva roky později. \n\nRakouské c. k. polní dráhy - k.u.k. Heeresbahn - provozovaly od roku 1916 jako ř. 680  20 lokomotiv G 10. Tyto stroje byly určeny pro provoz na přerozchodovaných ruských tratích. Po první světové válce skončilo všech 20 strojů v Polsku a byly začleněny do parku PKP. Některé z nich se za druhé světové války dostaly k DR a byly přečíslovány na 57 2766-2768 a 57 2789-2792.\n\nPodruhé se řada G 10 dostala do Rakouska za 2. světové války. Po válce se nacházelo na území Rakouska 169 těchto lokomotiv. Z nich 96 lokomotiv zařadily ÖBB do svého stavu jako řadu 657, lokomotivám byla ponechána původní inventární čísla DRB. Osm lokomotiv přešlo na jaře roku 1945 k MÁV. Dalších 46 lokomotiv bylo odvlečeno jako válečná trofej v roce 1948 do Sovětského svazu. Původní 534.108 byla v prosinci 1953 vrácena ČSD.\n\nPoslední čtyři stroje byly vyřazeny 20. 11. 1968, mezi nimi i druhý nejstarší stroj řady G 10 – 657.1002. \n\nV Československu se prvně objevily pruské G 10 po první světové válce. ČSD zakoupily v roce 1919 z kořisti americké armády 22 těchto strojů, které byly převzaty ve francouzském Is-sur-Tille, zprovozněny a následně transportovány do Československa. Nejprve byly označeny řadou 82, později dostaly řadu 534.1 a tendry 416.0. Lokomotivy byly provozovány ponejvíce na trati Bratislava – Žilina a na vlárské trati. Většina byla přidělena výtopně v Trenčianské Teplé. ČSD postupně sjednocovaly jejich výstroj s ostatními lokomotivami – byla na ně dosazena sací brzda (později opět tlaková), pojišťovací záklopky Coale, napaječe na výfukovou páru a další. \n\nPo skončení druhé světové války zůstalo na území Československa deset dalších strojů G 10, z toho devět rumunských. ČSD rumunským lokomotivám nepřidělily vlastní označení a v roce 1952 je vrátily. Poslední byla lokomotiva DRG 57 2740. V důsledku některých modernizací byla její hmotnost oproti původnímu provedení vyšší - 76,6 t. Proto nebyla začleněna pod řadu 534.1, ale dostala označení 535.1500. Jezdila v Chomutově a po čase ji ČSD předaly DR.\n\nLokomotivy původní řady 534.1 zůstaly v provozu u ČSD. Poslední z nich – 534.111 - byla vyřazena v roce 1970.\n\nPrvní lokomotivy G 10 přešly k PKP po první světové válce PKP převzaly všech 20 rakouských armádních lokomotiv ř. 680. Dalších 35 strojů získaly PKP od pruských železnic v letech 1921 – 1922. Lokomotivy byly označeny řadou Tw1. V roce 1922 bylo dodáno firmou Schwartzkopff dalších 30 nových lokomotiv. Lokomotivy byly nasazeny převážně v jižním a jihovýchodním Polsku, kde bylo množství tratí s malou únosností.\nDíky výše uvedené dislokaci se v roce 1939 většina těchto lokomotiv (71) dostala do rukou Sovětského svazu, jen devět přešlo k DR. Osud zbývajících pěti lokomotiv není znám, podle některých zdrojů byly odvlečeny ustupujícími polskými silami do Rumunska. V průběhu války se k DR dostalo dalších 27 strojů z těch, které při obsazení Polska připadly SSSR. \nPo válce se jen deset z původně polských lokomotiv vrátilo k PKP. Přišly však jiné, takže celkový stav PKP čítal 141 stroj řady Tw1. Některé další stroje, které se nacházely na území Polska, byly vráceny nebo sešrotovány.\nV poválečných letech byla řada Tw1 soustředěna převážně na severu Polska. Většinou byla nahrazována řadou Ty2 (DRG řada 52), které nemohla řada Tw1 se svojí nízkou účinností danou nižším tlakem v kotli konkurovat. Čtyři lokomotivy si v 50. letech dočasně pronajala armáda a asi tucet byl použit v přechodových stanicích na širokém rozchodu. \nJeště v roce 1960 provozovaly PKP 116 lokomotiv řady Tw1, ale pak již začalo vyřazování, takže v prosinci 1976 dojezdila poslední z nich - Tw1-90 (Borsig 10438/1919, KPEV Kattowitz 5495, DRG 57 1658). Tento stroj zůstal jako jediný zachován a nachází se ve sbírce vozidel v obci Kościerzyna.\n\nAlsasko-Lotrinské dráhy si první stroje řady G 10 pořídily již v roce 1910. Byly označeny čísly 1901 – 1907, od roku 1912 5401 – 5407. Tyto lokomotivy dodala firma Henschel. V letech 1912 – 1913 k nim přibyly stroje 5408 – 5431 dodané Společností alsaských strojíren v Graffenstadenu. Další 4 stroje (5432 – 35) dodala roku 1913 firma Borsig.\n\nPo první světové válce přibylo do stavu Alsasko-Lotrinských drah 17 strojů (5437 – 53), které muselo Prusko odevzdat jako válečnou reparaci. Další dva stroje – 5454 a 5455 – byly zadrženy na území Alsaska-lotrinska jako válečná kořist.\n\nLa Compagnie du chemin de fer de Paris à Orléans získala z válečných reparací celkem 27 strojů G 10. Dvacet jeden prodala PLM a zbylé označila 5526 – 5531. Byly přiděleny depům Bordeaux, Coutras a Vierzon a využívány především k posunu. \n\nCompagnie du chemin de fer Paris-Lyon-Méditerranée získala po 1. světové válce celkem 49 strojů G 10. Označila je 5001 - 5049. V roce 1924 nakoupila dalších 21 lokomotiv této řady od PO, všechny lokomotivy byly zároveň přeznačeny na řadu 5 B s čísly 1 – 70. Lokomotivy byly přiděleny depům Besançon, Dijon a Grenoble pro vozbu nákladních vlaků v podhůří Alp i v postrkové službě. \n\nPo znárodnění železnic v roce 1938 došlo i k přečíslování lokomotiv podle regionů: \n\n\nOblasti nasazení lokomotiv se touto událostí příliš nezměnily. G10 v oblasti východ byly dále nasazeny v oblasti revírů v okolí měst Metz a Thionville, dokud nebyly nahrazeny silnějšími stroji řady G 12. Poté byly zařazeny do nákladní dopravy jižně od Alsaska, kde posílily skupinu lokomotiv řady G 8.1. \n\nBěhem druhé světové války byla řada francouzských lokomotiv rozptýlena po Německu a okupovaných územích, kde sloužily v dopravě na východní frontu. Většina z nich se po válce vrátila k SNCF\n\nPo skončení války zanechali němečtí okupanti na území Francie dalších 182 lokomotiv řady 57.10-35. Celkem měly po válce SNCF 304 strojů této řady. Všechny byly přiděleny oblasti východ. Kromě lokomotiv AL dostaly všechny nové označení:\n\n\nPřestože šlo o stroje jednoduché, hospodárné a snadno udržovatelné, bylo rozhodnuto přednostně využívat lokomotivy řady G 8.1, které měly vyšší výkon, srovnatelnou tažnou sílu a nižší náklady na údržbu již vzhledem k tomu, že měly o jednu spřaženou nápravu méně. V roce 1951 bylo ve stavu SNCF již jen 226 lokomotiv tohoto typu, řada z nich již byla sešrotována nebo prodaná v ocelářském průmyslu nebo uhelným dolům v oblasti Lorraine. V roce 1955 tato řada u SNCF končí.\n\nPo první světové válce se dostalo 9 strojů G 10 k FS. Ty je označily 473.001-09. Byly umístěny v depu v Turíně, později i v Pistoi, Alexandrii a Miláně. Sloužily ve vozbě těžkých nákladních vlaků, později už jen na posunu. Dosloužily koncem 50. let, poslední byla rozložena v roce 1963. \n\nPrvní lokomotivy typu G 10 objednaly CFR u německých lokomotivek v roce 1920. Lokomotivy byly vyrobeny a dodány v letech 1921 – 1923 (1924). Prvních 50 lokomotiv (přinejmenším část z nich) neslo ještě čísla dle starého schematu – 5501 – 5550. Další již byly označeny řadou 050.1, od roku 1926 zjednodušeně 50.1. Celkem se jednalo o dodávku 142 strojů – 50.101 – 50.242\n\nV roce 1926 obdržely CFR dalších 42 lokomotiv řady 57.10-40 jako válečnou reparaci. Jednalo se o lokomotivy z let 1919 – 1924. Tyto lokomotivy nesly označení 50.253 – 50.294. Dalších 9 lokomotiv dodala na objednávku firma Jung v roce 1927 – 50.295 – 50.303.\n\n24. 8. 1929 uzavřelo vedení CFR s firmou AEG smlouvu na úpravy 20 lokomotiv P 8 a 80 lokomotiv G 10. Jednalo se o dosazení elektrického osvětlení, přídavného olejového topení, dosazení vodočističů Pecz-Rejtö, injektorů Friedmann LFX na výfukovou páru a ASZ 10 na ostrou páru. Rekonstrukce proběhly v období prosinec 1929 – únor 1930.\n\nV roce 1930 bylo dodáno posledních 80 strojů z Německa – lokomotivy 50.390 – 50.469. Lokomotivy byly shodné s předchozími dodávkami, jediným podstatným rozdílem byla instalace přídavného olejového topení.\n\nPrvní rumunskou normálněrozchodnou lokomotivu vyrobila továrna na výrobu a zpracování kovů v Rešici (UDR) podle německé dokumentace řady G 10. Továrna byla založena roku 1771 a do té doby vyprodukovala v letech 1872-1898 devět lokomotiv pro rozchod 948 mm. Kromě toho opravovala lokomotivy různých typů pro CFR. 9. května 1920 uzavřela s CFR dvacetiletou smlouvu, kde se UDR zavazovala do 5 let vybudovat kapacitu pro výrobu 60 lokomotiv ročně a CFR se zavazovala nejméně polovinu z tohoto množství každoročně odebrat. \n\nPrvní lokomotivu s číslem 50.243 a s čestným názvem „Regele Ferdinand“ vyrobila továrna v roce 1926. Král Ferdinand se zúčastnil její první zkušební jízdy 10. června 1926 i slavnostního předání 14. září téhož roku. \n\nPodobnou smlouvu jako UDR uzavřel s CFR 31. května 1927 rumunský podnikatel, inženýr Nicolae Malaxa. Na rozdíl od UDR začínal z ničeho. Rozhodl se poblíž stanice Titan u Bukurešti vybudovat moderní lokomotivku. Prvního ledna, kdy dosud nestál jediný sloup nového podniku, slíbil, že do 20. prosince předá první lokomotivu. Lokomotivka byla úředně založena 3. února. Z lokomotivky v Karlsruhe, která byla v likvidaci, přivezl Malaxa vybavení. Dokumentaci řady G 10 pořídil u firmy Borsig, jejíž zakladatel byl Malaxovým přítelem. Kvalifikovaný personál pro zahájení výroby a zaškolení místních dělníků poskytla v počtu 125 osob též firma Borsig a její filiálka LOREP. \n\nDne 18. prosince 1928 byla dokončena a 21. prosince CFR slavnostně za přítomnosti krále předána lokomotiva 50.340 „Regele Mihai“.\n\nCelkem 261 lokomotiv dodala v letech 1926-1944 lokomotivka Rešica a 259 lokomotiv v letech 1929-1940 lokomotivka Malaxa.\n\nSérie deseti strojů 50.1001 – 50.1010 z roku 1936 vyrobených v lokomotivce Rešica měla několik zásadních změn – dyšnu Kylchap, ventilový rozvod Lentz, čistič trubek Superior. Dyšnu Kylchap a čistič trubek Superior měly i stroje 50.623-647 z produkce Malaxa. Od roku 1939 měly lokomotivy počínaje strojem 50.774 zvýšenou maximální rychlost na 70 km/h. \n\nV roce 1942 byla provedena série zkoušek za účelem prověření možnosti zvýšení účinnosti lokomotiv. Na základě výsledků byl stroj 50.279 vybaven dvojitou klenbou v topeništi, což zvýšilo účinnost o 11%. Tato úprava byla provedena i na poslední sérii lokomotiv 50.859-883. Z této série zůstala po válce jediná 50.864 v Rumunsku, ostatní byly jako válečná reparace předány Sovětskému svazu. Shodou okolností tato lokomotiva byla 28.2.1993 vyřazena z provozu jako jedna z posledních své řady. \n\nVálečné události značně zamíchaly osudy těchto lokomotiv. V roce 1940 připadla severní Bukovina a Basarábie SSSR a s tím i 46 lokomotiv řady 50.1. Na základě rumunsko-sovětské smlouvy bylo SSSR předáno v témže roce dalších 40 strojů. Z těchto 86 lokomotiv bylo 36 přiděleno do Taškentu. Necelá polovina lokomotiv se v říjnu 1942 vrátila do Rumunska. Pro dopravu vlaků s ropou si již v srpnu a září 1940 pronajaly CFR 50 lokomotiv řady 57 DRG. Na konci války se 91 rumunských lokomotiv ocitlo v zahraničí, 29 z nich se již nevrátilo. V říjnu 1945 předalo Rumunsko SSSR 25 lokomotiv řady 50.1 – výše zmíněnou poslední sérii a stroj 50.821. Naopak koncem roku 1951 převzaly CFR 12 původně německých lokomotiv, dostaly označení 50.901-912.\n\nNejvyššího počtu dosáhla řada 50.1 v prosinci 1943 – 713 ks. K 1. lednu měly CFR ve stavu 645 lokomotiv této řady, z toho 376 provozních, v roce 1971 630 strojů, z toho 393 provozních. Poslední z nich skončila na posunu ve stanici Halmeu v červenci 1994.\n\nPro své sídlo v Bukurešti nechalo v roce 1939 vedení lokomotivky v Rešici zhotovit maketu lokomotivy řady 50.100 v měřítku 1:5. Maketa byla poškozena při bombardování v dubnu 1944, po válce byla opravena a poté předána jako dar J.V.Stalinovi k 50. narozeninám. Nyní se nachází v univerzitním muzeu Státní dopravní univerzity v Gomelu (Bělorusko). \n\nBelgie obdržela po první světové válce 45 lokomotiv pruské řady G 10. V roce 1931 jedenáct z nich bylo prodáno Dráze prince Jindřicha, která provozovala železniční dopravu v Lucembursku, a zbytek byl přeznačen na řadu 9000, a to tak, že poslední dvě číslice odpovídaly posledním dvěma číslicím původního pruského značení (5415 – 9015). Do roku 1940 byly dva stroje zrušeny a zbytek byl na přelomu let 1940/41 převzat DR. Po válce se vrátilo do Belgie 28 lokomotiv a dalších 10 strojů zbylo na belgickém území po válce. Všech 38 lokomotiv dostalo nové označení ve tvaru 90.0xx. Jeden z německých strojů byl již těžce poškozen. Devět lokomotiv původem DR bylo v roce 1950 předáno DB, ostatní dojezdily v roce 1953. \n\nSociété anonyme luxembourgeoise des Chemins de fer et Minières Prince Henri (Akciová společnost lucemburských železnic a dolů prince Jindřicha) si pořídila v roce 1934 v Belgii 11 starších lokomotiv bývalé pruské řady G 10. Označila je řadou K s čísly 451 – 461. Za druhé světové válka je převzaly DRG a označily 57.2773-2783. Po válce převzaly nově vzniklé CFL další 4 stroje. Všechny lokomotivy byly přeznačeny na řadu 52 s čísly 5201-5211 a 5221-5224. Poslední dojezdily v roce 1966. \n\nLokomotivy G 10 se objevily v Litvě již po 1. světové válce. LG je označily řadou P 10.\n\nPrvních šest strojů řady G 10 se dostalo na území dnešního Turecka buď během 1. světové války, nebo krátce po ní. Lokomotivy si pořídily tehdejší Anatolské dráhy (CFOA) a později u TCDD dostaly čísla 55019 – 55024. V roce 1924 obdržely CFOA dalších 20 strojů této řady od firmy Berliner Maschinenbau, AG, dříve Schwartzkopff (55030-55049) a o dva roky později pět strojů (55025 – 55029) od firmy Henschel. V letech 1927 – 1928 následovala poslední dodávka pro TCDD - 18 strojů (55001 – 55018) od švédské firmy NOHAB. Lokomotivy byly se svými nízkými nápravovými tlaky velmi vhodné pro tureckou železniční síť. Poslední z nich dojezdily v 80. letech 20. století.\n\nSocit Ottomane du Chemin de fer Damas-Hama si pořídila pro bagdádskou dráhu dva stroje G 10. Syrské železnice (CFS) je později označily 050.501 a 502.\n\nCca 900 lokomotiv se v průběhu války ocitlo v Sovětském svazu. Jednalo se zpočátku o stroje polské, později k nim přibyly i německé a rumunské. Lokomotivám byla přidělena řada ТЩ (T-Šč), část z nich byla přerozchodována na 1524 mm. Ne všechny stroje byly po válce vráceny. U SŽD jezdily některé z nich ještě v polovině 60. let.\n\nDo Jugoslávie se dostala řada 57.10-35 DR až během 2. světové války. V roce 1945 měly JDŽ ve stavu 196 strojů, které označily řadou 28. V roce 1947 byla řada změněna na 35.\n\nLokomotivy, které přešly po 2. světové válce k NSB byly označeny řadou 61a s původními inventárnímy čísly DR.\n\nPo druhé světové válce jezdily lokomotivy G 10 v Holandsku jako řada 48.\n\nLokomotivy OSE byly označeny řadou Κα (kappa alfa).\n\nLokomotivy řady G 10 byly pětispřežní, dvojčité na přehřátou páru, s vlečným tendrem. Byly určené pro nákladní dopravu na tratích s méně únosným svrškem.\n\nKotel lokomotivy měl osu 2700 mm nad TK a obsahoval 127 žárnic a 26 kouřovek. Roštová plocha činila 2,62 m, přímá výhřevná plocha 14,47 – 14,62 m, nepřímá 143,3 – 148,6 m, plocha Schmidtova přehřívače 50,20 – 58,9 m – parametry se v průběhu výroby poněkud měnily. Kotel byl prakticky shodný a záměnný s řadou P 8, pouze parní dóm byl u řady G 10 nižší. Za parním dómem se nacházel písečník. Pojišťovací ventily byly typu Ramsbottom. Dýmnice měla větší průměr, než byl průměr válcového kotle.\n\nPojezd měl vnitřní rám s plechovými postranicemi tloušťky 30 mm. Pět spřažených dvojkolí o průměru 1 400 mm (obruče 75 mm) mělo celkový rozvor 6 000 mm (4x 1 500 mm). Prostřední dvojkolí bylo hnací a mělo zeslabené okolky, první a poslední dvojkolí mělo oboustranný posuv 28 mm. U strojů vyrobených po roce 1922 bylo posuvné pouze první dvojkolí a navíc mělo posuv i čtvrté. Lokomotivy dále dostaly druhý písečník, napájecí dóm a napájecí čerpadlo Knorr s předehřívačem vody.\n\nBěhem válečného nasazení na Ukrajině a v Bělorusku byly prováděny dodatečné tepelné izolace kompresorů, napájecích čerpadel, písečníků, turbodynam, spojovacího vodního potrubí a dalších ohrožených částí. Lokomotivy dostávaly i kamuflážní nátěr a některé byly opancéřované. \n\n\nRakouská společnost železniční historie (Österreichische Gesellschaft für Eisenbahngeschichte) vlastní čtyři stroje G 10 rumunského původu:\n\nTw1-90 (Borsig 10438/1919, KPEV Kattowitz 5495, DRG 57 1658) – poslední stroj vyřazený PKP v prosinci 1976 a jediná G 10 v Polsku se nachází v městě Kościerzyna.\n\n\n\n"}
{"id": "636947", "url": "https://cs.wikipedia.org/wiki?curid=636947", "title": "The Original Human Being", "text": "The Original Human Being\n\nThe Original Human Being (nebo BC#5) je páté studiové album americké rockové skupiny Blue Cheer, vydané v září roku 1970.\n\n\n"}
{"id": "636948", "url": "https://cs.wikipedia.org/wiki?curid=636948", "title": "Sandler", "text": "Sandler\n\nPříjmení Sandler nosí více různých osobností\n\n"}
{"id": "636949", "url": "https://cs.wikipedia.org/wiki?curid=636949", "title": "Stavový firewall", "text": "Stavový firewall\n\nStavový firewall (též stavový paketový filtr, ) je v informatice označení pro takový firewall, který podporuje \"SPI\" ( ), což znamená, že je schopen sledovat a udržovat všechny navázané TCP/UDP relace (pracuje na transportní vrstvě referenčního modelu ISO/OSI). Stavový firewall je schopen rozlišovat různé stavy paketů v rámci jednotlivých relací (spojení) a jeho úkolem je propustit pouze takové, které patří do již povolené relace (jiné jsou zamítnuty).\n\nPravděpodobně největší zásluha za vytvoření stavového firewallu je přisuzována Nir Zukovi a jeho týmu Check Point v polovině 90. let 20. století.\n\nPředchůdce stavového firewallu – nestavový firewall pracuje vždy s každým paketem (datagramem) samostatně. U takového firewallu neexistuje žádný způsob, jak zjistit, zda je daný paket součástí již existujícího spojení, pokouší se navázat nové připojení nebo se jedná o podvodný paket. Moderní firewally jsou tzv. state-aware a nabízejí správcům sítí přesnější kontrolu síťového provozu.\nKlasický příklad, kdy může provoz sítě selhat s nestavovým firewallem, je FTP (File Transfer Protocol). Tento protokol dle návrhu může pracovat ve dvou režimech. V aktivním režimu klient odešle (na port 21) serveru číslo portu (větší než 1024) a server se na něj ze svého portu (20) připojí. V pasivním režimu to funguje přesně opačně – server pošle klientovi port (větší než 1024) a on se na něj připojí (z portu většího než 1024). Preferovanější režim je zpravidla pasivní, díky vyšší bezpečnosti. Problém spočívá v tom, že pracovní port se mění s každým připojením, takže není možné napsat bezpečné a jednoznačné statické filtrovací pravidlo, které by dokázalo FTP spojení rozpoznat. Stavové firewally tento problém řeší tím, že si udržují tabulku navázaných spojení a inteligentně asociují nové požadavky na připojení s existujícími v tabulce. Například v Linuxu modul codice_1 dokáže z navazovaného spojení „odposlechnout“ kombinaci portů. Dále pak zajistí, že stavový firewall tyto pakety označí RELATED – tedy povolené.\n\nStavový firewall poskytuje vyšší efektivitu kontroly jednotlivých paketů, protože pro existující spojení kontroluje jen stavovou tabulku, místo toho, aby kontroloval u každého paketu sadu nadefinovaných složitých pravidel. Stavový firewall nijak nesouvisí s . Je schopný udržovat důležité parametry všech spojení v paměti od začátku až do konce. Tyto parametry mohou být:\n\n\nNejnáročnější kontrola se provádí v době nastavení spojení. Poté jsou všechny pakety (pro danou relaci) zpracovávány rychleji, protože je snadné určit, zda patří do stávající relace nebo ne. Po ukončení spojení se z tabulky daná relace vymaže. Datagram (paket, segment) může být zařazen do některých z následujících kategorií:\n\nJe-li použit jako komunikační protokol TCP, využívá se trojcestný hand-shake. Klient zahájí nové připojení odesláním příznaku SYN=1 v hlavičce paketu. Každý paket, který má nastavený SYN=1 je považován firewallem jako zahajovací paket nového spojení. Pokud je služba požadována klientem na serveru k dispozici, server odpoví odesláním paketu s nastaveným příznakem SYN=1 a ACK=1. Klient pak odpoví paketem, ve kterém je nastaven jen bit ACK=1 a spojení je tímto označeno za ESTABLISHED. Takovým firewallem projdou všechny odchozí pakety, ale příchozí pakety projdou jen takové, které jsou součástí ESTABLISHED spojení. Toto zabezpečení zabrání hackerům zahájit nežádoucí spojení. Aby se zabránilo neustálého zaplňování tabulky, je integrován systém, který po určité době, kdy spojení „mlčí“, toto spojení z tabulky smaže. Proto mnoho aplikací posílá po dobu „mlčení“ zprávy tzv. „keepalive“, aby se firewall nerozhodl spojení ukončit. Za zmínku stojí uvést, že nejčastějším útokem na internetu typu Denial of service je SYN-flood. Tedy útok, kdy útočník odesílá mnoho paketů s příznakem SYN cílovému počítači, ale dále již neodpovídá. To má za následek přeplnění stavové tabulky a mj. zpomalení serveru, ale třeba i zhroucení systému a počítač pak musí být lokálně restartován.\nMnoho stavových firewallů je schopno sledovat stav i v nespojových protokolech, jako je UDP. Těmto relacím udělí firewall stav ESTABLISHED hned jak projde první paket. Stav relace ze stavové tabulky vymaže zpravidla po vypršení time-out. \n\nNicméně, filtrování samotných paketů není považováno za dostatečnou ochranu. Aby bylo možné účinně blokovat peer-to-peer sítě, je potřeba mít firewall, který umí filtrovat na aplikační úrovni. Tento systém je považován za nadstavbu stávajícího SPI (Stateful packet inspection). Prozkoumávání na aplikační úrovni je samozřejmě nesmírně náročné na inteligenci firewallu i na jeho výpočetní výkon. U mnoha firewallů se s rozhodováním na aplikační úrovni lze setkat jen v omezené míře a v provedení aplikačních bran (aplikační proxy). Aplikační firewally se od stavových liší v několika směrech. Například filtr na aplikační úrovni může rozeznat HTTP protokol používaný pro přístup na webovou stránku a HTTP protokol používaný pro sdílení souborů, zatímco firewall, skenující jen sled paketů by nakládal s oběma HTTP stejně.\n\nNejnovější operační systémy od Microsoftu Windows 7 a Windows Vista, používají TCP window scaling – neboli škálování TCP segmentu, což některým firewallům, které používají SPI (Stateful packet inspection), vadí. Pre-released (beta) verze Windows Vista údajně měla více problémů, včetně neúspěšného připojení na web přes firewall používající SPI.\n\nExistuje riziko, že zranitelnosti jednotlivých protokolů by mohly umožnit útočníkovi získat kontrolu nad firewallem. Nejen proto by se měl software firewallu pravidelně aktualizovat.\n\n"}
{"id": "636950", "url": "https://cs.wikipedia.org/wiki?curid=636950", "title": "Pavlovien", "text": "Pavlovien\n\nPavlovien je facie mladopaleolitické kultury gravettienu, která se v období asi před 25 až 30 tisíci lety vyskytovala v oblasti středního Podunají (včetně našeho území). Pavlovien byl pojmenován dle moravské lokality Pavlov. Název v roce 1959 vytvořil francouzský badatel Henri Delporte (1920–2002) dle moravské lokality Pavlov pro odlišení místního projevu kultury gravettienu od francouzského.\n\nMezi archeologické lokality s pavlovienskými nálezy patří například Aggsbach v Rakousku, kde byla v roce 1908 nalezena tzv. Willendorfská venuše. Na Slovensku byla v roce 1938 spolu s dalšími nálezy objevena Moravanská venuše u Moravan nad Váhom. Archeolog Bohuslav Klíma v roce 1952 odkryl naleziště u jihomoravského Pavlova a spolupracoval Henrim Delportem. V roce 2016 zde byl vybudován archeopark. Nedaleko odtud byla v roce 1925 nalezena Věstonická venuše.\n\n"}
{"id": "636951", "url": "https://cs.wikipedia.org/wiki?curid=636951", "title": "Fermata", "text": "Fermata\n\nFermata (do roku 1991 Fermáta) je slovenská jazz rocková skupina. Vznikla v roce 1973, navzdory různým personálním změnám funguje dodnes. Fermata vydala celkem 11 studiových a 1 koncertní album. Původní název \"Fermáta\" byl změněn do současné podoby v roce 1991.\n\n\n\n\n\n\n"}
{"id": "636955", "url": "https://cs.wikipedia.org/wiki?curid=636955", "title": "František Griglák", "text": "František Griglák\n\nFrantišek „Fero“ Griglák (* 13. srpna 1953) je slovenský rockový kytarista, známý hlavně jako frontman jazz rockové skupiny Fermata.\n\n\n\n\n"}
{"id": "636962", "url": "https://cs.wikipedia.org/wiki?curid=636962", "title": "Expatriace", "text": "Expatriace\n\nExpatriace je propuštění ze státoobčanského svazku. Váže se na princip věrnosti jedince vůči státu a v minulosti byla zakázána, někde i pod výhrůžkou trestu smrti.\n\nV zásadě se rozlišují tři přístupy k expatriaci:\n\n"}
{"id": "636964", "url": "https://cs.wikipedia.org/wiki?curid=636964", "title": "Evangelický kostel (Vanovice)", "text": "Evangelický kostel (Vanovice)\n\nEvangelický kostel ve Vanovicích je kostelem sboru Českobratrské církve evangelické.\n\nDne 15. října 1782 byl ve Vanovicích předán tzv. toleranční kostel ke konání bohoslužeb. V roce 1826 bylo rozhodnuto o stavbě nového evangelického kostela, který byl dokončen v srpnu 1844. Dle tolerančního patentu však kostel nemohl vlastnit zvony, proto místní farář nechal u německé firmy vytvořit speciální zařízení, pera z lité oceli, která napodobují zvuk zvonů. Věže, které kostel postrádal, byly dostavěny roku 1863.\n\nV roce 2010 byly opraveny hodiny na věži, které se zastavily na konci druhé světové války.\n"}
{"id": "636973", "url": "https://cs.wikipedia.org/wiki?curid=636973", "title": "Oxid zlatitý", "text": "Oxid zlatitý\n\nOxid zlatitý (AuO) je nejstabilnějším z oxidů zlata, které v něm má oxidační číslo III. Je to červeno-hnědá tuhá látka. Je tepelně nestabilní, rozkládá se při 155 °C. Hydratovaná forma je mírně kyselá a rozpouští se v roztocích silných zásad, které pravděpodobně obsahují ion [Au(OH)].\n\nBezvodý AuO může být připraven zahříváním hydratovaného AuO v kyselině chloristé a chloristanem alkalického kovu při 250 °C a tlaku 30 MPa.\n"}
{"id": "636978", "url": "https://cs.wikipedia.org/wiki?curid=636978", "title": "Novověká latinská paleografie", "text": "Novověká latinská paleografie\n\nNovověká latinská paleografie je vědní obor zabývající se psaným i tištěným latinským písmem v období novověku. Studium novověkého písma probíhalo od počátku 20. století zprvu jen v rámci obecné paleografie (resp. latinské paleografie) a teprve ve 2. třetině 20. století začaly vycházet odborné publikace zaměřující se speciálně jen na novověké latinské písmo. V evropském měřítku sehrála zásadní roli práce Leo Santifallera, v českých zemích novověkou latinskou paleografii metodologicky ustavil především Jaroslav Kašpar.\n\nLeo Santifaller, zakladatel disciplíny zabývající se novověkým latinským písmem, označoval tuto disciplínu jako \"paleografii novověku\" ( \"Paläografie der Neuzeit\") nebo \"novověkou paleografii\" ( \"neuzeitliche Paläografie\"). Navzdory protimluvu obsaženému v tomto sousloví (\"paleografie\" znamená doslova „staré písmo“, takže \"novověká paleografie\" znamená „novověké staré písmo“) se tento název rozšířil. Karol Górski sice navrhl logičtější pojmenování \"neografie\" (tedy disciplína zkoumající „nové písmo“), prosadit jej se mu však nepodařilo. V německojazyčné odborné literatuře se sice stále častěji užívá označení \"Schriftkunde der Neuzeit\" („nauka o písmu novověku“), česká odborná literatura ovšem dále užívá konvenční označení „novověká (latinská) paleografie“.\n\nPro účely paleografie se přitom pojmem \"novověk\" míní zpravidla období od přelomu 15. a 16. století do současnosti. Spodní časová hranice je přitom určena především proměnou středověkého písma do takové formy, která by naplnila stále rostoucí potřebu rychlejšího psaní. Ještě ve 3. čtvrtině 20. století se přitom paleografie omezovala jen na psaná písma, dnes se však soustředí také na písma tištěná.\n\nHlavním cílem novověké latinské paleografie je poskytnout jakožto pomocná věda historická nástroje ke správnému čtení a přepisu novověkých písemných památek. Další cíle pak představuje zkoumání a vysvětlování proměn písma jak v čase, tak v prostoru.\n\nPři zkoumání podoby konkrétního písma lze provést trojí analýzu: 1) morfologickou, při níž se zkoumá duktus písmene, tedy posloupnost tahů, z nichž bylo písmeno sestaveno, 2) modelovou, při níž se zkoumají odchylky konkrétního písma od dobových vzorů písma, a 3) genetickou analýzu, při níž se zkoumá, z jakých základních tvarů se dané písmo vyvinulo. Při popisu písma se bere zřetel zejména na modul (poměr šířky a výšky jednotlivých písmen), váhu písma (tloušťka tahů), sklon písma a na způsob spojování písmen. Při dosahování svých cílů novověká latinská paleografie využívá také poznatků dalších vědních oborů jako například typografie, stenografie, grafologie, filologie.\n\nNa rozdíl od starší etapy vývoje latinského písma zůstávala novověká etapa až do konce 19. století v pozadí zájmu paoleografů a pojednávalo se o ní v podstatě jen v rámci všeobecných přehledů dějin latinského písma. Tak je tomu například v učebnici paleografie Gustava Friedricha z roku 1898, který dokonce tvrdil, že novověká písma nelze kvůli obrovské variabilitě vůbec klasifikovat. Tuto domněnku ovšem vyvrátil Franz Steffens, jenž ve svém přehledovém díle \"Lateinische Paläografie\" z roku 1903 rozpoznal dvě skupiny novověkého latinského písma: humanistické písmo, které dále rozdělil na knižní, kurzivní a italské kancelářské, a „moderní gotické písmo“, členící se dále na frakturu, kanzlei, německou kurzívu (kurent), francouzskou kurzívu a anglickou kurzívu. Další významné pojednání o novověkém latinském písmu a jeho klasifikaci přinesl Herman Delitsch ve své knize \"Geschichte der abendländischen Scheibschriftformen\" z roku 1928, jež ovšem opět byla pouze přehledovou publikací o vývoji latinského písma od jeho počátku. Delitsch rozděluje latinské písmo v období novověku na humanistické (antikva a kurzíva) a „německé národní písmo“ (fraktura, kanzlei, kurent).\n\nMetodické základy novověké latinské paleografie položil až Leo Santifaller ve svém díle \"Bozner Schreibschriftarten der Neuzeit 1500–1851\" z roku 1930, v němž stanovil cíle novověké paleografie a analyzoval vývoj tvarů jednotlivých písmen v Jižním Tyrolsku. Touto prací se inspiroval Erik Kroman a roku 1943 vydal dílo \"Skriftens Historie i Danmark fra reformationem til nutiden\", v němž zkoumal proměny novověkého písma v Dánsku. Metodologii novověké paleografie i přímo zkoumání vývoje novověkého písma se věnoval Karl Pivec (novověké písmo v oblasti habsburské monarchie) a Karol Górski (oblast Královského Pruska).\n\nV českých zemích se novověkému písmu (resp. jeho novogotické větvi) věnoval jako první Jaroslav Jirásek roku 1909 ve svém díle \"Písař\". Podobně jako v ostatních evropských zemích se ovšem novověká paleografie začala v Československu rozvíjet až po druhé světové válce, zprvu ovšem znovu jen v rámci publikací pojednávajících o celém vývoji latinského písma (Alexander Húščava: \"Dejiny a vývoj nášho písma\", 1951; Jindřich Šebánek: učebnice latinské paleografie, 1966). Od 60. let 20. století se ovšem začaly objevovat speciální studie o novověkém latinském písmu (Pavel Spunar, Jiří Pražák, Karel Beránek. Výrazným impulsem se stalo zavedení novověké paleografie jako samostatného předmětu na Filozofické fakultě Univerzity Karlovy, přičemž její výukou byl roku 1967 pověřen Jaroslav Kašpar. V 70. letech následovala diskuse o terminologii novověké latinské paleografie mezi Kašparem a Stanislavem Polákem. Kašpar sepsal také vysokoškolskou učebnici \"Úvod do novověké latinské paleografie se zvláštním zřetelem k českým zemím\" (1. vyd. 1976). Vedle studií o vývoji novověkého písma, vyšlo v českých zemích od 90. let také několik paleografických čítanek, jejichž cílem je nácvik čtení novověkých písem (Kašpar, Zdeňka Hledíková, Ivana Ebelová, Bohdan Kaňák).\n\n\n\n"}
{"id": "636980", "url": "https://cs.wikipedia.org/wiki?curid=636980", "title": "Jaderná elektrárna Koeberg", "text": "Jaderná elektrárna Koeberg\n\nJaderná elektrárna Koeberg je jedinou jadernou elektrárnou v Jihoafrické republice i v celé Africe. Leží v nejjižnější provincii Západní Kapsko, nedaleko Kapského Města na západním pobřeží Jihoafrické republiky. Její dva reaktory jsou prvním krokem v ambiciózním jihoafrickém jaderném programu. Tuto elektrárnu provozuje jediný dodavatel elektrické energie v zemi Eskom.\n\nSestává ze dvou bloků vybavených tlakovodním uranovým reaktorem (PWR) od francouzské firmy Framatom. Elektrický výkon jednoho bloku je 900 MW (dohromady tedy 1800 MW). Elektrárna ročně dodává do sítě asi 13 660 GWh elektrické energie, pokrývá tak asi 6 % spotřeby elektrické energie v zemi. Ke chlazení reaktorů je díky poloze na pobřeží využívána voda z Atlantského oceánu. Díky tomu je tato elektrárna mnohem šetrnější k životnímu prostředí, protože spotřebovává minimum pitné vody. Odpad s nízkou a střední aktivitou je odvážen do úložiště v poušti Kalahari. Zajímavostí je, že okolí elektrárny je přírodní rezervací.\n\nVýstavba elektrárny byla započata v roce 1976. První blok byl spuštěn 4. dubna 1984 a druhý 25. května 1985.\nBěhem výstavby elektrárny byl spáchán bombový útok, jeho následky byly odstraňovány 18 měsíců. Na přelomu let 2005 a 2006 došlo v elektrárně k několika haváriím, jejichž důsledkem byly výpadky proudu v téměř celé provincii. V září 2010 byla u 91 pracovníků elektrárny zjištěna kontaminace kobaltem 58. V důsledku těchto problémů došlo k velkým finančním ztrátám.\n\n"}
{"id": "636982", "url": "https://cs.wikipedia.org/wiki?curid=636982", "title": "Keith Relf", "text": "Keith Relf\n\nKeith William Relf (22. března 1943, Richmond, Spojené království - 14. května 1976, Londýn), byl anglický hudebník, známý jako frontman a hráč na harmoniku ve skupině Yardbirds. Zemřel ve věku 33 let po zásahu elektrickým proudem v suterénu svého domu, zatímco hrál na špatně uzemněnou kytaru. Relf se v životě potýkal s několika zdravotními problémy včetně rozedmy plic a astma, což mohlo přispět k jeho neschopnosti přežít zásah elektrickým proudem.\n"}
{"id": "636986", "url": "https://cs.wikipedia.org/wiki?curid=636986", "title": "Larry Van Kriedt", "text": "Larry Van Kriedt\n\nLarry Van Kriedt (* 1954, San Francisco, Spojené státy) byl basový kytarista rockové skupiny AC/DC. Příležitostně také hrál na saxofon. V roce 1969 se s rodiči přestěhovali do Sydney, kde se seznámil s Malcomem Youngem a začal hrát ve skupině AC/DC. Po odchodu ze skupiny experimentoval s různými styly hudby jako hudebník a producent. Od roku 1997 do 1999 žil v Maroku, kde vystupoval v rozhlasových a televizních pořadech. Dnes pracuje jako jazzový hudebník.\n"}
{"id": "636988", "url": "https://cs.wikipedia.org/wiki?curid=636988", "title": "Neuroinformatika", "text": "Neuroinformatika\n\nNeuroinformatika je vědní obor, zabývající se zpracováním a analýzou dat z oblasti neurověd za pomoci prostředků informatiky. Aplikací analytických a výpočetních metod jsou z dat získávány nové poznatky o funkci nervového systému, mechanizmech neurologických onemocnění atd.\n\nProlínání výzkumu v oblasti neurověd a informatiky je oboustranně přínosné, neboť jedné straně přináší nové - jinak obtížně získatelné - poznatky o fungování mozku, na straně druhé pak rozvoj a vývoj výpočetních metod pro analýzy a modelování.\n\nKromě samotné datové analýzy se neuroinformatika dále zabývá problematikou získávání, předzpracování a skladování dat, vytvářením datových úložišť a jejich integrací.\n\nJednou ze základních úloh neuroinformatiky je analýza aktivity nervových buněk (neuronů), zaznamenaná pomocí mikroelektrod. Takový záznam obsahuje součet aktivity (akčních potenciálů) několika neuronů v bezprostředním okolí elektrody a velké množství šumu. Cílem spike-sortingu je jednak odlišit v záznamu hodnotný signál od šumu a dále roztřídit aktivitu k jednotlivým neuronům. To se obvykle provádí na základě tvaru jednotlivých akčních potenciálů a výsledkem je pak série časových údajů, odpovídajících okamžikům aktivity (tzv. \"pálení\") jednotlivých neuronů.\n\nJakožto mezioborová disciplína souvisí neuroinformatika s řadou oborů. Mezi jinými to jsou:\n\n\nVýzkumu v oblasti neuroinformatiky se věnují následující pracoviště:\n\nStudium neuroinformatiky zahrnují následující studijní programy:\n\n"}
{"id": "636989", "url": "https://cs.wikipedia.org/wiki?curid=636989", "title": "Colin Burgess", "text": "Colin Burgess\n\nColin Burgess (* 16. listopadu 1946) je australský bubeník.\n\nSvou kariéru zahájil v polovině šedesátých let. První významnější skupina, s níž Burgess hrál, nesla název The Masters Apprentices (členem se stal roku 1968, kapela v té době již tři roky existovala). Skupinu opustil v roce 1972 a v letech 1987–1991 a 2001–2002 s ní znovu vystupoval. Od prosince 1973 do února 1974 byl členem skupiny AC/DC (se skupinou znovu hrál v září 1975). V osmdesátých letech působil ve skupině His Majesty, v níž hrál také jeho bratr Denny Burgess (vystupovali spolu již v šedesátých letech. Později působil v kapele Good Time Charlie, jež vznikla na základech předchozí skupiny. V roce 2005 byl o něm a jeho bratrovi natočen dokumentární film \"The Comeback Kings\". Dvojice spolu rovněž vystupovala pod názvem The Burgess Brothers Band.\n"}
{"id": "636994", "url": "https://cs.wikipedia.org/wiki?curid=636994", "title": "Alexandr Radulov", "text": "Alexandr Radulov\n\nAlexandr Radulov (* 5. července 1986 v Nižnij Tagilu, v Sovětském svazu) je ruský hokejový útočník hrající v týmu Dallas Stars v severoamerické NHL.\n\nRadulov začal hrát v Severní Americe v sezóně 2004-05, poté co byl vybrán v CHL Import draftu 2004 týmem Québec Remparts z Quebec Major Junior Hockey League. Ve své první sezóně v tomto klubu skončil na 3. místě v týmovém bodování za Joshem Hennessym a Karlem Gagném.\nV následující sezóně se stal dominantním hráčem ligy QMJHL. V první polovině sezóny vytvořil s nováčkem Angelem Espositem velmi produktivní duo. 28. října 2005 vytvořil nový rekord ligy, když vstřelil v zápase proti Drummondville Voltigeurs 6 gólů a pomohl tím k vítězství 11:3. 19. března 2006 vytvořil rekord Memorial cupu, když dal v jednom zápase 7 gólů.\nRadulov také překonal klubový rekord Remparts v počtu zápasů ve kterých nepřetržitě bodoval s 50 zápasy a překonal tak 28 zápasů Érica Chouinarda ze sezóny 1999-00. V lize se s tímto výsledkem dostal na druhé místo v historii QMJHL za Maria Lemieuxe, který bodoval v 62 po sobě jdoucích zápasech.\nRadulov vyhrál bodování QMJHL a CHL sezóny 2005-06 se 152 body, což byl nový rekord Québecu Remparts a překonal tak Simona Gagného ze sezóny 1998-99. Také překonal týmové rekordy Érica Chouinarda v počtu vstřelených branek a Wese Scanzana v počtu asistencí.\nV playoff QMJHL 2006 vyhrál kanadské bodování s 55 body. Radulov, tak zůstal dva body za rekordem Simona Gamacheho ze sezóny 2000-01.\nV roce 2006 vyhrál s týmem Remparts ceněný Memorial Cup, k čemuž dopomohl 9 body ve 4 zápasech a získal Stafford Smythe Memorial Trophy pro nejlepšího hráče Memorial Cupu.\nNa Radulovovu počest vyřadil tým Québec Remparts dres s číslem 22.\n\nV draftu NHL 2004 byl vybrán týmem Nashville Predators v 1. kole na 15. místě celkově.\n9. ledna 2006 podepsal s Predators tříletý kontrakt. Profesionální kariéru začal v lize American Hockey League, v týmu Milwaukee Admirals. 21. října 2006 debutoval v NHL, poté co byl v AHL vyhlášen hráčem týdne, proti Vancouveru Canucks a hrál v něm 7 minut a dostal jeden menší trest. Svůj první gól v NHL dal 26. října 2006 proti San Jose Sharks. Poté byl poslán zpět na farmu do Milwaukee a 21. listopadu povolán zpět do Nashvillu, kde odehrál zbytek sezóny. V druhém zápase prvního kola playoff Radulov nehrál kvůli trestu, který dostal za tvrdý bodyček zezadu na útočníka Steva Berniera ze San Jose Sharks.\n\n11. července 2008 podepsal Radulov tříletý kontrakt s ruským týmem Salavat Julajev Ufa hrajícím Kontinentální hokejovou ligu, ačkoliv měl v Nashvillu smlouvu ještě na jednu sezónu. Poté následovala soudní pře a Radulovovi byla na 14 dní pozastavena možnost reprezentovat. Radulovova smlouva byla nakonec zrušena s tím, že Nashville Predators nevypláceli Radulovovi další peníze. 20.3 2012 Radulov oznámil, že v Rusku končí a vrací se do Nashvillu Predators, kde však nedohrál ani playoff a kvůli nedisciplinovanosti byl vyřazen z týmu. Po sezóně se vrátil do KHL, kde podepsal smlouvu s CSKA Moskva.\n\n\n\n"}
{"id": "636997", "url": "https://cs.wikipedia.org/wiki?curid=636997", "title": "The Easybeats", "text": "The Easybeats\n\nThe Easybeats byla australská rock and rollová kapela založená v Sydney, působící v šedesátých letech 20. století. Jejich nejznámější písní je \"Friday on My Mind\".\n"}
{"id": "637001", "url": "https://cs.wikipedia.org/wiki?curid=637001", "title": "Ž", "text": "Ž\n\nŽ (Z s háčkem; minuskule ž) je 42. a poslední písmeno české abecedy, označující znělou postalveolární frikativu . V cyrilici mu odpovídá písmeno ж. V Unicode se dá zapsat jako U+017D (majuskule) a U+017E (minuskule).\n\nVyskytuje se v západoslovanských jazycích, litevštině, lotyštině, estonštině, severní sámštině, finštině, turkmenštině, lakotštině, lazštině a v songajštině.\n\n"}
{"id": "637008", "url": "https://cs.wikipedia.org/wiki?curid=637008", "title": "Louis Jarente de Sénac d'Orgeval", "text": "Louis Jarente de Sénac d'Orgeval\n\nLouis-François-Alexandre de Jarente de Sénas d'Orgeval de La Bruyère (1. června 1746 v Bressieux – 30. října 1810 v Paříži) byl francouzský ústavní biskup během Velké francouzské revoluce.\n\nPůsobil jako generální vikář v Toulouse. Po smrti svého strýce Jarente de la Bruyère v roce 1788 se stal biskupem v Orléans. Byl jedním ze čtyř biskupů starého režimu, kteří po vypuknutí Francouzské revoluce přestoupili do nově reorganizované katolické církve, tzv. ústavní církve. V roce 1793 ovšem na úřad rezignoval a oženil se. Pracoval nejprve jako knihovník v Bibliothèque de l'Arsenal a poté jako profesor na vysoké škole. V Paříži je po něm pojmenována ulice \"Rue de Jarente\" ve 4. obvodu.\n"}
{"id": "637009", "url": "https://cs.wikipedia.org/wiki?curid=637009", "title": "Třída Somers", "text": "Třída Somers\n\nTřída Somers byla třída torpédoborců námořnictva Spojených států amerických. Celkem bylo postaveno 5 jednotek této třídy. Jednalo se o vylepšenou variantu vůdčích lodí torpédoborců třídy \"Porter\". Všechny jednotky byly nasazeny ve druhé světové válce, přičemž \"Warrington\" byl za války ztracen v hurikánu. Ostatní lodě byly vyřazeny v letech 1946–1947.\n\nTřída byla objednána, aby využila tonáž torpédoborců, povolenou USA na Londýnské konferenci v roce 1930. Stavba dvou jednotek byla schválena pro finanční rok 1935 a další tři následovaly ve finančním roce 1936. Celkem tak bylo postaveno 5 jednotek této třídy. Do aktivní služby vstupovaly v letech 1937–1939.\n\nTorpédoborce navrhla společnost Gibbs & Cox. Základní výzbroj tvořil osm 127mm kanónů, umístěných ve čtyřech dělových věžích. Dále nesly tři čtyřhlavňové 533mm torpédomety – všechny umístěné v ose lodě. Protiletadlovou výzbroj tvořilo osm 28mm kanónů a dva 12,7mm kulomety. Složení výzbroje se ale postupně měnilo, zejména byla posilována protiletadlová výzbroj lodí. Nejlépe byly v tomto ohledu vyzbrojeny torpédoborce \"Davis\" a \"Jouet\", které nesly čtrnáct 40mm kanónů a čtyři 20mm kanóny (třetí dělová věž přitom byla odstraněna). Pohonný systém tvořily čtyři kotle Babcock and Wilcox a dvě turbíny General Electric. Lodní šrouby byly dva. Nejvyšší rychlost dosahovala 37 uzlů.\n\nVšechny torpédoborce se zapojily do druhé světové války. Mimo torpédoborce \"Sampson\", který byl v roce 1941 převelen do Pacifiku, sloužily výhradně v Atlantiku a Středozemí. Jedinou ztrátou byl \"Warrington\", který v roce 1944 v Karibiku potopil hurikán. Zahynulo přitom 248 mužů.\n\n"}
{"id": "637010", "url": "https://cs.wikipedia.org/wiki?curid=637010", "title": "Jarentova fontána", "text": "Jarentova fontána\n\nJarentova fontána () je fontána v Paříži. Bývá též nazývána Rybárenská fontána (\"fontaine de la Poissonnerie\") podle ulice, ve které se nachází nebo Ormessonova fontána (\"fontaine d'Ormesson\") podle sousední ulice.\n\nKašna se nachází ve 4. obvodu ve slepé uličce \"Impasse de la Poissonnerie\" u křižovatky s ulicí \"Rue de Jarente\", po které nese své jméno.\n\nKašna byla postavena v roce 1783 v rámci přestavby čtvrtě po zboření kláštera Sainte-Catherine-Val-des-Écoliers v letech 1773-1774. Při této příležitosti byly otevřeny nové ulice (\"Rue de Jarente\", \"Rue d'Ormesson\", \"Rue Necker\", \"Rue Caron\") a náměstí \"Place du Marché-Sainte-Catherine\". Fontána vznikla v ulici \"Impasse de la Poissonnerie\" pro prodavače ryb (poissonnerie - rybárna), kteří zde měli své obchody.\n\nOd 17. června 1925 je zapsána mezi historickými památkami.\n\nKašna je umístěna u zdi domu na konci slepé ulice. Pramínek vody vytéká nízko nad zemí z maskaronu ve tvaru satyrovy hlavy. Fontána je rámována dvěma pilastry a zakončena trojúhelníkovým frontonem. Je vyzdobena basreliéfem, na kterém je uprostřed svazek prutů se sekyrou (fasces) a delfíni s rohem hojnosti. Po stranách fontány jsou umístěny dvoje dveře umožňující přístup do budovy za ní, nad kterými jsou kamenné růžice. Nad frontonem na zdi je architektonická kompozice ve tvaru pyramidy, která končí ve výšce asi 7 metrů. Fronton je zdoben ústy, ze kterých vytéká proud zmrzlé vody.\n\n\n"}
{"id": "637014", "url": "https://cs.wikipedia.org/wiki?curid=637014", "title": "Radar Love", "text": "Radar Love\n\nRadar Love je píseň holandské rockové kapely Golden Earring, která vyšla na albu Moontan v roce 1973.\nSkladbu předělali napříkllad kapely U2, R.E.M., White Lion, Blue Man Group, Def Leppard, James Last, Nine Pound Hammer, nebo Carlos Santana.\n\n"}
{"id": "637016", "url": "https://cs.wikipedia.org/wiki?curid=637016", "title": "Moontan", "text": "Moontan\n\nMoontan je album holandské rockové skupiny Golden Earring, vydané v roce 1973. Obsahuje jejich největší hit \"Radar Love\".\n\nVšechny skladby napsali Barry Hay a George Kooymans, pokud není uvedeno jinak.\n\n\n\nHosté\n"}
{"id": "637020", "url": "https://cs.wikipedia.org/wiki?curid=637020", "title": "Norton Motorcycle Company", "text": "Norton Motorcycle Company\n\nNorton je britská značka čtyřtaktních motocyklů. Firmu založil v Birminghamu v roce 1898 James Lansdowne Norton (1869-1925). První motor, který nesl jméno Norton (jednoválec SV 490 cm) byl vyroben v roce 1908. Sídlo firmy se nalézá u Donington Park. \n"}
{"id": "637021", "url": "https://cs.wikipedia.org/wiki?curid=637021", "title": "Konstance Habsburská", "text": "Konstance Habsburská\n\nKonstance Habsburská (24. prosince 1588, Graz – 10. července 1631, Varšava) byla dcera arcivévody Karla II. Štýrského, bratra císaře Maxmiliána II. Habsburského, polská královna a druhá žena Zikmunda III. Vasy, matka krále Jana Kazimíra II. Vasy.\n\nKonstance se narodila jako třinácté dítě (osmá dcera) z patnácti potomků habsburského arcivévody Karla II. Štýrského a jeho manželky Marie Anny Bavorské (jež byla jeho sestřenicí), jejími prarodiči z otcovy strany byli Ferdinand I. Habsburský a Anna Jagellonská, z matčiny pak Albrecht V. Bavorský a Anna Habsburská.\n\nKonstance vyrůstala obklopena velkou rodinou. Mezi jejími sourozenci byli pozdější císař Ferdinand II., Anna Habsburská (manželka polského krále Zikmunda III. Vasy) či španělská královna Markéta Habsburská (manželka španělského krále Filipa III.). Stejně jako jejím sestrám se jí dostalo pečlivé výchovy, samozřejmě v katolické víře. Kromě své mateřštiny (němčiny) znala latinu, španělštinu, italštinu i polštinu. Poslední jazyk se naučila po své korunovaci polskou královnou, nepoužívala ho však často. Byla velmi hudebně nadaná a komponovala drobné skladby; zpěvu ji vyučoval italský skladatel a dirigent Asprilio Pacelli. Byla velmi zbožná a platila za mírnou a dobromyslnou.\n\nZikmund III. Vasa se s Konstancí oženil 11. prosince roku 1605, více než sedm let po smrti své první ženy, Konstanciny sestry Anny (zemřela 10. února roku 1598). Nové manželství krále s přísně katolickou sestrou arcivévody Ferdinanda Štýrského obavy z následného vlivu španělských jezuitů a papežské kurie způsobilo v Polsku značný politický neklid. Když vypukla třicetiletá válka, stal se Zikmund spojencem katolického císařského domu.\n\nBrzy po svatbě si novomanželka získala vliv na královu politiku. Stala se horlivou zastánkyní Habsburků na polském dvoře, měla vliv na udělování úřadů dvorských, duchovních i senátorských; aby posílíla svou pozici, vdávala své dvorní dámy za významné magnáty. Byla zapálenou katoličkou, účastnila se dvou mší denně, četla modlitební knížky i breviáře. Podporovala literaturu, poesii i výtvarné umění, pro své děti financovala stavbu řady paláců ve Varšavě (nedochoval se bohužel ani jeden, buď shořely, nebo byly zničeny).\n\nBěhem obléhání Smolenska strávila Konstance dva roky ve Vilniusu. Za jednoho místního zuřivého požáru zastavila své zachráněné klenoty, aby měla z čeho živit svůj personál. Během morové epidemie ve Varšavě zásobovala přes tři měsíce chudé jídlem i ošacením.\n\nSvému nejstaršímu synovi Janu Kazimírovi chtěla zajistit trůn a obejít tak nároky Vladislava, Zikmundova syna z jeho prvního manželství s její sestrou Annou, tento její plán však nevyšel (Jan Kazimír sice byl sejmem zvolen králem, ale až po smrti Vladislavově v roce 1648). Konstance počítala i s touto alternativou a koupila Żywiecké panství, aby po její smrti byli její synové zabezpečeni.\n\nZemřela na mrtvici 10. července roku 1631. Její manželství se Zikmundem platilo za šťastné a její smrt Zikmunda těžce zasáhla.\n\nAnna byla pohřbena v podzemí vasovské kaple ve wawelské katedrále v Krakově.\n\nZ manželství Konstance a Zikmunda III. vzešlo sedm potomků, dva z nich však zemřeli v útlém věku:\n\n"}
{"id": "637022", "url": "https://cs.wikipedia.org/wiki?curid=637022", "title": "Harry Vanda", "text": "Harry Vanda\n\nHarry Vanda (* jako Johannes Hendricus Jacob van den Berg, 22. března 1946 Haag, Nizozemsko) je nizozemsko-australský zpěvák, kytarista, skladatel a hudební producent.\n\n"}
{"id": "637024", "url": "https://cs.wikipedia.org/wiki?curid=637024", "title": "Muzeum olomouckých tvarůžků", "text": "Muzeum olomouckých tvarůžků\n\nMuzeum olomouckých tvarůžků je podnikové muzeum firmy A.W. s.r.o v Lošticích, která vyrábí olomoucké tvarůžky. Nachází se na Palackého ulici v Lošticích. V muzeu je možnost si zakoupit turistickou známku No. 977.\nMuzeum bylo založeno v původní výrobně tvarůžků v roce 1994. Část muzejních exponátů je vlastní a část je propůjčena z olomouckého Vlastivědného muzea.\n\nV muzeu je možnost vidět staré nástroje k výrobě tvarůžků. V současné době je zde promítán film o historii výroby tvarůžků „Příběh neobvyklé vůně z vyprávění stréčka Křópala“. V přízemí lze zhlédnout jak se v minulosti zpracovával tvaroh. V dalších patrech je dokumentována samotná výroba tvarůžků.\n\n"}
{"id": "637027", "url": "https://cs.wikipedia.org/wiki?curid=637027", "title": "Eodromaeus", "text": "Eodromaeus\n\nEodromaeus („Jitřní běžec“) byl rod jednoho z nejstarších známých neptačích dinosaurů. Žil na území dnešní Argentiny asi před 223 - 231 miliony let (v období pozdního triasu, stupeň carn). Jde o menšího bazálního teropoda, dlouhého asi 1,5 až 1,8 metru a vážícího přibližně 5 nebo 7,1 kilogramu.\n\nFosílie tohoto primitivního dinosaura byly popsány roku 2011 americkým paleontologem Paulem Serenem a jeho kolegy. Nekompletně zachované zkameněliny dvou exemplářů byly odkryty v souvrství Ischigualasto, kde byl dříve objeven také další primitivní dravý dinosaurus druhu \"Herrerasaurus ischigualastensis\" a \"Eoraptor lunensis\". Typový druh dostal vědecké jméno \"Eodromaeus murphi\".\n\n\n"}
{"id": "637028", "url": "https://cs.wikipedia.org/wiki?curid=637028", "title": "Vanda &amp; Young", "text": "Vanda &amp; Young\n\nVanda & Young jsou Harry Vanda (* jako Johannes Hendricus Jacob Vandenberg, 22. března 1946, Haag, Nizozemsko) a George Young (* jako George Redburn Young, 6. listopadu 1946, Cranhill, Glasgow, Skotsko – 2017). Oba hráli v šedesátých letech 20. století v rock and rollové skupině Easybeats. George byl starší bratr Anguse a Malcolma Younga z hard rockové kapely AC/DC.\n\n"}
{"id": "637032", "url": "https://cs.wikipedia.org/wiki?curid=637032", "title": "Eugène Belgrand", "text": "Eugène Belgrand\n\nEugène Belgrand (23. dubna 1810, Ervy-le-Châtel, Francie – 8. dubna 1878, Paříž) byl francouzský inženýr, který se významně podílel na přestavbě Paříže ve druhé polovině 19. století.\n\nV roce 1829 Vystudoval École Polytechnique. Od roku 1852 do 1870 se účastnil modernizace Paříže vedené prefektem Haussmanem společně s architekty Alphandem a Barillet-Deschampsem. Podílel se především na výstavbě pařížské kanalizační sítě, akvaduktu a vodního rezervoáru Montsouris na jihu Paříže. V roce 1871 byl zvolen členem Francouzské akademie věd. Je jedním ze 72 významných mužů, jejichž jméno je zapsáno na Eiffelově věži v Paříži.\n\nBelgrand je rovněž autorem několika knih na téma dějiny Paříže:\n\n"}
{"id": "637034", "url": "https://cs.wikipedia.org/wiki?curid=637034", "title": "Gmina Kaczory", "text": "Gmina Kaczory\n\nGmina Kaczory je polská vesnická gmina v okrese Piła ve Velkopolském vojvodství. Sídlem gminy je vesnice Kaczory.\n\nGmina má rozlohu 150,01 km² a k 13. květnu 2007 měla 7 560 obyvatel. Skládá se ze 13 vesnic.\n\nV lokalitě funguje soukromé letiště v obci Śmiłowo.\n"}
{"id": "637040", "url": "https://cs.wikipedia.org/wiki?curid=637040", "title": "Letiště Maribor", "text": "Letiště Maribor\n\nMezinárodní letiště Edvarda Rusjana (IATA: MBX, ICAO: LJMB, slovinsky: Letališče Edvarda Rusjana Maribor) se nachází 9 km jižně od Mariboru, druhého největšího města Slovinska.\n\nLetiště bylo otevřeno 29. května 1976 a v roce 2008 dostalo název po slovinském průkopníkovi letectví Edvardu Rusjanovi. Za existence Jugoslávie bylo obsluhováno státními aerolinkami JAT, s lety do Bělehradu a na chorvatské pobřeží. Do března 2006 bylo domovským letištěm společnosti Slovenian Spirit, pobočky rakouského dopravce Styrian Spirit, která provozovala pravidelné lety do Paříže a Salzburgu a charterové lety do přímořských letovisek. Mezi 5. červnem 2007 a 27. březnem 2008 zde Ryanair provozoval linku do Londýna na mezinárodní letiště Stansted se třemi páry letů týdně.\n\nOd roku 2008 probíhala dostavba a rekonstrukce odbavovacího terminálu, který byl dokončen roku 2012.\n\nLetiště se nachází mezi dálnicemi А1 а А4 poblíž dálničního rozpletu Slivnica. Letiště není dostupné veřejnou dopravou.\n\n"}
{"id": "637041", "url": "https://cs.wikipedia.org/wiki?curid=637041", "title": "John Edwards (hudebník)", "text": "John Edwards (hudebník)\n\nJohn Victor Edwards, přezdívaný Rhino (* 9. května 1953, Chiswick, Londýn, Anglie) je anglický baskytarista.\n\nHudbě se věnoval již od dětství; nejprve však hrál na housle. Svou kariéru zahájil v roce 1973 jako člen skupiny The Sunday Band a souběžně s ní také působil ve skupině Rococo. První skupina po sobě nezanechala žádné nahrávky, druhá vydala v roce 1973 jediný singl. Později vystupoval s francouzskou hudební skupinou Space a později doprovázel zpěvačku Judie Tzuke. Později spolupracoval například s Peterem Greenem a skupinami Climax Blues Band a Dexys Midnight Runners.\n\nV polovině osmdesátých let hrál společně s bubeníkem Jeffem Richem na nevydaném albu \"Recorded Delivery\" kytaristy Ricka Parfitta ze skupiny Status Quo, která byla v té době neaktivní. Když byla skupina Status Quo v roce 1986 obnovena, Rich i Edwards se stali jejími novými členy. Společně se Status Quo od té doby nahrál řadu alb; v roce 2000 vyšlo jeho první a jediné sólové album \"Rhino's Revenge\", na kterém mimo jiné hrají i členové Status Quo.\n\n"}
{"id": "637045", "url": "https://cs.wikipedia.org/wiki?curid=637045", "title": "Fontána Puits de Grenelle", "text": "Fontána Puits de Grenelle\n\nFontána Puits de Grenelle (neboli \"Grenellská studna\") je fontána v Paříži v 15. obvodu uprostřed náměstí \"Place Georges-Mulot\", které tvoří křižovatka ulic \"Rue Valentin Haüy\" a \"Rue Bouchut\".\n\nKašna byla vybudována v letech 1833-1841 jako první artéská studna v Paříži, aby zásobovala vodou jatka ve čtvrti Grenelle. Její vrtání do hloubky 548 metrů provedl inženýr Louis-Georges Mulot (1792-1872), po kterém je náměstí pojmenováno. Při této činnosti mu pomáhal fyzik François Arago. V současnosti již z fontány voda nevytéká.\n\nFontána má tvar kamenného čtvercového pilíře doplněného sloupy. Voda vytékala z bronzového maskaronu na jižní straně. Na každé ze čtyř stran jsou umístěny kamenné medailóny představující osoby, po kterých byly pojmenovány ulice a náměstí v této části obvodu:\n\n"}
{"id": "637046", "url": "https://cs.wikipedia.org/wiki?curid=637046", "title": "Samorostlík", "text": "Samorostlík\n\nSamorostlík (\"Actaea\") je rod planě rostoucích rostlin z čeledě pryskyřníkovitých, kde je rod řazen do podčeledě \"Ranunculoideae\".\n\nRostlina je široce rozšířena v mírném a subpolárním pásmu severní polokoule, kde se vyskytuje nejvíce ve vlhčích lesnatých oblastech. V České republice rostou dva druhy. Samorostlík klasnatý (\"Actaea spicata\"), ten se nejčastěji objevuje v květnatých bučinách svazu \"Fagion\". Pokud neuznáváme rod \"Cimicifuga\", tak dalším zástupcem je samorostlík evropský čili ploštičník evropský (\"Actaea europaea\", syn. \"Cimicifuga europaea\").\n\nJe to vytrvalá rostlina s jednoduchou nebo střídmě větvenou lodyhou dorůstající do výše až 75 cm. Lodyha vyrůstá z oddenku cca 1 cm tlustého. Spodní listy v růžici jsou vlastně jen drobné šupiny. Lodyžní listy, vyrůstající střídavě, jsou 2 nebo 3četné a jsou 2 nebo 3násobně zpeřené, po obvodu jsou nepravidelně zubaté, koncový lístek je obvykle větší než ostatní. Níže rostoucí listy mají řapíky delší než horní.\n\nHroznovitá květenství skládající se z až 25 drobných bisexuálních květů vyrůstajících na stopkách jsou terminální nebo častěji úžlabní, bývají dlouhá i 15 cm. Bělavě zelený až nažloutlý kalich mívá 3 až 5 malých lístků. Nažloutle krémová koruna je tvořena 4 až 10 lopatkovými lístky dlouhými 2 až 4,5 mm. Tyčinky jsou delší než okvětní lístky, mají tenké nitky s bílými nebo žlutými prašníky a bývá jich v květu 15 až 50, patyčinky nejsou žádné. Pestík je vytvořen jedním plodolistem, čnělka je krátká nebo žádná a blizna se dvěma laloky je pak přisedlá. Nektarové žlázky v květu nejsou.\n\nPlodem je vícesemenná bobule, která po dozrání mívá barvu od červené přes fialovou až po černou. Takovéto plody, bobule, jsou jediné v celé čeledi pryskyřníkovitých a dále vůbec se jen zřídká stává, aby květy s apokarpním gynecem vytvářely bobule.\n\nRostlina, včetně plodů, je toxická. Vzhledem ke zvlášť odpuzující chuti ale nejsou zprávy o případných otravách. Údajných léčebných vlastností kořenů některých druhů oficiální medicína dosud nevyužívá.\n\nVnitřní uspořádání tohoto poměrně malého rodu není zcela dořešeno, např. podle opírající se o studie z roků 1971, 1977 a 1985 se rod skládá jen z 8 druhů, kdežto podle novějšího z roku 2007 se již rozeznává 15 druhů a do rodu samorostlík jsou zahrnuty i dřívější rody ploštičník (\"Cimicifuga\") a \"Souliea\".\n\n\n \n"}
{"id": "637049", "url": "https://cs.wikipedia.org/wiki?curid=637049", "title": "Siemens Vectron", "text": "Siemens Vectron\n\nSiemens Vectron je třída modulárních víceúčelových lokomotiv firmy Siemens Mobility vyráběných v německém Mnichově. Je zamýšlena jako nástupce úspěšné řady EuroSprinter. Sice byla původně ohlášena jako čistě elektrická, nicméně na veletrhu InnoTrans 2010 byla představena i verze se vznětovým motorem.\n\nKromě evropského trhu ji Siemens nabízel i do Spojených států amerických firmě Amtrak coby vhodnou lokomotivu pro Severovýchodní koridor. V této snaze uspěl a bylo objednáno 70 lokomotiv. Verze upravená pro americké železnice se nazývá Amtrak Cities Sprinter.\n\nVzhledově lokomotiva vychází ze svého předchůdce Siemens ES 2007. Zvenku vypadá Vectron velice podobně, nejvýraznější designové úpravy prodělala čela lokomotivy, která byla estetizována. Zásadních změn doznal však vnitřek lokomotivy. Ve strojovně se nachází přímá středová ulička, po jejíchž stranách jsou rozmístěny komponenty.\n\nProvozní hmotnost tohoto čtyřnápravového stroje se udává mezi 80 a 87 tunami. Lokomotiva může být provozována prakticky v celé Evropě.\n\nVectron je modulární lokomotiva, je možné vyrobit až pět různých modifikací, z nichž jsou čtyři elektrické a jedna dieselová:\n\nTři tyto lokomotivy si od společnosti ELL Austria zapůjčila koncem roku 2014 společnost RegioJet, využívat je plánuje na trati mezi Bratislavou a Košicemi. Od prosince 2015 má Regiojet další dvě lokomotivy, které využívá i na nočních vlacích z Prahy do Košic. V současné době nasazuje společnost flotilu lokomotiv Vectron na linky do Brna resp. Vídně a Bratislavy.\n\nDalším uživatelem lokomotiv najatých od společnosti ELL Austria na českém a slovenském území se stala společnost LTE, která provozuje 4 lokomotivy Vectron.\n\nLokoTrain provozuje trojici lokomotiv 193.220, 221, 222 a dále lokomotivu 193.823. Posledně zmíněná se stala zároveň první lokomotivou ve vlastnictví českého subjektu, kterým je EP Cargo – většinový vlastník LokoTrainu.\n\nČD Cargo podepsalo 13. dubna 2016 se společností Siemens smlouvu na dodání pěti třísystémových lokomotiv Vectron, s opcí na další tři do konce roku, kterým Drážní úřad přidělil řadu 383.\n\nDůvodem pro nákup lokomotiv bylo potřeba vícesystémových lokomotiv pro zajíždění do sousedních států a Maďarska. Výhledově se plánuje i zajíždění do vzdálenějších zemí jako jsou Rumunsko, Chorvatsko, Slovinsko a státy Beneluxu.\n\nLokomotivy mohou jezdit pod třemi napájecími soustavami 25 kV / 50 Hz, 15 kV / 16,7 Hz a 3 kV ss. Maximální rychlost je omezena na 160 km/h. První lokomotivu nové řady 383 dopravce převzal 2. června 2016.\n\n2. května 2017 ČD Cargo potvrdilo odebrání i tří lokomotiv z opce.\n\nPo neúspěchu se schvalováním řady 380 na síti DB vyhlásily na jaře 2017 ČD veřejnou zakázku na pronájem 10 lokomotiv na 10 let pro rychlost 200 km/h na vlaky EuroCity Praha - Berlín - Hamburk. V červnu byl vyhlášen vítěz, stala se jím společnost ELL a již na konci měsíce došlo k prvnímu nasazení Vectronu 193.270 na rychlíky Praha - Ústí nad Labem - Cheb v úseku Praha - Ústí nad Labem. Stroj sloužil k zaškolení a zkouškám; lokomotivy, které následně byly pronajmuty, byly v té době ještě ve výrobě. \n\nNasazování na vlacích EC začalo v prosinci 2017. Zatím však kvůli opožděnému zaškolení německých strojvedoucích jezdily pouze v úseku Praha - Drážďany, kde nahradily řadu 371. Dále vlaky byly stále vedeny německými stroji řady 101. Jedna lokomotiva pak od prosince 2017 vozí rychlíky Praha - Cheb v úseku Praha - Ústí nad Labem. Od 10. 6. 2018 byl přepřah v Drážďanech zrušen, od tohoto dne jsou vlaky EC vedeny Vectronem z Prahy až do Berlína, resp. Hamburku; 1 pár vlaků denně pokračuje s touto lokomotivou v čele až do města Kiel.\n\nDceřiná společnost firmy Unipetrol zakoupila od Siemensu 3 lokomotivy Vectron MS, které v ČR jezdí pod řadou 383, stejně jako lokomotivy ČDC. Rozdíl je v inventárním čísle, zatím jediná lokomotiva společnosti Unipetrol Doprava nese označení 383 050-2. \"Nákup nových elektrických lokomotiv je součástí postupné obnovy vozového parku společnosti Unipetrol Doprava.\"\n\nIntermodální operátor METRANS podepsal se Siemensem v dubnu roku 2019 podepsal smlouvu na 10 strojů, společně s opcí na další dvacítku lokomotiv. Účelem nákupu nových strojů je jejich nasazení na mezinárodních vlacích v rámci regionu střední a východní Evropy, kde by měly nahradit starší pronajaté lokomotivy.\n\nPrvní lokomotivu tohoto typu ve dvoufrekvenční verzi převzal dopravce CargoServ v roce 2014. Byl označen řadou 1193.\n\nPočátkem roku 2018 zahájil výrobce dodávky 30 Vectronů pro rakouské dráhy ÖBB (řada 1293), které by měly sloužit především v nákladní dopravě. Jedná se o součást zakázky na dodávku až 200 strojů.\n\nFinská státní společnost VR Group si v roce 2013 objednala 80 Vectronů verze AC s dalšími úpravami pro provoz při teplotách do -40 °C, s pomocným dieselovým motorem pro dojezd po vlečkách a samozřejmě s úpravou pro 1524mm rozchod. První dodané lokomotivy začaly jezdit v roce 2017. Součástí kontraktu je i opce na dalších 97 lokomotiv. Nové Vectrony mají pod označením Sr3 nahradit staré sovětské lokomotivy řady Sr1.\n\n"}
{"id": "637051", "url": "https://cs.wikipedia.org/wiki?curid=637051", "title": "Třída Bagley", "text": "Třída Bagley\n\nTřída Bagley byla třída torpédoborců námořnictva Spojených států amerických. Celkem bylo postaveno 8 jednotek této třídy. Všechny byly nasazeny ve druhé světové válce, přičemž tři jednotky byly za války ztraceny. Po válce byly všechny přeživší lodě vyřazeny. Dvě z nich byly roku 1946 použity při jaderných testech na atolu Bikini.\n\nTřída byla objednána v roce 1935, přičemž v témže roce byla rovněž zahájena jejich stavba. Celkem bylo postaveno 8 jednotek. Do aktivní služby vstupovaly v roce 1937.\n\nZákladní výzbroj tvořily čtyři 127mm kanóny – dva byly umístěny ve dvojici příďových dělových věžích, zatímco zadní pár kanónů stál v nekrytých postaveních. Dále nesly čtyři čtyřhlavňové 533mm torpédomety (dva na každém boku trupu) a protiletadlovou výzbroj skládající se ze čtyř 12,7mm kulometů. Během služby byla posilována protiletadlová výzbroj. Ke konci války ji tvořily až dva 40mm kanóny a šest 20mm kanónů. Instalován byl rovněž radar. Neobvyklé bylo, že silnou torpédovou výzbroj si ponechaly po celou válku. Pohonný systém odpovídal třídě \"Mahan\". Tvořily ho dvě turbíny General Electric a čtyři kotle Babcock and Wilcox. Nejvyšší rychlost dosahovala 38,5 uzlů.\n\nCelá třída byla nasazena v bojích druhé světové války. V době napadení USA v prosinci 1941 byly všechny dislokovány v Pearl Harboru, kde tvořily 4. eskadru torpédoborců. Poté se podílely na počátečních amerických protiútocích na počátku roku 1942 a bojích u Guadalcanalu v jeho druhé polovině. V guadalcanalské kampani přitom byly potopeny \"Jarvis\" (s celou posádkou) a \"Blue\", zatímco \"Mugford\", \"Patterson\", \"Helm\" a \"Ralph Talbot\" vyvázly s různou mírou poškození. \"Henley\" byl potopen v roce 1943 poblíž Nové Guineje japonskou ponorkou RO-108. Zahynulo 17 mužů. V Pacifiku zbylé torpédoborce operovaly až do konce války.\n\nNedlouho po válce byly všechny vyřazeny. Tři byly sešrotovány, ale \"Mugford\" a \"Ralph Talbot\" byly roku 1946 použity jako cvičné cíle při jaderných testech Able a Baker na atolu Bikini. Oba výbuch přečkaly, byly na nich následně zkoumány účinky radioaktivity a roku 1948 byly konečně potopeny poblíž Kwajaleinu.\n\n"}
{"id": "637052", "url": "https://cs.wikipedia.org/wiki?curid=637052", "title": "Takashi Matsuoka", "text": "Takashi Matsuoka\n\nTakashi Matsuoka (10. ledna 1954, Japonsko) je americký spisovatel japonského původu. Narodil se v Japonsku, ale vychováván byl již v USA. Nyní žije v Honolulu na Havajských ostrovech, kde pracoval zen-buddhistickém chrámu, dokud se nezačal plně věnovat literatuře. Jeho historické romány o amerických misionářích v Japonsku jsou často srovnávány s knihami Jamese Clavella.\n\n\n"}
{"id": "637053", "url": "https://cs.wikipedia.org/wiki?curid=637053", "title": "Soft Machine", "text": "Soft Machine\n\nSoft Machine byla britská rocková skupina, pojmenovaná podle stejnojmenné knihy Williama S. Burroughse. Vznikla v roce 1966, tehdy ještě jako The Soft Machine, a její původní sestavu tvořili zpěvák a kytarista Daevid Allen, baskytarista Kevin Ayers, klávesista Mike Ratledge, bubeník Robert Wyatt. Své první album nazvané \"The Soft Machine\" skupina vydala v prosinci 1968, to zde však již nepůsobil Allen, který založil novou skupinu Gong.\n\nSkupina se krátce rozpadla, ale v roce 1969 byla opět obnovena, z původní sestavy zbyli už jen Ratledge a Wyatt, který odešel v roce 1971. U baskytary Ayerse nahradil Hugh Hopper a na postu kytaristy se vystřídalo více hudebníků, jako Andy Summers (1968), Allan Holdsworth (1973−1975) nebo John Etheridge (1975−1978). Skupinou prošlo několik dalších hudebníků, mezi které patří saxofonista Elton Dean (1969−1972), kornetista Mark Charig (1969), hobojista Karl Jenkins (1972−1984) nebo bubeník John Stanley Marshall (1971−1984). Skupina se rozpadla v roce 1984.\n\nV roce 2004 vznikla skupina Soft Machine Legacy, ve které v různých obdobích působili například John Etheridge, Elton Dean, Theo Travis, Hugh Hopper, Fred Baker nebo Roy Babbington. I tato skupina vydala několik alb s novým materiálem, poslední \"Burden of Proof\" vyšlo v roce 2013.\n\n\n"}
{"id": "637058", "url": "https://cs.wikipedia.org/wiki?curid=637058", "title": "Italský fašismus", "text": "Italský fašismus\n\nItalský fašismus, často označovaný jen fašismus, byla ideologie, politické hnutí a státní forma v meziválečné Itálii, jež dala jméno ideologii fašismu.\n\nPrvním politikem, kterému se podařilo aplikovat fašismus ve státní praxi, byl Benito Mussolini, který roku 1919 založil organizaci . Roku 1921 se tato organizace přeměnila ve fašistickou stranu nazvanou Národní fašistická strana (). Mussolini uchopil moc v Itálii 28. října 1922 při takzvaném \"Pochodu na Řím\". Následně ho italský král Viktor Emanuel III. jmenoval ministerským předsedou.\n\nObdobí do roku 1926 je označováno jako \"období zákonné diktatury\". V první Mussoliniho vládě dokonce převažovali nefašističtí ministři. Během tohoto období, konkrétně 10. června 1924, byl zavražděn socialistický poslanec Giacomo Matteotti, ostrý kritik fašistického hnutí a Mussoliniho osoby zvlášť, přičemž Mussolini vraždu odsouhlasil. Proti tomuto „legálnímu zločinu“ se zvedla vlna odporu. Část poslanců dokonce odmítla zasedat, navíc někteří fašisté opustili stranu. Benito Mussolini nakonec 3. ledna 1925 přiznal odpovědnost za vraždu a roku 1926 vyhlásil fašistickou diktaturu s vládou jedné strany.\n\nFašismus brzy vyústil v agresivní zahraniční politiku italského státu a vedení dobyvačných válek. V roce 1935 Itálie napadla a zčásti dobyla Habeš. Před začátkem druhé světové války se Itálie stala spojencem nacistického Německa. Do války oficiálně vstoupila 10. června 1940, ale ještě 7. dubna 1939 uskutečnila další agresi, a to napadení Albánie.\n\nNa rozdíl od nacistického Německa a jeho spojenců se ve fašistické Itálii neuplatnil antisemitismus v takovém rozsahu. Bylo to dáno nepřítomností antisemitismu ve fašistické ideologii. Mussolini sice na nátlak Hitlera přijal rasové zákony po vzoru norimberských zákonů, k výstavbě koncentračních táborů či deportacím Židů do Německa však nikdy nedošlo.\n\nItalský fašistický režim padl 25. července 1943. Mussolini byl odvolán a uvězněn. Nový italský premiér Badoglio se rozhodl se spojenci spolupracovat. 3. září podepsal kapitulaci, která byla zveřejněna 8. září. Ve stejném měsíci Benito Mussolini za pomoci německých výsadkářů uprchl z vězení a na severu Itálie, okupovaném německými vojsky, stanul v čele Italské sociální republiky s vládou v Salò. Mussolini a jeho milenka byli zavražděni na útěku dne 28. dubna 1945.\n\n"}
{"id": "637059", "url": "https://cs.wikipedia.org/wiki?curid=637059", "title": "Korejské jméno", "text": "Korejské jméno\n\nKorejské jméno má zpravidla dvě části, většinou jednoslabičné jméno rodiny (korejsky sŏng) a většinou dvojslabičné osobní jméno (irŭm). Rodové jméno je umístěno na prvním místě, např. ve jméně Pan Ki-mun je „Pan“ rodové jméno a „Ki-mun“ osobní jméno.\n\nRodových jmen je v korejštině jen velice málo, asi 250, k nejobvyklejším patří Kim, I, Pak, Čong a Čchö. Většina rodových jmen svědčí o vzdáleném stupni příbuznosti či příslušnosti ke klanu (bon-gwan). Existuje i několik dvojslabičných rodových jmen (např. Namkung), jsou ale výjimečná. Rodové jméno se dědí po otci a člověk si ho ponechává po celý život, nemění se tedy při sňatku, přesto není neobvyklé používat při oslovování ženy manželovo rodové jméno.\n\nOsobní jméno je dvojslabičné. V Jižní Koreji se tradičně píše většinou písmem hanča, tedy původem čínskými znaky, v Severní Koreji zásadně slabičným písmem hangul. Zhruba od 70. let 20. století jsou ale i v Jižní Koreji čím dál běžnější původní korejská jména psaná hangulem. Rodové jméno se může psát buď znaky nebo slabičným písmem, v oficiálních dokumentech, na vizitkách a podobně bývají uvedeny obě varianty zápisu jména. Jedna ze slabik osobního jména může mít po vzoru čínské tradice platnost tzv. generačního jména (tj. všichni sourozenci z jedné rodiny, někdy i vzdálenější příbuzní z jedné generace, mají tuto slabiku shodnou), v poslední době se od toho však upouští.\n\nKorejci se zpravidla oslovují plným jménem, tj. rodovým i osobním, k němuž jsou přidávány různé zdvořilostní přípony. Oslovování osobním jménem je v Koreji obvyklé jen mezi dětmi a blízkými přáteli, za jiných okolností je pokládáno za nezdvořilé, právě tak jako oslovení samotným rodovým jménem. Velice často se v korejštině používají místo jmen různé zdvořilostní tituly a oslovení či osobní přezdívky, pravidla takového oslovování jsou však velmi složitá.\n\nV češtině se většinou jednotlivé části osobního jména oddělují spojovníkem a na začátku rodového i osobního jména se píše velké písmeno, na začátku druhé slabiky osobního jména však písmeno malé (Pan Ki-mun, Kim Čong-il, Kim Hjon-hi). Podle starší normy se korejská jména psala dohromady a bez rozlišení, např. \"Pankimun\". Pořadí členů korejského jména se v češtině většinou dodržuje (s výjimkou několika vžitých případů, např. Jaegwon Kim, především tedy osob působících v západním světě). Pokud je třeba korejská jména skloňovat, připojuje se vhodná koncovka pouze k jejich poslednímu členu (Pan Ki-mun, genitiv Pan Ki-muna, dativ Pan Ki-munovi, atd.)\n\nV případě korejských křesťanů je křestní jméno psáno jako první, např. Andrew Yeom Soo-jung nebo Francis Hong Yong-ho.\n"}
{"id": "637064", "url": "https://cs.wikipedia.org/wiki?curid=637064", "title": "Šalčia", "text": "Šalčia\n\nŠalčia ( ), je řeka v jihovýchodní části Litvy, ve Vilniuském a Alytuském kraji, v okresech Vilnius a Varėna. Je to levý přítok řeky Merkys, do které se vlévá na jih od města Valkininkai, 87,8 km od jejího ústí do Němenu. Je to její největší přítok. Teče zpočátku na jih, protéká okresním městem Šalčininkai, které dostalo podle řeky jméno, pokračuje dále na jih a vtéká na krátký úsek na území Běloruska, protéká severním okrajem městysu Běnjakoni, kde se stáčí na západ a dále tvoří hranici mezi Litvou a Běloruskem s krátkým odbočením na území Běloruska. Za obcí Pašalčis se již definitivně vrací na území Litvy, udržuje si celkový směr na západ, přičemž posrupně stále hustěji meandruje a dále vytváří složené meandry. Teprve před samým soutokem se meandry poněkud napřimují. Střední a dolní tok protéká jižní částí lesního masívu (přes 60 000 ha) Rūdninkų giria. Poměrně silně proudící, nevysokých břehů se studenou a velmi čistou vodou. Průměrný spád je 92 cm/km. Na severním okraji Šalčininků protéká rybníkem o rozloze 17 ha. U soutoku s řekou Brasta jsou památné balvany jménem \"Jaučio pėda\"(přeloženo: Býčí tlapa): rozměry hlavních dvou: 3,1 x 2,7 x 0,9 m a 2,0 x 1,35 x 1,35 m. (chráněny od roku 1999).\n"}
{"id": "637066", "url": "https://cs.wikipedia.org/wiki?curid=637066", "title": "Robert Wise", "text": "Robert Wise\n\nRobert Earl Wise (10. září 1914 Winchester, Indiana – 14. září 2005 Los Angeles, Kalifornie) byl americký střihač, zvukař, filmový producent a režisér. Za muzikály \"West Side Story\" (1961) a \"Za zvuků hudby\" (1965) získal Cenu Akademie za nejlepší režii. Na Oscara byl též nominován v kategorii Nejlepší střih za film \"Občan Kane\" (1941) a v kategorii Nejlepší film byl nominován jeho snímek \"Strážní loď Sand Pebbles\" (1966). Kromě dalších režíroval také filmy \"Born to Kill, Místo určení: Gobi, Hindenburg, , Den, kdy se zastavila Země, Pluj tiše, pluj hluboko, Kmen Andromeda, Podvod, Strašení\" či \"Vykradač hrobů\".\n\nV roce 1998 získal cenu Amerického filmového institutu za celoživotní dílo. V letech 1984–1987 byl prezidentem Academy of Motion Picture Arts and Sciences, jež uděluje Oscary.\n\n"}
{"id": "637069", "url": "https://cs.wikipedia.org/wiki?curid=637069", "title": "Charles Bolden", "text": "Charles Bolden\n\nCharles Frank Bolden, Jr. (* 19. srpna 1946, Columbia, South Carolina, Spojené státy americké) je bývalý americký astronaut, pěchotní generál Armády Spojených států. Od 17. července 2009 do 20. ledna 2017 zastával funkci ředitele NASA.\n\nAbsolvoval střední školu \"Johnson High School in Columbia\", South Carolina v roce 1964, pak pokračoval ve studiu na US Naval Academy, kde zdárně zakončil v roce 1968. Dále studoval na University of Southern California, zde skončil roku 1977. Nakonec absolvoval výcvik zkušebních pilotů, ten zakončil v roce 1979. Poté jako vojenský letec absolvoval stovku letů ve válce ve Vietnamu.\n\nJe ženatý s Alexis, rozenou Wolkerovou, mají spolu dvě děti, Che a Kelly.\n\nOd roku 1980 absolvoval výcvik astronautů u NASA a v letech 1986 až 1994 v raketoplánu letěl 4× do vesmíru. Strávil na oběžné dráze Země 28 dní a 8 hodin. Byl 196. člověkem ve vesmíru.\n\nAbsolvoval tyto mise:\n\nZ týmu astronautů odešel v červenci 1994.\nV roce 2009 jej prezident USA Barack Obama jmenoval ředitelem NASA. 12. ledna 2017 oznámil svou rezignaci, jako ředitel NASA skončil 20. ledna. Zastupujícím ředitelem se stal Robert M. Lightfoot, Jr..\n\n\n"}
{"id": "637076", "url": "https://cs.wikipedia.org/wiki?curid=637076", "title": "Har Ela", "text": "Har Ela\n\nHar Ela (: הר אלה) je hora o nadmořské výšce 518 metrů v severním Izraeli.\n\nLeží v centrální části pohoří Karmel, cca 11 kilometrů jihovýchodně od centra Haify, na severozápadním okraji města Isfija. Má podobu nevýrazného návrší s částečně zalesněnými svahy, které na jih a západ odtud přecházejí do rozsáhlého lesního komplexu. Na západní straně kopce jeho svahy prudce klesají do údolí vádí Nachal Oren, do kterého podél svahů hory směřují vádí Nachal Chejk a Nachal Alon. Na severu na kopec navazuje hora Rom Karmel, nejvyšší bod masivu Karmel. Na severozápadě se rozkládá další vrchol Har Alon.\n\nV prosinci 2010 bylo okolí hory postiženo lesním požárem, který zničil velkou část zdejších lesů.\n\n"}
{"id": "637077", "url": "https://cs.wikipedia.org/wiki?curid=637077", "title": "Kamerunská hymna", "text": "Kamerunská hymna\n\nHymna Kamerunu je píseň\n\n"}
{"id": "637079", "url": "https://cs.wikipedia.org/wiki?curid=637079", "title": "Har Mehalel", "text": "Har Mehalel\n\nHar Mehalel (: הר מהלל, : \"Ras al-Muhellel\") je hora o nadmořské výšce 458 metrů v severním Izraeli.\n\nLeží v jižní části pohoří Karmel, cca 15 kilometrů jihojihovýchodně od centra Haify, 1 kilometr jihozápadně od města Dalijat al-Karmel a cca 3 kilometry jihovýchodně od vesnice Ejn Chaud. Má podobu výrazného návrší s částečně zalesněnými svahy, které na jihu, západu a východu přecházejí do rozsáhlejšího lesního komplexu. Na severní straně terén volně přechází do zastavěného území obce Dalijat al-Karmel, na východní a jižní straně prudce klesá směrem do údolí vádí Nachal Charuvim. Na západní a severozápadní straně je to údolí vádí Nachal Me'arot. Kopec je turisticky využíván pro zdejší krajinný výhled.\n\n"}
{"id": "637082", "url": "https://cs.wikipedia.org/wiki?curid=637082", "title": "Gabriel de Mortillet", "text": "Gabriel de Mortillet\n\nLouis Laurent Gabriel de Mortillet (29. srpna 1821, Meylan, Isère, Francie - 25. září 1898, Saint-Germain-en-Laye, Francie) byl francouzský geolog, paleontolog a archeolog. Z počátku pracoval jako pomocný kurátor v Muzeu národních starožitností (Musée des Antiquités nationales) v Saint-Germain-en-Laye, od roku 1876 byl profesorem pravěké antropologie v Paříži. Byl zastánce radikálního socialismu, materialismu a evolucionismu.\n\nVe svém studiu paleolitu využil zejména svých znalostí geologie a paleontologie. Na rozdíl od Édouarda Larteta, který období paleolitu dělil na základě vůdčích paleontologických nálezů (období soba, období jeskynního medvěda atd.), věřil, že rozdělení tohoto pravěkého období musí být založeno na kulturních nikoliv paleontologických kritériích. Rozdělením dle kulturních kritérií (jenž představovala hmotná kultura) se mělo zamezit záměně ekologických za chronologické rozdíly v jednotlivých souborech (lokalitách). Paleolit rozdělil tak, aby každé období bylo reprezentováno jen omezeným počtem specifických artefaktů, typických pro dané období. Tato období pak pojmenoval podle typických lokalit.\n\nMortilletovo rozdělení paleolitu bylo dále opravováno a zpřesňováno. Mortillet například správně rozpoznal industrii aurignacienu, ale jelikož jí nebyl schopen správně chronologicky zařadit, tak jí raději ve své periodizaci paleolitu vynechal (aurignacien byl později definován Henri Breuilem a Émilem Cartailhackem).\n\nJako zastánce evolucionismu, propagoval Mortillet chronologickou návaznost jednotlivých kultur. Proti tomuto pojetí se postavili zejména Henri Breuil, Marcellin Boule a Hugo Obermaier. Breuil a Boule zastávali názor, že vedle sebe mohlo koexistovat více skupin hominidů, nesoucích různou materiální kulturu (Boule zastával teorii o současné existenci homo sapiens, neandrtálců a jejich předchůdců).\n\n"}
{"id": "637088", "url": "https://cs.wikipedia.org/wiki?curid=637088", "title": "Steven Runciman", "text": "Steven Runciman\n\nSteven Runciman vlastním jménem Sir James Stevenson Cochran Runciman (7. července 1903 Northumberland – 1. listopadu 2000 Radway) byl britský historik zabývající se především středověkými dějinami blízkého východu a středomoří. Byl synem britského politika Waltera Runcimana.\n\nSteven Runciman je autorem mnoha děl zabývajících se především dějinami středověku. Nejznámější z nich jsou třísvazkové dějiny křížových výprav (\"A History of the Crusades\", 1951–1954). Velkou pozornost věnoval také dějinám Byzantské říše.\n\n\n"}
{"id": "637093", "url": "https://cs.wikipedia.org/wiki?curid=637093", "title": "Třída Gridley", "text": "Třída Gridley\n\nTřída Gridley byla třída torpédoborců námořnictva Spojených států amerických. Celkem byly postaveny 4 jednotky této třídy. Všechny byly nasazeny ve druhé světové válce, žádný nebyl ztracen. Po válce byly vyřazeny a sešrotovány.\n\nCelkem byly postaveny 4 jednotky. První pár byl objednán ve finančním roce 1934 a druhý pár o rok později. Do služby vstoupily v letech 1937–1938.\n\nTrup lodí odpovídal třídě \"Mahan\", ovšem jejich pohonný systém byl zásadně vylepšený, což z nich udělalo vůbec nejrychlejší americké torpédoborce. Rekordní rychlosti 42,8 uzlu dosáhl \"Maury\" během zkoušek. Zásadní nevýáhodou naopak byly problémy se strukturální pevností a nestabilitou, které později bránily výraznějšímu zesilování protiletadlové výzbroje.\n\nZákladní výzbroj tvořily čtyři 127mm kanóny – dva byly umístěny ve dvojici příďových dělových věžích, zatímco zadní pár stál v nekrytých postaveních. Dále nesly čtyři čtyřhlavňové 533mm torpédomety (dva na každém boku trupu) a protiletadlovou výzbroj skládající se ze čtyř 12,7mm kulometů. Během služby byla posilována protiletadlová výzbroj. Ke konci války ji tvořilo osm 20mm kanónů, instalaci 40mm kanónů ale zabránily problémy se stabilitou lodí.\nPohonný systém tvořily dvě turbíny General Electric a čtyři kotle Babcock and Wilcox. Nejvyšší rychlost dosahovala 38,5 uzlu.\n\nCelá třída byla nasazena v bojích druhé světové války. V době napadení USA v prosinci 1941 byly všechny dislokovány v Pearl Harboru a zrovna na moři doprovázely letadlovou loď USS \"Enterprise\". Poté se podílely na počátečních amerických protiútocích na počátku roku 1942 a bojích u Guadalcanalu v jeho druhé polovině. V Pacifiku následně zůstaly i v letech 1943–1944. Protože ale byly zranitelné útoky kamikaze, byly v roce 1945 převedeny k eskortě atlantických konvojů. Nedlouho po válce byly všechny čtyři vyřazeny a roku 1948 sešrotovány.\n\n"}
{"id": "637095", "url": "https://cs.wikipedia.org/wiki?curid=637095", "title": "Alexander Courage", "text": "Alexander Courage\n\nAlexander „Sandy“ Mair Courage Jr. (10. prosince 1919 Filadelfie, Pensylvánie – 15. května 2008 Los Angeles, Kalifornie) byl americký hudební skladatel a aranžér, především v oblasti filmu a televize.\n\nPo druhé světové válce začal pracovat ve studiích MGM a v 50. letech 20. století se podílel aranžováním a orchestrací např. na filmech \"Show Boat, Přidej se k nám, Gigi\" či \"Sedm nevěst pro sedm bratrů\". Vytvářel orchestrace filmové hudby od Andrého Previna (\"My Fair Lady, Jaká je Daisy Cloverová\"), Adolpha Deutsche (\"Usměvavá tvář, Někdo to rád horké\"), Johna Williamse (\"Dobrodružství Poseidonu, Superman, Jurský park, Šumař na střeše, Tom Sawyer\") a Jerryho Goldsmithe (\"Bourák, Legenda o Mulan, Mumie\"). Sám složil hudbu např. k westernu \"Kolt pro leváka\" nebo, s použitím Goldsmithových témat, ke snímku \"Superman 4\".\n\nV polovině 60. let 20. století vytvořil znělku sci-fi seriálu \"Star Trek\", která byla pro následující spin-offy různě upravována. Společně s Jerrym Goldsmithem skládali hudbu pro seriál \"The Waltons\". V roce 1988 získal Alexander Courage cenu Emmy za hudební režii v \"Julie Andrews: The Sound of Christmas\".\n"}
{"id": "637099", "url": "https://cs.wikipedia.org/wiki?curid=637099", "title": "Letištní terminál", "text": "Letištní terminál\n\nLetištní terminál je jednou z nejdůležitějších budov civilních letišť. Jedná se o objekt sloužící k odbavování cestujících využívajících leteckou dopravu a pro veřejnost, který obsahuje zařízení pro odbavovací proces a další služby určené pro pohodlí cestujících. Kromě odbavování slouží i pro přestup, zprostředkování letenek a jiných služeb. Budova bývá zpravidla rozdělena na příletovou a odletovou část.\n\nJednou z nejdůležitějších zásad navrhování terminálu je, aby se jednotlivé provozy nekřižovaly. Tok cestujících i jejich zavazadel a dalšího nákladu by měl být jasný a nekolizní. Komunikace krátké, přímé a jednosměrné.\n\n\n\n"}
{"id": "637101", "url": "https://cs.wikipedia.org/wiki?curid=637101", "title": "Zín Abidín bin Alí", "text": "Zín Abidín bin Alí\n\nZín Abidín bin Alí ( , 3. září 1936 – 19. září 2019) byl druhý prezident Tuniska. Ve funkci byl od 7. listopadu 1987 do 14. ledna 2011, kdy odstoupil.\n\nPředtím, než byl prezidentem, byl od října 1987 premiérem, a prezidentem se stal po nenásilném svržení předchozího prezidenta Habíba Burgiby dne 7. listopadu 1987 poté, co jím ovlivněné lékařské konsilium prohlásilo Burgibu za neschopného vládnutí. Ve všech následujících volbách byl ve funkci potvrzen, ale 14. ledna 2011 z důvodu velkých pouličních protestů a demonstrací byl nucen z funkce odstoupit. Rozpustil tedy vládu a prchl do Saúdské Arábie.\n"}
{"id": "637104", "url": "https://cs.wikipedia.org/wiki?curid=637104", "title": "Avraham B. Jehošua", "text": "Avraham B. Jehošua\n\nAvraham B. („Buli“) Jehošua (: א.ב. יהושע, v anglickém přepisu též Abraham B. Yehoshua; * 19. prosince 1936) je izraelský spisovatel, esejista a dramatik. Jeho literární pseudonym je A. B. Jehošua.\n\nNarodil se do rodiny sefardských Židů, žijících již pátou generací v Jeruzalémě. Jeho otec Ja'akov Jehošua byl učenec a spisovatel, zabývající se dějinami Jeruzaléma, zatímco matka Malka Rosilio byla marocká imigrantka, která do mandátní Palestiny přišla roku 1932. Studoval na gymnáziu Rechavja a po nástupu na povinnou vojenskou službu v izraelské armádě sloužil v letech 1954 až 1957 u výsadkářů. Po službě v armádě vystudoval literaturu a filosofii na Hebrejské univerzitě v Jeruzalémě. Po studiu začal učit a žil v jeruzalémské čtvrti Neve Ša'anan.\n\nV letech 1963 až 1967 žil a učil v Paříži a působil jako generální tajemník Světové unie židovských studentů. Od roce 1972 vyučoval srovnávací a hebrejskou literaturu na Haifské univerzitě, kde se stal profesorem. V roce 1975 byl spisovatelem působícím na St. Cross College v Oxfordu. V následujících letech byl hostujícím profesorem na Harvard University (1977), University of Chicago (1988, 1997, 2000) a Princeton University (1992).\n\nJe ženatý a jeho manželka Rivka je klinická psycholožka a psychoanalytička. Společně mají dceru, dva syny a šest vnoučat.\n\nPsaní se začal věnovat již po ukončení své vojenské služby. První kniha povídek \"Mot Hazaken\" (The Death of the Old Man) mu vyšla roku 1962. Stal se významnou postavou generace tzv. „nové vlny“ izraelských spisovatelů, kteří se od dřívějších spisovatelů odlišovali zaměřením na jedince a mezilidské vztahy, spíše než na skupinu. Mezi spisovatele, kteří ovlivnili jeho tvorbu Jehošua řadí Franze Kafku, Šmu'ela Josefa Agnona a Williama Faulknera. Harold Bloom ve svém článku pro deník \"The New York Times\" srovnává Jehošuu s Faulknerem a zmiňuje jej rovněž ve své knize \"The Western Canon\".\n\nJe autorem devíti románu (kompletní seznam jeho děl můžete najít níže), třech povídkových knih, čtyř divadelních her a čtyř sbírek esejí. Jeho nejvíce uznávaný román \"Mr Mani\" je multigeneračním pohledem na židovskou identitu a Izrael prostřednictvím pěti konverzací v průběhu století. Režisér Ram Loevy jej adaptoval na pětidílný televizní pořad. Jeho nejnovější román \"Friendly Fire\" se zaměřuje na izraelské rodinné vztahy. V dramatu, které se dějově odehrává mezi Izraelem a Tanzanií Jehošua prozkoumává osobní smutek a hořkost. Jeho díla byla přeložena a vydána ve 28 zemích světa a řada z nich byla se dočkala filmové, televizní, divadelní či operní adaptace.\n\n\nJehošua je horlivý a neúnavný aktivista izraelského mírového hnutí. Zúčastnil se podepsání Ženevské dohody a své politické názory otevřeně prezentuje jak v esejích, tak v rozhovorech. Dlouhodobě kritizuje izraelskou okupaci Západního břehu Jordánu, ale i palestinské Araby.\n\nPřed izraelskými parlamentními volbami v roce 2009 mobilizoval společně s několika dalšími intelektuály ve prospěch levicové strany Nové hnutí (Merec).\n\nPro italský deník \"La Stampa\" uvedl, že již před izraelskou operací Lité olovo napsal výzvu obyvatelům Pásma Gazy, aby ukončili násilí páchané proti Izraeli. Dále vysvětlil „proč byla izraelská operace nezbytné, ale rovněž proč musí rychle skončit.“ Uvedl, že zejména proto, že jsou „Gazané našimi sousedy, musíme tuto operaci vést přiměřeně. Musíme se snažit dosáhnout příměří, jak jen to půjde. Budeme [s Gazany] vždy sousedé, a tak čím méně krve bude prolito, tím lepší budoucnost nás čeká.“ Dodal, že bude šťastný, pokud v rámci dohody o příměří dojde k opětovnému kompletnímu otevření hranic s Pásmem Gazy, včetně možnosti pro palestinské dělníky pracovat v Izraeli.\n\nJehošua byl kritizován americkou židovskou komunitou za jeho prohlášení, že „plného židovského života lze dosáhnou pouze v židovském státě.“ Uvedl, že Židé kdekoli jinde si pouze „hrají s judaismem.“\n\n\n\n\n\n\n\n\n"}
{"id": "637110", "url": "https://cs.wikipedia.org/wiki?curid=637110", "title": "Jehošua", "text": "Jehošua\n\nJehošua (: יְהוֹשֻׁעַ) znamená Hospodin zachrání (pomůže, spasí) a může to být:\n\n\n\n\n\n"}
{"id": "637117", "url": "https://cs.wikipedia.org/wiki?curid=637117", "title": "Bohumil Malina Ptáček", "text": "Bohumil Malina Ptáček\n\nBohumil Ptáček (22. února 1906 Velké Meziříčí – 15. srpna 1977 Brno) publikující pod jménem Bohumil Malina Ptáček, byl gymnaziální profesor, básník, překladatel, novinář a dramatik.\n\nBohumil Ptáček se narodil v roce 1906 ve Velkém Meziříčí. Byl třetím ze čtyř dětí v rodině učitele Theodora Ptáčka a jeho ženy Pavlíny, rozené Jirsákové. Po maturitě v roce 1925 nastoupil na Přírodovědeckou fakultu Masarykovy univerzity v Brně, kterou absolvoval v roce 1930.\n\nPo absolvování studií odjel do Bratislavy, kde působil jako suplující profesor. Na Slovensku se stýkal s místními umělci, spřátelil se především s evangelickým farářem, malířem a básníkem Evženem Lukáčem, literátem Josefem Sekerou a malířem, grafikem a levicovým intelektuálem Karlem Štikou.\n\nPo vojně se dostal na reálné gymnázium v Litovli a vzápětí na reálné gymnázium ve Velkém Meziříčí. V té době poznal Vlastu Malinovou, svou budoucí ženu a začal používat pseudonym Malina spolu se svým občanským jménem. V roce 1935 si na gymnáziu v Třebíči doplnil maturitu z latiny. Poté nastoupil na Filosofickou fakultu Masarykovy univerzity, kde hodlal rozšířit svoji aprobaci učitele zeměpisu a tělocviku o český jazyk. Studia nedokončil, protože univerzita byla uzavřena.\n\nPo válce se účastnil politického dění. Založil sociální akademii ve Velkém Meziříčí, byl členem revolučního Okresního národního výboru, členem předsednictva městského výboru KSČ, následně i předsedou Městského národního výboru. Od roku 1951 zastával dva rok funkci ředitele na velkomeziříčském gymnáziu. Mimoto zastával několik funkcí na krajské úrovni. Předsedal kuratoriu krajského muzea. Byl také členem komise zabývající se průběhem a následky velkomeziříčského masakru ze 7. května 1945, při kterém přišel o svého bratra Bohuslava.\n\nKdyž Jakub Deml po smrti Otokora Březiny vyslovil jednu ze svých protimasarykovských přednášek, byl Ptáčkem udán a následně souzen pro porušení zákona na ochranu republiky a pro urážku hlavy státu. V roce 1929 Deml v \"Šlépějích XII\" napsal: \"„Jest celkem vedlejší, že tyto temné, anonymní mocnosti nastrčily si na to své protiřímské, československé, bezvěrecké rahýnko koště v podobě slepého mládence, neboť kdykoli jde Kristus do zahrady getsemanské se modlit, vždycky se najde nějaký blbec, který tam přivede celníky a jehož mzdou je oprátka a vyhřeznuté břicho, pane Ptáčku...“\"\n\nPozději se Ptáček s Demlem usmířil a několikrát ho v Tasově navštívil. Demlovo \"Zapomenuté světlo\" (1934) je psáno formou dopisu adresovanému Bohumilu M. Ptáčkovi. Ptáčkův první příspěvek do Lidových novin (1935) byl medailonem zesnulé spisovatelky, Demlovy mecenášky a dlouholeté pomocnice Pavly Kytlicové.\n\nPtáček publikoval v regionálních periodikách a později též např. v \"Jasu\", \"Západomoravské kulturní revue\", almanachu \"Horácko\", \"Důstojnických listech\" či \"Lumíru\" nebo v \"Lidových novinách\". Kromě svých básní je autorem novinových medailonů a překladů německých básníků (Eduard Mörike, Hans Friedrich Blunck, Theodor Körner, Schiller).\n\n"}
{"id": "637121", "url": "https://cs.wikipedia.org/wiki?curid=637121", "title": "František Zenker", "text": "František Zenker\n\nFrantišek Zenker, uváděn též jako Franz von Zenker nebo Franz svobodný pán von Zenker (6. srpna 1856 Kácov – 3. března 1925 Vídeň), byl rakousko-uherský, respektive předlitavský politik, v letech 1912–1916 ministr zemědělství Předlitavska.\n\nNarodil se v rodině Františka Zenkera, c. k. důchodního na kácovském statku a matky Johanny, rozené Himerové. V roce 1878 ukončil studia práv v Praze a zúčastnil se jako záložní důstojník okupačního tažení v Bosně. Působil jako státní úředník a právník. V roce 1884 nastoupil na ministerstvu spravedlnosti. Byl šéfem prezidiální kanceláře ministerstva spravedlnosti za ministra Schönborna po dobu 12 let a následně i dalších ministrů. Když se Schönborn stal předsedou správního soudu, přešel Zenker na tento soud s ním, v roce 1908 se stal předsedou senátu správního soudu. Byl považován za experta na jazykové otázky v soudnictví v Čechách. Na správním soudu byl důvěrníkem českých ministrů a poslanců, kteří se snažili navýšil počet českých úředníků zasedajících v tomto důležitém soudním orgánu. \n\nČestný doktor František Zenker se za vlády Karla Stürgkha dodatečně stal ministrem zemědělství. Odborné studie uvádějí, příchod ministra Františka Zenkera do čela ministerstva orby se obecně považoval za odměnu českých stran pro tohoto soudce. Funkci zastával od 20. září 1912 do 21. října 1916, kdy tato vláda skončila po atentátu na ministerského předsedu. Ministr Zenker byl v úřadě čtyři roky, to bylo na tehdejší poměry pokládáno za dlouhou dobu. Během ministerské funkce obdržel vyznamenání: tajný rada (25.1.1913, povýšení do stavu svobodných pánů (14.8.1916). Agrárním kruhům vyhovovala politika ochranných cel, kterou ministr Zenker podporoval. \n\nPo skončení 1. světové války se usadil v Zákupech a věnoval se zde zemědělskému podnikání. Ke konci života žil trvale v Polštýně, kde žil v ústraní. Pohřben byl roku 1926 ve Vídni na Vídeňském centrálním hřbitově, místo značeno jako skupina NAR, číslo hrobu 72. V Zákupech se nachází hrob rodiny Zenkerů. \n\n"}
{"id": "637124", "url": "https://cs.wikipedia.org/wiki?curid=637124", "title": "Zdeněk Šindler", "text": "Zdeněk Šindler\n\nZdeněk Šindler (18. srpna 1935, Podmokly – 29. srpna 2013, Kladno) byl hokejista a především úspěšný hokejový trenér.\n\nV mládežnickém věku se věnoval aktivní hráčské kariéře. V letech 1953-56 byl hráčem kladenského A-týmu. Později působil v ČH Bratislava, B-týmu Kladna, krátce hrál hokej také v Lánech a Unhošti.\n\nV roce 1971 absolvoval FTVS v Praze, obor Lední hokej. Již během studia se začal věnovat trénování mládeže.\n\nVětší část jeho kariéry je spojena s mládežnickým hokejem. V Kladně prošel od nejmladších celků až k mladšímu a později staršímu dorostu. V roce 1969 dosáhl kladenský dorost pod jeho vedením titulu mistra republiky. S mládeží však v Kladně získal i další cenné trofeje. Nespočet kladenských odchovanců nastupovalo v mládeži pod taktovkou trenéra Šindlera.\nPůsobil rovněž jako hlavní trenér u mládežnické reprezentace v 70. a 80. letech. Vedl celky 16, 17 a 18letých. S výběrem osmnáctiletých se v roce 1984 stal mistrem světa, když mužstvo porazilo velmi silný tým SSSR.\nAktivně působil i u seniorského hokeje. V 1.lize vedl mužstvo Mladé Boleslavi a Berouna. V 80. letech pracoval jako asistent trenéra Jaroslava Volfa u kladenského áčka. Na počátku 90. let odešel na úspěšné zahraniční angažmá do Dánska. Po konci sezony 1996/97 se vrací a ujímá se tehdy druholigové Kadaně. V následující sezoně se Kadani pod jeho vedením velmi daří, mužstvo má jasný cíl - vyhrát druhou ligu a postoupit do ligy první. V listopadu 1997 byl Zdeněk Šindler osloven vedením kladenského hokeji, aby se ujal beznadějně posledního Kladna a pomohl mu zachránit se v extralize. Kladenský tým tehdy vedl Jan Novotný a Zdeňku Šindlerovi připadalo nekolegiální se \"tlačit\" na jeho místo. Když však Šindlerův kamarád a současně prezident Kladna Jaromír Jágr řekl, že Jan Novotný byl od týmu již odvolán a Kladno je nyní bez kouče, tak se kladenský srdčař rozhodl, že mužstvo, ve kterém je celá řada jeho odchovanců, povede v extralize. Současně si však vyžádal, že bude i nadále trenérem A-týmu v Kadani, ve které by rád dokončil předsezónní cíle. Kladno se pod novým trenérem zvedlo a extraligu nakonec uhájilo a Kadaň se po vítězství druhé ligy a následné baráži skutečně stala prvoligovým klubem. O poznání komplikovanější byla sezona 1998/1999. Zdeněk Šindler se dohodl, že v tomto ročníku povede seniory z Kladna. V září 1998 ho však potkali vážné zdravotní problémy, na jeho místo byl dočasně povolán kouč juniorů Otakar Vejvoda st.. Zdravotní problémy však přetrvávali a znamenali by delší absenci, proto se Zdeněk Šindler v říjnu rozhodl dobrovolně odstoupit z pozice hlavního trenéra. Od prosince se pak ujal právě Juniorského celku, který vedl do konce ročníku 2000/2001. K áčku se v Kladně vrátil ještě jednou. Po sestupu Kladna v roce 2002 se týmu ujal trenér Zdeněk Müller, který si pro následující prvoligový ročník zvolil za poradce právě Zdeňka Šindlera. Po postupu do nejvyšší soutěže pak tuto funkci Zdeněk Šindler zastával ještě v sezoně 2003/2004. Po této sezoně, ve které Kladno bez problémů uhájilo pozici nováčka v nejvyšší soutěži a skončilo na 9. místě, ukončil Zdeněk Šindler svou bohatou trenérskou kariéru.\n\nV průběhu bohaté trenérské kariéry byl také členem metodické komise svazu ledního hokeje Československé republiky a lední hokej přednášel na Fakultě tělovýchovy a sportu v Praze.\n"}
{"id": "637125", "url": "https://cs.wikipedia.org/wiki?curid=637125", "title": "Hans Rampf", "text": "Hans Rampf\n\nHans Rampf (2. února 1931, Bad Tölz, Německo – 5. května 2001, Murnau am Staffelsee, Německo) byl německý lední hokejista a později hokejový trenér.\n\nS hokejem začínal v EC Bad Tölz, kde také odehrál většinu kariéry. V německé hokejové lize působil aktivně v letech 1948 až 1964, celkem odehrál 640 utkání. Od roku 1961 tým Bad Tölz také trénoval a v této dvojité funkci jej v roce 1962 dovedl k titulu německého mistra. Poslední sezónu jako aktivní hráč strávil ve druholigovém EC Holzkirchen.\n\nV německé reprezentaci odehrál 101 utkání, v nichž vstřelil 18 gólů. Účastnil se zimních olympijských her v letech 1956 a 1960 a devíti turnajů mistrovstvích světa. Jeho největším mezinárodním úspěchem byla stříbrná medaile z mistrovství světa v roce 1953.\n\nTrenérské profesi se na plný úvazek začal věnovat v roce 1965. Nejprve působil v Düsseldorfer EG, který v roce 1967 dovedl k mistrovskému titulu. Později trénoval další německé kluby – SC Riessersee, Augsburger EV, „mateřský“ Bad Tölz a EV Landshut. V letech 1977 až 1981 působil ve funkci trenéra německé reprezentace, kterou dovedl nejvýše k pátému místu na MS 1978. Poté se až do roku 1996 věnoval vzdělávání hokejových trenérů.\n\nTýmové\n\nIndividuální\n"}
{"id": "637128", "url": "https://cs.wikipedia.org/wiki?curid=637128", "title": "Har Sumak", "text": "Har Sumak\n\nHar Sumak (: הר סומק) je hora o nadmořské výšce 358 metrů v severním Izraeli.\n\nLeží v jižní části pohoří Karmel, cca 17 kilometrů jihojihovýchodně od centra Haify, 3 kilometry jihozápadně od města Dalijat al-Karmel a cca 4 kilometry severovýchodně od vesnice Kerem Maharal. Má podobu výrazného návrší se zalesněnými svahy, které na všech stranách přecházejí do rozsáhlejšího lesního komplexu. Na severozápadní straně hora prudce spadá do údolí vádí Nachal Charuvim, na východní a jižní straně tvoří poněkud méně výraznou hranici údolí Nachal Maharal, za kterým už dál k jihu začíná převážně odlesněná pahorkatina Ramat Menaše. Na západní straně se hora zvolna sklání do menšího údolí Emek Maharal.\n\nSeverovýchodně od vrcholu se rozkládá archeologická lokalita \"Churvat Sumka\" (חרבת סומקה), která fixuje místo starověkého židovského osídlení zmiňovaného v Mišně a Talmudu počátkem křesťanského letopočtu. V té době patrně šlo o jedno z nejvýznamnějších měst v pohoří Karmel. Na místě se dochovaly pozůstatky synagogy a dalších staveb.\n\n"}
{"id": "637130", "url": "https://cs.wikipedia.org/wiki?curid=637130", "title": "Kelemen Mikes", "text": "Kelemen Mikes\n\nKelemen Mikes, vlastním jménem Zágoni Mikes (srpen 1690, Zágon, Sedmihradsko, dnes Rumunsko - 2. října 1761, Tekirdağ, Osmanská říše) byl maďarský spisovatel, jeden ze zakladatelů maďarské literární prózy.\nKelemen Mikes pocházel ze staré sedmihradské šlechtické rodiny. Narodil se sice jako člen kalvinistické reformované církve, ale již jako dítě konvertoval ke katolicismu a vzdělání získal od jezuitů v Kluži. Posléze vstoupil do služeb sedmihradského knížete Františka II. Rákócziho, působil jako jeho tajemník a zúčastnil se jeho neúspěšného protihabsburského povstání. Po jeho porážce roku 1711 zůstal se svým pánem nejprve v Polsku a roku 1713 s ním odešel do exilu do Francie, kde žil ve Versailles. Zde se naučil výborně francouzsky a seznámil se s francouzskou literaturou, jejíž vliv se v jeho díle silně projevil.\n\nRoku 1717 odjel František II. Rákóczi (a s ním i Kelemen Mikes) do Osmanské říše, kde si kníže sliboval získat od sultána Ahmeda III., který vedl válku proti Habsburské monarchii, vojenskou pomoc pro návrat do vlasti. Válka však skončila již roku 1718 tureckou porážkou a František II. Rákóczi i Kelemen Mikes se již do vlasti nikdy nevrátili. Od roku 1720 žili ve městě Tekirdağu v evropské části Turecka na pobřeží Marmarského moře, kde se Mikes věnoval překladům francouzských děl do maďarštiny a vlastní literární činnosti. Po smrti knížete roku 1735 požádal sice Mikes císařovnu Marii Terzii o milost, ale ta jí roku 1741 zamítla.\n\nBěhem svého pobytu v Tekirdağu sepsal Kelemen Mikes své paměti z emigrace ve formě fiktivních dopisů, které pod názvem \"Törökországi levelek\" (Dopisy z Turecka) dokončil roku 1758 (knižně vyšly až roku 1794). Díky tomuto dílu je Mikes považován za jednoho ze zakladatelů maďarské literární prózy. Spojil v něm nejlepší tradice barokní dvorské šlechtické literatury s náznaky raně osvícenských myšlenek. Kniha, vykazující také vliv jansenismu, obsahuje eseje, příběhy ze života, novely a anekdoty po vzoru francouzské literatury (např. Montesquieu a jiní) a prokazuje i znalost současných encyklopedických slovníků (Pierre Bayle a další). Pro skvělý styl a výrazové bohatství bylo toto dílo vzorem pro maďarské prozaiky ještě na přelomu 18. a 19. století.\n\nK dalším Mikesovým dílům patří adaptace novel madame de Gomez \"Mulatságos napok\" (Zábavné dny, 1745, vydáno až 1879) a překlady francouzských náboženských knih.\n\n"}
{"id": "637131", "url": "https://cs.wikipedia.org/wiki?curid=637131", "title": "Giv'at Šana", "text": "Giv'at Šana\n\nGiv'at Šana (: גבעת שנה) je vrch o nadmořské výšce 167 metrů v severním Izraeli.\n\nLeží v jihozápadní části pohoří Karmel, cca 18 kilometrů jižně od centra Haify a cca 1 kilometr východně od vesnice Kerem Maharal. Má podobu výrazného návrší se zalesněnými svahy. Kopec tvoří jižní hranici rovinatého a zemědělsky využívaného údolí Emek Maharal, na jižní straně jej ohraničuje zářez údolí vádí Nachal Maharal. Na západním úpatí leží vesnice Kerem Maharal.\n\n"}
{"id": "637134", "url": "https://cs.wikipedia.org/wiki?curid=637134", "title": "Giv'at Šluchit", "text": "Giv'at Šluchit\n\nGiv'at Šluchit (: גבעת שלוחית) je vrch o nadmořské výšce 163 metrů v severním Izraeli.\n\nLeží na jihozápadním okraji pohoří Karmel, cca 18 kilometrů jižně od centra Haify a cca 1 kilometr západně od vesnice Kerem Maharal. Má podobu nevýrazného návrší se zalesněnými svahy. Na západní straně se jeho svahy sklánějí k vesnici Kerem Maharal a k rovinatému a zemědělsky využívanému údolí Emek Maharal. Na jižní straně terén prudce klesá do zářezu údolí vádí Nachal Maharal (kaňon Bik'at Šir). Na západě se terén zvolna snižuje směrem do pobřežní planiny, kde leží vesnice Crufa.\n\n"}
{"id": "637140", "url": "https://cs.wikipedia.org/wiki?curid=637140", "title": "Giv'ot Telimon", "text": "Giv'ot Telimon\n\nGiv'ot Telimon (: ) je vrch o nadmořské výšce 106 m v severním Izraeli.\n\nLeží na jihozápadním okraji pohoří Karmel, přibližně 23 km jižně od centra Haify, 2 km severovýchodně od města Furejdis a 2 km severozápadně od vesnice Bat Šlomo. Má podobu nevýrazného návrší s částečně zalesněnými svahy. Na východní straně se jeho svahy sklánějí do údolí vádí Nachal Telimon. Na západě se terén zvolna snižuje směrem do pobřežní planiny. Vrcholovou partii zaujímá jeskyně \"me'arat Telimon\" (), která je turisticky využívána. Okolí vrcholu je ovšem rozrušeno povrchovou těžbou kamene.\n\n"}
{"id": "637144", "url": "https://cs.wikipedia.org/wiki?curid=637144", "title": "Giv'at Eden", "text": "Giv'at Eden\n\nGiv'at Eden (: גבעת עדן) je vrch o nadmořské výšce 131 metrů v severním Izraeli.\n\nLeží na jihozápadním okraji pohoří Karmel, cca 25 kilometrů jihojihozápadně od centra Haify, v severní části města Zichron Ja'akov. Má podobu výrazného pahorku, jehož vrcholová partie je stavebně využita a stojí na ní obytná čtvrť Giv'at Eden města Zichron Ja'akov, zatímco svahy jsou zalesněny. Na východní a severní straně terén prudce klesá do údolí vádí Nachal Dalija, které odděluje dále k severu ležící město Furejdis. Na západě svahy strmě spadají do pobřežní planiny.\n\n"}
{"id": "637147", "url": "https://cs.wikipedia.org/wiki?curid=637147", "title": "Kenneth G. Wilson", "text": "Kenneth G. Wilson\n\nKenneth Geddes Wilson (8. června 1936 Waltham, Massachusetts − 15. června 2013 Saco, Maine) byl americký teoretický fyzik. Vystudoval Harvardovu univerzitu a titul Ph.D. získal v roce 1961 na Caltechu. V roce 1963 začal pracovat v oddělení fyziky na Cornell University a v roce 1970 se tam stal profesorem. V roce 1980 získal Wolfovu cenu za fyziku a v roce 1982 pak Nobelovu cenu za fyziku za „teorii kritických jevů v souvislosti s fázovými přechody“.\n\nNarodil se 8. června 1936 ve státě Massachusetts, oba jeho rodiče byli vědci, otec chemik a matka fyzička. V mládí navštěvoval řadu škol, včetně Magdalen College School a Oxfordu, nakonec ale zůstal na George School v Pensylvánii. Ve věku 16 let nastoupil na Harvardovu Univerzitu, kde studoval matematiku. Brzy se zařadil mezi nejlepší studenty, když skončil mezi pěti nejúspěšnějšími v matematické soutěži. Dařilo se mu ale i ve sportu, zvláště v atletice, když úspěšně běhal střední tratě. V rámci volného času se podílel i na výzkumu v oceánografickém institutu ve Wood Hole. K doktorskému studiu nastoupil na California Institute of Technology - Caltech, kde byl jeho vedoucím Murray Gell-Mann. Po zisku doktorátu roku 1961 přešel zpět na Harvard, podílel se ovšem také na výzkumu v u.\n\nKrátce nato opustil Harvard a získal místo na Cornell University. Zde získal v roce 1970 titul profesora. V této době se podílel i na experimentech na urychlovači SLAC National Accelerator Laboratory.\n\nRoku 1975 byl jmenován členem National Academy of Sciences. V roce 1980 získal Wolfovu cenu v oblasti fyziky spolu s Leo Kadanoffem a Michaelem Fisherem za teorii kritických jevů v souvislosti s fázovými přechody. O dva roky později za tentýž výzkum získal Nobelovu cenu, tentokrát ovšem jako jediný laureát. Později byl jmenován i členem American Philosophical Society.\nJeho práce v oblasti kvantové mechaniky zahrnovala především formulace komplexní teorie škálování a formulaci výpočtů fázových přechodů. Rovněž kvantově popsal Kondův efekt. Později tyto poznatky rozšířil na kvantovou teorii pole. Zabýval se i výzkumem kvarků, tedy částic z nichž se skládají mimo jiné protony a neutrony. Další Wilsonovou zásluhou je průkopnická práce ve využití počítačů k řešení fyzikálních problémů. Řešil takto zejména otázku chirálních symetrií v částicové fyzice.\n\nRoku 1985 byl Wilson jmenován ředitelem Cornell Theory Center, jednoho z pěti superpočítačových center v USA vytvořených z podpory National Science Foundation (NSF). O tři roky později přijal místo na Ohio State University. Proslavil se i jako úspěšný vedoucí doktorských prací. I po odchodu do penze v roce 2008 se podílel na výzkumu a snažil se o zapojení studentů do vědy a matematiky.\n\nJeho manželka Alison je významnou odbornicí na počítače. Jeho bratr David je profesorem biologie a genetiky.\n\nKenneth G. Wilson zemřel 15. června 2013 ve věku 77 let.\n"}
{"id": "637148", "url": "https://cs.wikipedia.org/wiki?curid=637148", "title": "Har Zichrona", "text": "Har Zichrona\n\nHar Zichrona (: הר זכרונה) je vrch o nadmořské výšce 163 metrů v severním Izraeli.\n\nLeží na pomezí pahorkatiny Ramat Menaše a jihozápadního okraje pohoří Karmel, cca 27 kilometrů jižně od centra Haify, na východním okraji města Zichron Ja'akov. Má podobu zalesněného pahorku, ze kterého k severu stéká vádí Nachal Zichrona, které pak ústí do hluboce zaříznutého údolí vádí Nachal Dalija. Na jihu a jihovýchodě terén plynule navazuje na pahorkatinu Ramat Menaše, na západních svazích se rozkládá zástavba Zichron Ja'akov (čtvrti \"Chalomot Zikaron\", \"Mul ha-Jekev\" a \"Ramat Cvi\"), které spojuje lokální silnice 652. Dál k západu již začíná rovinatá Izraelská pobřežní planina.\n\n"}
{"id": "637154", "url": "https://cs.wikipedia.org/wiki?curid=637154", "title": "Kim Jong-sam", "text": "Kim Jong-sam\n\nKim Jong-sam ( 김영삼) (20. prosince 1927 Geoje Korea – 22. listopadu 2015 Soul, Jižní Korea) Korea) byl jihokorejský politik a demokratický aktivista. V letech 1993 až 1998 byl 14. prezidentem Korejské republiky. 30 let významně ovlivňoval místní politickou scénu. Byl rivalem jihokorejského politika Paka Čong-hi.\n\n\n"}
{"id": "637155", "url": "https://cs.wikipedia.org/wiki?curid=637155", "title": "Har Choršan", "text": "Har Choršan\n\nHar Choršan (: הר חורשן) je vrch o nadmořské výšce 178 metrů v severním Izraeli.\n\nLeží na pomezí pahorkatiny Ramat Menaše a jižního okraje pohoří Karmel, cca 25 kilometrů jižně od centra Haify, cca 5 kilometrů severovýchodně od města Zichron Ja'akov a cca 1,5 kilometru jihozápadně od vesnice Bat Šlomo. Má podobu návrší se zalesněnými svahy, které na jižní, východní a jihozápadní straně přecházejí do rozsáhlejšího lesního komplexu. Na severní straně terén klesá do hluboce zaříznutého údolí vádí Nachal Dalija, do kterého tu od severovýchodu ústí vádí Nachal Tut a kterým prochází dálnice číslo 70. Kopec je turisticky využíván a začleněn do přírodní rezervace \"Šmurat Har Choršan\".\n\n"}
{"id": "637157", "url": "https://cs.wikipedia.org/wiki?curid=637157", "title": "John Hasbrouck van Vleck", "text": "John Hasbrouck van Vleck\n\nJohn Hasbrouck van Vleck (13. března 1899, Middletown, Connecticut – 27. října 1980, Cambridge (Massachusetts)) byl americký matematik a fyzik. V roce 1977 získal Nobelovu cenu za fyziku za svůj příspěvek k pochopení chování elektronů v magnetických pevných látkách, za „zásadní teoretické výzkumy elektronové struktury magnetických a neuspořádaných systémů“.\n\nNarodil se ve vědecké rodině, otec byl matematik a děd astronom. Vyrůstal v Madisonu, kde také na tamní Wesleyan University roku 1920 získal titul bakaláře v klasickém liberálním studiu. Doktorát získal na Harvardově univerzitě roku 1922 a nastoupil jako asistent na University of Minnesota, odkud krátce přešel na svoji alma mater a odtud opět na Harvardovu univerzitu. Za druhé světové války pracoval na vývoji radaru na MIT, kde přispěl studiem absorpce centimetrových vln, což mělo význam pro další vývoj nejen radaru, ale také radioastronomie. Účastnil se jako oponent i projektu Manhattan, vývoje atomové bomby, kde se zasloužil o zjednodušení bomby a zmenšení jejích rozměrů.\n\nVan Vleck se zpočátku zabýval absorpcí a spektrálními čarami. Položil základy kvantově mechanické teorii magnetismu a bývá označován jako její otec. Podoně se zasloužil o teorii krystalového pole a ligandů. Mezi jeho žáky patřili nobelisté Edward Mills Purcell a Philip Warren Anderson, historik vědy Thomas Kuhn nebo jeden z vynálezců číslicového počítače, John Vincent Atanasoff.\n\nUž roku 1936 mu jeho domovská univerzita udělila čestný doktorát a roku 1950 byl zvolen zahraničním členem Holandské královské akademie věd. V letech 1961-1962 byl hostujícím profesorem na Oxfordaké univerzitě a roku 1966 mu president USA udělil Národní vyznamenání za vědu. V roce 1967 byl zvolen zahraničním členem Královské společnosti, roku 1974 získal Lorentzovu medaili a v roce 1977 společně s Philipem W. Andersonem a sirem Nevillem Mottem Nobelovu cenu za fyziku. Van Vleckovy transformace a Van Vleckův paramagnetismus nesou jeho jméno.\n\n"}
{"id": "637161", "url": "https://cs.wikipedia.org/wiki?curid=637161", "title": "Dmitrij Ďužev", "text": "Dmitrij Ďužev\n\nDmitrij Alverovič Ďužev (rusky \"Дмитрий Альверович Дюжев\", * 9. července 1977), vlastním příjménem Dvorjan (rusky \"Дворян\") je ruský filmový herec.\n\nNarodil se v Astrachani.\n\nV roce 1995 absolvoval školu nadaných dětí a začal studovat na Ruské akademii divadelního umění (jeho učitelem zde byl Mark Zacharov). Akademii dokončil v roce 1999.\n\nV roce 2000 se poprvé objevil ve filmu Alexandra Atanesjana 24 hodin. Známým se však stal až díky seriálu Brigáda. Je ženatý a má syna narozeného v roce 2008.\n\n\n"}
{"id": "637167", "url": "https://cs.wikipedia.org/wiki?curid=637167", "title": "Třída Mahan", "text": "Třída Mahan\n\nTřída Mahan byla třída torpédoborců námořnictva Spojených států amerických. Celkem bylo postaveno 18 jednotek této třídy. Všechny byly nasazeny ve druhé světové válce, ve které jich bylo šest ztraceno. Nedlouho po válce byly vyřazeny, přičemž devět jednotek bylo sešrotováno a tři použity při jaderných zkouškách na atolu Bikini.\n\nCelkem bylo postaveno 18 jednotek, z nichž 16 bylo objednáno ve finančním roce 1933. Dvojice \"Dunlap\" a \"Fanning\" byla objednána dodatečně a někdy je označována jako třída \"Dunlap\". Na stavbě této třídy se podílelo osm loděnic. Všechny jednotky byly zařazeny do služby v letech 1936–1937.\n\nCelou třídu projektovala společnost Gibbs & Cox. Lodě byly vylepšením torpédoborců třídy \"Farragut\", zásadním vylepšením ale byl například jejich pohonný systém. Základní výzbroj tvořilo pět 127mm kanónů – dva byly umístěny ve dvojici příďových dělových věžích, zatímco zbylé tři byly na zádi. Třetí kanón přitom byl oproti třídě \"Farragut\" posunut dozadu, čímž udělal místo pro třetí sadu čtyřhlavňových 533mm torpédometů. Těch plavidla nesla celkem 12, přičemž jeden stál v ose lodi a dva na jejich bocích – na jednu stranu tak torpédoborec mohl současně vypustit až osm torpéd. Protiletadlová výzbroj se po dokončení skládala ze čtyř 12,7mm kulometů. K ničení ponorek rovněž nesly dvě skluzavky a několik vrhačů hlubinných pum. Během války byla protiletadlová výzbroj posilována a na jejím konci ji tak tvořily až dva 40mm kanóny a šest 20mm kanónů.\nPohonný systém tvořily dvě turbíny General Electric a čtyři kotle Babcock and Wilcox. Lodní šrouby byly dva. Nejvyšší rychlost dosahovala 36,5 uzlu.\n\nCelá třída byla nasazena v bojích druhé světové války a operovala na pacifickém bojišti. Jednotky \"Cassin\" a \"Downes\" byly prakticky zničeny při japonském útoku na Pearl Harbor, část jejich vybavení ale byla použita na nových trupech, kterým byla ponechána původní jména a trupová čísla. \"Shaw\" byl v době útoku v suchém doku a přišel zde o celou příď až po první komín. Podařilo se ho ale opravit.\n\nTři lodě byly ztraceny v roce 1942 během kampaně na Šalomounových ostrovech. \"Tucker\" se v srpnu 1942 potopil na mině poblíž ostrova Espiritu Santo. \"Cushing\" a \"Preston\" byly potopeny v listopadu 1942 v třetí bitvě u ostrova Savo a dodnes spočívají na dně tzv. průlivu se železným dnem. \"Perkins\" se potopil v roce 1943 po srážce s australskou transportní lodí. Konečně torpédoborce \"Mahan\" a \"Reid\" potopili japonští kamikaze v prosinci 1944 během filipínské kampaně u Leyte.\n\nPřeživší lodě byly nedlouho po válce vyřazeny. Část jich byla v letech 1946–1948 prodána k sešrotování. Trojice \"Lamson\", \"Flusser\" a \"Conyngham\" ale byla roku 1946 použita v roli cvičných cílů při jaderných pokusech na atolu Bikini. Jaderný výbuch Able zde způsobil tak rozsáhlé poškození trupu torpédoborce \"Lamson\", že se šest hodin po výbuchu převrátil a potopil. Dodnes tak leží na dně laguny jako oblíbený cíl potápěčů. \"Flusser\" výbuchy přečkal a byl později sešrotován. \"Conyngham\" rovněž výbuchy přečkal, po dva roky byl zkoumán a v roce 1948 byl potopen poblíž pobřeží Kalifornie.\n\n"}
{"id": "637168", "url": "https://cs.wikipedia.org/wiki?curid=637168", "title": "Ramat ha-Nadiv", "text": "Ramat ha-Nadiv\n\nRamat ha-Nadiv (: רמת הנדיב) je vrch o nadmořské výšce cca 130 metrů v severním Izraeli.\n\nLeží na pomezí pahorkatiny Ramat Menaše a jihozápadního okraje pohoří Karmel, cca 29 kilometrů jihojihozápadně od centra Haify, na jižním okraji města Zichron Ja'akov. Má podobu rozlehlého, převážně zalesněného návrší, které na jižní straně, v lokalitě Chotem ha-Karmel, prudce spadá do vádí Nachal Taninim s údolím Bik'at ha-Nadiv, kam odtud směřuje krátké vádí Nachal Chotem. Na západní straně začíná rovinatá Izraelská pobřežní planina, do které z tohoto návrší stéká vádí Nachal Timsach. Terén zde prudce spadá a vytváří skalní stupeň Cukej Chotem (zde dosahuje na kótě 141 nejvyšší nadmořské výšky). Tyto svahy jsou začleněny do přírodní rezervace \"Šmuret Chotem ha-Karmel\". Na severu je lokalita od města Zichron Ja'akov oddělena mělkým zářezem vádí Nachal Kevara. Po východním okraji vrchu vede lokální silnice 652.\n\nMísto obsahuje četné archeologické nálezy. Například na východní straně je to lokalita \"Tel Cur\" (תל צור) se zbytky židovského osídlení ze starověku. Poblíž se nachází pramen \"Ejn Cur\" (עין צור). Na západním okraji je to lokalita \"Churvat Akav\" (חרבת עקב), zvaná též \"Mansur al-Akav\" (מנצור אל-עקב). Poblíž vádí Nachal Kevara stojí jeskyně \"Ma'arat Kevara\" (מערת כבארה) s dlouhou sídelní tradicí.\n\nV centrální části návrší bylo zřízeno mauzoleum a památník, kam byly převezeny ostatky barona Edmonda Jamese de Rothschilda, který v 19. století financoval a organizoval první novodobé židovské osidlování tehdejší turecké Palestiny. Roku 1954 byly jeho ostatky převezeny z pařížského hřbitova Père Lachaise do Izraele a uloženy v této lokalitě. Místo je turisticky a pietně využíváno.\n\n"}
{"id": "637172", "url": "https://cs.wikipedia.org/wiki?curid=637172", "title": "Muhammad Ghannúší", "text": "Muhammad Ghannúší\n\nMuhammad Ghannúší (arabsky محمد الغنوشي, narozen 18. srpna 1941) je tuniský politik, který v letech 1999-2011 zastával úřad premiéra této země. Je považován za technokrata a patří k dlouholetým členům tuniské vlády, byl ministrem financí (1989–1992), ministrem pro mezinárodní spolupráci (1992–1999) a po pádu prezidenta Zína Abidína bin Alího při pouličních nepokojích byl od 14. ledna do 15. ledna 2011 úřadujícím prezidentem Tuniska. Po těchto nepokojích stál v čele prozatímní vlády, ale demonstrantům vadilo jeho spojení s předchozím režimem, a tak 27. ledna podal rovněž demisi s přesvědčením, že \"jeho demise usnadní přechod země do nové éry\".\n"}
{"id": "637175", "url": "https://cs.wikipedia.org/wiki?curid=637175", "title": "Bratři (film, 2009)", "text": "Bratři (film, 2009)\n\nBratři (v americkém originále: Brothers) je americký dramatický film z roku 2009. Režisérem filmu je Jim Sheridan. Hlavní role ve filmu ztvárnili Tobey Maguire, Jake Gyllenhaal, Natalie Portman, Mare Winningham a Sam Shepard.\n\nSam (Tobey Maguire) je špičkový voják, perfektní syn, milující manžel a skvělý otec. Jednoho dne je poslána do Afghánistánu na akci, při které je zajat. Všichni si myslí, že je mrtev. Pro Samovu rodinu je to zdrcující, včetně pro Samova bratra Tommyho (Jake Gyllenhaal), který se postupem času začne sbližovat, se Samovou ženou Grace (Natalie Portmanová). Sam se jednoho dne vrátí, ale je jiný. Po měsících v zajetí a nelidských mučení propadá hrozným depresím, je čím dál tím víc paranoidní a brutální ke své manželce a dětem...\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "637176", "url": "https://cs.wikipedia.org/wiki?curid=637176", "title": "Sheldon Lee Glashow", "text": "Sheldon Lee Glashow\n\nSheldon Lee Glashow (* 5. prosince 1932 New York) je americký fyzik, který v roce 1979 spolu s Abdusem Salamem a Stevenem Weinbergem získal Nobelovu cenu za fyziku za „příspěvky k teorii sjednocené elektroslabé interakce mezi elementárními částicemi, včetně předpovědi neutrálních proudů“.\n\nV roce 1954 získal titul B.A. (Bachelor of Arts) na Cornell University a v roce 1959 titul Ph.D. na Harvardově univerzitě.\n"}
{"id": "637177", "url": "https://cs.wikipedia.org/wiki?curid=637177", "title": "Digitální spínací pole", "text": "Digitální spínací pole\n\nDigitální spínací pole propojuje jednotlivé kanály s přenosovou rychlostí 64 kBit/s, 8 bitů za 3,9 μs.\n\nSamotné DSP se skládá z článků:\n\nT-S-S-S-T\n\nT-T-T-T-T\n\nDigitální prostorové spojovací pole se realizuje křížovým spojovacím polem mxn.\n\nProstorové digitální spojovací pole umožňuje pouze směrování sledu osmibitových slov, přicházejících v určitém kanálovém intervalu vstupního multiplexu, do stejnojmenného kanálového intervalu libovolného výstupního multiplexu.\n\nZákladem časového spojovacího pole je časový spínač, který umožňuje změnu časové polohy podle potřeby spojení. Osmibitové slovo, přijímané z i-tého kanálového intervalu vstupního multiplexu, bude v časovém spínači zpožděno tak, že se bude vysílat do výstupního multiplexu v j-tém kanálovém intervalu (spojení i→j).\n\nČasové digitální spojovací pole umožňuje změnu kanálového intervalu, v němž přichází sled osmibitových slov na vstup pole, za libovolný kanálový interval, ve kterém uvažovaný sled 8 bitových slov z pole odchází.\n\nJe článek řízený čtením. Zápis osmibitových slov (vzorek 1 hovoru) na adresy hovoru v pořadí, ve kterém přicházejí.\nČtení tohoto článku je řízeno řídící pamětí ŘP. V pořadí adres při čtení paměti hovoru je dáno pořadím, v jakém se kanály řadí do výstupního multiplexu.\n"}
{"id": "637179", "url": "https://cs.wikipedia.org/wiki?curid=637179", "title": "Divočina Boulder River", "text": "Divočina Boulder River\n\nDivočina Boulder River (\"angl. Boulder River Wilderness\") má rozlohu 197 km² a nachází se v národním lese Mount Baker-Snoqualmie v západním Kaskádovém pohoří ve státě Washington.\n\nDivočinu tvoří husté lesy a strmé hřebeny hor Three Fingers a Whitehorse Mountain. Nadmořská výška se rozpíná mezi 250 metry v údolí řeky a 2 088 metry na vrcholku hory Whitehorse Mountain. Tyto hřebeny mají zubatý profil s několika ostrými vrcholky, které mají všechny více než 1 707 m n. m. Další strmé a hustě zalesněné hřbety pokračují východně a západně od centrálního hřebenu.\n\nŘeka Boulder River, přítok severního ramene řeky Stillaguamish, je hlavním tokem v divočině a proudí šestnáct kilometrů skrz divočinu. Přírodní výzkumná oblast Long Creek se také nachází v chráněné oblasti.\n\nObvyklou vegetací v divočině jsou staré douglasky, jedle, jedlovce západní a zeravi obrovští, také se zde vyskytují javor acer macrophyllum, olše a vrby. V nižší nadmořské výšce, především v údolí řeky Boulder, se také nachází smrk sitka. V divočině se nachází nejlepší pralesy z celého národního lesa Mount Baker-Snoqualmie.\n\nDivočinu obývají medvěd baribal, jelenec ušatý a jelen wapiti. Na skalách nad hranicí lesů žije také kamzík bělák.\n\nPo březích řeky Boulder River se klikatí přibližně 40 kilometrů stezek, centrální jádro lesů ale zůstává bez stezek. Pouze jedna sedm kilometrů dlouhá stezka vede z údolí řeky do pralesa. Tři stezky stoupají k vysokým hřebenům, po chvíli ale končí. Další stezka protíná severozápadní roh divočiny, kde se nachází průsmyk Squire Creek, a nabízí skvělé výhledy na pohoří.\n"}
{"id": "637180", "url": "https://cs.wikipedia.org/wiki?curid=637180", "title": "Chotem ha-Karmel", "text": "Chotem ha-Karmel\n\nChotem ha-Karmel (: חטם הכרמל, doslova \"Nos Karmelu\") je návrší v severním Izraeli.\n\nLeží na nejzazším jihozápadním výběžku pohoří Karmel, nedaleko od pahorkatiny Ramat Menaše, cca 30 kilometrů jihojihozápadně od centra Haify, poblíž jižního okraje města Zichron Ja'akov. Nachází se na jižním konci výšiny Ramat ha-Nadiv. Dál k jihu terén prudce spadá do vádí Nachal Taninim s údolím Bik'at ha-Nadiv, kam odtud směřuje krátké vádí Nachal Chotem. Na západní straně začíná rovinatá Izraelská pobřežní planina, do které z tohoto návrší stéká vádí Nachal Timsach. Terén zde prudce spadá a vytváří skalní stupeň Cukej Chotem. Tyto svahy jsou začleněny do přírodní rezervace \"Šmuret Chotem ha-Karmel\".\n\nMísto obsahuje četné archeologické nálezy. Východně odtud leží například lokalita \"Šuni\" (שוני). Oblast je turisticky využívaná. Prochází tudy Izraelská stezka.\n\n"}
{"id": "637188", "url": "https://cs.wikipedia.org/wiki?curid=637188", "title": "Cukej Chotem", "text": "Cukej Chotem\n\nCukej Chotem (: צוקי חטם) je skalní stupeň o nadmořské výšce 141 metrů v severním Izraeli.\n\nLeží jihozápadním okraji pohoří Karmel, cca 30 kilometrů jihojihozápadně od centra Haify, nedaleko jižního okraje města Zichron Ja'akov. Má podobu strmého skalního útesu, který lemuje v severojižním směru západní okraj výšiny Ramat ha-Nadiv. K západu terén prudce klesá do pobřežní nížiny, kam odtud směřuje i menší vádí Nachal Timsach. Místo obsahuje četné archeologické nálezy. Například \"Churvat Akav\" (חרבת עקב), zvaná též \"Mansur al-Akav\" (מנצור אל-עקב). Lokalita je turisticky využívána a začleněna do přírodní rezervace \"Šmuret Chotem ha-Karmel\", která tvoří nejzazší jihozápadní výběžek pohoří Karmel (Chotem ha-Karmel).\n\n"}
{"id": "637193", "url": "https://cs.wikipedia.org/wiki?curid=637193", "title": "Ladislav Brožek", "text": "Ladislav Brožek\n\nLadislav Brožek (* 1952) je slovenský astronom. V letech 1979 až 1982 objevil 23 planetek na hvězdárně v Kleti.\n\nNásledující tabulka obsahuje seznam planetek objevených Ladislavem Brožkem:\n"}
{"id": "637195", "url": "https://cs.wikipedia.org/wiki?curid=637195", "title": "Picturesque Matchstickable Messages from the Status Quo", "text": "Picturesque Matchstickable Messages from the Status Quo\n\nPicturesque Matchstickable Messages from the Status Quo je první studiové album britské rockové skupiny Status Quo, vydané v září roku 1968 společností Pye Records. Kromě čtyř písní obsahuje osm coververzí. Producentem alba byl John Schroeder.\n\n"}
{"id": "637196", "url": "https://cs.wikipedia.org/wiki?curid=637196", "title": "Bik'at ha-Nadiv", "text": "Bik'at ha-Nadiv\n\nBik'at ha-Nadiv (: בקעת הנדיב) je údolí v severním Izraeli.\n\nNachází se v nadmořské výšce necelých 50 metrů v prostoru mezi městy Pardes Chana-Karkur Binjamina a Giv'at Ada. Jde o výběžek izraelské pobřežní planiny o rozloze zhruba 5 x 7 kilometrů. Od pobřežní nížiny je zčásti na severozápadní straně oddělen výběžkem pohoří Karmel, konkrétně výšinou Ramat ha-Nadiv. Na severovýchodní a východní straně údolí se zvedá pahorkatina Ramat Menaše. Centrální část údolí je zemědělsky využívaná a převážně rovinatá. Zdvíhají se tu jen izolované nevelké pahorky Tel Burga a Tel Duda'im. Údolím protékají, převážně ve východozápadním směru, některá vádí, především Nachal Taninim (a jeho přítok Nachal Snunit), Nachal Ada, Nachal Barkan a Nachal Mišmarot. Osídlení se soustřeďuje na okraje údolí, ať už do výše uvedených měst, nebo do vesnických zemědělských sídel jako Kfar Pines, Kfar Glikson, Mišmarot, Ejn Iron nebo Avi'el. Údolím procházejí lokální silnice číslo 652 a 653.\n\n"}
{"id": "637198", "url": "https://cs.wikipedia.org/wiki?curid=637198", "title": "Oxid kobaltnatý", "text": "Oxid kobaltnatý\n\nOxid kobaltnatý (chemický vzorec CoO) je olivově zelený prášek, nerozpustný ve vodě, rozpustný v kyselinách na kobaltnaté soli. Barva oxidu kobaltnatého závisí na velikosti částic, stejně jako zelený (nejčastější forma), lze také připravit žlutý, šedý, hnědý, slabě červený, namodralý nebo černý. Oxid kobaltnatý vzniká zahříváním hydroxidu kobaltnatého Co(OH) nebo uhličitanu kobaltnatého CoCO za nepřístupu vzduchu. Za normálních teplot má antiferromagnetické vlastnosti. Žíháním při teplotách 400-500 °C se získá oxid kobaltnato-kobaltitý CoO. Oxid kobaltnatý způsobuje modrou barvu kobaltového skla (draselné křemičitanové sklo se využívalo jako modrý pigment zvaný šmolka).\n"}
{"id": "637207", "url": "https://cs.wikipedia.org/wiki?curid=637207", "title": "Bik'at Šir", "text": "Bik'at Šir\n\nBik'at Šir (: ) je údolí v severním Izraeli.\nNachází se přibližně 19 km jižně od centra města Haifa v pohoří Karmel, v nadmořské výšce necelých 50 m. Má podobu úzkého kaňonu, který je lemován úzkým pásem zemědělsky využívané půdy. Jde o výběžek izraelské pobřežní planiny, jenž v délce několika kilometrů proniká do nitra pohoří Karmel podél vodního toku Nachal Maharal. Na severu údolí se zvedá vrch Giv'at Šluchit, zalesněné kopce je lemují i na jižní straně. Údolí končí u vesnice Kerem Maharal a vrchu Giv'at Šana, kde ale na něj navazuje rozsáhlejší údolí Emek Maharal, které vytváří uprostřed Karmelu velkou sníženinu. Na západě údolí Bik'at Šir končí poblíž vesnice Crufa, kde vyúsťuje do pobřežní nížiny.\n\nNázev údolí odkazuje na iniciály pražského rabína Š. J. Rappaporta.\n\n"}
{"id": "637214", "url": "https://cs.wikipedia.org/wiki?curid=637214", "title": "JJ Cale", "text": "JJ Cale\n\nJJ Cale, rodným jménem John Weldon Cale, (5. prosince 1938 − 26. července 2013) byl americký zpěvák, kytarista, skladatel a producent. Svou kariéru zahájil již koncem padesátých let, své první album nazvané \"Naturally\" však vydal až v roce 1972. V pozdějších letech vydal řadu dalších alb, přičemž poslední z nich, které vyšlo v roce 2009, neslo název \"Roll On\". Jeho manželkou byla hudebnice Christine Lakeland.\n\nJohn Weldon Cale se narodil dne 5. prosince 1938 v Oklahoma City v americkém státě Oklahoma. Vyrůstal v Tulse ve stejném státě, kde docházel na Centrální střední školu. Školu dokončil v roce 1956. Následně byl povolán do vojenské služby a zahájil studium na letecké základně ve vesnici Rantoul v Illinois. Počátkem šedesátých let odešel do Los Angeles, kde pracoval jako zvukový inženýr. Tato práce mu příliš nevynášela, sám sice vystupoval v klubu Whisky a Go Go, ale příliš velkého úspěchu nedosáhl. Následně se vrátil do Tulsy, kde hrál v kapele s Donem Whitem.\n\nV počátcích své kariéry používal jméno John Cale, ale později se přejmenoval na JJ Cale. Důvodem bylo to, aby nebyl zaměňován se slavnějším velšským hudebníkem Johnem Calem. John Cale o tom napsal píseň „Autobiography“, ve které se zmiňuje, že to nebyl on, kdo je autorem písní „Cocaine“ a „After Midnight“ a že není z Oklahomy.\n\nSvé první album \"Naturally\" vydal v roce 1972. Následovala řada dalších alb.\n\nZemřel v roce 2013 po infarktu ve věku čtyřiasedmdesáti let.\n\nCoververze jeho písní nahrálo mnoho hudebníků, mezi něž patří i Tom Petty nebo Captain Beefheart. Kytarista Eric Clapton, se kterým Cale v roce 2006 vydal společné album \"The Road to Escondido\", byl jedním z popularizátorů Caleových písní. Již v sedmdesátých letech nahrál například „After Midnight“.\n\n\n\n"}
{"id": "637218", "url": "https://cs.wikipedia.org/wiki?curid=637218", "title": "Arthur Leonard Schawlow", "text": "Arthur Leonard Schawlow\n\nArthur Leonard Schawlow (5. května 1921 Mount Vernon – 28. dubna 1999 Palo Alto) byl americký fyzik nejznámější pro svou práci s lasery, za kterou v roce 1981 získal spolu s Nicolaasem Bloembergenem a Kaiem Siegbahnem Nobelovu cenu za fyziku.\n\nTitul Ph.D. získal na Torontské univerzitě. V roce 1951 začal pracovat v Bellových laboratořích, ale v roce 1961 odešel na Stanfordovu univerzitu dělat profesora.\n\nArthur Leonard Schawlow se narodil ve městě Mount Vernon, Stát New York roku 1921. Jeho matka Helen pocházela z Kanady, otec z Lotyšské Rigy, odkud emigroval do USA. Když byly Arthurovi 3 roky rodina se přestěhovala do kanadského Toronta.\n\nChodil do střední školy Vaughan Road Academy, kterou dokončil ve věku 16 let. Poté nastoupil na Torontskou univerzitu, kde získal bakalářský i doktorský titul, přičemž jeho studium bylo přerušeno Druhou světovou válkou.\n\nPo skončení studia nejprve zůstal jako post doktorand v Torontu, v roce 1949 však odešel na Kolumbijskou univerzitu, jeho vedoucím byl Charles Hard Townes.\n\nO dva roky později odešel do Bellových laboratoří a v roce 1961 přijal pozici profesora na Stanfordově univerzitě. Zde zůstal až do svého odchodu do penze v roce 1996.\n\nJeho výzkum se týkal optiky, zejména pak laserů a jejich využití ve spektroskopii. Dále se věnoval též supravodivosti a nukleární rezonance. Spolu s Townesem byl autorem práce o mikrovlnné spektroskopii.\n\nV roce 1962 byl oceněn on a Charles Townes medailí Stuarta Ballnatina, udělovanou Franklinovým institutem za přínos v oblasti vědy nebo inženýrství. O rok později získal znovu s Townesem Youngovu medaili, kterou uděluje Fyzikální institut, za přínos v oblasti optiky. V roce 1976 získal Frederic Ives Medal od The Optical Society. \nNejvýznamnější ocenění získal ovšem až roku 1981, kdy byl oceněn Nobelovovou cenou za fyziku za práci v oblasti laserové spektroskopie, spolu s ním ji obdrželi i Nicolaas Bloembergen a Kai Manne Boerje Siegbahn.\n\nNa začátku 90. let založily American Physical Society a NEC Corporation cenu Arthura L. Schawlowa. Tato je každoročně udělována lidem, kteří významně přispěli základnímu fyzikálnímu výzkumu v oblasti laserů.\n\nByl ortodoxním křesťanem, členem metodistické církve. Dále byl znám jako velký fanoušek jazzu a sběratel jazzových nahrávek.\n\nJeho ženou byla sestra Charlese Townese Aurelie, s níž měl 2 dcery a syna Arthura, který trpěl autismem. Další významný fyzik Robert Hofstadter měl rovněž dítě s autismem, začali tedy spolupracovat. Schawlow později založil institut pro osoby s autismem, který byl těsně před jeho smrtí přejmenovaný na Centrum Arthura Schawlowa.\n"}
{"id": "637220", "url": "https://cs.wikipedia.org/wiki?curid=637220", "title": "Oxid cíničitý", "text": "Oxid cíničitý\n\nOxid cíničitý je spolu s oxidem cínatým jedním ze dvou oxidů cínu. Cín je v něm přítomen v oxidačním čísle IV. Jedná se o bílou práškovitou látku s vyššími teplotami tání a varu, nerozpustnou ve vodě, rozpustnou ovšem v silných kyselinách a zásadách. V přírodě se vyskytuje v podobě minerálu kasiteritu (česky \"cínovce\") a jeho největší ložisko se nacházelo v Krušných horách u obce Cínovec. Minerál slouží jako hlavní ruda cínu a oxid cíničitý je proto základní sloučenina na jeho výrobu. Kromě výroby cínu se využívá zejména v keramických glazurách, kterým dává bílou barvu.\n\nJedná se o bílou práškovitou látku nerozpustnou ve vodě, ovšem rozpustnou v silných kyselinách a silných zásadách (jde tedy o amfoterní oxid). S halogenovodíkovými kyselinami reaguje oxid cíničitý za vzniku hexahalogenidcíničité soli, např. s jodovodíkem vzniká hexajodidocíničitá kyselina. Reakce se provádí pod refluxem a trvá několik hodin.:\nV kyselině sírové se rozpouští za vzniku síranu cíničitého:\nV silných zásadách se rozpouští oxid cíničitý na cíničitany, např. vzorec cíničitanu sodného NaSnO. Protavením směsi SnO a NaOH a následným rozpuštěním ve vodě vzniká hexahydroxocíničitan sodný Na[Sn(OH)], který se využívá v barvířství.\n\nOxid cíničitý je diamagnetický, což znamená, že je lehce vytlačován z magnetického pole. Má nulový magnetický moment a tedy všechny jeho elektrony jsou spárované.\n\nV přírodě se oxid cíničitý vyskytuje v podobě minerálu kasiteritu (česky \"cínovce\") a jedná se o hlavní rudu cínu. V Čechách se nalézá například u obce Cínovec v Krušných horách a jméno obce je právě odvozeno od tohoto nejbohatšího naleziště cínovce na českém území. Další naše významná naleziště jsou Krupka a Horní Slavkov. Nejbohatší rudy mají obsah cínu až 78 %.\n\nHlavní význam oxidu cíničitého je výroba cínu z jeho rudy. Případně oxidace cínových odpadů na oxid cíničitý a následná redukce na cín. Cínové odpady je nutno nejprve nechat pročistit, proto se nechají spálit na vzduchu na oxid cíničitý. Na kov se potom oxid redukuje uhlíkem ve vanových pecích při 1 200 - 1 300 °C\n\nSpolu s oxidem vanadičitým VO se používá na katalýzu pro oxidace aromatických sloučenin v syntéze karboxylových kyselin a kyselých anhydridů.\n\nJiž dlouho se využívá jako bílé barvivo v glazurách. Využívá se zejména v glazurách pro běžnou keramiku v hrnčířství a na obkladech.\n\n\"Dráty\" z oxidu cíničitého se využívají v detektorech na oxid uhelnatý k jeho odhalení.\n\nDíky své dobré tvrdosti se používá k leštění drahých kamenů.\n"}
{"id": "637223", "url": "https://cs.wikipedia.org/wiki?curid=637223", "title": "Emek Maharal", "text": "Emek Maharal\n\nEmek Maharal (: עמק מהר\"ל) je údolí v severním Izraeli.\n\nNachází se cca 17 kilometrů jižně od centra města Haifa v jihozápadní části pohoří Karmel, v nadmořské výšce necelých 100 metrů. Má podobu rozsáhlé sníženiny o rozloze cca 2 x 1,5 kilometru, která je situována uprostřed jinak hornaté a zalesněné krajiny v masivu Karmel. Na jihu je ohraničeno vrchem Giv'at Šana, na jehož západním úbočí leží vesnice Kerem Maharal. I na ostatních stranách je údolí lemováno zalesněnými kopci. Vodopisně netvoří údolí zcela jednotný celek. Jeho severní část je odvodňována pomocí vádí Nachal Me'arot a Nachal Charuvim, menší jižní výběžek údolí odvodňuje vádí Nachal Maharal, které pak směřuje k západu a vytváří navazující údolí Bik'at Šir, jež potom ústí do izraelské pobřežní planiny. Centrální část údolí Emek Maharal je zemědělsky využívaná a převážně rovinatá.\n\n"}
{"id": "637224", "url": "https://cs.wikipedia.org/wiki?curid=637224", "title": "Marian Lupu", "text": "Marian Lupu\n\nMarian Lupu (* 20. června 1966) je moldavský politik, v letech 2010 až 2012 byl prozatímním prezidentem Moldavska.\n\nNarodil se v Bălți, když mu bylo 6 let, přistěhoval se s rodinou do Kišiněva. Jeho otec Ilie Ion Lupu (nar. 1938) byl profesor matematiky na Moldavské státní univerzitě a Ševčenkově univerzitě, autor a politický aktivista komunistické strany. Jeho otec svědčil ve prospěch re-legalizace komunistické strany poté, co byla zakázána v roce 1991. Jeho matka učila francouzštinu na Nicolae Testemițanu státní univerzita medicíny a farmacie.\n\nMarian Lupu byl členem Komsomolu v letech 1980 až 1988. Od roku 1988 do 1991 byl členem Komunistické strany Sovětského svazu.\n\nPo střední škole Gheorghe Asachiho v Kišiněvě studoval ekonomii na Moldavské státní univerzitě (do roku 1987 ) a na Plechanovově ruské ekonomické akademii Moskvě (1987 - 1991), kde získal titul Ph.D.\n\nLupu absolvoval také kurzy makroekonomie u Mezinárodního měnového fondu ve Washingtonu DC (1994) a kurz mezinárodního obchodu u Světová obchodní organizace v Ženevě (1996).\n\nMarian Lupu se oženil v roce 1992 a má dvě děti, Sandy a Cristiana. Kromě rodné rumunštiny mluví anglicky, francouzsky a rusky.\n\nOd června 2001 byl prvním náměstkem ministra hospodářství v nové komunistické vládě Vasile Tarleva. O dva roky později se stal ministrem hospodářství (5. srpna 2003 do 24. března 2005).\nPředsedou parlamentu byl již v období od března 2005 do května 2009. Stejnou funkci opět zastával od 30. prosince 2010. Z titulu této funkce byl do 16. března 2012 zároveň prozatímním prezidentem Moldavska, kdy ho nahradil řádně zvolený president Nicolae Timofti.\n\n"}
{"id": "637226", "url": "https://cs.wikipedia.org/wiki?curid=637226", "title": "Ivo Bláha", "text": "Ivo Bláha\n\nIvo Bláha (* 14. března 1936 Litomyšl) je český hudební skladatel a pedagog.\n\nPo maturitě na kladenském gymnáziu se věnoval studiu skladby na pražské Hudební fakultě Akademie múzických umění ve třídě Jaroslava Řídkého a Vladimíra Sommera (1954–1958, absolventská práce: \"Koncert pro orchestr)\". Vojenskou prezenční službu absolvoval u vojenské dechové hudby v Českém Krumlově (1958–1960), kde mj. působil i jako dirigent amatérského symfonického orchestru Dalibor. Poté byl zaměstnán jako člen orchestru Městského divadla v Kladně (1960–1962). Příležitostně pracoval též jako korektor (Český hudební fond) a hudební režisér (Supraphon). V letech 1964–1972 byl asistentem a tajemníkem katedry skladby na Hudební fakultě AMU, kde působil jako pedagog hudebně teoretických a skladebných disciplín. Zároveň zde absolvoval pětileté studium umělecké aspirantury u Emila Hlobila, které dokončil v roce 1970 (závěrečná práce: \"Koncert pro housle a orchestr\"). Účastnil se též kursu elektroakustické hudby v Experimentálním studiu Čs. rozhlasu v Plzni vedeného Miloslavem Kabeláčem a Eduardem Herzogem. (V tomto zvukovém studiu následně vznikala skladba pro spíkra, flétnu, hoboj, klarinet a zvukový pás \"Ta láska\" 1973–1975.)\n\nZvláště významné je jeho dlouhodobé angažmá kmenového pedagoga Filmové a televizní fakulty AMU (1967–2011). Vyučoval zde řadu hudebně teoretických předmětů, hudební praktikum, zvukovou dramaturgii audiovizuální tvorby, střih a úpravu hudební nahrávky aj., vedl diplomní semináře, praktická zvuková a filmová cvičení, byl konzultantem, vedoucím a oponentem mnoha diplomních a disertačních prací. V roce 1980 založil na FAMU studijní obor Zvuková tvorba, který v období 1993–2011 řídil ve funkci vedoucího katedry zvukové tvorby. V roce 1985 se habilitoval na docenta, roku 1999 byl jmenován profesorem. Své pedagogické zkušenosti v tomto oboru teoreticky zpracoval v řadě odborných publikací.\n\nVe svém kompozičním díle se soustřeďuje na hudbu komorní, orchestrální i vokální. Velkou pozornost věnuje také tvorbě pro děti, především dětským sborům. Je rovněž autorem sborových úprav národních písní a hudby ke krátkým filmům. Ve skladebném slohu dospěl k vlastní syntéze v rámci uvolněné tonality. Charakteristickými rysy jeho tvorby jsou tendence ke skladebnému perfekcionismu, smysl pro detail i architekturu celku, cit pro funkci témbru a důraz na výrazový obsah hudby. Jeho skladby se vyznačují logikou postupů, formální precizností a vynalézavostí. U závažných kompozic s filosofickým podtextem hudební výraz nezřídka osciluje mezi polohou mysteriózní, lyrickou a jemně úsměvnou.\n\n\"Smyčcový kvartet č. 3\" získal přední umístění na Mezinárodní skladatelské tribuně UNESCO v Paříži (1991), za miniatury pro sólovou kytaru \"Zoolekce II.\" byla skladateli udělena výroční cena Českého hudebního fondu (1993). Získal rovněž několik cen za sborové cykly v skladatelských soutěžích vokální tvorby Jirkov – Olomouc (\"Něco pro uši, Písničky s věnováním\" a \"Beruška, hroch a počitadlo\"). Je autorem článků a publikací o zvukové dramaturgii filmu, které slouží jako základní odborná literatura při výuce na domácích i zahraničních školách (nejvýznamnější: \"Zvuková dramaturgie audiovizuálního díla\" – 2004, 2006, 2014). Na svou skladbu \"Samomluva s marimbou\" vytvořil stejnojmenný krátký hudební film podle vlastního scénáře (2010).\n\nSvoji hudební tvorbu publikoval u společností Panton, Supraphon, Editions Lemoine Paris, Triga Praha, Český hudební fond a Schott. Autorovy rukopisy jsou uloženy v archivech Českého hudebního fondu, Českého rozhlasu Praha a Knihovny HAMU. Je členem Společnosti českých skladatelů (AHUV) a sdružení pro soudobou hudbu Přítomnost.\n\n\n\n\n\n\n\n\n\n\n"}
{"id": "637230", "url": "https://cs.wikipedia.org/wiki?curid=637230", "title": "Oxid skanditý", "text": "Oxid skanditý\n\nOxid skanditý je jediným oxidem skandia, to je v něm přítomné v oxidačním čísle III. Využívá se při přípravách jiných sloučenin skandia a ve vysokoteplotních systémech, kde se využívá jeho odolnosti vůči vysokým teplotám a tepelnému šoku.\n\nOxid skanditý je základní sloučeninou, která se získává při těžbě a rafinaci skandia. Skandium se nachází v minerálech thortveititu (Sc,Y)(SiO) a kolbeckitu ScPO.2HO, které jsou ale poměrně vzácné. Ve stopových množstvích je přítomné i v dalších minerálech.\n"}
{"id": "637232", "url": "https://cs.wikipedia.org/wiki?curid=637232", "title": "Tel Burga", "text": "Tel Burga\n\nTel Burga (: תל בורגה, : \"Tal al-Burejdž\") je pahorek a sídelní tel o nadmořské výšce 33 metrů v severním Izraeli.\n\nLeží cca 32 kilometrů jižně od centra Haify, cca 1 kilometr od východního okraje města Binjamina, v údolí Bik'at ha-Nadiv. Má podobu izolovaného pahorku, který má sídelní tradici. Na jeho jižním úpatí byl nalezen starý milník římského původu. Severně od pahorku prochází vádí Nachal Taninim. Přímo přes pahorek vede místní komunikace spojující město Binjamina s vesnicí Avi'el.\n\nV květnu-červnu 2004 zde probíhal záchranný archeologický výzkum, vyvolaný chystanou výstavbou stožárů elektrického vedení. Lokalita je lemována terénními pozůstatky původního opevnění, které obepíná prostor o rozloze cca 250 dunamů (25 hektarů). Byly tu objeveny stavební pozůstatky ze střední doby bronzové (20.–18. století před naším letopočtem) a také zbytky hrobů nebo keramiky.\n\nJihozápadně odtud leží podobný pahorek Tel Duda'im.\n\n"}
{"id": "637234", "url": "https://cs.wikipedia.org/wiki?curid=637234", "title": "Thomas Linacre", "text": "Thomas Linacre\n\nThomas Linacre, také Lynaker (cca 1460, Canterbury, Anglie – 20. prosince 1524) byl anglický humanista a lékař. Jeho jméno dnes nese \"Canterbury Linacre College\" v Oxfordu a \"Linacre House King\". Jako lékař a znalec klasiků, přišel do Florencie z Canterbury, kde se zdokonaloval v medicíně a studoval řečtinu a latinu. Překládal a publikoval traktáty Claudia Galéna do latiny.\n\n"}
{"id": "637235", "url": "https://cs.wikipedia.org/wiki?curid=637235", "title": "Tel Duda'im", "text": "Tel Duda'im\n\nTel Duda'im (: תל דודאים, : \"Tal ad-Dodehan\") je pahorek o nadmořské výšce 30 metrů v severním Izraeli.\n\nLeží cca 33 kilometrů jižně od centra Haify, cca 1 kilometr od jihovýchodního okraje města Binjamina, v údolí Bik'at ha-Nadiv. Má podobu izolovaného pahorku. Jižně od pahorku prochází vádí Nachal Ada, do kterého tu od jihovýchodu ústí vádí Nachal Barkan. U pahorku se nachází křižovatka lokálních silnic číslo 652 a 653, které spojují Binjaminu s Giv'at Ada a s Pardes Chana-Karkur.\n\nSeverovýchodně odtud leží podobný pahorek Tel Burga.\n\n"}
{"id": "637242", "url": "https://cs.wikipedia.org/wiki?curid=637242", "title": "Tel Eran", "text": "Tel Eran\n\nTel Eran (: תל ערן) je pahorek a sídelní tel o nadmořské výšce 127 metrů v severním Izraeli.\n\nLeží na západním okraji pahorkatiny Ramat Menaše, cca 32 kilometrů jižně od centra Haify, necelý 1 kilometr od východního okraje města Giv'at Ada a 1 kilometr jihozápadně od vesnice Regavim. Má podobu návrší porostlého olivovníky, které se na jihu svažuje do údolí vádí Nachal Barkan, na severu směrem k vádí Nachal Ada. Po severním okraji pahorku rovněž prochází lokální silnice číslo 653 a od počátku 21. století vede po východní straně vrchu Tel Eran dálnice číslo 6. Západní svahy jsou zčásti stavebně využity a klesají do údolí Bik'at ha-Nadiv.\n\nPahorek má sídelní tradici. První výzkum zde prováděl v roce 1962 archeolog R. Giv'on a objevil zde hrobky z eneolitu, pozůstatky staveb z doby železné a zlomky keramiky. V období srpen-září 2002 zde proběhl záchranný archeologický výzkum vyvolaný výstavbou dálnice, soustředěný na východní svahy pahorku. Plocha lokality dosahuje 3-4 dunamy (30-40 arů). Opět tu došlo k objevům sídelních pozůstatků.\n\n"}
{"id": "637246", "url": "https://cs.wikipedia.org/wiki?curid=637246", "title": "Interview (výzkum)", "text": "Interview (výzkum)\n\nInterview, tedy metodicky vedený rozhovor, se v sociologii a dalších vědách používá jako jedna ze základních výzkumných metod. Rozhovor je výzkumná a diagnostická technika, která spočívá v dotazování. Jeho účelem není pouze získání diagnostických informací, ale je také prostředkem navázání kontaktu s dotazovaným.\n\n\nV technice rozhovoru (obdobně jako při dotazníku) se prostřednictvím předem zvolených otázek dovídáme o jednotlivých dílčích jevech na základě odpovědí respondenta jakožto zkoumané osoby. Sledujeme tedy jeho verbální chování, které bylo vyvoláno položením konkrétní otázky, což má jistě svoje výhody, ale na druhé straně je nutné zvážit možné komplikace, které s sebou přinášejí možné zkreslení. To může nastat zejména tehdy, jestliže respondent otázku buď nepochopil, nebo pochopil jinak, než byla položena, a nebo jinak, než ji pochopili ostatní dotazovaní. Takové chyby velmi výrazně ovlivňuje i typ interview. \n\nMiroslav Disman rozděluje dva základní typy rozhovorů z hlediska z jejich formální či neformální struktury na standardizovaný a nestandardizovaný. \n\nStandardizovaný je takový typ rozhovoru, ve kterém jsou předem dány neměnné otázky a jejich jasná formulace, přičemž musí být zachováno i přesné řazení otázek při rozhovoru, neboť i jiným pořadím kladení otázek lze ovlivnit (a případně i zkreslit) verbální chování respondentů. Výsledky z takovéhoto šetření jsou poměrně dobře srovnatelné, avšak Disman dále upozorňuje na skutečnost, že standardizovaný rozhovor nemůže být použit pro oblasti zkoumání, o kterých nemáme dostatek informací. Současně zde však existuje i nebezpečí, že se příliš zaměříme na jednotlivé izolované jevy, čímž nám mohou uniknout některé širší souvislosti, a proto je standardizovaný rozhovor lépe použít pro kvantitativní výzkumná šetření.\n\nOproti tomu nestandardizovaný rozhovor umožňuje zaznamenat i širší souvislosti mezi zkoumanými fenomény, a dokonce i umožňuje vyloučit některé chyby, jež můžou vzniknout špatným porozuměním dotazovaného položené otázce. Jelikož však jediné, co je při tomto typu interview předem dané, je výhradně jen záměr výzkumu, je možné otázky (a jejich formulaci či pořadí) měnit podle situace, což na druhou stranu znesnadňuje (neřku-li znemožňuje) srovnávat výsledky jednotlivých respondentů. Proto se nestandardizované interview používá přednostně při kvalitativním výzkumu na rozdíl od kvantitativního, který již ze své podstaty musí počítat právě s dobrou srovnatelností.\n\nMezi těmito dvěma klíčovými typy rozlišuje Disman ještě celou škálu jiných druhů, z nichž za nejvýznamnější považuje polostandardizovaný. V něm mohou být některé části úplně strukturované a jiné naopak nestrukturované. Je také možné klást libovolné doplňující otázky, což může rovněž pomoci tam, kde respondent nepochopí (nebo pochopí špatně) některou z otázek. Podle Dismana právě tento druh interview umožňuje sloučit výhody jak standardizovaného, tak nestandardizovaného rozhovoru. \n\nZvláštním typem polostandardizovaného rozhovoru je i tzv. hloubkový rozhovor, jenž se často provádí za pomoci psychologických metod a postupů. Používá se takřka výlučně při kvalitativním výzkumu, avšak nedá se aplikovat na velké či rozptýlené výběrové vzorky, neboť je to velice pracný a poměrně i finančně a časově náročný typ šetření. Navíc jeho úspěšnost velmi závisí na znalostech, schopnostech a zkušenostech tazatele a rovněž i na ochotě respondentů spolupracovat.\n\nDisman dále hovoří ještě o skupinovém rozhovoru, který bývá zpravidla velmi málo strukturován a který probíhá formou diskuse v malé skupině. Dobře je zde umožněno zkoumání skupinového chování a lze lépe zjistit i celou škálu názorů či postojů v celé skupině, na druhé straně však Disman upozorňuje na to, že vzhledem k intenzivní sociální kontrole je respondent vystaven tlaku skupiny (vždyť zde není ani zachována anonymita!), což může mít za následek velmi výrazné zkreslení, neboť je možné, že někteří dotazovaní mohou mít tendenci své skutečné postoje zatajovat, příp. je upravovat tak, aby byly v souladu s míněním většiny. Posledním typem rozhovoru, který M. Disman zmiňuje, jsou panelová šetření, jež se opakovaně provádí na neměnném („stacionárním“) vzorku, u něhož jsou zjišťovány diachronní změny v názorech, postojích či hodnotách.\n\nNa rozdíl od Dismana Kaneová rozlišuje tři základní druhy rozhovoru : standardizovaný se záznamovým archem („\"Standardised Schedule Interview\"“), polostandardizovaný (\"Standardised Interview - No Schedule\") a nestrukturovaný (\"Unstructured Interview\"). \n\nV charakteristice standardizovaného rozhovoru se oba autoři víceméně shodují, avšak ve vhodnosti použití se objevují některé rozdíly. Kaneová (na rozdíl od Dismana) velmi zdůrazňuje, že při použití strukturovaného interview musí být zkoumaný vzorek homogenní z hlediska hodnot a názorových postojů. Autorka se však s Dismanem shoduje v tom, že musíme být dobře seznámeni se zkoumaným problémem – „…\"víme, na co je důležité se ptát a jak se ptát.\"“ \n\nKaneová na rozdíl od Dismana vyčleňuje polostandardizovaný rozhovor jako samostatný druh interview, což se také projevuje tím, že jeho charakteristice věnuje bezesporu více pozornosti než Disman. Tento druh rozhovoru vychází z autorčiny teze, že ačkoli přeformulujeme znění otázek či zaměníme jejich pořadí, dostaneme od různých dotazovaných stejný typ odpovědi. Kaneová se zde uvádí jako příklad postoj jednotlivých skupin populace k užívání a případnému zneužívání drog. Zde bylo jistě nutné přeformulovat jednotlivé otázky tak, aby jednotliví respondenti (např. lékaři, narkomani či policisté) v daných skupinách co nejlépe porozuměli položené otázce. \n\nDo poslední skupiny podle autorčina členění spadá nestrukturovaný či nestandardizovaný rozhovor. Zde není bezpodmínečně nutné vyžadovat od každého dotazovaného stejný typ odpovědi. Výhodné je použít tento druh zejména při začátcích výzkumu (či předvýzkumu) a to zejména tehdy, když nejsme dobře seznámeni s danou problematikou a nejsme si jisti při utváření znaků a jejich kategorií. Nestandardizovaný typ rozhovoru se také používá, když dotazujeme respondenty z různých či naprosto odlišného kulturně-sociálního prostředí. Jako příklad Kaneová uvádí zkoumání vztahu sester k pacientům v psychiatrické léčebně, při kterém nejprve zahájíme rozhovor s několika sestrami, abychom zjistili, jak ony samy podle svého názoru rozdělují a charakterizují své pacienty. Dalším příkladem, kdy je podle Kaneové vhodné použít nestrukturované interview, je když zkoumáme skupinu lidí, jejichž kultura, životní názor či zvyky jsou od našich vlastních diametrálně odlišné. \n\nOdtud autorka rozděluje dva možné přístupy, jak charakterizovat jednotlivé podskupiny. První přístup („\"emic approach\"“) je zjistit, jak daná skupina vidí a rozčleňuje sama sebe jakoby z vnitřního pohledu. Druhý přístup („\"etic approach\"“) spočívá v tom, že ke zkoumané skupině přistupujeme jakoby z vnějšího pohledu a stanovíme určité kategorie a klasifikace tak, jak je vidíme my, jakožto nezávislí a vnější pozorovatelé či výzkumníci. Každý z těchto přístupů má jak svoje výhody, tak i své nevýhody: první přístup, jenž vychází z předpokladu, že je každá skupina jiná, umožňuje stanovit takové kategorie a klasifikační znaky, které té které skupině velmi dobře odpovídají. Na druhou stranu však při použití tohoto postupu nemůžeme srovnávat různé skupiny mezi sebou. Srovnání skupin mezi sebou nám naopak umožňuje klasifikace zvnějšku, což však s sebou přináší i nevýhody – může totiž nastat situace, že námi určené kategorie nemusí některým skupinám plně odpovídat. \n\nKaneová dále uvádí příklad tohoto dvojího určování kategorií, ve kterém pojednává o tom, jak můžeme na jednotlivé podsoubory členit studenty. Za využití klasifikace zvnějšku můžeme stanovit takové kategorie jako je ročník, obor, forma studia apod., zatímco za využití přístupu zevnitř zjistíme, jak studenti vidí sami sebe a jak se sami rozdělují do dílčích podskupin. \n\nPo vytyčení jednotlivých typů interview se jak Disman, tak Kaneová soustřeďují přímo na jeho techniky. M. Disman se nejprve zaměřuje na obor použití techniky rozhovoru, přičemž vychází z charakteru zkoumaných jevů, charakteru akce a vnějších (ekonomických a organizačních) faktorů. \n\nJelikož prostřednictvím rozhovoru zjišťujeme veškeré údaje pouze zprostředkovaně, je nejlépe této techniky využít při zkoumání jevů z „oblasti subjektivního psychického života zkoumaných osob.“ Rozhovoru se však také používá i v těch případech, kdy zkoumáme jevy, které jsou i přímo pozorovatelné. \n\nMezi nejvýznamnější důvody, proč využívat techniku dotazování namísto pozorování přímo sledovatelných jevů, patří např. technická a časová nákladnost, s čímž může souviset i skutečnost, že pozorované jevy jsou místně i časově rozptýlené. Někdy se může i stát, že přímé pozorování by bylo příliš komplikované nebo zhola nemožné. Jako příklad uvádí M. Disman výzkum náplně volného času u venkovského obyvatelstva, při kterém byla položena otázka zkoumající četnost návštěv divadla za určitý časový úsek. Jelikož však předmětem zkoumání nebyla návštěvnost divadel, nýbrž způsob náplně volného času, přímé pozorování by bylo velmi obtížné, protože by výzkumníci museli strávit mnoho času sepisováním všech činností jednotlivých aktérů, a teprve poté určit podíl návštěv divadelních představení. \n\nV jiných případech nelze techniku pozorování použít, např. když sledujeme jevy, které se odehrály v minulosti, nebo v případě, že pozorování není možné uskutečnit ze sociálních důvodů. Dalším příkladem, který Disman v souvislosti s omezenou možností provést přímé pozorování uvádí, je způsob chování a jednání individuí v průběhu nějaké přírodní katastrofy. Tyto jevy, opomeneme-li jejich nízkou četnost výskytu, nelze ani předpovědět, a tudíž je zde technika pozorování takřka nemožná.\n\nPo výčtu důvodů, které vedou k využití techniky rozhovoru namísto techniky pozorování, se autor blíže zaměřuje na situace a případy, kdy naopak rozhovor použít nelze. Jsou to jednak jevy, které jsou tak málo významné, že si jich respondent ve svém každodenním životě jen stěží povšimne, a jednak to mohou být i jevy, o kterých je respondentova výpověď natolik ovlivněna jeho subjektivním pocity a prožíváním, což nutně vyvolává zkreslení a nepřesnost v odpovědích. Dalším důležitým důvodem, proč nevyužívat techniku rozhovoru, jsou takové případy, ve kterých se chceme dotazovat na poněkud choulostivé otázky, na které by se respondent zdráhal pravdivě odpovědět. Také není dobré ptát se na skutečnosti, které jsou snadno zjistitelné i jinak – Disman v této souvislosti uvádí příklad naprosto zbytečné otázky „Je ve vaší obci místní lidová knihovna?“, přičemž je zřejmé, že jednodušší a výhodnější by bylo zjistit takovou informaci např. na místním úřadě. \n\nPoužití techniky rozhovoru rovněž závisí i na charakteru výzkumné akce. Velkou výhodou metody rozhovoru (podobně jako u rozdávaného a sbíraného dotazníku) je podle M. Dismana téměř úplné zachování výběru určitého zkoumaného vzorku. Rozhovor se však nevyplatí v případě výrazného prostorového rozptylu potenciálních respondentů, a to jak z časového, tak i finančního důvodu. Finanční a organizační podmínky jsou také velmi důležité, co se týče výběru metody výzkumu. Autor zde z tohoto hlediska klade rozhovor doprostřed škály mezi pozorováním a dotazníkem. Dále uvádí, že nestandardizovaný rozhovor je znatelně dražší a náročnější, co se týče nároků na kvalitu práce tazatelů. Standardizovaný rozhovor je sice levnější a také pro tazatele mnohem snazší, ale na druhou stranu vyžaduje výbornou organizaci, a to zejména při opakovaných či panelových výzkumech nebo při značném prostorovém rozptýlení.\n\nDisman metodě rozhovoru přikládá velkou důležitost a zároveň oblast využití interview označuje za velmi širokou. Vyzdvihuje zejména skutečnost, že „tato technika, ve které je tazatel v bezprostředním kontaktu s tazatelem, připouští takový stupeň standardizace, jaký je nutný pro kvantitativní akce, a ještě umožňuje odstranit některá zkreslení, která standardizaci doprovázejí.“ \n\nAutor se po svém obsáhlém pojednání o vhodnosti použití techniky rozhovoru podrobně věnuje samotné přípravě strukturovaného interview. Zde rozčleňuje tři základní fáze, které jsou při provádění rozhovoru nutné: konstrukce otázek a záznamového archu, kontrola projektu – předvýzkum, příprava tazatelů a příprava v terénu.\n\nPrvní fáze přípravy rozhovoru tedy spočívá v konstrukci otázek a záznamového (neboli referentského) archu, který slouží k zaznamenávání odpovědí na položené otázky a často obsahuje i dílčí pokyny pro tazatele. Konstruujeme-li otázky, musíme jejich vytváření nahlížet z několika různých hledisek, z nichž Disman zmiňuje tyto: funkce otázek, otázky jako celek, obsahové a formální problémy jednotlivých otázek, zvláštní typy otázek, pořadí otázek a technická a grafická úprava otázek a formuláře. Hlavní funkcí otázek je především získat od respondenta co nejpřesnější odpověď, a proto je velmi důležité věnovat konstrukci jednotlivých otázek velkou pozornost. Důležité, jak autor zdůrazňuje, je také vzít v potaz skutečnost, že otázky nemůžeme konstruovat izolovaně, nýbrž se jimi zaobírat i v širších souvislostech a zabývat se jimi jakožto jednolitým celkem. Je nutné vyvarovat se nadbytečných informací, které získáme, pakliže se ptáme na skutečnosti, které k testování předem sestavených hypotéz vůbec nepotřebujeme. Nejen že tyto hromadící se údaje znesnadňují orientaci (což může v některých případech vést dokonce i k tomu, že některé údaje, které jsou naopak pro potvrzení či vyvrácení hypotéz nezbytné, mohou být zcela vynechány), ale dokonce mohou výsledky šetření i zkreslit – M. Disman zde hovoří také o tom, že přehnaně dlouhý rozhovor velmi výrazně vyvolává nechuť respondentů dále spolupracovat. \nZe všeho nejdůležitější je pak kontrola úplnosti získaných údajů, která zajišťuje, že odpovědi na námi kladené otázky mohou zahrnout všechny informace, které k testování hypotéz nutně potřebujeme. Takové kontroly lze podle autora nejlépe dosáhnout za předpokladu, že sestavíme takový projekt výzkumu, který by zároveň i obsahoval velmi podrobný projekt pro zpracování sebraných dat. Také musí být naprosto zřejmé, která otázka testuje tu kterou hypotézu a naopak která hypotéza je tou kterou otázkou ověřována. Disman dále varuje před možným zkreslením, které může být vyvoláno i tím, když je „\"slovní obsah odpovědi považován za její skutečný význam\"“. S tím souvisí ještě jeden velmi důležitý aspekt, a sice validita konstruovaných otázek, což znamená, že musíme velmi pozorně zvažovat, zda určitá otázka skutečně zkoumá to, co zkoumat potřebujeme.\n\nRovněž nelze opomíjet i fakt, že ne všichni respondenti mohou na základě svých vlastních zkušeností odpovědět na položenou otázku pravdivě. Je patrné, že u respondentů lišících se v rozsahu svých zkušeností, může mít námi položená otázka odlišný význam. Proto se ve výzkumných projektech využívá tzv. „filtračních otázek“, jejichž hlavním úkolem je rozčlenit respondenty na dílčí podsoubory, v jejichž rámci můžeme specifikovat a pokládat další otázky. \n\nS tímto však souvisí i vhodná formulace otázek – některé otázky mohou být pro respondenty příliš obtížné, nepříjemné nebo nesrozumitelné. Otázka, která má být pro respondenta dobře srozumitelná, musí být zároveň i jednoznačná: například ne zcela určitý výraz „často“ může být každým respondentem interpretován zcela odlišně. Ke zkreslení a nesprávnému pochopení otázky dochází i v případě, kdy se dva (a případně více) problémy slučují do jedné společné otázky. Disman pak dále zmiňuje, že pro lepší pochopení je dobré v úvodu otázky podat bližší vysvětlení a objasnit, co kterými výrazy rozumíme. Pro jednoznačné pochopení otázky rovněž bývá i vhodné vysvětlit její význam za pomoci konkrétních příkladů, avšak autor poznamenává, že nesprávný příklad někdy může odpovědi poněkud zkreslit. Také výrazy, které se v otázce vyskytují, je lépe vybírat z „obyčejného“ jazyka, neboť odborným výrazům nemusí každý respondent (ať už správně či vůbec) rozumět. \n\nSrozumitelnost však ohrožují i otázky typu „proč“?, které by se podle autorova stanoviska měly používat pouze zřídka a jen v případě, existují-li k tomu závažná oprávnění (např. když se jedná o velmi triviální souvislosti, kdy je daný způsob jednání ovlivněn jen velmi malým množstvím faktorů). Disman zde také zdůrazňuje, že málokdy dochází k tomu, aby si respondent plně uvědomoval důvody svého počínání, a tudíž je jeho odpověď (přestože by se sebevíce snažil odpovědět co nejsprávněji) dosti nepřesná. Proto je otázka typu „proč“ ještě méně možná v případě otevřených otázek, neboť může nastat situace, že ji různí respondenti pochopí jinak a zároveň na ni budou jiným způsobem odpovídat. Navíc odhalovat příčiny mezi jevy je úkolem pro výzkumníka, a nikoliv pro dotazovaného.\n\nDalší hledisko, které M. Disman považuje za nutné vzít v potaz při výstavbě otázek, je stupeň jejich obtížnosti. Autor zde rozlišuje dva základní typy těchto „obtížných otázek“ – otázky obtížné formou a obsahem. Do prvního typy spadají takové otázky, které po respondentovi vyžadují složitější myšlenkové konstrukce jako je např. provádění početních úkonů nebo vyhledávání nejrůznějších dokladů. Mezi druhý typ obtížných otázek patří potom takové, při jejichž zodpovídání se musí respondent velmi složitou cestou rozvzpomínat. Proto je velmi žádoucí přidat i některé pomocné a blíže určující otázky, které dotazovanému jeho situaci ulehčí. Disman zde k ilustraci tohoto způsobu ulehčování otázek přejímá příklad Goodea a Hatta ohledně dotazu, co „respondent pocítil v okamžiku, kdy se poprvé dověděl, že byla svržena atomová puma na Hirošimu.“ Je patrné, že mnohem větší pole působnosti mají doplňující a „rozvzpomínající“ otázky při nestrukturovaném dotazování. U standardizovaného interview je tento způsob pochopitelně těžší a lze jej využít jen ve výjimečných příkladech.\nVedle těchto dvou výše zmíněných typů obtížných otázek Disman staví zvláštní typ, který označuje jako otázky nepříjemné. Zde je ještě důležitější otázku vhodně formulovat, neboť v jejím „ostrém“ znění by byla pravdivá odpověď pro respondenta ponižující nebo by u něj dokonce mohla vyvolat tíživý pocit ohrožení. Disman uvádí, že první podmínkou pro odstranění eventuálních negativních vlivů je navázat dobrý kontakt mezi tazatelem a dotazovaným přímo v průběhu výzkumného šetření. Autor pak dále podotýká, že podobné choulostivé otázky by měly být formulovány v co nejvíce hovorové podobě nebo za použití zjemňujících prostředků, tj. eufemismů. Jako vhodný příklad pak uvádí tyto dvě formulace jedné otázky: „Dovolujete někdy svým dětem pít alkohol?“ a „Domníváte se, že by děti neměly vůbec pít alkohol, nebo si myslíte, že není třeba být tak úzkostlivým?“ \n\nJelikož mají respondenti tendenci některé skutečnosti záměrně zkreslovat či zamlčovat, používají se tzv. nepřímé a projekční otázky. Za nepřímé považuje Disman takové, jejichž zjevná podoba (resp. formulace) není na první pohled shodná se samotným záměrem šetření. Nepřímá otázka se však nedá pokládat sama o sobě, nýbrž jako celá baterie otázek. Zjednodušeně se dá říci, že respondent sice v takovém případě dokáže rozpoznat téma výzkumu, avšak samotný jeho smysl mu zůstává skryt. To vše dokáže eliminovat „líbivé“ odpovědi dotazovaných.\n\nV projekčních otázkách se někdy využívá různých psychologických metod a postupů, z nichž autor zmiňuje Jungův asociační test, Rorschachův test apod. Za použití těchto technik výzkumník lépe pronikne do respondentova podvědomí, které není ovlivněno kontrolními mechanismy, což jistě přináší dobré výsledky. Na druhou stranu však, jak Disman v této souvislosti podotýká, je podobný postup velmi náročný na samotnou realizaci a především pak na interpretaci výsledků. Proto se častěji využívá jednodušších způsobů projekce, který může spočívat např. v respondentově posuzování námi předložených názorů či příkladů, z čehož poté vyvozujeme vlastní názory respondenta. Další postup, který Disman uvádí, je využití kreseb symbolizujících jednoduché a stylizované „panáčky“, a to nejlépe takové, se kterými se respondent může co nejlépe ztotožnit. Velmi častá je i taková projekční otázka, která využívá principu nedokončených vět, jež má dokončit teprve až dotazovaný, přičemž je lépe formulovat větu ve třetí než první osobě, což zajišťuje ještě lepší skrytí účelu našeho výzkumu před respondentem.\n\nI když nepřímé a projekční otázky přinášejí odpovědi, jež lépe odpovídají realitě, může, jak Disman upozorňuje, dojít také k tomu, že inteligentní a zkušený respondent náš výzkumný cíl prohlédne, což mnohdy vyvolá zkreslení. Nepřímé a projekční otázky by tedy měly být používány zejména v kvalitativních výzkumech nebo v takových šetřeních, u kterých je pravděpodobné, že na ně budou respondenti odpovídat záměrně nepravdivě.\n\nPři konstrukci otázek je také třeba vzít v potaz působení tzv. sugestivních otázek. Za sugestivní otázky pak M. Disman pokládá takové, které „nemají neutrální povahu a které vyvolávají určitý smysl odpovědi častěji, než by se vyskytl, kdyby respondent vypovídal upřímně a spontánně.“ Co však může sugestivní působení jednotlivých otázek vyvolat? Autor uvádí několik příkladů, z nichž jsou nejzásadnější tyto: \n\nJako možnou obranu proti sugestivnímu zkreslení navrhuje Disman takový postup, který využívá „techniky dvojího dotazníku“ s různým zněním otázek. Zde je však nutné vyvarovat se toho, aby dotazovaný neměl pocit, že je zbytečně dotazován na to samé. Podle M. Dismana je však někdy žádoucí využít působení sugestivních otázek takovým směrem, aby odpovědi co nejvíce vyvracely námi zkonstruovanou hypotézu. Když však přesto není hypotéza vyvrácena, má jistě větší nárok na platnost.\n\nPo vytyčení jednotlivých typů úskalí při konstrukci otázek se Disman věnuje výstavbě otázek jako celku. Jednotlivé otázky se totiž v rozhovoru nacházejí ve vzájemných souvislostech a i toto může být zdrojem možného zkreslení. Otázky podle autora měly být uspořádány do bloků, jejichž uspořádání by mělo mít jasnou logickou strukturu z pohledu dotazovaného. Proto se do rozhovoru někdy vkládají i zvláštní otázky, které se sice nebudou dále zpracovávat, ale mohou tvořit plynulý přechod mezi jednotlivými tematickými celky otázek, přičemž případně působí tak, aby respondent neprohlédl účel našeho počínání. Důležitým aspektem je však také pořadí pokládaných otázek. Podle Dismana je zvlášť důležité věnovat pozornost právě první, úvodní otázce, jejímž účelem nemusí být vždy získání informací, ale především „získání“ respondenta pro spolupráci. První otázky by tedy měly být nejen zajímavé, ale také snadné, aby dostatečně vzbudili důvěru respondentů a navodili v nich pocit, že se vlastně nejedná o nic obtížného. Autor zde také zdůrazňuje, že je nutné vyhnout se jednotvárnosti, která může respondenty nudit a vyvolat v nich nechuť dále spolupracovat. Naproti tomu jako poslední je vhodné zařadit identifikační otázky vyžadující údaje jako věk, vzdělání apod. a nebo otázky, které mohou být respondentem považovány za provokující či pobuřující.\n\nPo konstrukci otázek a jejich zařazení na různá místa rozhovoru se autor zaměřuje na přípravu referentského (záznamového) archu, jehož funkcí není jen zaznamenávání odpovědí, ale také může obsahovat různé pokyny pro tazatele. Jsou zde např. poznámky, jestli je možné otázku blíže vysvětlit nebo ji přeformulovat tak, aby ji respondent lépe porozuměl. Často zde bývá uveden závazný postup, jak rozhovor zahájit.\n\nProblematice zahájení rozhovoru se věnuje jak Disman, tak i Kaneová. Oba se shodují v postupu, který je dobré dodržet - nejprve doporučují uvést jméno organizace, která výzkum provozuje, a poté jednoduše vysvětlit, čeho se šetření týká a jak byl respondent vybrán. V každém případě je však nutné zavázat se k dodržení anonymity. Disman ještě navíc podotýká, že je vhodné respondenta upozornit na to, že jeho odpovědi budou zaznamenávány, a to především z toho důvodu, aby nebyl respondent tazatelovým zapisováním zaskočen a zneklidněn. \n\nKaneová upozorňuje na skutečnost, že někteří dotazovaní mohou odmítnout účastnit se rozhovoru, a proto navrhuje několik možných řešení. V případě, kdy byl respondent vybrán na základě náhodného výběru, je podle autorky vhodné zdůraznit, že opravdu potřebujeme znát odpovědi příslušného jedince a že není možné dotazovat „někoho jiného.“ Další možný postup je slíbit, že rozhovor nezabere příliš času (ovšem jen v případě, je-li tomu opravdu tak), znovu zdůraznit anonymitu a případně dotazovanému ukázat již publikované materiály o různých výzkumech, aby se sám přesvědčil, že jeho jméno nebude nikdy uvedeno. \n\nV odmítnutí spolupracovat samozřejmě svou úlohu hraje i to, jestli je tazatel respondentovi nějak sympatický či naopak. Kaneová uvádí definici, která říká, že „čím bližší je tazatel dotazovanému ve společenské vrstvě, pohlaví, věku a zájmech, tím vzrůstá naděje, že rozhovor proběhne úspěšně.“ Dále hrají významnou roli takové jevy jako je intonace a hlas tazatele, jeho gestikulace a vystupování, případná přítomnost druhých lidí nebo jiné rušivé situace. Jako další možné příklady, jak postupovat v situaci, kdy respondent odmítá odpovídat, uvádí Kaneová následující: zdůraznit, že námi prováděné výzkumné šetření je pro nás nesmírně důležité (např. role studenta, který chce získat titul) a nebo zeptat se, jestli by nebylo vhodnější přijít v nějakou jinou dobu.\n\nDisman se v tom, že osobnost tazatele výrazně ovlivňuje průběh rozhovoru s Kaneovou shoduje. Jak Disman dále uvádí, obvyklý požadavek, aby byl tazatel pokud možno co nejvíce neutrální, je sice správný, ale jej nelze generalizovat. Naopak uvádí, že v některých situacích je možné záměrně vybrat takovou osobnost tazatele, která by respondenta ovlivňovala v jeho otevřenosti a upřímnosti v rámci zodpovídání otázek. Autor pak doporučuje některé role, které jsou víceméně univerzální – je to role výzkumného pracovníka a zejména pak úloha studenta. Ta je však podle Dismana naprosto nevhodná, pokud jsou dotazováni starší lidé na otázky osobní povahy.\n\nDalší skutečnost, kterou M. Disman zdůrazňuje, je chování a vystupování respondenta. To by mělo být podle něj takové, aby se podařilo mezi tazatelem a dotazovaným navázat dobrý kontakt a udržovat jej, a na druhé straně by se však měl tazatel chovat tak, aby nijak sugestivně neovlivňoval výpovědi respondentů. To znamená, že tazatel nesmí schvalovat či neschvalovat (ani nonverbálně) postoje respondentů a ani s nimi nesmí „debatovat“ o tom, co sám si myslí. Tazatel by měl dále vystupovat rozhodně a nikoliv nesměle, dostatečně zdůraznit anonymitu šetření a také by měl respondenta na začátku rozhovoru uklidnit. Stejně tak je podle Dismana důležité, aby klid zachovával i tazatel, neboť i jeho nervozita může průběh rozhovoru poněkud narušit. Podobně jako Kaneová, i Disman hovoří o tom, že velký vliv má jak čas, tak i místo rozhovoru, ale rovněž i přítomnost nějaké třetí osoby. \n\nJak již bylo řečeno, jednotlivé odpovědi se zaznamenávají do referentského archu, přičemž u standardizovaných rozhovorů a zejména při práci s uzavřenými otázkami je tento záznam možný provést symbolicky (čísly nebo písmeny), na rozdíl od rozhovoru nestrukturovaného, jehož záznam klade mnohem vyšší nároky na zkušenosti a kvality tazatele. Disman upozorňuje, že některé respondenty může zapisování jejich odpovědí v průběhu rozhovoru znervóznit, ale na druhou stranu připomíná, že tento postup přímého zaznamenávání je mnohem přesnější, než se spoléhat na tazatelovu paměť, kdyby měl všechny odpovědi zaznamenat až dodatečně. \n\nDalším možným postupem je magnetofonový záznam, který ve svém zjevném provedení však může respondenty znervóznit ještě více než písemný, a v případě skrytého mikrofonu jsou možnosti omezeny (osobně se navíc se domnívám, že je zde nutné brát v úvahu i etický aspekt – pozn.). V souvislosti s tímto pak M.Disman hovoří o přílišné pracnosti přepisu magnetofonového záznamu do písemné podoby, a tudíž se tohoto postupu využívá jen výjimečně.\n\n"}
{"id": "637250", "url": "https://cs.wikipedia.org/wiki?curid=637250", "title": "Tvorba hudby počítačem", "text": "Tvorba hudby počítačem\n\nTvorba hudby počítačem je hudba tvořená za pomoci počítačů. Lze formalizovat skladbu a tvorbu, například analýzou vztahů mezi jednotlivými tóny, stupnicemi nebo frázemi. Touto myšlenkou se počítačoví odbornici zaobírali už od 50. let 20. století a postupně se vytvořilo mnoho přístupů, které hudbu analyzují nebo vytvářejí na základě matematických modelů algoritmů nebo heuristických strategií.\n\n\nObě kategorie mají za cíl vytvořit novou nebo upravit existující skladbu pomocí počítače. Rozdílný je ale požadovaný hudební výsledek, kterého chceme dosáhnout, protože v jednom nebo druhém případě se může značně lišit.\n\n"}
{"id": "637256", "url": "https://cs.wikipedia.org/wiki?curid=637256", "title": "Aurignacien", "text": "Aurignacien\n\nAurignacien [\"óriňasien\"] je první jasně mladopaleolitická kultura (jejím nositelem je již homo sapiens). Spadá do starší fáze mladého paleolitu a je datován přibližně do období 38 až 28 tisíc let BP.\n\nEponymní lokalita Aurignacká jeskyně (\"la grotte d'Aurignac\") leží v jižní Francii na úpatí Pyrenejí, asi 50 km jz od Toulouse. Prozkoumal ji paleontolog a archeolog Édouard Lartet, který na základě nálezů z této lokality roku 1861 demonstroval současnost některých vyhynulých druhů zvířat s člověkem. Lartet také dle nálezů z Aurignacké jeskyně vyčlenil ve své periodizaci paleolitu (založené na paleontologických nálezech) tzv. \"období mamutů\". Specifičnosti aurignacké industrie si později povšiml Gabriel de Mortillet, který ovšem aurignacien nedovedl správně chronologicky zařadit a proto jej ve své periodizaci paleolitu vynechal.\n\nPojem aurignacien byl použit až r. 1906 Henri Breuilem a Émilem Cartailhackem, a to pro označení mladopaleolitické industrie, kterou zařadili mezi (středopaleolitický) moustérien a solutréen. Breuil rozdělil aurignacien na 3 stupně (starší, střední a mladší).\nPůvodní Breuilův pojem starší aurignacien byl ve 30. letech nahrazen samostatnou kulturou tzv. perigordiénu, kterou definoval Denis Peyrony roku 1933. Další úpravu Breuilovy periodizace provedla Dorothy Garrod, která definovala mladší stupeň aurignacienu jako tzv. gravettien.\n\nNositeli aurignacienu jsou již anatomicky moderní lidé. Průzkum jeskyně Cueva Bajondillo ve Španělsku odhalil industrie starší než 40 tisíc let. Nejstarší kosterní pozůstatky z prostředí evropského aurignacienu jsou známy z rumunské lokality Peștera cu Oase.\nJednou z nejvýznamnějších lokalit jsou i moravské mladečské jeskyně (označené jako Mladeč I a Mladeč II), kde byl nalezeno sedm lebek anatomicky moderních lidí. Tyto lebky jsou vůbec nejstaršími pozůstatky \"homo sapiens\" ve střední Evropě, jejichž stáří bylo radiokarbonovou metodou určeno na 31 tis. let.\nMezi další důležité lokality s nálezy nejstarších příslušníků h. sapiens v Evropě patří jeskyně Sv. Prokopa v Praze 5, nálezy z eponymní lokality Aurignac či nálezy z anglické lokality Kents Cavern 4.\n\nOd Pyrenejského poloostrova do Polska a Německa, od jižní Anglie až do Ruska a na Balkánský poloostrov. K Aurignacké kultuře náleží i enkláva na Předním východě.\n\nSídliště aurignacké kultury mohou být situována v chráněných prostorách jeskyní a skalních převisů, stejně jako na otevřených prostranstvích. Jeskynní sídliště převládají v západní Evropě, zatímco ve střední a východní Evropě jsou spíše známa sídliště otevřená. Ze střední Evropy jsou známa sídliště z Tibavy, Seni a Barci (Slovensko), z rakouského Stratzingu a moravských lokalit Stránská skála (Brno), Vedrovice či Milovice.\n\nUmění aurignacienu je vyspělé a vykazuje regionální odlišnosti. Můžeme je rozdělit na:\n"}
{"id": "637261", "url": "https://cs.wikipedia.org/wiki?curid=637261", "title": "Stevie Wright", "text": "Stevie Wright\n\nStephen Carlton „Stevie“ Wright (20. prosince 1947, Leeds, Anglie – 27. prosince 2015), je australský hudebník a skladatel. Během let 1964-1969 byl frontman rock and rollové kapely Easybeats, považovanou za největší australskou skupinu 60. let 20. století. Narodil se v Anglii, ale ve svých devíti letech s rodiči odjel do Austrálie. V roce 1974 vydal sólové album \"Hard Road\". Na nahrávce se podíleli dřívější členové Easybeats Harry Vanda a George Young, ale také Youngův mladší bratr Malcolm Young, člen skupiny AC/DC. Později vydal několik dalších alb.\n"}
{"id": "637267", "url": "https://cs.wikipedia.org/wiki?curid=637267", "title": "Martin Valihora", "text": "Martin Valihora\n\nMartin Valihora (* 4. května 1976 Bratislava, Slovensko) je slovenský bubeník a perkusista. Narodil se v hudební rodině. Jeho otec Dušan Valihora byl profesionální baskytarista a jeho matka Jana Beláková zpěvačka. Učil se hrát na klavír v letech 1986 - 1987, kdy přešel na bicí a začal chodit na lekce ke slovenskému bubeníkovi Oldovi Petrášovi. Vystudoval bicí a perkuse na konzervatoři v Bratislavě, v letech 1990 - 1992. Hrál ve slovenských popových, rockových a jazzových kapelách jako IMT Smile, Midi, Prúdy, Fermata, Kvartet Gaba Jonáša, Barflies, Deepnspace, Collegium Musicum a další. Momentálně pracuje s japonskou jazzovou klavíristkou Hiromi Uehara a hostuje s různými interprety v Americe.\n"}
{"id": "637274", "url": "https://cs.wikipedia.org/wiki?curid=637274", "title": "Greenville Swamp Rabbits", "text": "Greenville Swamp Rabbits\n\nGreenville Swamp Rabbits je profesionální americký klub ledního hokeje, který sídlí v Greenville ve státě Jižní Karolína. Do ECHL vstoupil v ročníku 2010/11 a hraje v Jižní divizi v rámci Východní konference. Své domácí zápasy odehrává v hale Bon Secours Wellness Arena s kapacitou 15 951 diváků. Klubové barvy jsou námořnická modř, oranžová, zlatá, stříbrná a bílá.\n\nRoad Warriors jsou nástupci týmu Johnstown Chiefs, kteří hráli v ECHL od svého založení (roku 1988) do roku 2010. Road Warriors jsou druhým týmem ECHL hrajícím v Greenville. Město již hostilo v letech 1998 až 2006 tým Greenville Grrrowl. Road Warriors byly farmářským týmem New Yorku Rangers a Philadelphia Flyers z NHL, a Connecticutu Whale a Adirondacku Phantoms z AHL.\n\nJohnstown Chiefs byl jedním z pěti zakládajících týmů ECHL v roce 1988. Johnstownští majitelé chtěli tým pojmenovat Johnstown Jets jako odkaz na tým, který zde hrál v letech 1950 až 1977. Původní majitelé Jets, ale odmítli povolit toto pojmenování, proto majitelé pojmenovali tým Chiefs jako inspiraci z filmu Slap shot, který byl natočen v Johnstownu.\n\nChiefs byli několik let ztrátoví a jejich majitelé hledali v místě působiště nové majitele, ale marně. Poté co byla hlášena ztráta týmu 100 000 dolarů (asi 2 000 000 kč) také díky drahému nájmu ve War Memorial Areně a proto majitelé hledali působiště v jiných lokalitách.\n\n13. února 2010 oznámila televizní společnost v Greenville, že Johnstownští Šéfové (Johnstown Chiefs) přestěhují do Greenville, kde budou hrát v BI-LO Center. Čekalo se na schválení pronájmu arény vedením města Greenville a rady ECHL. 15. února 2010 městská rada oznámila, že se dohodli na pětileté nájemní smlouvě arény.\n\nAsistent trenéra v Cincinnati Cyclones Dean Stork byl jmenován novým trenérem klubu.\n\nZdroj: \n\n\nZdroj: \n\n\n"}
{"id": "637278", "url": "https://cs.wikipedia.org/wiki?curid=637278", "title": "Stevie Young", "text": "Stevie Young\n\nStevie Young (* 12. listopadu 1956, Glasgow) je skotský rockový kytarista. Je synovcem kytaristů Anguse a Malcolma Youngových ze skupiny AC/DC. Jeho otec byl Alexander Young. Během roku 1988 při turné AC/DC po USA k albu \"Blow Up Your Video\", nahradil Malcolma Younga, který se musel vypořádat s rostoucí závislostí na alkoholu. Pro podobu s Malcolmem si mnoho příznivců a návštěvníků koncertů záměny nevšimlo. V roce 2014 se skupinou začal opět pracovat kvůli špatnému zdravotnímu stavu Malcolma Younga; nejprve se skupinou nahrál album \"Rock or Bust\" a později bylo oznámeno, že se Malcolm již do skupiny nevrátí a Stevie se tak stal plnohodnotnou náhradou.\n\n"}
{"id": "637290", "url": "https://cs.wikipedia.org/wiki?curid=637290", "title": "Rob Bailey", "text": "Rob Bailey\n\nRob Bailey je bývalý baskytarista rockové kapely AC/DC. Ke skupině se připojil v dubnu 1974. Bailey byl členem kapely v průběhu nahrávání jejich debutového alba High Voltage. Bailey v současné době koncertuje s Wayne Green a Brett Keyser.\n"}
{"id": "637293", "url": "https://cs.wikipedia.org/wiki?curid=637293", "title": "Elektromagnetické dělo", "text": "Elektromagnetické dělo\n\nElektromagnetické dělo (nebo kolejnicové dělo či anglicky railgun) je elektricky napájená střelná zbraň, v níž vodivý projektil urychluje Lorentzova síla vzbuzená silným elektrickým impulzem. \n\nAmerické námořnictvo testovalo railgun v rámci projektu \"Velocitas Eradico\" (lat. „rychlost ničí“). Tento railgun byl schopný vystřelit projektil rychlostí 5 Ma (pětinásobek rychlosti zvuku) energií 33 MJ a s dostřelem 200 km. Cílem programu je vyvinout zbraň pro tři torpédoborce třídy \"Zumwalt\" stavěné od roku 2008.\n\n1. dubna 1919 si francouzský vynálezce Louis Octave Fauchon-Villeplee nechal zaregistrovat americký patent na elektrické dělo podobné lineárnímu motoru. Patent byl vydán v červenci 1922 jako patent no. 1,421,435 „Electric Apparatus for Propelling Projectiles“ (elektrický přístroj pro vystřelování projektilů).\n\nBěhem 2. světové války byl nápad oživen Joachimem Hänslerem ze zbrojního úřadu v Německu, který navrhl protiletadlovou zbraň. Koncem roku 1944 byla vypracována teorie umožňující Luftwaffe vydat specifikaci zbraně. Rychlost projektilu obsahujícího 0,5 kg výbušnin měla být 2000 m/s. Děla měla být namontována v bateriích po šesti, schopných vystřelit 12x za minutu. Tato děla však nebyla nikdy postavena. Po válce v roce 1947 byly provedeny podrobnější studie, které došly k závěru, že by tyto zbraně teoreticky fungovaly, ale potřebovaly by k napájení energii potřebnou k osvětlení půlky Chicaga.\n\nAustralský fyzik Mark Oliphant a ředitel Výzkumné školy fyziky a strojírenství na Australské národní univerzitě zahájili během roku 1950 konstrukci světově největšího (500 MJ) homopolárního generátoru. Tento přístroj byl použit na napájení největšího elektromagnetického děla, které bylo používáno jako vědecký nástroj.\n\nRailgun se skládá ze dvou paralelních vodicích kolejnic (odtud název), které jsou připojeny ke zdroji elektrického napájení. Pokud je projektil vložen mezi kolejnice, uzavře se elektrický obvod. Elektrony putují od záporného pólu zdroje skrze kolejnici na projektil (nebo jeho vodivý obal) a zpátky přes druhou kolejnici na kladný pól zdroje. Projektil je urychlovaný pomocí Lorentzovy síly, která je vyvolána pohybem elektronů elektrického proudu skrze projektil v přítomnosti magnetického pole, které vytváří elektrický proud procházející kolejnicemi (viz obrázek). Lorentzova síla působí rovnoběžně se směrem kolejnic, projektil je pak urychlován stejným směrem.\n\nPřestože je princip poměrně jednoduchý, existuje několik technických problémů, které ztěžují zavedení elektromagnetického děla do běžného provozu:\n\n"}
{"id": "637294", "url": "https://cs.wikipedia.org/wiki?curid=637294", "title": "Friday on My Mind", "text": "Friday on My Mind\n\nFriday on My Mind je skladba od australské rock and rollové skupiny Easybeats z roku 1966. Napsali ji členové skupiny George Young a Harry Vanda. Píseň se stala celosvětovým hitem (Austrálie 1. místo, Velká Británie 6. místo, USA 16. místo). V roce 2001, byla zvolena jako \"\"nejlepší australská píseň\"\". Zazněla například ve filmu \"Prosincoví kluci\" z roku 2007.\n\n\n"}
{"id": "637299", "url": "https://cs.wikipedia.org/wiki?curid=637299", "title": "Ekotendr", "text": "Ekotendr\n\nEkotendr je zkrácené označení pro výběrové řízení týkající se tzv. ekologických činností. V českém mediálním prostředí označuje zejména tyto zakázky:\n"}
{"id": "637301", "url": "https://cs.wikipedia.org/wiki?curid=637301", "title": "Dick Diamonde", "text": "Dick Diamonde\n\nDick Diamonde (* jako Dingeman Ariaan Henry van der Sluijs, v Austrálii Van der Sluys), 28. prosince 1947 Hilversum, Nizozemsko) byl baskytarista skupiny The Easybeats. Kytarista George Young se přestěhoval ze Skotska, zpěvák Stevie Wright a bubeník Snowy Fleet byli Angličané a zbývající dva členové skupiny byli Nizozemci, kytarista Harry Vanda a baskytarista Dick Diamonde.\n"}
{"id": "637306", "url": "https://cs.wikipedia.org/wiki?curid=637306", "title": "Mwali", "text": "Mwali\n\nMwali (francouzský název Mohéli) je nejmenší ze tří ostrovů tvořících federativní republiku Komorský svaz. Má rozlohu 290 km² a žije zde přibližně 38 000 obyvatel. Jako ostatní ostrovy Komorského svazu patří do Komorského souostroví. Hlavním městem ostrova je Fomboni se zhruba 15 000 obyvateli.\n"}
{"id": "637307", "url": "https://cs.wikipedia.org/wiki?curid=637307", "title": "Giv'at Cefi", "text": "Giv'at Cefi\n\nGiv'at Cefi (: גבעת צפי) je vrch o nadmořské výšce 115 metrů v severním Izraeli.\n\nLeží na západním okraji pahorkatiny Ramat Menaše, cca 31 kilometrů jižně od centra Haify a 1 kilometr východně od vesnice Avi'el. Má podobu nevýrazného, částečně zalesněného návrší, které se na jihu svažuje do údolí vádí Nachal Ada, na severu směrem k vádí Nachal Alona. Západní svahy zvolna klesají do údolí Bik'at ha-Nadiv. Okolí kopce je turisticky využíváno.\n\n"}
{"id": "637313", "url": "https://cs.wikipedia.org/wiki?curid=637313", "title": "Nzwani", "text": "Nzwani\n\nNzwani (francouzský název Anjouan) je jeden ze tří ostrovů tvořících federativní republiku Komorský svaz. Má rozlohu 424 km² a žije zde přibližně 280 000 obyvatel (s více než šesti sty obyvateli na kilometr čtvereční je nejhustěji zalidněným komorským ostrovem). Jako ostatní ostrovy Komorského svazu patří do Komorského souostroví. Hlavním městem ostrova je Mutsamudu se zhruba 24 000 obyvateli. Administrativně se dělí na pět prefektur: Mutsamudu, Ouani, Domoni, Mrémani, Sima.\n\nOstrov má tropické klima, pobřeží tvoří pláže s černým pískem. Vnitrozemí je hornaté, nejvyšším bodem je Mont Ntrigui s 1 595 metry nad mořem. Kráterové jezero Dzalandzé je chráněným územím podle Ramsarské úmluvy. Pěstuje se kananga vonná, hřebíčkovec kořenný a různé tropické ovoce, rozšířen je rybolov. Endemickými druhy ostrova jsou výreček anjouanský (\"Otus capnodes\") a krahujec Francesův anjouský (\"Accipiter francesii pusillus\", pravděpodobně již vyhubený).\n\nPrvní písemná zmínka o domorodém sultanátu pochází z 16. století. V roce 1866 požádal místní vládce Saidi Abdallah bin Salim o francouzskou ochranu před nároky Zanzibarského sultanátu a Angličanů. V roce 1899 bylo zrušeno otrokářství. V roce 1912 se Nzwani stal se zbytkem Komor francouzskou kolonií. V roce 1974 hlasovali místní obyvatelé v referendu pro vytvoření nezávislého komorského státu, k němuž došlo o rok později.\n\nNzwani vyhlásil 2. srpna 1997 nezávislost na Komorách. Centrální vláda poslala na ostrov vojenské jednotky, které však byly odraženy. Nový stát požádal o připojení Francii s podobným statutem, jaký má sousední Mayotte, ale byl odmítnut. Žádný stát světa s ním také nenavázal diplomatické styky. Prvním prezidentem byl zvolen Foundi Abdallah Ibrahim, který byl svržen při státním převratu v srpnu 1999. Následovalo období krvavých bojů o moc. V březnu 2002 byla uzavřena dohoda, podle níž se Nzwani znovu připojil ke Komorám, zároveň dostal podle nové ústavy rozsáhlou vnitřní autonomii. V roce 2006 byl komorským prezidentem zvolen obyvatel Nzwani, muslimský klerik Ahmed Abdallah Mohamed Sambi.\n\nV červnu 2007 se dostal nejvyšší představitel Nzwani Mohamed Bacar do sporu s centrální vládou a znovu vyhlásil nezávislost ostrova. Komorská vláda požádala o pomoc Africkou unii a v březnu 2008 došlo k mezinárodní invazi na Nzwani, která obnovila autoritu centrálních orgánů, Bacar byl svržen a uprchl na Réunion.\n\nNzwani je velmi chudá země, častým fenoménem je emigrace na bohatší ostrov Mayotte na tradičních člunech kwassa kwassa.\n\n"}
{"id": "637314", "url": "https://cs.wikipedia.org/wiki?curid=637314", "title": "Odpor (film, 2008)", "text": "Odpor (film, 2008)\n\nOdpor je snímek z roku 2008, který byl natočen režisérem Edwardem Zwickem. Film vypráví o skutečném životním příběhu židovských bratrů Bielských, kteří se v Bělorusku v roce 1941 postavili na odpor proti holokaustu ze strany nacistického Německa a společně s dalšími běloruskými židy se ukrývají před jistou smrtí v lesích. Společně tam žijí, bojují jak s Němci tak i s běloruskými kolaboranty. Nakonec přežijí až do osvobození v roce 1944 a i přes neustálé pronásledování nakonec zachrání celkem 1200 lidských životů.\n\n"}
{"id": "637317", "url": "https://cs.wikipedia.org/wiki?curid=637317", "title": "Ngazidja", "text": "Ngazidja\n\nNgazidja (francouzský název Grande Comore) je největší ze tří ostrovů tvořících federativní republiku Komorský svaz. Má rozlohu 1025 km² a žije zde přibližně 315 000 obyvatel. Jako ostatní ostrovy Komorského svazu patří do Komorského souostroví. Hlavní město ostrova Moroni je od roku 1962 také hlavním městem celých Komor.\n"}
{"id": "637321", "url": "https://cs.wikipedia.org/wiki?curid=637321", "title": "Třída Porter", "text": "Třída Porter\n\nTřída Porter byla třída torpédoborců námořnictva Spojených států amerických. Lodě byly zvětšenou verzí torpédoborců třídy \"Farragut\", postavenou v reakci na velké japonské torpédoborce třídy \"Fubuki\". Navrženy byly pro službu v rozlehlých prostorách Pacifiku a svou architekturou připomínaly spíše křižníky. Měly zastávat roli vůdčích lodí eskader torpédoborců. Celkem bylo postaveno 8 jednotek této třídy. Všechny byly nasazeny ve druhé světové válce. Jeden byl v bojích potopen. Zbylé byly po válce sešrotovány.\n\nCelkem bylo postaveno osm jednotek této třídy, objednaných ve finančním roce 1934. Původně měly být postaveny pouze čtyři, brzy na to ale prezident Roosevelt objednávku zvýšil jako součást opatření proti velké hospodářské krizi. Na stavbě této třídy se podílely loděnice New York Shipbuilding a Bethlehem Shipbuilding Corporation. Sedm jednotek bylo zařazeno do služby v roce 1936, pouze \"Winslow\" byl dokončen v roce následujícím.\n\nZákladní výzbroj tvořilo osm jednoúčelových 127mm kanónů ve dvoudělových věžích – dvě stály na přídi a dvě na zádi. Protiletadlovou výzbroj představovaly dva čtyřhlavňové 28mm kanóny a dva 12,7mm kulomety. Na palubě byly též dva čtyřhlavňové 533mm torpédomety, umístěné v ose lodi. Zásoba torpéd umožňovala jedno přebití pro odpálení druhé salvy. Během války byla protiletadlová výzbroj posilována a na jejím konci ji tak tvořily až dva 40mm kanóny a šest 20mm kanónů. Pohonný systém tvořily dvě turbíny a čtyři kotle. Lodní šrouby byly dva. Nejvyšší rychlost dosahovala 37 uzlů.\n\nCelá třída byla nasazena v bojích druhé světové války, přičemž před samotným vstupem USA do války byly jednotlivé lodě dislokovány dílem v Atlantiku i Pacifiku.\n\nTorpédoborce \"Phelps\" a \"Selfridge\" kotvily v Pearl Harboru v době napadení základny japonským palubním letectvem. \"Balch\" se v dubnu 1942 účastnil Doolittlova náletu na Tokio. \"Phelps\" v květnu 1942 chránil letadlové lodě v bitvě v Korálovém moři. Byl však také lodí, která vlastními torpédy musela poslal ke dnu potápějící se USS \"Lexington\".\n\nDalším nasazením byly bitva u Midway a kampaň na Šalomounových ostrovech ke konci roku 1942, v jejímž průběhu byl \"Porter\" ztracen v bitvě u ostrovů Santa Cruz. Pravděpodobně ho omylem zasáhlo torpédo z amerického torpédového bombardéru, jiné zdroje ale hovoří o japonské ponorce I-12.\n\n\"Selfridge\" byl jedním ze dvou amerických torpédoborců těžce poškozených v říjnu 1943 v bitvě u Vella Lavella (\"Chevalier\" se navíc potopil). Japonské torpédo prakticky zcela zničilo příď lodě. Tu se sice podařilo zachránit, po rekonstrukci ale na přídi nesla již jen jednu dělovou věž. Od poloviny roku 1944 byla třída \"Porter\" používána také v roli vlajkových lodí atlantických konvojů.\n\nPoválečná služba sedmi přeživších lodí byla krátká. \"Selfridge\", \"Phelps\", \"Clark\", \"Moffett\" a \"Balch\" byly vyřazeny a sešrotovány v letech 1946–1947. \"McDougal\" byl v letech 1947–1949 cvičnou lodí a poté rovněž skončil v hutích. Jako poslední byl roku 1959 sešrotován \"Winslow\".\n\n"}
{"id": "637324", "url": "https://cs.wikipedia.org/wiki?curid=637324", "title": "Charlie Huhn", "text": "Charlie Huhn\n\nCharlie Huhn (* 11. ledna 1951) je americký rockový zpěvák a kytarista. V různých skupinách hrál již od roku 1967. Později hrál s Vicem Amatem, Andym Dennenem a Alem Lesertem ve skupině Cirrus. V roce 1978 začal hrát s Tedem Nugentem, s nímž nahrál alba \"Weekend Warriors\" (1978), \"State of Shock\" (1979) a \"Scream Dream\" (1980). Následně zpíval na albu \"Dirty Fingers\" kytaristy Garyho Moora a \"Wild Obsession\" od Axel Rudi Pell a od roku 1988 byl členem kapely Humble Pie. Od roku 2000 je členem bluesrockové skupiny Foghat.\n"}
{"id": "637327", "url": "https://cs.wikipedia.org/wiki?curid=637327", "title": "Nachal Ada", "text": "Nachal Ada\n\nNachal Ada (: נחל עדה, : \"Vádí ad-Dufle\") je vádí v severním Izraeli, ve vysočině Ramat Menaše a v pobřežní nížině. Stejně jako město Giv'at Ada je vádí pojmenováno podle manželky barona Edmonda Jamese de Rothschilda Adelaide (hebrejsky Ada).\n\nZačíná v nadmořské výšce přes 200 metrů nad mořem, v jižní části vysočiny Ramat Menaše, severně od vesnice Mu'avija, která je od roku 1995 začleněna města Basma, které je součástí regionu vádí Ara. Odtud vádí směřuje k západu, přičemž zvolna klesá a jihovýchodně od vesnice Giv'at Nili zprava přijímá vádí Nachal Sibchi. U vesnice Regavim pak zleva přijímá vádí Nachal Chatmit, pak prochází mezi pahorky Tel Eran a Giv'at Cefi a u města Giv'at Ada vstupuje do rovinaté krajiny údolí Bik'at ha-Nadiv, které je výběžkem pobřežní nížiny. Na jižním okraji města Binjamina, u pahorku Tel Duda'im, zde přijímá zleva vádí Nachal Barkan, načež u východního okraje města Or Akiva se vádí prudce stáčí k severu. Pokračuje pak tímto směrem skrz hustě osídlenou a zemědělsky využívanou pobřežní nížin u, podél vesnice Bejt Chananija a města Džisr az-Zarka, na jehož severním konci podchází těleso dálnice číslo 2 a ústí zleva do toku Nachal Taninim, jen pár set metrů před tím, že Nachal Taninim končí v Středozemním moři.\n\n"}
{"id": "637330", "url": "https://cs.wikipedia.org/wiki?curid=637330", "title": "Villafranchien", "text": "Villafranchien\n\nVillafranchien je geologické období. Stratigraficky je toto období přechodem mezi pozdními třetihorami (pliocén) a počátkem čtvrtohor (pleistocén). Datován je přibližně na dobu před 5,2 až 1,2/0,9 miliony lety. Definoval ho Lorenzo Pareto v roce 1856 na základě fosilní lokality objevené ve Villafranca d'Asti v Itálii.\n\nVillafranchian je charakterizován nástupem klimatických oscilací, které vedly ke kvartérnímu zalednění. \n"}
{"id": "637334", "url": "https://cs.wikipedia.org/wiki?curid=637334", "title": "Nachal Sibchi", "text": "Nachal Sibchi\n\nNachal Sibchi (: נחל סבכי) je vádí v severním Izraeli, ve vysočině Ramat Menaše.\n\nZačíná v nadmořské výšce přes 200 metrů nad mořem, v jižní části vysočiny Ramat Menaše, cca 1,5 kilometru severně od vesnice Mu'avija, která je od roku 1995 začleněna města Basma, a cca 1,5 kilometru jihovýchodně od vesnice Gal'ed. Odtud vádí směřuje k západu, přičemž zvolna klesá odlesněnou krajinou. Jihovýchodně od vesnice Giv'at Nili ústí zprava do vádí Nachal Ada.\n\n"}
{"id": "637340", "url": "https://cs.wikipedia.org/wiki?curid=637340", "title": "Nachal Chatmit", "text": "Nachal Chatmit\n\nNachal Chatmit (: נחל חטמית) je krátké vádí v severním Izraeli, ve vysočině Ramat Menaše.\n\nZačíná v nadmořské výšce okolo 150 metrů nad mořem, v jihozápadní části vysočiny Ramat Menaše, východně od vesnice Regavim a severně od města Kafr Kara, které je součástí regionu vádí Ara. Odtud vádí směřuje k západu, přičemž zvolna klesá odlesněnou krajinou. U vesnice Regavim pak zleva ústí do vádí Nachal Ada.\n\n"}
{"id": "637344", "url": "https://cs.wikipedia.org/wiki?curid=637344", "title": "Odstředivé vřeteno", "text": "Odstředivé vřeteno\n\nOdstředivé vřeteno je zařízení pro \"bezbalonové\" zakrucování a navíjení příze. Zařízení sestává z rotujícího hrnce s vodičem niti. \n\nSystém odstředivého vřetena (angl.: \"pot spinning system\", něm.:\" Zentrifugenspinnverfahren\") se původně používal při výrobě viskózových filamentů. Později, asi v 70. letech minulého století, bylo zkonstruováno na tomto principu několik dopřádacích strojů na lýková vlákna. (Např. stroje italské firmy \"Gardella\" nebo odstředivky na dopřádání lýkových vláken vyráběné také v Československu).\nPřestože odstředivá vřetena jsou více než třikrát produktivnější než vřetena s prstencem a běžcem a dávají kvalitnější přízi, byly stroje na odstředivé dopřádání v praxi nerentabilní a přestaly se vyrábět. \n\nFunkce odstředivého vřetena na dopřádacím stroji: \n\nStužka vláken vycházejících z průtahového ústrojí je po průchodu vodičem přitisknuta odstředivou silou rotujícího hrnce na jeho vnitřní stěnu. Rotace se přenáší na vlákna, ta se zakrucují a vzniká nit. Vodič niti dostává vertikální pohyb ve středu hrnce od dna po horní okraj a zpět, z niti se tvoří věnec, tzv. \"koláč\", což je cívka křížově vinutá od vnějšku ke středu odstředivky. Cívka je ve středu dutá, bez nosiče. Po dosažení určité velikosti se návin vyjímá z hrnce s pomocí \"snímacího vřetene\", které se k tomu účelu zavádí do dutiny v cívce. \nHřídel vřetena je umístěna v magnetovém uložení, otáčky se na ni přenáší od motoru popruhovým hnacím ústrojím. \n"}
{"id": "637345", "url": "https://cs.wikipedia.org/wiki?curid=637345", "title": "Nachal Barkan", "text": "Nachal Barkan\n\nNachal Barkan (: נחל ברקן, : \"Vádí Nughl\") je vádí v severním Izraeli, ve vysočině Ramat Menaše a v pobřežní nížině.\n\nZačíná v nadmořské výšce přes 300 metrů nad mořem, na jižním okraji vysočiny Ramat Menaše, severně od města Umm al-Fachm, které je součástí regionu vádí Ara. Odtud vádí směřuje k západu převážně odlesněnou kopcovitou krajinou, přičemž zvolna klesá. Prochází vesnicí Mu'avija (od roku 1995 začleněnou do města Basma), za kterou přijímá zleva vádí Nachal Panter a Nachal Gozlan. Ze severu potom míjí město Kafr Kara. Z jihu míjí pahorek Tel Eran a vesnici Kfar Glikson a vstupuje do rovinaté krajiny údolí Bik'at ha-Nadiv, které je výběžkem pobřežní nížiny. Zde do něj zleva ústí vádí Nachal Mišmarot, severně od vesnice Mišmarot. U pahorku Tel Duda'im, jižně od města Binjamina, pak vádí ústí zleva do toku Nachal Ada.\n\n"}
{"id": "637350", "url": "https://cs.wikipedia.org/wiki?curid=637350", "title": "Nachal Panter", "text": "Nachal Panter\n\nNachal Panter (: נחל פנתר) je krátké vádí v severním Izraeli, ve vysočině Ramat Menaše.\n\nZačíná v nadmořské výšce přes 300 metrů nad mořem, na jižním okraji vysočiny Ramat Menaše, severozápadně od města Umm al-Fachm, které je součástí regionu vádí Ara. Odtud vádí směřuje k severozápadu a západu převážně odlesněnou kopcovitou krajinou, přičemž zvolna klesá. Prochází po jižním okraji vesnice Mu'avija (od roku 1995 začleněné do města Basma), za kterou ústí zleva do vádí Nachal Barkan.\n\n"}
{"id": "637353", "url": "https://cs.wikipedia.org/wiki?curid=637353", "title": "Nachal Gozlan", "text": "Nachal Gozlan\n\nNachal Gozlan (: נחל גוזלן) je vádí v severním Izraeli, ve vysočině Ramat Menaše.\n\nZačíná v nadmořské výšce přes 200 metrů nad mořem, na jižním okraji vysočiny Ramat Menaše, jižně od vesnice Mu'avija (od roku 1995 začleněné do města Basma), nedaleko od okraje regionu vádí Ara. Odtud vádí směřuje k západu zčásti zalesněnou kopcovitou krajinou, přičemž zvolna klesá. Na severovýchodním okraji města Kafr Kara pak zleva ústí do vádí Nachal Mišmarot, severně od vesnice Mišmarot. U pahorku Tel Duda'im, jižně od města Binjamina, pak vádí ústí Nachal Barkan.\n\n"}
{"id": "637355", "url": "https://cs.wikipedia.org/wiki?curid=637355", "title": "Štamgast", "text": "Štamgast\n\nŠtamgast je americký film, který natočil v roce 1987 francouzsko-švýcarský režisér Barbet Schroeder podle scénáře spisovatele Charlese Bukowského. Film se natáčel v Los Angeles, dlouhodobém působišti spisovatele.\n\nPříběh vypráví o mladém Henry Chinaskim, postavě známé z mnoha Bukowského literárních děl. Netouží po americkém snu a pachtěním se za penězi a majetkem. Je samotář-misantrop s pesimistickým pohledem na svět. Netrápí ho, že nemá co k jídlu, na nájem, nebo co bude příští den. Pokud pracuje, tak jen proto, aby měl na pití. Přesto se vymyká škatulce klasického alkoholika, má jistou grácii a šarm. Ačkoli si je vědom svého postavení ztroskotance, přijímá je s klidem, je na ně dokonce hrdý. Jeho životním postojem je nenechat se ovlivnit společností a dělat si vše po svém, jakkoli to znamená společenskou izolaci a opovržení. Názory ostatních lidí jsou tím posledním, co jej zajímá. \n\nZápletka filmu není na prvním místě, hlavním motivem je ukázat životy lidí na spodním patře společenského žebříčku, lidí, kteří nemají naději na nějakou změnu a přijímají nástrahy života po svém.\n\nSpisovatel a autor scénáře Charles Bukowski měl ve filmu cameo roli, sedí u baru ve scéně, kdy se Chinaski seznamuje s Wandou. Roli barmana Eddieho ztvárnil Frank Stallone, mladší bratr herce Sylvestera Stallone.\n\nHenry Chinaski se nechává zaměstnat na neperspektivních a úmorných pracovních pozicích. Většinou je však nezaměstnaný a píše poezii a povídky, které odesílá do některých literárních časopisů. Po večerech vysedává v barech a zapojuje se do rvaček, které nejednou sám vyprovokuje. Týká se to zejména bitek s barmanem Eddiem, jímž Chinaski opovrhuje. \n\nJednoho večera Chinaski narazí v baru na Wandu, krásnou blondýnku a také alkoholičku. Ani Wanda neměla snadný život. Seznámí se a začnou spolu žít. Soužití provází řada hádek a komplikací. Vrcholem hádek je situace, kdy se mu Wanda přizná, že se vyspala s Eddiem. To Chinaskiho velmi zasáhne. Vyháže jí její věci z okna, nicméně si nadále udrží spolu vztah.\n\nČasem Henryho kontaktuje atraktivní vydavatelka Tully Sorensonová, kterou nesmírně zaujala syrovost jeho díla. Obdivuje jej a hodlá publikovat jeho literární tvorbu. Chinaski je vůči ní zpočátku podezřívavý, nemá se ženami dobré zkušenosti. Nakonec jej Tully přesvědčí a zaplatí mu zálohu 500 dolarů. Pozve jej k sobě domů, kde dojde i na sex. Tully mu nabízí, aby zůstal s ní, dostane se mu pohodlí a uznání. Chinaski nicméně ví, že to není nic pro něj. Společenský status jej neláká, cítí se jako ve „zlaté kleci“. Vrací se za Wandou a pokračuje ve svém dosavadním způsobu života.\n\nTully se však nevzdává a vyhledá jej v jeho oblíbeném baru, kde Henry Chinaski sedí i s Wandou. Wanda žárlí a napadne Tully, Chinaski jen přihlíží a nijak nezasáhne. Tully si uvědomí, že jej nezajímá a opouští bar.\n\nHenry objednává pití pro osazenstvo baru. Eddie se domnívá, že nemá peníze na zaplacení. Řekne mu, že mu dluží 40 dolarů. Henry dluh urovná, nechá ještě spropitné. Pak jdou společně ven, aby si to rozdali v další pěstní výměně, na což se těší všichni přítomní. Kamera vyjíždí na ulici a za zvuků úderů ve rvačce a povzbuzování diváků zabírá vstup do baru.\n\n\n"}
{"id": "637357", "url": "https://cs.wikipedia.org/wiki?curid=637357", "title": "Záboj Bláha-Mikeš", "text": "Záboj Bláha-Mikeš\n\nZáboj Bláha-Mikeš (22. listopadu 1887 Praha – 3. dubna 1957 Praha) byl český hudební skladatel, redaktor a organizátor. \n\nStudoval nejprve na reálce a Českém vysokém učení technickém v Praze. Vedle toho studoval hru na klavír u Adolfa Mikeše a skladbu u Františka Spilky a Vítězslava Nováka. Působil jako doprovod slavných českých houslistů Pepy Bartoně a Emanuela Ondříčka.\n\nPo skončení 1. světové války se stal organizátorem hudebního života v Praze, klavírním doprovodem a skladatelem. Byl spoluzakladatelem časopisu \"Přítomnost\", předsedou \"České hudební společnosti\", hudebním redaktorem časopisů \"Osvětové rozhledy, Ilustrovaný legionářský zpravodaj, Hlas národní obrany, Česká hudba, Zvon, Umělec.\" Do monumentální desetidílné \"České vlastivědy\", která vycházela v letech 1929–1936, přispěl statěmi o hudebním životě v Čechách. Vydal studii Michelangelo a Beethoven (1939) a přeložil dílo Romaina Rollanda \"Hudebníkova cesta do minulosti\". Několik dalších původních děl a překladů zůstalo v pozůstalosti.\n\n\n\n\n\n\n\n"}
{"id": "637358", "url": "https://cs.wikipedia.org/wiki?curid=637358", "title": "Ted Nugent", "text": "Ted Nugent\n\nTheodore Anthony „Ted“ Nugent (* 13. prosince 1948 Redford, Michigan, USA) je americký rockový kytarista, zpěvák, herec, aktivista a kávový magnát. Od poloviny šedesátých let hrál se skupinou The Amboy Dukes, která se v sedmdesátých letech přejmenovala na Ted Nugent & The Amboy Dukes. Své první sólové album potom vydal v roce 1975. Na přelomu osmdesátých a devadesátých let hrál se superskupinou Damn Yankees, se kterou vydal dvě alba. Mimo své hudební působení je také lovcem zvířat, kvůli čemu už se nejednou dostal do sporu s ochránci zviřat. V roce 2012 byl ztvárněn v seriálu Simpsonovi v epizodě \"Otázky Homera Simpsona\" (23. série). Ve stejném roce měl hrát ve vojenské základně Fort Knox, ale jeho koncert musel být zrušen, kvůli jeho narážkám na Baracka Obamu.\n\n\n"}
{"id": "637359", "url": "https://cs.wikipedia.org/wiki?curid=637359", "title": "Ovál", "text": "Ovál\n\nV technickém výkresu je ovál (z latinského \"ovum\", vejce) obrazec sestrojený ze dvou párů oblouků s dvěma různými poloměry. Oblouky různého poloměru se dotýkají v bodě, kde tečny obou těchto oblouků leží na stejné přímce. Každý bod na oválu leží na oblouku s konstantním poloměrem (kratším nebo delším) na rozdíl od elipsy, kde se poloměr neustále mění.\n\nV geometrii je oválem jakákoli křivka připomínající vejce nebo elipsu, která ale elipsou není. Na rozdíl od ostatních křivek není pojem „ovál“ přesně definován a jako ovál jsou označovány rozličné křivky. Tyto křivky mají následující vlastnosti:\n\n\nS oválnými tvary se v praxi setkáváme velice často. Příkladem mohou být některé stadiony či jiná sportoviště, které mívají oválný tvar (atletická dráha, cyklistický ovál, automobilová závodní dráha apod.).\n"}
{"id": "637362", "url": "https://cs.wikipedia.org/wiki?curid=637362", "title": "Zobonosec kopřivový", "text": "Zobonosec kopřivový\n\nZobonosec kopřivový (\"Hypena proboscidalis\") je noční motýl z čeledi můrovitých. Je paleartický, rozšířen je téměř po celé Evropě včetně Česka, východní hranicí rozšíření je Japonsko. Jde o velmi hojný druh, vyskytuje se od nížin až po hory (do namořské výšky 1600 m). Obývá lesy jehličnaté, listnaté i smíšené, lužní lesy, břehové porosty podél vodních toků a rybníků, zahrady i parky. Vytváří dvě generace, které se vzájemně překrývají. Dospělci první generace létají od počátku května do srpna, v druhá generaci od srpna do října. Pouze ve vyšších polohách a za nepříznivých podmínek vytváří jen jednu generaci (je monovolitní), kdy dospělci létají června do srpna.\n\nJde o středně velkou můru s rozpětím křídel 36–40 mm. Na hlavě má dlouhá, dopředu vyčnívající pysková makadla, která připomínají zobák či nos.\n\n"}
{"id": "637364", "url": "https://cs.wikipedia.org/wiki?curid=637364", "title": "Angus MacLise", "text": "Angus MacLise\n\nAngus MacLise, rodným jménem Angus William MacLise, (4. března 1938 Bridgeport, Connecticut, USA − 21. června 1979 Káthmándú, Nepál) byl americký hudebník, básník, herec, novinář, učitel a kaligraf. V roce 1965 spoluzaložil hudební skupinu , ze které však odešel ještě dříve, než stačila nahrát jakékoliv nahrávky a předtím, než se jejím manažerem stal Andy Warhol. Před svým působením v  hrál v uskupení kolem La Monte Younga, kde se seznámil s Johnem Calem, který později také hrál s Velvet Underground. Spolu s dalšími avantgardními hudebníky pořídil řadu nahrávek, které po více než čtyřiceti letech vyšly na několika albech. Mimo svou hudební činnost vydal několik sbírek básní, nahrával hudbu k filmům a v některých undergroundových filmech i hrál.\n\nNarodil se 4. března 1938 v Bridgeportu v americkém státě . Jeho otec pracoval jako obchodník s knihami. V letech 1945–1951 studoval na Dolmetschově hudební škole v anglickém městě , kde se učil o středověké evropské taneční hudbě. Později studoval jazzovou hru na bicí a jiné perkusní nástroje. V polovině padesátých let chodil na střední školu ve Forest Hills v Queensu, kde se seznámil s pozdějším režisérem a básníkem Pierem Heliczerem, krátce se rovněž učil geologii na newyorské universitě. V roce 1958 se spolu s Heliczerem přestěhoval do Paříže, kde společně založili nakladatelství . To brzy vydalo MacLiseovu první sbírku básní nazvanou \"Imprimatur 1281\". V následujícím roce pak vyšla jeho další sbírka '. V roce 1961 bylo publikováno další MacLiseovo literární dílo nazvané ', ve kterém je ke každému dni z roku připsáno nové jméno.\n\nJeho básně byly založené na volných asociacích, což se zalíbilo La Monte Youngovi. Později, když se Young potkal s MacLisem, začali hudebně spolupracovat. MacLise, Young a jeho manželka Marian Zazeelaová spolu hráli přibližně tři roky takto v triu. Nebylo to však jediné hudební uskupení, kde MacLise tou dobou působil. Spolu s Youngem rovněž hrál v jiné bezejmenné skupině, kde mimo ně dva hrál na kytaru ještě Billy Linich. Dále jako člen Youngovy skupiny spolupracoval s avantgardními hudebníky (např. Tonym Conradem, Jackem Smithem, Johnem Calem, Terrym Jenningsem a dalšími). V roce 1964 se spolu s Youngem, Zazeelaovou a Smithem objevil v Heliczerově filmu \". Young o MacLiseovi později řekl, že byl jedním z nejlepších bubeníků a básníků všech dob.\n\nV dubnu 1965 MacLise ještě s Johnem Calem a Sterlingem Morrisonem vytvořil hudební doprovod k Heliczerově multimediálnímu představení nazvanému \". V následujících měsících v této sestavě bezejmenná skupina doprovázela ještě několik dalších Heliczerových akcí. Někdy s nimi hrál i Lou Reed, občas hrál Heliczer na saxofon.\n\nV červenci skupina v bytě na na Manhattanu nahrála několik demosnímků, ale jelikož MacLise nerad cokoliv plánoval, na těchto nahrávkách se nepodílel. V srpnu téhož roku MacLise společně s Walterem De Mariou připravili hudební doprovod k další multimediální akci, při kterých byl promítán Smithův film '. V roce 1965 Cale, MacLise, Smith a další rovněž hráli v Heliczerově filmu '. V prosinci 1965, kdy si skupina již říkala , jí její manažer Al Aronowitz zajistil první placený koncert. Když však MacLise zjistil, že by za koncert měl dostat zaplaceno, odešel z kapely. V kapele jej nahradila Maureen Tuckerová.\n\nNa přelomu června a července 1966 se krátce ke skupině opět vrátil jako bubeník, protože frontman Lou Reed byl nemocný. Bubenice Maureen Tuckerová se tedy ujala baskytary a občas hrála na kytaru, Morrison střídal kytaru a baskytarou a Cale violu s baskytarou a zpíval. Po Reedově návratu již se skupinou nespolupracoval. Občas nahrál různé avantgardní nahrávky a krátce byl členem skupiny . Později se přestěhoval k Sanfranciskému zálivu, kde příležitostně vystupoval s uskupením vedeném básníkem Danielem Abdal-Hayy Moorem. V roce 1967 vydal svou čtvrtou sbírku básní nazvanou '. Tato sbírka měla osm stránek. V následujícím roce pak vyšla jeho sbírka ' obsahující mimo poezii i různé kaligrafické prvky.\n\nV březnu 1968 se oženil s Hetty McGeeovou. Oddal je popularizátor LSD a spisovatel Timothy Leary v Golden Gate Parku. Nedlouho poté se spolu přestěhovali zpět do New Yorku. Roku 1968 složil hudbu pro film ' režiséra Ira Cohena a rovněž si v něm zahrál. V následujícím období se MacLise účastnil mnoha multimediálních představení; v dubnu 1970 v kostele svatého Marka v New Yorku nahrál skladbu „“, ve které hrál na bubínek a jeho manželka jej doprovodila na varhany. Ve stejném obsazení byla nahrána i skladba „Epiphany“ a u příležitosti devátého čísla časopisu \"Aspen\" vyšla 7\" deska ' obsahující úryvek ze soundtracku k filmu \"\".\n\nPočátkem sedmdesátých let MacLise s manželkou odcestovali do Britské Kolumbie v Kanadě a následně procestovali Asii až se usadili v Nepálu. Od roku 1974 žil v Káthmándú, kde 21. června 1979 v nemocnici Shanta Bhawan zemřel. Příčinou smrti byla buď hypoglykemie nebo podvýživa. Podle tibetské buddhistické tradice byl zpopelněn. Vedle manželky ho přežil i syn Ossian, který ještě před otcovou smrtí byl ve věku 4 let dán na výchovu do buddhistického kláštera, kde byl o pár let později označen za prvního \"tulkua\" (převtěleného duchovního vůdce) ze Západu. V roce 1990 o něm byl natočen dokumentární film \".\n\n\n\n"}
{"id": "637365", "url": "https://cs.wikipedia.org/wiki?curid=637365", "title": "Milan Kymlička (skladatel)", "text": "Milan Kymlička (skladatel)\n\nMilan Kymlička (15. května 1936 Louny – 10. října 2008 Toronto) byl český hudební skladatel.\n\nNarodil se 15. května 1936 v Lounech. Vystudoval Pražskou konzervatoř a Hudební a taneční fakultě Akademie múzických umění v Praze. Po násilném ukončení pražského jara v roce 1968 emigroval do Kanady, usadil se v Torontu a v roce 1974 získal kanadské státní občanství.\n\nDo roku 1968 zkomponoval ještě v Československu hudbu ke dvaceti filmům, balet, koncert pro violoncello a orchestr, několik smyčcových kvartetů a řadu drobnějších skladeb, zejména pro klavír. Skládal i populární hudbu.\n\nV 60. letech doprovázela jeho hudba animované filmy Václava Bedřicha, skládal hudbu pro Milana Drobného, Josefa Laufera, Hanu Zagorovou či Petra Nováka. Po emigraci byl autorem hudby k seriálům \"Lassie\", \"Babar\", \"Nekonečný příběh\", \"Alfred Hitchcock představuje\", k filmům \"Malí muži\", \"Svatba v bílém\", \"Život hrdiny\", \"Ztracený svět\".\n\nPo roce 1989 napsal hudbu pro film Vojtěcha Jasného \"Návrat ztraceného ráje\", režiséra Václava Marhoula \"Mazaný Filip\" a pro seriálovou pohádku \"O ztracené lásce\".\n\nV roce 1995 získal cenu \"Harold Moon\" pro hudební osobnost roku za přínos kanadské hudbě. V témže roce získal Genie Award za nejlepší filmovou hudbu roku k filmu \"Margaret’s Museum\". Za hudbu k filmu Mazaný Filip byl nominován na Českého lva.\n\n"}
{"id": "637367", "url": "https://cs.wikipedia.org/wiki?curid=637367", "title": "Kepler-10b", "text": "Kepler-10b\n\nKepler-10b je první potvrzená skalnatá planeta, která byla objevena pomocí dalekohledu Kepler. V době objevu, v lednu 2011 byla nejmenší známou tranzitující exoplanetou. Její objev je založen na datech získaných v průběhu na osmi měsíců od května 2009 do začátku ledna 2010. s využitím dat z dalekohledu Kepler, data byla potvrzena pomocí Keckových dalekohledů na Havajských ostrovech měřením radiálních rychlostí.\n\nHvězda exoplanety, Kepler-10, byla první označenou hvězdou, která může mít malého průvodce přecházející před planetou, a byla vybrána pro potvrzení pomocí 10m dalekohledu Keck na Havaji. Kepler-10 se nachází 560 světelných let od naší Sluneční soustavy v souhvězdí Draka a má přibližně stejnou velikost jako naše Slunce. Stáří hvězdy se odhaduje na 11,9 miliardy let.\n\nPlaneta Kepler-10b je 1,4 krát větší než Země. Přestože obíhá okolo své hvězdy, Kepler-10, za méně než jeden den, ve dvacetině vzdálenosti od Merkuru od Slunce. Jeho povrchová teplota je přibližně 1600 K, což je teplota vyšší než ve vysoké peci a vyšší než teplota tání zlata.\n\nKepler-10 b je nejmenší a nejpřesněji změřenou známou exoplanetou u hvězdy hlavní posloupnosti, díky přesným radiálním křivkám a sledování astroseismologie mateřské hvězdy má z kamenných planet nejpřesněji určenu hmotnost a rozměry. Objev Kepler-10 b naznačuje, že Kepler bude schopen detekovat i menší exoplanety, pravděpodobně i planetu podobnou Zemi. Druhá nejmenší exoplaneta je v současnosti pravděpodobně Kepler-9 d nebo COROT-7 b. Ani u jedné z nich neznáme hmotnost s dostatečnou přesností.\n\n"}
{"id": "637368", "url": "https://cs.wikipedia.org/wiki?curid=637368", "title": "Národní dům (Prostějov)", "text": "Národní dům (Prostějov)\n\nNárodní dům v Prostějově je secesní stavba, postavená v letech 1905–1907 podle plánů architekta Jana Kotěry.\n\nVedení města Prostějova uvažovalo od 90. let 19. století o stavbě společenského a kulturního centra. K tomu, že dílo bylo dovedeno do konce, přispěl významný finanční odkaz zesnulého starosty Karla Vojáčka. V roce 1905 byl osloven architekt Jan Kotěra, který v té době působil jako profesor na Uměleckoprůmyslové škole v Praze. V květnu 1905 předložil Kotěra první plány. Stavba byla schválena a započata v květnu 1906. V listopadu 1907 byl Národní dům slavnostně otevřený veřejnosti.\n\nNárodní dům obsahoval divadelní prostory, přednáškové sály, restauraci a kavárnu. Na výzdobě se podílela celá řada významných umělců té doby, mj. Stanislav Sucharda, Karel Petr, Bohumil Kafka, František Kysela nebo Jan Preisler.\n\nStavbu doplňuje pomník manželů Vojáčkových z roku 1910 na prostranství před východním průčelím, dnešním Vojáčkově náměstí; navrhl jej rovněž Jan Kotěra s využitím reliéfů Bohumila Kafky.\n\nZa druhé světové války byl Národní dům necitlivě přestavěn brněnským architektem Emilem Tranquillinim, profesorem na Německé vysoké škole technické v Brně. Během této přestavby byla odstraněna většina secesních prvků. Mezi léty 1956–1969 proběhla první vlna rekonstrukce. Další rekonstrukce byly započaty v roce 1985. V roce 1995 vznikl \"Program záchrany kulturní památky Národního domu v Prostějově\". Poslední změny proběhly v letech 2006 a 2007, kdy byly dokončeny opravy restaurace a divadla.\n\nV současné době je provozovatelem Národního domu Národní dům o. p. s. Ročně se zde koná 250–300 kulturních a společenských akcí.\n\nStavba byla vyhlášena národní kulturní památkou České republiky.\n\n\n"}
{"id": "637372", "url": "https://cs.wikipedia.org/wiki?curid=637372", "title": "Puchnarová (planetka)", "text": "Puchnarová (planetka)\n\n(11105) Puchnarová je planetka naší Sluneční soustavy objevená českou astronomkou Janou Tichou 24. října 1995 na hvězdárně v Kleti. Planetka dostala předběžné označení 1995 UR. Objevitelka ji pojmenovala jménem své učitelky z mládí Dany Puchnarové.\n\n\n"}
{"id": "637374", "url": "https://cs.wikipedia.org/wiki?curid=637374", "title": "Abrahamité", "text": "Abrahamité\n\nAbrahamité byli česká křesťanská sekta, působící na Vsetínsku a ve východních Čechách v 18. a 19. století. Abrahamité odmítali z křesťanského učení vše, co nebylo zjeveno již Abrahamovi a přijímali prvky židovství. \n\nV letech 1775–1782 byli rakouským státem tvrdě pronásledováni a v mnoha případech vyhoštěni do Sedmihradska, Bukoviny a Haliče. Jejich zánik literárně zpracovala Teréza Nováková (\"Děti čistého živého\", 1907). \n\n"}
{"id": "637385", "url": "https://cs.wikipedia.org/wiki?curid=637385", "title": "David Thomas", "text": "David Thomas\n\nDavid Lynn Thomas (* 14. června 1953 Miami, Florida, USA) je americký zpěvák, skladatel a hudebník. Byl zakládajícím členem krátce existující protopunkové skupiny Rocket from the Tombs (1974–1975, po roce 2003 obnovena), v roce 1975 založil skupinu Pere Ubu, se kterou vydal řadu nahrávek. Rovněž publikoval řadu vlastních alb, převážně za doprovodu skupin The Pedestrians (\"The Sound of the Sand\", \"Variations on a Theme\" a \"More Places Forever\") a Two Pale Boys (\"Erewhon\" a další).\n\n"}
{"id": "637387", "url": "https://cs.wikipedia.org/wiki?curid=637387", "title": "Dana Puchnarová", "text": "Dana Puchnarová\n\nDana Puchnarová (* 22. ledna 1939, Praha) je akademická malířka, grafička, ilustrátorka, autorka realizací v architektuře, výtvarná pedagožka a publicistka. Své díla vystavovala již v době studií na Akademii výtvarných umění v Praze, kde absolvovala roku 1964 s cyklem grafiky k povídkám Františka Kafky. Raná tvorba umělkyně vychází z exprese, gesta a z počátku souvisí s informelem a jeho českými modifikacemi. \n\nOd roku 1991 pracovala jako pedagog na Katedře výtvarné výchovy Pedagogické fakulty Univerzity Palackého Olomouc. Účastnila se celkem 132 skupinových výstav v ČR i v zahraničí, uspořádala přes 30 samostatných výstav, je nositelkou několika cen a uznání. Je členkou Spolku olomouckých výtvarníků a SČUG Hollar.\n\nV roce 1995 byla po ni pojmenována nově objevená planetka 11105 Puchnarová, kterou objevila Jana Tichá.\n"}
{"id": "637398", "url": "https://cs.wikipedia.org/wiki?curid=637398", "title": "Emile Francis Trophy", "text": "Emile Francis Trophy\n\nEmile Francis Trophy je každoročně udělovaná trofej v severoamerické hokejové lize AHL týmu, který vyhrál Atlantickou divizi.\n"}
{"id": "637400", "url": "https://cs.wikipedia.org/wiki?curid=637400", "title": "Pojazdy Szynowe Pesa Bydgoszcz", "text": "Pojazdy Szynowe Pesa Bydgoszcz\n\nPojazdy Szynowe Pesa Bydgoszcz Spółka Akcyjna Holding (zkráceně Pesa Bydgoszcz SA) je nejstarší polský výrobce kolejových vozidel. Byl založen 27. července 1851 a sídlí v Bydhošti v blízkosti místního hlavního nádraží. Původně sloužil jako servisní podnik Pruské východní dráhy.\n\n\nV roce 2001 firma začala dodávat motorový vůz Partner (Pesa 214M), vyráběný ve variantách 214M (SA106), 214Ma (SA103), 214Mb (SA135). Vyrobeno bylo 48 kusů. Dvoučlánková jednotka obdobného vzhledu byla dodávána od roku 2004 pod označením Pesa 218M. Jednomotorový prototyp SA131-001 pro firmu Arriva RP nesl typové označení 218M bez rozlišovacího písmene, další jednotky již byly dvoumotorové a byly dodávány jako podtypy 218Ma a 218Mb (obojí SA132), 218Mc (SA133) a 218Md (první kus označen jako SA132-016, poté přeznačen na SA134, jak byly značeny i další vozy tohoto podtypu). Celkem bylo vyrobeno 61 jednotek. Tříčlánková jednotka mírně odlišného vzhledu začala být vyráběna roku 2007 či 2008 pod typovým označením Pesa 219M a obchodní značkou Atribo, v Polsku dostala sériové označení SA136 a v Itálii ATR220. Většina dodávek byla pro polské dopravce, jednotky do Itálie byly dodány z propagačních důvodů.\n\nOd roku 2012 nabízí výrobce novou typovou rodinu pod označením Link. O tu projevily zájem mimo jiné České dráhy, pro něž také byla vyrobena první zakázka. Výrobce nabízí řadu Pesa Link v jednovozové variantě (Pesa Link I, motorový vůz), jako dvoudílnou jednotku Pesa Link II a jako trojdílnou jednotku Pesa Link III. Dvoudílná jednotka s obchodním označením Pesa Link II dostala od výrobce typové označení Pesa 223M, v České republice pak od Drážního úřadu řadové označení 844 a u Českých drah obchodní označení RegioShark. Celkem 31 jednotek si objednaly České dráhy, 2 dvojdílné jednotky si objednalo Západopomořanské vojvodství v Polsku a 12 dvojdílných jednotek si objednal německý dopravce Regentalbahn. Samostatný motorový vůz uspěl ve výběrovém řízení ČD pro Pardubický kraj, ale z finančních důvodů nebyla nakonec zakázka uzavřena. Trojdílnou jednotku si zatím nikdo neobjednal a nebyly vyrobeny ani prototypy.\n\n"}
{"id": "637404", "url": "https://cs.wikipedia.org/wiki?curid=637404", "title": "Vojtěch Eliáš", "text": "Vojtěch Eliáš\n\nVojtěch Eliáš (* 2. března 1967 Liberec) je český katolický kněz, biskupský vikář, bývalý prezident Likvidace lepry a pedagog na katolické teologické fakultě v Praze.\n\nNarodil se do katolické rodiny. Jeho dědeček prof. Jiří Malášek, někdejší rada ministerstva školství, byl za svůj prokatolický postoj odsouzen nejprve k trestu smrti, poté na doživotí a nakonec byl po šestnácti letech z vězení propuštěn a emigroval do Západního Německa. Dědeček z otcovy strany Vladimír Eliáš byl válečný hrdina. Jeho otec, MUDr. Jaroslav Eliáš, se výrazně zasloužil o rozvoj české duchovní hudby a strýc Petr Eliáš měl zásadní vliv na založení plzeňské diecéze. Ze světsky orientovaných jsou významní švagři: významný český umělec Jan Kalfus, potomek hraběcího rodu a zakladatel prvního soukromého návrhového centra pro integrované obvody RNDr. Bedřich Pola a potomek šlechtického rodu a ředitel nakladatelství Vyšehrad Ing. Vladimír Verner. Rovněž je prabratrancem českého herce a moderátora Jana Krause.\n\nMá pět sourozenců, shodou okolností všechny sestry. Během dětství se rodina přestěhovala do Prahy a Vojtěch navštěvoval základní školu v Josefské ulici a posléze Gymnázium Jana Nerudy v Praze. V letech 1985–1990 studoval na Cyrilometodějské bohoslovecké fakultě, 1991–1993 na Katolické teologické fakultě v Praze a 1994–1998 na Universita Pontificia Salesiana v Římě.\n\nV roce 1991 byl vysvěcen na katolického kněze. Poté působil jako administrátor farnosti v Příbrami, Dobříši a Hostivici, kde založil centrum protidrogové prevence. Od roku 2000 se stal administrátorem farnosti sv. Ludmily na náměstí Míru na Praze 2, poté vypomáhal v anglicky hovořící farnosti v Praze v kostele sv. Tomáše, následně v kostele Panny Marie pod řetězem, odkud přešel do kostela Panny Marie Bolestné v Praze.\n\nOd roku 1992 působí také jako pedagog. Nejprve působil jako asistent biblických věd na KTF UK poté vyučoval mimo jiné na Arcibiskupském gymnáziu v Praze a od roku 2002 působí opět na KTF UK, kde přednáší mimo jiné pedagogiku. V roce 2002 byl pověřen vedením katedry praktických oborů, od roku 2004 se stal proděkanem pro studium a od roku 2005 proděkanem pro rozvoj. V roce 2010 se navíc stal prezidentem Arcidiecézní charity Praha. Od svého dětství je aktivním skautem, dlouhodobě působil jako instruktor Ekumenické lesní školy, s níž stále spolupracuje. Od roku 2012 je rektorem kostela svaté Kateřiny na Praze 2 a především známého kostela svatého Mikuláše na Malé Straně. Je též administrátorem Římskokatolické farnosti u kostela Nanebevzetí Panny Marie v Praze-Třeboradicích. 1. prosince 2012 byl jmenován biskupským vikářem arcibiskupství pražského. 1. června byl jmenován sídelním kanovníkem metropolitní kapituly u sv. Víta v Praze. V minulosti působil jako prezident Arcidiecézní charity Praha.Od října 2018 se stal knězem v kostele sv. Ludmily na Chvalech v Praze-Horních Počernicích.\n\n"}
{"id": "637406", "url": "https://cs.wikipedia.org/wiki?curid=637406", "title": "F. G. &quot;Teddy&quot; Oke Trophy", "text": "F. G. &quot;Teddy&quot; Oke Trophy\n\nF. G. \"Teddy\" Oke Trophy je každoročně udělovaná trofej v severoamerické hokejové lize AHL týmu, který vyhrál Severovýchodní divizi. Tato trofej byla udělována už ve 3 ligách a je jednou z nejstarších trofejí v ledním hokeji.\n"}
{"id": "637409", "url": "https://cs.wikipedia.org/wiki?curid=637409", "title": "Adolf II. ze Schaumburg-Lippe", "text": "Adolf II. ze Schaumburg-Lippe\n\nAdolf II. ze Schaumburg-Lippe (23. ledna 1883 – 26. března 1936) byl v letech 1911 až 1918 posledním vládnoucím knížetem miniaturního německého knížectví Schaumburg-Lippe. Pocházel z schaumburské větve rodu pánů z Lippe.\n\nByl synem schaumbursko-lipského knížete Jiřího a jeho ženy Marie Anny Sasko-Altenburské. Knížetem se stal po smrti otce Jiřího 29. dubna 1911.\n\nV roce 1920 se Adolf II. oženil Ellenou Bischoff-Korthaus. Oba zemřeli při letecké havárii v Mexiku 26. března 1936. Hlavou rodu a titulárním knížetem se stal Adolfův bratr Wolrad.\n\n\n"}
{"id": "637412", "url": "https://cs.wikipedia.org/wiki?curid=637412", "title": "Sam Pollock Trophy", "text": "Sam Pollock Trophy\n\nSam Pollock Trophy je každoročně udělovaná trofej v severoamerické hokejové lize AHL týmu, který vyhrál Centrální divizi.\n"}
{"id": "637418", "url": "https://cs.wikipedia.org/wiki?curid=637418", "title": "Lašánek", "text": "Lašánek\n\nLašánek – dětský národopisný soubor založily a jeho uměleckými vedoucími byly učitelky ZŠ Hukvaldy paní Iva Jílková a Mgr. Alena Polochová. První schůzka s 25 dětmi 2. a 3. ročníku se konala 17. března 1981. Za dobu šestnácti let existence Lašánku navštěvovalo soubor každoročně 25 až 66 dětí od 1. do 8. ročníku. Nejstarší odcházeli, nejmladší začínali. \n\nSoubor dostal název „Lašánek“, poněvadž obec Hukvaldy patří zeměpisně do oblasti moravského Lašska, oblasti s bohatostí hudebních forem písňových a tanečních. Jako součást Lašánku vznikla v roce 1985 i dětská cimbálová muzička, která od r. 1990 nese jméno hukvaldského zbojníka Gajdušek. Zakladatelem a uměleckým vedoucím muziky se stal Mgr. Vladan Jílek. Ten o pár let později (v roce 2001) založil i cimbálovou muziku Pramínky, jejímž místem působení se stala Kopřivnice. \n\nJiž roku 1888 zahájil vynikající znalec a milovník lidové písně Leoš Janáček soustavný výzkum lidových písní a tanců ve svých rodných Hukvaldech. Zapisoval lidové písně zpívané lidovými zpěváky i hru lidových cimbalistů. Lašánek svou prací dokazoval, jak moc si váží Janáčkova národopisného nadšení. Ke 130. a 140. výročí jeho narození soubor vystoupil v letech 1984 a 1994 na školních akademiích v pořadech „Pocta Leoši Janáčkovi“ a „Lašské tance“. V roce 1988 připravil bohaté kulturní vystoupení k předávání čestného názvu školy „Škola Leoše Janáčka“. Soubor také vystupoval za doprovodu muzičky na slavnostním shromáždění ke 35. výročí Janáčkovy filharmonie Ostrava. \nNatáčel i s ČS rozhlasem Ostrava. V ČS televizi Ostrava vystoupil 24.8.1983 v pořadu „Vonička z domova - O Janáčkových Hukvaldech“. Pořad režíroval Jan Urbášek, dramaturg Naďa Vahalíková. Děti zpívaly a učily obecenstvo Janáčkem zapsanou lašskou píseň „Ty ukvalsky kosteličku“. Patronem byl zasloužilý umělec, hukvaldský rodák a akademický malíř Jan Václav Sládek.\n\nV červnu 1983 soubor na Hukvaldech přivítal delegáty „Světového shromáždění za mír proti jaderné válce“ z Columbie a Itálie.\n\nV květnu 1985 Lašánek v Janáčkově rodišti uvítal delegaci francouzských sportovců, zpěváky z NSR, turisty ze SSSR.\n\nV amfiteátru hukvaldské obory soubor 11. a 19. června 1987 natáčel s ostravskou ČS televizí pořad „Pohledy do kolébky“. Za režie J. Večeře členové souboru ukázali, jak dovedou tančit a hrát si.\n\nLašánek a jeho cimbálová muzička vystupoval také na I. a II. okresní přehlídce dětských cimbálových muzik, které se konaly v květnu 1987 a 1988 pod názvem „Hukvaldské mládí 1987“ (v Kulturním domě v Rychalticích) a „Hukvaldské mládí 1988“ (v hotelu Hukvaldy). Soubor se zúčastnil i třetí přehlídky „Hukvaldské mládí 1997“ v amfiteátru obory na 50. ročníku festivalu Janáčkovo hudební Lašsko.\n\nV letech 1993 a 1994 byl soubor pozván na 1. a 2. mezinárodní folklórní festival dětských souborů zemí střední Evropy „Písní a tancem - S Leošem Janáčkem chodníčky přátelství“ do Luhačovic. Pozvání soubor obdržel od paní Věry Haluzové a pana Františka Synka. Festival se konal pod záštitou FOS ČR (Folklórní sdružení ČR). Lašánek vystoupil s pásmem „Pilky“.\n\nDalší vystoupení:\n\nŘeditelům a inspektorům škol Prahy 10, učitelům družební školy z Kamenné Poruby na Slovensku, v družební polské škole v Rybniku (1.6.1990) na „Dni zábavy a sportu“, na folklórním festivalu v polské Visle.\n\nNa setkání mládí ze čtyř okresů: Frýdek – Místek, Vsetín, Čadca, Žilina, konaném na moravsko-slovenském pomezí.\n\nNa festivalech v Dolní Lomné a v Janovicích, Gajdušek i ve Lhotce pod Ondřejníkem a dalších festivalech v ČR i v zahraničí.\n\nV lednu 1987 poděkovalo souboru Lašánek „Okresní kulturní středisko ve Frýdku – Místku“ za soustavnou kulturně výchovnou práci v uplynulém období a za účast v soutěži aktivity souborů ZUČ (zájmová umělecká činnost) a popřálo mu mnoho úspěchů v další činnosti.\n\nZa úspěšnou účast na okresních a krajských přehlídkách (1982, 83, 85, 87, 88, 89, 91…). \n\n"}
{"id": "637419", "url": "https://cs.wikipedia.org/wiki?curid=637419", "title": "Dave Peverett", "text": "Dave Peverett\n\nDavid Peverett, rovněž známý jako Lonesome Dave, (16. dubna 1943, Dulwich, Spojené království – 7. února 2000, Orlando, USA) byl britský zpěvák a kytarista. V letech 1967 až 1971 působil ve skupině Savoy Brown. Ke kapele se znovu vrátil v roce 1992, avšak již roku 1994 opět odešel. V roce 1971 spoluzaložil skupinu Foghat, v níž hrál až do jejího rozpadu v roce 1984. Obnovena byla roku 1986, avšak Peverett se k ní připojil až v roce 1993. Následně ve skupině hrál až do své smrti. Zemřel na komplikace s rakovinou ve věku 56 let.\n"}
{"id": "637420", "url": "https://cs.wikipedia.org/wiki?curid=637420", "title": "Rod Price", "text": "Rod Price\n\nRod Price (* jako Roderick Michael Price, 22. listopadu 1947, Willesden, North London, Velká Británie - 22. března 2005, Wilton, New Hampshire, USA) byl anglický kytarista rockové skupiny Foghat.\n"}
{"id": "637422", "url": "https://cs.wikipedia.org/wiki?curid=637422", "title": "Junior Watson", "text": "Junior Watson\n\nJunior Watson (* jako Michael Watson) je americký bluesový kytarista a zpěvák, který spolupracoval s mnoha hudebníky, z nichž nejznámější byli například Canned Heat.\n\n\n"}
{"id": "637425", "url": "https://cs.wikipedia.org/wiki?curid=637425", "title": "Peter Clack", "text": "Peter Clack\n\nPeter Clack je australský bubeník. V dubnu roku 1974 se připojil k rockové skupině AC/DC, ve které nahradil Noela Taylora. Se skupinou nahrál jednu píseň na album \"High Voltage\", ale brzy byl vystřídán. Rovněž vystupoval ve videoklipu k písni „Can I Sit Next to You, Girl“ (na nahrávce se však nepodílel). Před nástupem k AC/DC hrál ve skupině . Později byl členem skupiny .\n"}
{"id": "637427", "url": "https://cs.wikipedia.org/wiki?curid=637427", "title": "John D. Chick Trophy", "text": "John D. Chick Trophy\n\nJohn D. Chick Trophy je každoročně udělovaná trofej v severoamerické hokejové lize AHL týmu, který vyhraje Pacifickou divizi.\n"}
{"id": "637428", "url": "https://cs.wikipedia.org/wiki?curid=637428", "title": "Sir Lord Baltimore", "text": "Sir Lord Baltimore\n\nSir Lord Baltimore byla americká heavymetalová skupina z Brooklynu, New York. Vznikla v roce 1968 a původní sestavu tvořili zpěvák a bubeník John Garner, kytarista Louis Dambra a baskytarista Gary Justin. V letech 1970 a 1971 skupina vydala dvě alba, později ještě několik let hrála, avšak žádné nahrávky již nevydala. V roce 2006 byla obnovena a rovněž vydala nové album. Garner zemřel v roce 2015.\n\n\n\n\n"}
{"id": "637432", "url": "https://cs.wikipedia.org/wiki?curid=637432", "title": "Anton Gebert", "text": "Anton Gebert\n\nThDr. Anton Gebert (10. dubna 1885, Svatý Kříž u Plané (nyní Chodský Újezd, německy Heiligenkreuz) – 18. května 1942 Dachau, Německo) byl dómský kanovník u katedrály sv. Víta v Praze. V arcibiskupské konzistoři zastával místo vedoucího referátu školství. Mimoto byl rektorem \"\"Pražské německé duchovní péče\"\" ( \"Prager deutsche Seelsorge\") při kostele Nejsvětějšího Salvátora a redaktorem německojazyčných církevních novin Kirchenblatt.\n\nNarodil se v rodině sedláka v Chodském Újezdu Josefa Geberta a jeho manželky Anny, rozené Schernaglové.\nPatřil mezi nacionálně orientované německé kněze. Po obsazení Čech nacistickým Německem dne 15. března 1939 se stal zastupujícím místním farářem Wehrmachtu v Praze. Přesto v roce 1940 přijal pověření kardinála Kašpara duchovně pečovat o uvězněné české kněze.\n\nVzápětí byl zatčen. Vedoucí církevního referátu gestapa Kurt Oberhauser s využitím informací od Franze Wernera Bobeho dodal soudu \"důkazy\", které obžalovaného usvědčovaly z \"rozkladných štvavých řečí\" a poslechu zahraničního rozhlasu. S použitím těchto zástupných důvodů byl odsouzen k jednomu roku vězení. Po odpykání trestu byl poslán do koncentračního tábora v Dachau, kde zahynul na následky rozedmy plic. Urna s jeho popelem je pohřbena ve Stříbře.\n\n"}
{"id": "637440", "url": "https://cs.wikipedia.org/wiki?curid=637440", "title": "James C. Hendy Memorial Award", "text": "James C. Hendy Memorial Award\n\nJames C. Hendy Memorial Award je každoročně udělovaná trofej v severoamerické hokejové lize AHL komukoliv, kdo nejvíce přispěl lize AHL a jejímu rozvoji.\n\n† oceněni in memoriam\n"}
{"id": "637441", "url": "https://cs.wikipedia.org/wiki?curid=637441", "title": "Thomas Ebright Memorial Award", "text": "Thomas Ebright Memorial Award\n\nThomas Ebright Memorial Award je každoročně udělovaná trofej v severoamerické hokejové lize AHL a je udělována za největší přínos lize.\n"}
{"id": "637444", "url": "https://cs.wikipedia.org/wiki?curid=637444", "title": "James H. Ellery Memorial Awards", "text": "James H. Ellery Memorial Awards\n\nJames H. Ellery Memorial Awards je každoročně udělovaná trofej v severoamerické hokejové lize AHL novináři nebo zpravodajovi za nejlepší zpravodajství týkající se AHL.\n\n"}
{"id": "637447", "url": "https://cs.wikipedia.org/wiki?curid=637447", "title": "Ken McKenzie Award", "text": "Ken McKenzie Award\n\nKen McKenzie Award je každoročně udělovaná trofej v severoamerické hokejové lize AHL osobnosti, která nejvíce přispěla lize v marketingu a propagaci. Trofej byla pojmenována po Kenu McKenziem, spoluzakladateli a dlouholetém prezidentovi a vydavateli magazínu The Hockey News.\n\n"}
{"id": "637453", "url": "https://cs.wikipedia.org/wiki?curid=637453", "title": "Turistická značená trasa 7321", "text": "Turistická značená trasa 7321\n\nTuristická značená trasa 7321 je 6,5 kilometru dlouhá žlutě značená turistická trasa Klubu českých turistů v Orlických horách spojující Mladkov se severním svahem Boudy. Trasa se nachází na území přírodního parku Suchý vrch - Buková hora.\n\nPůvodní okružní trasa 7321 byla vyznačena v roce 1988 a z důvodu vybudování naučné stezky Betonová hranice. Naučná stezka nebyla vyznačena za pomoci odpovídající turistické značky, ale za pomoci běžné značky žluté barvy. Trasa měla počáteční a koncový bod v Mladkově a byla vedena úbočími a vrcholovou partií Vysokého kamene. V roce 2012 došlo k rekonstrukci a přetrasování naučné stezky a v návaznosti na to bylo významně změněno i vedení trasy 7321. Trasa je stále naučnou stezkou v celé délce využívána, ale již jen pro její část. Již není okružní a z původní trasy využívá jen fragment.\n\nTuristická značená trasa 7321 spojuje obec Mladkov s rozcestím se zeleně značenou trasou 4298 v severovýchodním stahu hory Bouda. Převažující směr je jihovýchodní. Téměř celá trasa je vedena pásmem Československého opevnění lesním porostem po území přírodního parku Suchý vrch-Buková hora. Podél trasy jsou umístěny informační tabule naučné stezky Betonová hranice.\n\nPočátek se nachází v centru obce Mladkov, kde je též rozcestí s červeně značenou Jiráskovou cestou a zeleně značenou trasou 4298. Ta zde má také počátek a vede do stejného koncového bodu jako trasa 7321 přes obec Lichkov. Ještě v zástavbě Mladkova přechází přes Mladkovský potok a Tichou Orlici a na jejím konci podchází železniční trať Ústí nad Orlicí - Lichkov. Dále stoupá již lesním porostem na Mlýnský vrch, kde se u \"Bergmanova kříže\" nachází rozcestí s modře značenou trasou 1974 z Lichkova. Odtud následuje jediný asi kilometrový úsek původní okružní trasy z roku 1988. Trasa 7321 stoupá severozápadním svahem Vysokého kamene na rozcestí \"Nad Kolotočem\", kde přechází na vrstevnicovou lesní cestu a pokračuje severovýchodním svahem hory až do koncového bodu na rozcestí s trasou 4298. Odtud je možné po ní buď sestoupit do Lichkova nebo vystoupat na vrchol hory Bouda a pokračovat dále ke vchodovému objektu muzejně zpřístupněné stejnojmenné dělostřelecké tvrze. Lze též pokračovat stejným směrem po dále neznačené vrstevnicové lesní cestě až k červeně značené trase 0415 spojující Boudu s Králíky.\n\n"}
{"id": "637454", "url": "https://cs.wikipedia.org/wiki?curid=637454", "title": "Mistrovství světa v šachu žen 1933", "text": "Mistrovství světa v šachu žen 1933\n\nČtvrtý turnaj mistrovství světa v šachu žen proběhl v červnu v roce 1933 ve Folkestone v Kentu v Anglii. Turnaj uspořádala FIDE v rámci 5. šachové olympiády. Zúčastnilo se 8 šachistek ze 6 zemí (Rakousko, Anglie, Itálie, Československo, Francie a Skotsko). Opět se hrálo dvoukolově každá s každou. Gisela Harumová nemohla pro nemoc hrát a bylo ji započteno 14 kontumačních proher. Věra Menčíková opět zvítězila ve všech partiích, zatímco boj o zbývající medaile byl velmi vyrovnaný. Druhá Edith Charlotte Priceová získala 9 bodů a třetí Mary Gilchristová 8,5 bodu.\n\n\n"}
{"id": "637457", "url": "https://cs.wikipedia.org/wiki?curid=637457", "title": "Cyklistická přilba", "text": "Cyklistická přilba\n\nCyklistická přilba je přilba, kterou nosí cyklisté při jízdě na kole. Jejím smyslem je chránit jezdcovu lebku při pádu, přičemž by zároveň měla jen minimálně omezovat rozhled, být lehká a obvykle také umožňovat chlazení hlavy vzduchem.\n\nNošení přilby je běžnější v zemích, kde převažuje sportovní cyklistika, naopak v zemích s tradicí dopravní cyklistiky je běžnější přilby nepoužívat.\n\nCo musí přilba splnit? - tabulka s testy a náročností jednotlivých standardů (angličtina)\n\nVýznam standardů pro cyklistické helmy - vysvětlení, co jaký standard znamená\n"}
{"id": "637460", "url": "https://cs.wikipedia.org/wiki?curid=637460", "title": "Tour de Nesle", "text": "Tour de Nesle\n\nTour de Nesle (latinsky \"Tornella Nigellae\") byla okrouhlá věž v Paříži pocházející ze 13. století, která byla součástí městského opevnění. Byla zbořena v roce 1665. Nacházela se na levém břehu zhruba v místě dnešní Bibliothèque Mazarine.\n\nVěž byla vybudována kolem roku 1200 za vlády Filipa II. Augusta jako nejzápadnější bod městského opevnění na levém břehu Seiny. V roce 1210 je poprvé zmiňována jako \"tornella Philippi Hamelini supra Sequanam\" (věžička Philippa Hamelina nad Seinou), pojmenovaná po tehdejším prévôtovi Paříže.\n\nVěž byla mohutná, měla průměr asi 9 až 10 m, výšku asi 25 m a byla doplněna schodišťovou věží, která ji o několik metrů převyšovala. Sloužila jako obranná věž a rozhledna, ale měla také ještě jednu důležitou funkci: zajišťovala silný železný řetěz, který se táhl přes Seinu k protějšímu břehu k věži Tour du coin, pozdější Tour du Louvre, který chránil město před útočníky na lodích. Obdobná překážka byla ve východní části města jižně od pozdější Bastilly. Kolem roku 1330 se věž zmiňuje pod svým novým jménem. Získala ho podle paláce, který si v sousedství postavil šlechtic de Nesle. Obě stavby byly spojeny zdí.\n\nV roce 1308 koupil francouzský král Filip IV. Sličný Hôtel de Nesle od Amauryho de Nesle. Jeho syn Filip V. roce 1319 věnoval palác své manželce Johaně Burgundské. Ta ho ve své závěti z roku 1325 přikázala prodat a peníze věnovat Burgundské koleji, která byla součástí Pařížské univerzity.\n\nV 16. století byla v blízkosti věže postavena městská brána zvaná Porte de Nesle, od které vedl most přes vodní příkop. Již za Karla VII. byla věž v havarijním stavu a kvůli rozšiřování města již nebyla součástí opevnění a střílny byly rozšířeny na běžná okna. Stavba byla pronajímána k různým soukromým účelům.\n\nV roce 1662 byla na příkaz kardinála Mazarina zahájena výstavba Collège des Quatre-Nations (dnešní sídlo Francouzského institutu), který mj. obsahuje i Bibliothèque Mazarine a věž byla v roce 1665 zbořena, aby uvolnila místo.\n\nS věží je spojena legenda ze 14. století o tom, že královna Johana Burgundská zde měla milence, kteří byli vražděni a jejich těla shazována v pytlích do Seiny. Tuto fámu zpracoval Alexandre Dumas ve své divadelní hře \"Věž nesleská\" (La Tour de Nesle) v roce 1832 a rovněž romanopisci Michel Zévaco (1913) – \"Buridan, le héros de la Tour de Nesle\" a Maurice Druon (1955) – \"Le Roi de fer\". Dumasova hra byla opakovaně zfilmována – 1909, 1937, 1955 a 1968 a Zévacův román v roce 1952.\n\n"}
{"id": "637461", "url": "https://cs.wikipedia.org/wiki?curid=637461", "title": "Štěpán I. Prvověnčaný", "text": "Štěpán I. Prvověnčaný\n\nŠtěpán I. (srbsky:\"Стефан Првовенчани\", Stefan Prvověnčani, velký župan jako \"Стефан Немањић\", Stefan Nemanjić, asi 1170 – 24. září 1227 nebo spíše 1228), syn velkého rašského župana Štěpána Nemanji, byl velkým srbským (rašským) županem (1196–1202 a 1203–1216) a prvním srbským králem (od 1217).\n\nŠtěpán se narodil někdy mezi léty 1165 a 1166 jako druhorozený syn velkého srbského župana Štěpána Nemanji a jeho choti Any (Anny). Princ měl dva bratry – staršího Vukana a mladšího Rastka. Za otcova následníka byl původně určen prvorozený Vukan, ale situace okolo nástupnictví po Nemanjovi se začala měnit ve Štěpánův prospěch. Jednak Vukanova prudká povaha a také sňatek Štěpána s neteří byzantského císaře Izáka II. Angela (vládl 1185–1195 a opět 1203–1204) Eudokií roku 1191 při uzavření míru mezi Štěpánem Nemanjou a byzantským \"autokratorem\" měly zřejmě vliv na pozdější změnu následnictví ve Štěpánův prospěch. Další posílení Štěpánovy pozice na bratrův úkor proběhlo roku 1195, když byl císař Izák Angelos sesazen ve vojenském ležení na tažení proti Bulharům svým bratrem Alexiem (III., 1195–1203), otcem Štěpánovy choti Eudokie, který zároveň udělil svému zeti dvorskou hodnost \"sebastokrator\". V této době byl Nemanja již starým, asi osmdesátiletým starcem a zřejmě kvůli věku – také ale mohl hrát roli politický nátlak císaře Alexia III. – se roku 1196 na sněmu veškeré srbské šlechty vzdal trůnu ve Štěpánův prospěch a odešel nejprve do kláštera Studenica a poté na Athoskou horu, kde také roku 1199 nebo 1200 zemřel pod klášterním jménem Symeon a po smrti byl svatořečen srbskou pravoslavnou církví.\n\nŠtěpán se hned po nástupu dostal do konfliktu s uherským královstvím, které za právoplatného župana považovalo Vukana. Vukan se spojil s aristokracií, která nepřála Štěpánově probyzantské politice a naopak by se ráda opírala o Řím. Roku 1202 byl Štěpán Vukanem sesazen za pomoci vojska uherského krále Imricha I. (1196–1204), který se na oplátku od té doby tituloval mj. jako \"král Srbska\". Krátce poté proběhla Čtvrtá křížová výprava, která připravila Vukana o podporu papeže Innocence III. (1198–1216), a roku 1203 vtrhl Štěpán s bulharským vojskem do Rašky a svrhl Vukana, kterému na přímluvu bratra Rastka, který mezitím přijal mnišské jméno Sáva, zůstala pouze Zeta (Černá Hora). 13. dubna 1204 byla křižáky dobyta Konstantinopol a Štěpán využil jednak pádu Konstantinopole, stejně jako zavraždění bulharského krále Kalojana († 1207), ve svůj prospěch. Proti Štěpánovi se tehdy začala utvářet koalice Latinů (křižáků), kteří se usadili v Konstantinopoli, a Uher. Možná také proto si Štěpán přivolal z Athosu na pomoc bratra Sávu, který se stal Štěpánovým pomocníkem. Roku 1216 se Štěpán zmocnil Vukanova území – Zety. V této době zaútočil na Srbsko latinský císař Jindřich Flanderský (1206–1216) a k tažení se chystal i uherský král Ondřej II. (1205–1235), se kterým Štěpán podle Sávova návodu začal vyjednávat. Nakonec oba panovníci uzavřeli mír a Jindřich přerušil tažení. Ondřej zakrátko zemřel (ještě r. 1216). Štěpán se poté rozhodl ještě více posílit své pozice sňatkem s vnučkou slavného benátského dóžete Enrica Dandola Annou (byzantská princezna Eudokia byla již někdy na přelomu 12. a 13. století zapuzena). Roku 1217 Štěpán obrátil v politice vůči Římu a ten záhy získal náboženský primát v Srbsku a to i přesto, že Sáva, županův hlavní rádce, proti latinizaci země protestoval, avšak prozatím bylo jeho úsilí marné, a tak odešel opět na Svatou horu Athoskou.\n\nTéhož roku (1217) byl velký župan Štěpán Nemanjić papežským legátem korunován na krále jako Štěpán I. (později zvaný \"Prvověnčani\" – Prvověnčaný, ten kdo byl poprvé korunován). Papež Honorius III. (1216 – 1227) se ale ze spojení s Raškou dlouho neradoval. Proti latinizaci země protestovalo pravoslavné duchovenstvo vedené Sávou Nemanjićem. Nakonec se roku 1219 Štěpán přece jenom odklonil od krátkodobé prořímské politiky a opět se vrátil k pravoslaví a v souvislosti s tím vyslal k nikajskému císaři Theodoru I. Laskarisovi (1208–1222) poselstvo, vedené z Athosu se navrátivším Sávou, který vyjednal s Theodorem a nikajským patriarchou (konstantinopolským patriarchou v exilu) uznání samostatné srbské církve a zároveň byl vysvěcen na prvního srbského arcibiskupa (1219–1233/1234) se sídlem v klášteře Žiča. Tímto činem v Rašce definitivně zvítězila ortodoxie nad latinskou církví. Sáva i nadále pomáhal Štěpánovi se správou státu. Oba bratři domluvili (asi roku 1225) sňatek Štěpánova prvorozeného syna, jehož měl s Eudokií Angelinou, Štěpána Radoslava s dcerou epirského despoty Theodora. Stefan I. Prvověnčani, první srbský král z dynastie Nemanjićů, zemřel 24. září buď roku 1227, nebo 1228 ve věku asi šedesáti let, když krátce před smrtí přijal mnišský šat. Svému prvorozenému synovi Štěpánu Radoslavovi (1228–1234) zanechal vnitřně pevný a mocný stát a také rádce a pomocníka, jeho strýce arcibiskupa Sávu.\n\n\n"}
{"id": "637475", "url": "https://cs.wikipedia.org/wiki?curid=637475", "title": "Fontána Roquette", "text": "Fontána Roquette\n\nFontána Roquette (francouzsky \"Fontaine de la Roquette\") je fontána v Paříži. Někdy bývá nazývána Molinosova fontána (\"Fontaine Molinos\") podle svého architekta.\n\nKašna se nachází v 11. obvodu u domu č. 70 v ulici \"Rue de la Roquette\", po které nese své jméno.\n\nFontána byla postavena v roce 1846 a byla napájena vodou z kanálu Ourcq. Vznikla v rámci projektu na zásobování vodou hustě osídleného předměstí Faubourg Saint-Antoine. Stejně tak vznikla i Joyeuseova fontána a fontána Sainte-Eugénie, která byla postavena téhož roku v ulici \"Rue de Charenton\" (12. obvod). Tato fontána byla přesnou kopií fontány Roquette, pouze měla hladký fronton. Kašna Sainte-Eugénie byla zbořena v roce 1906 při stavbě ulice Rue de Prague.\n\nV roce 1992 byla fontána zapsána mezi historické památky. Stavba byla velmi znečištěna a poškozena sprejery, takže byla v roce 2009 restaurována radnicí 11. obvodu. V současnosti již z fontány voda nevytéká.\n\nAutorství kašny je připisováno architektovi Jacquesovi Molinosovi (1743–1831). Inspirací byla pravděpodobně fontána Petite-Halle z doby vlády Ludvíka XV., která je ale vybudována se čtyřmi stěnami. Fontána Roquette stojí u zdi. Kašna vypadá jako kaple. Je 3,50 m široká a 1,50 m hluboká, zakončená trojúhelníkovým štítem, který se klene do výše asi 5 metrů. Uvnitř jsou po stranách dvě malé kamenné lavice a uprostřed bronzový maskaron ve tvaru lví hlavy, ze kterého vytékala voda do otvoru v zemi zakrytém mřížkou. Vnitřní kupole je zdobena palmovými listy a vlysem se 13 malými lvími hlavami. Na vnitřním oblouku jsou římské číslice představující datum stavby M·DCCC·XLVI. Ve štítu je svorník zdobený znakem města Paříže, který je obklopený dvěma delfíny držícími girlandy květin. Po stranách jsou dvě růžice.\n\n"}
{"id": "637476", "url": "https://cs.wikipedia.org/wiki?curid=637476", "title": "Ota Váňa", "text": "Ota Váňa\n\nOta Váňa vlastním jménem Otakar Váňa (* 11. června 1971, Teplice, Československo) je český rockový kytarista, hudební skladatel, člen skupiny Kabát.\n\nElektromechanik.\n\n\"Více informací naleznete také v článku Kabát (hudební skupina).\"\nOn a Tomáš Krulich jsou skladateli skupiny Kabát. Texty skupině píše Milan Špalek, kterému k napsání textu napomáhá předem nahraná hudba kytaristů a právě na něm závisí jestli píseň otextuje nebo se definitivně zahodí.\nHraje na Gibson Les Paul, Gibson Flying V, Rickenbacker, Fender Telecaster, má také svůj signature model české kytary Jolana Tornado. S firmou Jolana spolupracuje od roku 2008, v letech 2014 a 2019 mu byly vyrobeny speciální modely k 25. a 30 výročí existence skupiny Kabát.\n\n\n\n"}
{"id": "637478", "url": "https://cs.wikipedia.org/wiki?curid=637478", "title": "Fridrich Waldecko-Pyrmontský", "text": "Fridrich Waldecko-Pyrmontský\n\nFridrich Waldecký a Pyrmontský (20. leden 1865 – 26. květen 1946) byl v letech 1893 až 1918 posledním waldecko-pyrmontským knížetem. Pocházel rodu waldecko-pyrmontských.\n\nByl jediným synem waldecko-pyrmontského knížete Jiří Viktor a jeho ženy Heleny Nasavské. Jeho starší sestrou byla nizozemská královna Emma. Od roku 1892 měl Fridrich nevlastního bratra Wolrada, z otcova druhého manželství. Knížetem se Fridrich stal po smrti otce 12. května 1893.\n\nV roce 1918 (13. listopad) byl stejně jako ostatní němečtí panovníci nucen abdikovat.\n\nV roce 1895 si v Náchodě vzal za ženu princeznu Batildu ze Schaumburg-Lippe, pár měl tři syny a jednu dceru:\n\n\nPo jeho smrti se hlavou rodu a titulárním knížetem stal nejstarší syn Josiáš.\n\n\n"}
{"id": "637479", "url": "https://cs.wikipedia.org/wiki?curid=637479", "title": "Folkestone", "text": "Folkestone\n\nFolkestone je město v Kentu v Anglii nad Lamanšským průlivem nedaleko Doveru. Žije v něm přibližně 50 000 obyvatel.\n\nV roce 1629 obyvatelé města získali právo vybudovat vlastní přístav, když do té doby využívali přístav v Doveru. Na konci 18. století město prožívalo rozkvět doprovázený rozvojem doků a rybolovu. V polovině 19. století bylo hlavním námořním přístavem v jižní Anglii. Během obou světových válek bylo zničeno bombardováním. Od konce 2. světové války město upadá v důsledku rozvoje přístavu v nedalekém Doveru. Rovněž klesla jeho popularita jako výletního místa.\n"}
{"id": "637481", "url": "https://cs.wikipedia.org/wiki?curid=637481", "title": "Reichenberger Automobil Fabrik", "text": "Reichenberger Automobil Fabrik\n\nReichenberger Automobil Fabrik (RAF) byla automobilka založená v roce 1907 majitelem textilních továren a automobilovým závodníkem Theodorem von Liebiegem, vnukem Johanna Liebiega v tehdejší samostatné obci Rosenthal bei Reichenberg (dnešní liberecká čtvrť Růžodol).\n\nJedním z prvních automobilů firmy RAF byl model \"T\" se čtyřválcovým motorem o obsahu 4,508 litru a výkonem asi 30 koní. Vůz byl vybaven společnou brzdovou soustavou pro všechna kola a vyráběl se také jako dvouválec. V roce 1908 byl představen na pražském autosalonu. \n\nV roce 1910 následoval model \"H10\", také čtyřválec, ale s obsahem 5,3 litru a výkonem 45 koní. Tento model měl čtyři na sobě nezávislé brzdy. Jednalo se o nožní brzdu pro brzdění poháněné a zadní nápravy, dále normální ruční brzdu a tehdy běžnou brzdu proti nechtěnému odjetí z kopce – Bergstütze. Vůz dosahoval rychlosti kolem 90 km/h.\n\nVe stejném období se vyráběl užitkový vůz \"FW25\" s motorem o obsahu 3,05 litru. Roku 1910 následoval \"14/18\". U tohoto automobilu byly motor, spojka a převodovka upevněny na společném rámu, což pomohlo v případě potřeby rychlé opravy šasí.\n\nPod vedením tehdy známého konstruktéra Paula Henzeho vznikly modely C 25 s obsahem motoru 5,7 litru a také typ \"28/32\" s obsahem 3,5 litru. Oba byly velmi drahé. Jelikož se prodávaly jen málo, vyráběly se v té době také vozy v licenci firmy z německého města Varel dva modely Hansa 6/14PS a Hansa 10/22PS.\n\nOd roku 1908 byl v sortimentu také nákladní vůz o obsahu 4,5 litru. Motor byl umístěn pod místem pro řidiče.\n\nFirma RAF měla také smlouvu s firmou Daimler v Coventry o licenční výrobě bezventilových šoupátkových motorů Knight. V roce 1912 vznikl typ LK 1 s výkonem 35 koní. Motory knight se také dodávaly firmě Puch v Grazu.\n\nDo vypuknutí 1. světové války se podařilo vyvinout ještě dva nové modely: 18/50PS a 13/40PS, oba s motory Knight. Výrobky liberecké automobilky ale nedokázaly odolat konkurenci mladoboleslavského podniku Laurin & Klement, který RAF v roce 1912 koupil a produkci krátce na to zastavil. \n\nJedním z prvních zákazníků byl také Josef Ignác Salomon von Hohenweeb, majitel textilní továrny v Kateřinkách.\n\n\n"}
{"id": "637483", "url": "https://cs.wikipedia.org/wiki?curid=637483", "title": "Antonín Veliký", "text": "Antonín Veliký\n\nSvatý Antonín Veliký (také Svatý Antonín Veliký, Antonín z Egypta, Antonín Eremita, Antonín Opat, Ἀββᾶς Ἀντώνιος) (251–356) byl jedním ze zakladatelů mnišství. Roku 269 opustil všechen svůj majetek a stal se poustevníkem v thébské poušti ve středním Egyptě. Usiloval o jednotu s Kristem. Přitahováni jeho náročným a zároveň radostným způsobem života, následovali jej četní učedníci. Okolo roku 305 z nich svatý Antonín zorganizoval obec anachoretů, mnichů žijících podle společné řehole. Kolem roku 310 se opět stáhl do samoty, opustil ji však, aby mohl přispět na pomoc pronásledovaným křesťanům (311), podpořit doktrínu prvního nikajského koncilu proti Areiovi a ariánství a i nadále pomáhat alexandrijskému biskupovi Atanáši, svému pozdějšímu životopisci.\n\nMnišství má své kořeny v biblické tradici, přičemž je kladen důraz na radikální vzdání se všeho pro Hospodina, na život plně zasvěcený jeho službě a službě člověku.\nOdchod na poušť byl nejen viditelným znamením zpřetrhání vazeb se světem a počátkem nové existence, ale také intenzivní ofenzivou proti moci zla, které mělo podle biblické tradice své centrum právě v poušti.\n\nHlavním zdrojem o Antonínově životě je Život sv. Antonína Poustevníka, jehož autorství se přisuzuje Atanáši.\n\nNarodil se v Egyptě. Jeho rodiče byli urození a bohatí a jelikož byli křesťané, byl i on vychován jako křesťan. Rodiče mu zemřeli, když mu bylo okolo 20. let. Při jedné cestě do kostela přemýšlel nad tím, jak apoštolové všechno opustili a následovali Ježíše, vstoupil prý dovnitř a slyšel čtení z evangelia o tom, jak Pán říká boháči: „Chceš-li být dokonalý, jdi, prodej svůj majetek a rozdej chudým a budeš mít poklad v nebi. Pak přijď a následuj mě!“ Proto se rozhodl svůj majetek rozdat, svou sestru svěřit pannám na vychování do parthenónu a začít žít asketickým životem.\n\nKrátce před rokem 270 začal život poustevníka. Je patrné, že měl své předchůdce. Jeho život ukazuje, že nebyl prvním poustevníkem. Atanáš napsal, že když Antonín pocítil povolání k duchovnímu životu, zřekl se zděděného majetku, vyhledal věkovitého svatého muže, který žil jako poustevník na okraji vesnice, a svěřil se do jeho vedení; v tomto období jeho školení v askezi mu pomáhali jiní vyznavači samotářského života, kteří žili v jeho kraji. Byl dědicem již zavedené asketické tradice. Třebaže nebyl původcem egyptského monasticismu, byl to právě jeho životní příběh, jak nám je vypráví Atanáš, který se stal prvním a zároveň nejčtenějším manifestem poustevnického života a který přivábil velké množství napodobitelů.\n\nPodle tohoto díla se odebral do pouště, kde byl několikrát pokoušen ďáblem. Ten na něj seslal ducha smilstva, démony, kteří na sebe brali podobu zvířat nebo se ho snažili svést z cesty iluzemi bohatství. On stále pokračoval v asketickém životu a veškeré ďáblovy snahy překonal svou vírou v Boha a modlitbami. Kapitoly 16-46 jsou instrukcemi, v nichž formoval první generaci svých následovníků. Především jde o různá varování před ďáblem a líčení jakými způsoby může člověka pokoušet. Při pronásledování křesťanů za Maxima Daia opouštil samotu a angažoval se v Alexandrii pro nespravedlivě pronásledované. Sám toužil být mučedníkem, ale Pán ho prý chránil, aby se stal učitelem mnohých v asketickém životě. Po návratu na poušť zintenzivnil svůj asketický život, sloužil příchozím radou i konkrétními zdraveními a angažoval se i v zápase s ariány. Na jedné cestě potkal i svou sestru, která se mezitím stala abatyší: kapitoly 44-71.\nKapitoly 72-80 ukazují, jak svou moudrostí dokázal překonat i řecké filosofy, dopisoval si s politiky (kapitola 81). Poslední jeho aktivity a jeho smrt (kapitoly 82-93) završují životní příběh. Zemřel v přítomnosti svých dvou učedníků, kteří ho měli ihned pohřbít do země, jelikož měl strach, aby ho nepochovali tak, jak to mají egypťané ve zvyku: zemřelé ovíjeli plachtami, nedávali je do země, nýbrž pokládali na lůžko a chránili ve svých domech. V závěrečném epilogu (kapitola 94) je jeho život ukázán jako výzva k následování a svědectví nekřesťanům.\n\nPodle nejstarší tradice, kterou nikdo až do reformace nezpochybňoval, byl autorem Života Antonínova alexandrijský biskup Atanáš. Řehoř z Nazianzu ve svém díle Oratione napsal, že Atanáš „napsal Život božského Antonína jako mnišskou řeholi ve formě vyprávění“. Podobně dosvědčil autorství i Jeroným v díle Der viris illustribus. Přesto se našli odpůrci Atanášova autorství. H. Weingarten považoval mnichy za pokračovatele egyptských katochoi, zasvěcenců boha Serepise. Z čehož podle něj plyne, že Atanáš jako teolog by se něčím takovým vůbec nezabýval. Také v 80. letech 20. století někteří specialisté předpokládali, že původní text je ovlivněn koptskými vlivy a z toho důvodu Atanášovo autorství odmítli. Roku 1983 M. Tetz přišel s teorií, podle níž byl Atanáš pouze redaktorem textů biskupa Serapia z Thmuis.\nV úvodu k nové edici Života Antonínova profesor G. J. M. Bartelink odkazal přesvědčivě na lingvistické shody mezi Životem a ostatními díly Atanášovými. „Tyto shody jsou tak zřejmé, že nemůže být pochyb, že mají stejného autora.“\n\nAtanáš vysvětlil, že sepsal životopis proto, aby povzbudil bratry za mořem. Neobyčejný rozruch, který vyvolal, jeho očekávání určitě dokonale naplnil. V létě roku 386 se o díle doslechl Augustin a byl to právě příběh poustevníků z pouště, který zburcoval jeho svědomí a přivodil okamžik jeho obrácení k víře. Augustin byl jen jedním z prvních z dlouhé řady západních křesťanů, kteří měli podlehnout kouzlu Antonínovy pustiny.\n\nSv. Antonín bývá vyobrazen jako asketický stařec s plnovousem, v rozedraném oděvu poustevníka nebo v mnišské kutně s kápí, přepásané provazem s uzly. V ruce držívá jako berlu hůl s rukojetí ve tvaru T/tau. Zvonek má sloužit k zahánění zlých duchů. Je-li v doprovodu dalších světců, bývají to eremité, nejčastěji sv. Pavel poustevník, může být také vyobrazen s poustevnicí Marií Egyptskou (která mívá místo oděvu nahé tělo zakryté svými vlasy), nebo s Pannou Marií s dítětem Ježíšem.. Je-li patronem morovým, stojí vedle sv. Šebestiána a sv. Rocha.\n\n\n\nScény ze života sv. Antonína poustevníka\n\n\n"}
{"id": "637484", "url": "https://cs.wikipedia.org/wiki?curid=637484", "title": "Hoffenheim", "text": "Hoffenheim\n\nHoffenheim je vesnice v Německu, ve spolkové zemi Bádensko-Württembersko. Od roku 1972 administrativně náleží k městu Sinsheim.\n\nZnámá se stala tím, že zde vznikl nyní bundesligový tým TSG 1899 Hoffenheim, který však již své zápasy hraje na nově postaveném stadionu Rhein-Neckar-Arena v Sinsheimu.\n"}
{"id": "637487", "url": "https://cs.wikipedia.org/wiki?curid=637487", "title": "Po čertech velkej koncert", "text": "Po čertech velkej koncert\n\nPo čertech velkej koncert je koncertní album české hudební skupiny Kabát. Bylo nahráno na koncertě při příležitosti dvacátého výročí fungování kapely Kabát 20 let ve stejné sestavě v Praze 12. září 2009. Album na dvou CD vyšlo 27. listopadu 2009. V roce 2010 se ho v České republice prodalo 43 tisíc kusů a bylo tak třetím nejprodávanějším albem.\n\nDisk 1\n\nDisk 2\n\nhttps://www.kabat.cz\n\nhttps://www.youtube.com/watch?v=CXtIkZewex0\n"}
{"id": "637493", "url": "https://cs.wikipedia.org/wiki?curid=637493", "title": "Josef Velenovský (malíř)", "text": "Josef Velenovský (malíř)\n\nJosef Velenovský (3. března 1887, Písek – 27. května 1967, Písek) byl písecký malíř a fotograf, synovec univerzitního profesora a světoznámého botanika Josefa Velenovského.\n\nStudoval na písecké reálce, kde v roce 1905 maturoval. V létech 1905 a 1906 studoval Vysokou školu technickou, obor pozemního stavitelství a architektury v Praze. V roce 1906 až 1910 Akademii výtvarných umění v Praze u profesora Vlaho Bukovace a ve speciálce Františka Ženíška. Podnikl studijní cesty do Německa, Rakouska, Itálie a Jugoslávie (Dalmácie, Černá Hora, Bosna a Hercegovina). Od roku 1910 působil jako asistent kreslení na píseckém gymnáziu, od roku 1919 po jmenování profesorem gymnázia v Havlíčkově Brodě, působil trvale jako profesor kreslení na gymnáziu v Písku. V roce 1941 byl pro antifašistický postoj penzionován, od roku 1943 do roku 1945 vězněn v nacistických žalářích. Po osvobození do roku 1948, v němž odchází do penze, působil opět jako profesor kreslení na píseckém gymnáziu.\n\nObsah uměleckého zájmu i umělecká činnost a dílo Josefa Velenovského jsou opravdu rozsáhlé. Vynikal i jako hudebník. Působil jako první houslista v písecké filharmonii řízené Bohuslavem Jeremiášem a profesorem Ladislavem Svěceným. Byl členem píseckého tria, ve kterém hrál housle spolu s pozdějším národním umělcem Otakarem Jeremiášem a jeho předčasně zemřelým bratrem Jaroslavem Jeremiášem.\nTěžištěm jeho práce byla také pedagogická činnost.\nPod jeho vedením na píseckém gymnáziu a reálce studovala řada žáků, z nichž mnozí se později stali uznávanými grafiky, scénografy, malíři a sochaři. Patří mezi ně zasloužilý umělec akademický sochař Jan Jiříkovský, profesor František Zedníček, akademický malíř František Roman Dragoun, malíř a grafik Václav Rožánek, sochař Jan Novotný a další.\n\nPísek 1912, 1922, 1932, 1940, Praha (Rubešův salón) 1920, 1922, 1925, Pacov 1924, České Budějovice 1925, Vídeň (salón Pisco) 1925, Březnice 1928, Písek (Oblastní muzeum) 1969, Písek (Oslavy lesnických škol) 1975, Milevsko (Městské muzeum) 1982, Písek (Prácheňské muzeum) 2008, 2010\n\n"}
{"id": "637494", "url": "https://cs.wikipedia.org/wiki?curid=637494", "title": "Zápas o titul mistryně světa v šachu 1934", "text": "Zápas o titul mistryně světa v šachu 1934\n\nPrvní zápas o titul mistryně světa v šachu po vzoru zápasu mužů se uskutečnil v roce 1934 v Rotterdamu v Nizozemsku. Střetly se mistryně světa Věra Menčíková a vyzývatelka Sonja Grafová. K vítězství v zápase bylo třeba 3 výher a hrály se jen 4 partie a ani jedna neskončila remízou. První partii vyhrála vyzývatelka, ale ve zbývajících třech zvítězila Menčíková a titul obhájila.\n\n\n"}
{"id": "637498", "url": "https://cs.wikipedia.org/wiki?curid=637498", "title": "Superkočky", "text": "Superkočky\n\nSuperkočky (v anglickém originále Hellcats) je americký komediálně-dramatický televizní seriál, jehož autorem je Kevin Murphy. Premiérově byl vysílán v letech 2010–2011 na stanici The CW. Celkově bylo natočeno 22 dílů, po první řadě byl kvůli nízké sledovanosti zrušen.\n\nSeriál byl inspirován knihou \"Cheer: Inside the Secret World of College Cheerleaders\" novinářky Kate Torgovnick. Příběh sleduje vysokoškolské roztleskávačky, převážně však studentku práv Marti Perkinsovou (Aly Michalka), která se připojí k roztleskávačskému týmu „Superkočky“, aby získala sportovní stipendium, jež potřebuje.\n\nHlavní postavou seriálu je Marti Perkinsová, studentka práv na univerzitě Lancer v Memphisu, která ztratila stipendium a nemá jinou možnost, než se připojit ke skupině roztleskávaček, aby získala nové. Tam poznává svou novou spolubydlící a kapitánku týmu Savannah Monroeovou, zraněnou Alice Verduraovou, jejího nového partnera Lewise Flynna a trenérku Superkoček Vanessu Lodgeovou, která doufá, že vyhrají národní kolo, jinak bude jejich tým zrušen. Marti také řeší finanční problémy se svojí nezodpovědnou matkou Wandou, kterou často musí vysvobozovat z obtížných situací.\n\n\n\nV květnu 2010 byly \"Superkočky\" vybrány stanicí The CW pro podzimní televizní sezónu 2010–2011. \n\nSeriál byl vysílán od 8. září 2010 ve středu večer po reality show \"Amerika hledá topmodelku\". Dne 22. října 2010 stanice The CW oznámila, že seriál získal celosezónní řadu. Poslední, 22. díl, byl odvysílán 17. května 2011, přičemž týž den bylo ohlášeno, že seriál byl zrušen a druhou řadu nedostane.\n\n\n"}
{"id": "637499", "url": "https://cs.wikipedia.org/wiki?curid=637499", "title": "Turistická značená trasa 1858", "text": "Turistická značená trasa 1858\n\nTuristická značená trasa 1858 je 12 km dlouhá modře značená turistická trasa Klubu českých turistů spojující hřeben Bukovohorské hornatiny a Mladkovské vrchoviny v Orlických horách.\n\nPočátek trasy 1858 se nachází v nadmořské výšce 975 metrů ve vrcholové partii Suchého vrchu v Bukovohorské hornatině. Jejím počátečním rozcestím pod zdejší rozhlednou prochází též zeleně značená trasa 4234 z Jablonného nad Orlicí do Lanškrouna, červeně značená cyklistická trasa 4071 a též červeně značená Jiráskova cesta. Trasa vede z počátku západním úbočím Bradla v souběhu s cyklotrasou 4071 a pak prudce sestupuje na rozcestí \"Pod Bradlem\". Zde se opět potkává s Jiráskovou cestou vedoucí přes vrchol. Ta odtud společně s cyklotrasou 4071 pokračuje přibližně stejným směrem k dělostřelecké tvrzi Bouda. Dříve zde začínala i červeně značená trasa 0415 do Králík, ale její počátek byl přesunut na jiné severněji umístěné rozcestí mimo dotyk s trasou 1858.\n\nTrasa 1858 pokračuje přibližně západním směrem a prudce klesá do Kobylího dolu, po jehož dně podél Černovického potoka dále vede. Asi ve třetině dolu míjí svahové rašeliniště přírodní rezervace Hynkovice a asi v polovině luční enklávu Zakopanka. Asi ve dvou třetinách dolu se nachází rozcestí s výchozí žlutě značenou trasou 7272 do Jablonného nad Orlicí. V dolním zakončení dolu se trasa 1858 odklání od Černovického potoka a mění směr na přibližně severní. Opouští území přírodního parku Suchý vrch - Buková hora, po kterém dosud vedla, a přimyká se k silnici II/311, po níž je vedena i cyklistická trasa 4069. Společně se silnicí míjí osadu Stanovník a těchonínská kasárna, za kterými uhýbá doleva a po cestě kolem vrcholu Mlýnského kopce pokračuje do obce Těchonín, kde nabírá přibližně západní směr.\nU železničního mostu přechází do souběhu se zeleně značenou trasou 4298, s níž vede až na těchonínské nádraží, kde trasa 4298 končí. Před nádražím opouští silnici II/311 a cyklistickou trasu 4069, které pokračují na Celné. Trasa 1858 kříží Tichou Orlici a jí lemující přírodní park Orlice a stoupá prudkým svahem do obce Studené. Zde opět kříží cyklistickou trasu 4069 a dále stoupá do jihozápadního svahu vrchu Studený, kde na rozcestí \"Studenský horní les\" v nadmořské výšce 615 metrů končí. Navazuje zde červeně značená hřebenová trasa 0416 Zemská brána - Nekoř.\n\nV minulosti došlo k lokálním přeložkám trasy:\n\n"}
{"id": "637502", "url": "https://cs.wikipedia.org/wiki?curid=637502", "title": "Meggen", "text": "Meggen\n\nMeggen (výslovnost ˈmɛkənˈ) je obec ležící v centrálním Švýcarsku v kantonu Luzern na severozápadním břehu Lucernského jezera. Na východě hraničí obec s kantonem Schwyz.\nK 31. 12. 2009 zde žilo 6615 obyvatel.\n\nPrvní dokumentované zmínky o obci pocházejí z roku 1160.\nDo roku 1496 spadal Meggen pod habsburské zemské panství.\nV roce 1653 se stal součástí města Lucernu.\nV roce 1798 byl opět součástí habsburského panství a od roku 1803 spadá pod kanton Lucern.\n\nMeggen leží na železniční trati Lucern - Arth-Goldau a má vlastní nádraží. Kromě linky S3 lucernské S-Bahn zde zastavují rychlíky Interregio «Voralpen Express» (Luzern - Arth-Goldau - Rapperswil - St. Gallen - Romanshorn). Obcí prochází silnice Lucern - Küssnacht SZ.\n\nV obci jsou registrováni 2 zajímaví daňoví rezidenti - miliardáři Marc Rich a Pincus Green, 2 z 22 švýcarských miliardářů (dle Forbes Magazine).\n"}
{"id": "637506", "url": "https://cs.wikipedia.org/wiki?curid=637506", "title": "Svatý rok (film)", "text": "Svatý rok (film)\n\nSvatý rok (originální francouzský název \"L'année sainte\") je francouzsko-italský film režiséra Jeana Giraulta z roku 1976. Jde o kriminální komedii s Jeanem Gabinem a Jean-Claudem Brialym v hlavních rolích. Šlo o poslední velkou filmovou roli Jeana Gabina.\n\nDva vězni se rozhodnou utéci z vězení a pro svůj útěk přes hranice zvolí přestrojení za katolické kněží, lupič Max Lambert cestuje v převleku za biskupa, jeho mladší zločinecký kumpán předstírá, že je biskupův asistent a nechá se oslovovat abbé. Cestují spolu s ostatními poutníky letadlem do Říma. Letoun je však na cestě unesen teroristy do Tangeru. Po domluvě s policií se jim oběma nakonec podaří teroristy zneškodnit výměnou za to, že je policie pustí na svobodu. Ukrytý poklad ve formě větší částky peněz z jejich předchozího lupu však již nakonec nenajdou, neboť v místě, kde byly tyto peníze ukryty stojí zbrusu nový kostel, který byl postaven z jejich nálezu při výkopu základů kostela.\n\n"}
{"id": "637508", "url": "https://cs.wikipedia.org/wiki?curid=637508", "title": "Karel Eduard Sasko-Kobursko-Gothajský", "text": "Karel Eduard Sasko-Kobursko-Gothajský\n\nKarel Eduard Sasko-Kobursko-Gothajský (19. července 1884 – 6. března 1954) byl v letech 1900 až 1918 čtvrtý a poslední sasko-kobursko-gothajský vévoda. Pocházel z sasko-kobursko-gothajské dynastie a šlo o vnuka britské královny Viktorie a jejího manžela prince Alberta.\n\nNarodil se 19. července 1884 jako pohrobek tři měsíce po smrti otce Leopolda, vévody z Albany (čtvrtý syn Viktorie a Alberta) a jeho ženy princezny Heleny. Měl starší sestru Alici. Jako pohrobek zdědil hned po narození otcův titul \"Jeho královská Výsost, vévoda z Albany\".\n\nŠlo o bratrance krále Jiřího V., norské královny Maud z Walesu, hesenského velkovévody Ernsta Ludvíka, ruské carevny Alix Hesensko-Darmstadtské, rumunské královny Marie z Edinburghu, španělské královny Viktorie z Battenbergu, řecké královny Sofie nebo nizozemské královny Vilemíny.\n\nV roce 1900, tehdy ještě šestnáctiletý, zdědil po smrti svého strýce Alfréda hodnost vévody sasko-kobursko-gothajského. Stalo se tak protože jeho bratranec Alfréd, syn vévody Alfréda, zemřel rok předtím (spáchal sebevraždu) a další syn královny Viktorie v pořadí na vévodský trůn Arthur, vévoda z Connaught i jeho syn se následnického práva na vévodství vzdali.\nPrvních pět let vládl za mladého vévodu jako regent Arnošt Hohenlohe-Langenburg (manžel sestřenice Alexandry). Regent vládl pod přísným vedením císaře Viléma II. V roce 1905 dosáhl Karel Eduard potřebného věku a ujal se všech svých pravomocí jako vévoda Carl Eduard.\n\nBěhem první světové války byl jako kontroverzní člen britské královské rodiny podporující jako vládnoucí vévoda nepřátelské Německo zákonem zbaven všech britských šlechtických titulů, řádů a výsad. Jeho postavení v následnictví trůnu Spojeného království Velké Británie a Irska ale zůstala zachována.\n\nKdyž byl na konci první světové války jako další němečtí panovníci sesazen, cítil se dvojnásobně zrazený. Později v roce 1935 se stal členem nacistické strany a SA (Sturmabteilung - hnědé košile). Následujícího roku se zúčastnil pohřbu krále Jiřího V. v uniformě SA, jelikož jeho britské ceremoniální uniformy a róby mu byly zabaveny.\nPřestože za druhé světové války nesloužil, jeho synové ano, jeho druhorozený syn Hubertus byl zabit v roce 1943 na východní frontě.\n\nV letech 1933 až 1945 byl prezidentem Německého červeného kříže\n\nV roce 1905 si v Glücksburgském zámku vzal za ženu princeznu Viktorii Adlétu Šlesvicko-Holštýnskou (1885–1970), pár měl tři syny a dvě dcery:\n\n\n"}
{"id": "637509", "url": "https://cs.wikipedia.org/wiki?curid=637509", "title": "Seznam britských králů", "text": "Seznam britských králů\n\nToto je seznam britských králů a vládnoucích královen. Od 1. května 1707 se na základě zákonů o sjednocení Anglie a Skotsko spojily do jednoho suverénního státu – Království Velké Británie. Anna Stuartovna se stala jeho první královnou a zároveň zůstala královnou Irska.\n\n\n"}
{"id": "637511", "url": "https://cs.wikipedia.org/wiki?curid=637511", "title": "Turistická značená trasa 1902", "text": "Turistická značená trasa 1902\n\nPočátek trasy se nachází u nádraží ve Stéblové v nadmořské výšce 224 metrů. Trasa 1902 zde plynule navazuje na žlutě značenou trasu 7322 přicházející od Kunětické hory. Trasa 1902 vede nejprve jižním směrem do obce Stéblová, kde mění směr na přibližně západní. Nedaleko místa, kde směr mění, se nachází malý pomník věnovaný železničnímu neštěstí z roku 1960. Na konci obce se nachází rozcestí, odkud je výchozí žlutě značená trasa 7324 k železniční zastávce Semtín. Trasa 1902 pokračuje po severní hraně Sršské plošiny podél zaniklé železniční vlečky a potoka Rajská strouha. Severně od obce Hrádek se přimyká k severnímu okraji průmyslového areálu Synthesia. V místě, kde se od něj odklání se nachází rozcestí, ze kterého je výchozí zeleně značená trasa 4290 vedoucí do Lázní Bohdaneč severnější alternativní trasou. Asi o 1,5 km dále se u Horeckých písníků nachází další rozcestí, ze kterého je výchozí žlutě značená trasa 7359 do Rybitví. V závěru vede trasa 1902 lázeňským parkem souběžně s částí okruhu naučné stezky Gočárův okruh. Na náměstí v Lázních Bohdaneč v nadmořské výšce 220 metrů končí. V celé trase je doplňována cyklistickou trasou 4039, která vede z části souběžně a z části v nevelké vzdálenosti alternativně.\n\n"}
{"id": "637518", "url": "https://cs.wikipedia.org/wiki?curid=637518", "title": "Eeriness", "text": "Eeriness\n\nEERINESS je české sdružení počítačových hráčů. Bylo založeno v červnu roku 2006. Aktuálně se řadí mezi nejúspěšnější herní celky České republiky, což může být dokládáno například zařazením mezi pětici nejlepších tuzemských organizací v projektu GrunexTV. Hlavním cílem sdružení je podpora vlastních hráčů v podobě zabezpečení základních podmínek pro hraní her a účasti na turnajích a podpora hraní počítačových her všeobecně v rámci tzv. elektronického sportu. Zde se jedná především o mediální podporu a zapojení se do jednotlivých projektů dalších organizací, které mají za cíl přiblížit elektronický sport široké veřejnosti. Tým tvoří několik desítek hráčů převážně z České republiky a částečně Slovenska, jenž se pravidelně účastní nejprestižnějších ligových soutěží a turnajů v národním i mezinárodním měřítku. Za svou šestiletou historii si sdružení vybudovalo dobré renomé a respekt, který je deklarován ziskem 850 ocenění z různých soutěží.\n\nTým eEriness byl založen v červnu roku 2006 skupinou lidí v době, kdy se v České republice stala velice populární hrou Call of Duty 2. Hlavním cílem bylo především hraní zvolené hry, zlepšování týmové souhry a postupná účast v turnajích. Časem se i díky velké konkurenci začal tým rozrůstat o další hráče jiných her a vytvořil se tak multiklan. Mezi podporovanými hrami byly například Counter Strike 1.6 nebo FIFA. Na základě stále většího zápalu se zakládající členové rozhodli vytvořit tým, který by konkuroval ostatním po všech stránkách. Mimo nových herních sekcí byla snaha o získání prvních sponzorů a dosažení větších úspěchů v soutěžích. V současnosti se hráči objevují v nejprestižnějších ligových soutěžích, dotovaných turnajích, účastní se řady LAN akcí, jsou součástí reprezentačních výběrů České republiky nebo drží přední pozice ve výkonnostních žebříčcích.\n\nTým podporuje nejen herní tituly, které jsou v českém i mezinárodním měřítku nejvíce sledované, ale dává prostor také hráčům méně sledovaných her s malou komunitou. V týmu lze spatřit hráče Call of Duty 4, Counter Strike:Global Offensive, HearthStone:Heroes of Warcraft nebo Quake Live. Hráči pod klubovými barvami eEriness za dobu své historie navštívili přes 80 LAN akcí. Pravidelná účast v prestižních turnajích a ligových soutěžích dělá z hráčů zkušené soupeře. \nMimo českých a slovenských turnajů se hráči účastní i vybraných turnajů s mezinárodní účastí. \n\n\n\n\n\n\n\n\n\nHráči za dobu pětileté historie nasbírali přes 650 ocenění, což z týmu eEriness vytváří jednu z nejúspěšnějích tuzemských organizací současnosti. Mezi úspěch lze zařadit i nominace hráčů do reprezentačních výběrů, účast ve výkonnostních žebříčcích nebo přímé pozvánky do atraktivních soutěží.\n\n\n\n\n\n\n\n2016\n2017\n\n"}
{"id": "637520", "url": "https://cs.wikipedia.org/wiki?curid=637520", "title": "Emma Waldecko-Pyrmontská", "text": "Emma Waldecko-Pyrmontská\n\nAdelheid Emma Wilhelmina Theresia Waldeck-Pyrmont (2. srpna 1858, Arolsen - 20. března 1934, Den Haag) byla druhá manželka Viléma III. Nizozemského a nizozemská královna.\n\nKrálovna je v nizozemské královské rodině stále velmi dobře vzpomínána. V letech 1890-1898 byla královnou-regentkou a v letech 1890-1934 královnou-matkou.\n\nBudoucí nizozemská královna se narodila v malém německém městečku Arlosen. Jejími rodiči byli vládce knížectví Waldeck-Pyrmont \"Jiří Vilém Waldeck-Pyrmont\" a jeho manželka \"Helena Nasavská\". Její bratr \"Frederik Waldeck Pyrmont\" byl posledním panujícím vévodou knížectví, sestra \"Helena Waldeck Pyrmont\" byla manželkou Leopolda, vévody z Albany, syna britské královny Viktorie, další její sestra se provdala za krále Viléma II. Württemberského.\n\nV jednadvaceti letech se provdala za o 41 let staršího nizozemského krále Viléma III. Stalo se tak 17. ledna roku 1879, dva roky po smrti jeho první manželky Žofie Württemberské. Král měl z tohoto prvního manželství tři syny: Viléma, Mořice a Alexandra; Mořic však zemřel jako dítě a nejstarší Vilém půl roku po svatbě Emmy a Viléma.\n\nPři výběru královy druhé manželky se uvažovalo i o Emmině starší sestře - princezně Pavlíně nebo o dánské princezně Thyře. Ona sama se v manželství projevila jako žena srdečná a poddajná. Její zásluhou zmizelo předchozí napětí jak v královské rodině, tak mezi parlamentem a králem. Měla dobrý vliv na nestálou a náladovou osobnost královu a manželství bylo mimořádně šťastné.\n\nZ jejího manželství se narodil jediný potomek, dcera Vilemína (31. srpna 1880), budoucí nizozemská královna.\n\nKdyž se dcera Vilemína narodila, žil ještě Alexandr (1851-1884), poslední ze tří synů z prvního manželství jejího otce s Žofií Württemberskou, a Vilemína nebyla brána do úvahy jako budoucí panovnice. Její otec však přežil i tohoto svého syna a následníkem nizozemského trůnu se stala Vilemína.\n\nPoté co 23. listopadu roku 1890 Vilém zemřel, stala se dědičkou trůnu její jedenáctiletá dcera Vilemína jako poslední králův žijící potomek. Ona sama pak převzala nad svou neplnoletou dcerou regentství, a to až do roku 1898, kdy Vilemína dosáhla plnoletosti a převzala nizozemský trůn. Protože na lucemburský trůn v té době nemohla usednout žena, zdědil jej po Vilémově smrti nasavský vévoda Adolf, synovec Viléma III. (a také její strýc z matčiny strany).\n\nTrpělivým a moudrým počínáním přispěla coby regentka, od roku 1898 zvaná \"královna matka\", velmi výrazně k posílení konstituční monarchie. Je považována za zakladatelku moderní nizozemské monarchie. Ona i její dcera Vilemína obnovily postupně důvěru v oranžský dům, která byla tvrdohlavým a náladovým vystupováním Viléma III. vážně poškozena.\n\nZemřela 20. března roku 1934 v důsledku komplikací po překonané bronchitidě ve věku 75 let. Byla pochována v Nieuwe Kerk v Delftu, místě posledního odpočinku příslušníků nizozemské královské rodiny.\n\n"}
{"id": "637522", "url": "https://cs.wikipedia.org/wiki?curid=637522", "title": "Zbyněk Nádeník", "text": "Zbyněk Nádeník\n\nZbyněk Nádeník (21. listopadu 1925, Markvartovice – 8. října 2018, Praha) byl český matematik, vysokoškolský profesor na stavební fakultě ČVUT. Věnoval se především aplikacím matematických metod v geodézii.\n\nNarodil se v učitelské rodině na Hlučínsku. Jeho otec Rudolf Nádeník byl ředitelem obecné školy a jeho matka Františka byla učitelkou. Začal studovat gymnázium v Hlučíně. Po připojení Hlučínska ke Třetí říši v říjnu 1938 byla rodina donucena vystěhovat se. Uchýlila se k příbuzným do Tovačova a Zbyněk Nádeník pokračoval ve studiích na gymnáziu v Přerově a později v Prostějově. V letech 1945-1949 vystudoval matematiku a deskriptivní geometrii v Brně a v Praze.\n\nV roce 1949-1950 působil jako stipendista Badatelského ústavu matematického při České akademii věd a umění. V roce 1950-1951 byl asistentem profesora Františka Vyčichla. V letech 1951-1954 pracoval v Matematickém ústavu Československé akademie věd jako aspirant. Od roku 1954 vyučoval matematiku na tehdy samostatné zeměměřické fakultě ČVUT, po jejím sloučení se stavební fakultou působil na její katedře matematiky. V roce 1957 habilitoval. V roce 1969 mu byl udělen doktorát fyzikálně-matematických věd. V roce 1977 byl jmenován řádným profesorem matematiky. V roce 1997 odešel do důchodu. I nadále se aktivně zajímal o školství a směřování oboru geodézie a kartografie.\n\nZemřel po dlouhé nemoci v Praze.\n\nPřednášel matematiku pro posluchače oboru geodézie a kartografie. Zabýval se globální diferenciální geometrii křivek a ploch, integrální geometrii, konvexní útvary a geometrické nerovnosti s různými zobecněními klasické isoperimetrické nerovnosti . Dále se zabýval matematickými aplikacemi v oblasti kosmické a fyzikální geodézie . Uvedl do zdejší praxe publikace:\n\nByl aktivní v Jednotě českých matematiků a fyziků, kde působil ve vědecké radě a v zahraniční komisi. Pořádal též přednášky na téma geometrie a výtvarné umění na pedagogické fakultě Univerzity Karlovy i na jiných místech. Byl čestným členem Vědecké rady VÚGTK (Výzkumný ústav geodetický, topografický a kartografický).\n\nSeznam děl je uveden v literatuře .\n\nVedle toho publikoval v časopisech \"Mathematica Bohemica\", \"Mathematical Reviews\" a \"Zentralblatt für Mathematik\".\n\nPodílel se na překladu knihy:\n\n"}
{"id": "637523", "url": "https://cs.wikipedia.org/wiki?curid=637523", "title": "CeeLo Green", "text": "CeeLo Green\n\nThomas Decarlo Callaway (* 30. května 1974 Atlanta), známější spíše pod uměleckým jménem CeeLo Green nebo prostě CeeLo, je americký zpěvák, rapper, skladatel a hudební producent. Do popředí se dostal jako člen jižní hip hopové skupiny Goodie Mob, později zahájil kritiky oslavovanou sólovou kariéru a také vystupuje ve skupině Gnarls Barkley s DJ a producentem Danger Mouse.\n\nMezi hity CeeLoa patří singly \"Closet Freak\" (2002), \"I'll Be Around\" (2003) produkovaný Timbalandem, \"Crazy\" (2006) od Gnarls Barkley a \"Fuck You!\" (2010).\n\n"}
{"id": "637524", "url": "https://cs.wikipedia.org/wiki?curid=637524", "title": "Citroën Traction Avant", "text": "Citroën Traction Avant\n\nCitroën Traction Avant (což znamená přední náhon) byl první sériově vyráběný automobil s pohonem předních kol a samonosnou karoserií. Vyráběla jej francouzská automobilka Citroën v letech 1934–1957. Za tuto dobu bylo vyrobeno kolem 760 000 vozů v několika provedeních.\nTraction Avant znamenal doslova revoluci v automobilové výrobě. Kromě svařené skořepinové samonosné karoserie a pohonu předních kol měl také nezávislé zavěšení předních kol, odpružení torzními tyčemi a odvážný design. Původní model 7A byla limuzína s malým motorem 1303 cm. Záhy jej však nahradily modely 7B a 7C s postupně silnějšími motory. Po typu 7 následoval typ 11, který byl větší, a proto byl k jeho pohonu použit motor z typu 7S o objemu 1911 cm s výkonem 46 koní (34 kW). Tento model a jeho varianty se nabízel jako dvoudveřové kupé, čtyřdveřový sedan, kabriolet a také ve verzi Familiale jako osmimístná či luxusní čtyřmístná limuzína. V nabídce byl i hatchback Commerciale s rozdělenými dveřmi zavazadlového prostoru.\n\n"}
{"id": "637527", "url": "https://cs.wikipedia.org/wiki?curid=637527", "title": "Nadace a Říše", "text": "Nadace a Říše\n\nNadace a Říše (anglicky \"Foundation and Empire\") je druhá kniha z pera amerického spisovatele a biochemika Isaaca Asimova ze série o Nadaci, původně trilogie, posléze doplněné o další 4 díla. Navazuje na knihu Nadace. Vyšla v roce 1952.\n\nKniha má dvě části: první se jmenuje „Generál“ a druhá „Mezek“. \nAčkoliv mají oba příběhy své kouzlo, přece jen je patrné, že později napsané díly Nadace (konkrétně \"Nadace na hranicích\", \"Nadace a Země\", \"Předehra k Nadaci\", \"A zrodí se Nadace\"), které rozšířily původní trilogii, obsahují propracovanější zápletky. Mezi vydáním \"Druhé Nadace\" a \"Nadace na hranicích\" je prodleva bezmála 30 let.\n\nPoprvé vyšla kniha česky v samizdatovém vydání v roce 1989 pod názvem \"Základna a Impérium\". V roce 1991 vyšla v nakladatelství AG Kult již pod názvem \"Nadace a Říše\".\n\nProlog dokumentuje situaci Galaktické říše a uvádí čtenáře do děje:\nPrvní Galaktická říše se nachází těsně před zhroucením. Geniální matematik Hari Seldon založil psychohistorii, vědu, která dokáže spočítat pravděpodobnosti chování lidstva jako celku a ví, že pádu civilizace nelze zabránit. Lze však zkrátit období chaosu z dlouhých 30 000 let na pouhý jeden tisíc, než povstane druhá Galaktická Říše. K tomu je zapotřebí vytvořit Nadaci – původně společenství encyklopedistů, kteří budou zpracovávat veškeré lidské vědění do díla nazvaného \"Encyclopedia Galactica\". Nakonec vzniknou dvě centra Nadace, jedna z nich leží na Terminu, vzdálené planetě na samém konci Galaxie. Postupem doby Nadace sílí a díky své technické převaze získává vliv, zatímco Říše slábne. Přesto ji nelze podceňovat, zvláště poté, co na armádním žebříčku rychle postupuje mladý a dravý generál Riose.\n\nGalaktickou říši postihuje úpadek a rozklad ve stále větší míře. Ale stále v sobě soustřeďuje obrovskou moc. Nyní se tato moc stává vojenskou hrozbou a bezprostředně ohrožuje Nadaci díky postavě generála Bela Riose, který projevuje horlivost v pátrání po nepřátelích Říše. Tajuplná Nadace se zdá být vhodným cílem.\n\nStruktury Nadace se stávají zkostnatělé a ona stagnuje. Vlády se ujal rod Indburů a demokratické volby jsou minulostí. V Galaxii se objeví neznámá postava, Mezek, jenž během krátké doby dobyde několik planet a zdá se, že se tím jeho chuť neuspokojí. Kolují zvěsti, že je to mutant s neobvyklými schopnostmi. Na spadnutí je další Seldonova krize.\n\n\n\nProlog\n\n1. Pátrání po kouzelnících\n2. Kouzelníci\n3. Nehynoucí odkaz\n4. Císař\n5. Začíná válka\n6. Oblíbenec\n7. Podplácení\n8. Na Trantor\n9. Na Trantoru\n10. Válka končí\n\n11. Ženich a nevěsta\n12. Kapitán a starosta\n13. Poručík a klaun\n14. Mutant\n15. Psycholog\n16. Konference\n17. Vizisonor\n18. Pád Nadace\n19. Začátek pátrání\n20. Spiklenec\n21. Vesmírná mezihra\n22. Smrt na Neotrantoru\n23. Trosky Trantoru\n24. Konvertita\n25. Smrt psychologa\n26. Konec pátrání\n\nBel Riose, mladý ambiciózní generál Galaktické říše, získá dojem, že na vesmírné periferii se děje něco nekalého. Vyhledá Ducema Barra – starého patricije, který byl v mládí aktivní v povstání na Siwenně, pohraniční planetě, aby od něj zjistil nějaké informace. Patricij mu řekne o Hari Seldonovi a jeho psychohistorickém plánu, úpadku civilizace a poslání Nadace. Generál je podezíravý a příliš starému muži nevěří. Bere jej sebou na vojenskou misi.\n\nNa Nadaci se mezitím sejde rada, aby probrala hrozící nebezpečí a učinila kroky k jeho odvrácení. Dohodne se, že bude vyslán nezávislý kupec, aby se stal vějičkou pro říšské válečné loďstvo.\nU císařského dvora očerňuje nejvyšší tajemník Brodrig mladého generála Riose u svého císaře Cleona II. Dosáhne toho, že je vyslán na flotilu jako dohled.\n\nVálka začala. Ducem Barr je pod pohrůžkou přinucen ke spolupráci, přesto se snaží držet si odstup. Nevěří ve vítězství Říše, naopak bezmezně spoléhá na psychohistorický Plán. Říšské lodě zajmou obchodní loď Nadace kupce Lathana Deverse. Po neplodném výslechu pověří Riose Barra, aby zkusil z Deverse něco vyzvědět. Kupec si všimne, že patricijova loajalita vůči Říši není nikterak veliká. Disponuje různými technickými pomůckami, mimo jiné deformátorem pole, jenž odstíní hovor. Mohou tedy spolu hovořit bez rizika odposlechu. Devers se dozví překvapivé informace a získá Barra na svou stranu.\nSituace se nevyvíjí pro Nadaci dobře, ztrácí jednu planetu za druhou a dostává se do obklíčení. Lathan Devers si zatím získává na svou stranu posádku praktickými dary z nákladu své lodi. Zatímco říšská technologická úroveň je slabá, výrobky Nadace jsou vzhledem k omezeným zdrojům miniaturizované, kvalitní a vysoce spolehlivé.\n\nBrodrig zpovídá Lathana Deverse, za kvalitní zprávy mu nabízí odměnu – 100 000 kreditů. Devers je vlastenec, ale také kupec. Odkazuje Brodriga na falešnou stopu, doufá, že se mu tím podaří zpacifikovat generála Riose (Brodrig by jej mohl díky své chamtivosti odvolat). Stane se však něco nečekaného, lord Brodrig se s generálem Riosem spojí a zajistí další přísun válečných lodí. Zdá se, že porážka Nadace je neodvratná.\nDeversovi se společně s Barrem podaří uprchnout a v zoufalé snaze zvrátit situaci míří na Trantor, administrativní centrum Říše. Mají v plánu pomocí úplatků dosáhnout audience u císaře. To se jim nepodaří, jsou nuceni opět utíkat.\n\nVálka nicméně končí, Riose i Brodrig jsou odvoláni a zatčeni. Říšský trůn je lákadlo, na němž již zahynulo násilnou smrtí mnoho císařů – ať již urozeného původu, či samozvolených generálů a odbojných místokrálů. V téhle fázi atmosféra podezírání, která vládne v nejvyšších kruzích znemožňuje vést Říši dlouhodobější dobyvačnou válku a zvítězit – přesně jak předpokládal psychohistorický plán Hariho Seldona.\n\nPrvní Nadace se stává stejně zkostnatělou jako bývala Galaktická říše. Demokracie upadá, k moci se dostal rod Indburů a nezávislé volby jsou minulostí, moc se dědí. Pnutí uvnitř roste, svaz Nezávislých kupců plánuje převrat. Hodlá získat na svou stranu tajemného Mezka, velitele, o němž se říká, že je to mutant a disponuje neobvyklými schopnostmi. Mezek v krátké době dobyl planetu Kalgan. Svaz kupců posílá na planetu Baytu Darellovou a jejího manžela Torana, aby se pokusili o Mezkovi něco zjistit.\n\nNa Kalganu se nevyhnou incidentu, přičemž zachrání klauna Magnifica, který je na útěku před Mezkem. Zároveň se setkají s kapitánem Hanem Pritcherem, který jedná v zájmu Nadace.\nNa Terminu, hlavním světě Nadace mezitím psycholog Ebling Mis zjistí, že se blíží další Seldonova krize. Tuto informaci sdělí starostovi Indburovi III., ten jí ale příliš nevěří.\nNa planetě Radole se koná konference Nezávislých kupců, kteří se stále snaží navázat kontakt s Mezkem, jenž mezitím pohlcuje jednu planetu za druhou a plánují vojenský útok proti Nadaci, když přijde překvapivá zpráva: jejich flotila byla napadena Mezkem. Po zhodnocení situace se přidávají k silám Nadace.\n\nV Časovém sejfu se objeví hologram Hariho Seldona a hovoří o krizi. Ebling Mis měl pravdu, nicméně Seldon mluví o zcela jiné situaci. To je vážné, protože psychohistorický plán je narušen. \nTerminus je napaden a donucen se vzdát. Nadace je poražena, vzdoruje pouze armáda Nezávislých kupců. Otázkou zůstává jak dlouho.\n\nKapitán Han Pritcher se přidá k podzemní organizaci a naplánuje atentát na Mezka. Nezdaří se. Není popraven, nýbrž naverbován jakožto schopný člověk do Mezkových služeb.\nToran, Bayta, Ebling Mis spolu s Magnificem prchají na Trantor, neboť Mis chce najít v Galaktické knihovně záznamy o Druhé nadaci. Ta jediná jim může pomoci. Kapitán Pritcher je jim v patách.\nŘíše je v definitivním rozkladu, smrskla se na území s nemnoha planetami. Sídlo již není na Trantoru, ale na Neotrantoru. Trantor se stal zemědělskou planetou, vyváží se z něj kov z trosek infrastruktury. \nDelegace žádá o povolení u Dagoberta IX. pro vstup do Galaktické knihovny. Po odchodu z císařských komnat jsou přepadeni Jordem Commasonem a Dagobertovým synem, následníkem trůnu. Dokáží se však ubránit, když Magnifico použije svůj vizisonor.\nNa Trantoru se Ebling Mis pohrouží do starých dokumentů s cílem vypátrat Druhou Nadaci. Když se mu to podaří, dříve než stačí tuto informaci sdělit Baytě a Toranovi, Bayta ho zastřelí. Toto tajemství se nikdy nesmí dozvědět Mezek, který je blíž, než se zdálo...\n\n\n\"\"Nadace\", řekl trpce Devers, \"má svá tajemství. Mají knihy, staré knihy - tak staré, že jazyk, ve kterém jsou psané, zná jen pár nejvýše postavených. Ale ta tajemství jsou zahalena rouškou obřadů a náboženství a nikdo je nesmí použít. Já jsem to zkusil a teď jsem tady - čeká mě rozsudek smrti.\"\"\n\"\"Aha. A co ta dávná tajemství?\"\"\n\"\"Transmutace prvků,\" řekl stručně Devers.\"\n\n\n\n"}
{"id": "637528", "url": "https://cs.wikipedia.org/wiki?curid=637528", "title": "Karolína Grohová", "text": "Karolína Grohová\n\nKarolína Grohová (* 21. listopadu 1990 Dvůr Králové nad Labem) je česká běžkyně na lyžích, skialpinistka a atletka. V běhu na lyžích byla v letech 2010 − 2018 členkou české ženské reprezentace. Startovala třikrát na mistrovství světa v klasickém lyžování, dvakrát na zimní olympiádě. Mistrovství světa se zúčastnila i ve skialpinismu.\n\nKarolína pochází ze sportovní rodiny − otec Stanislav (* 1946) i matka Jaroslava (* 1951) se od dětství věnují atletice, především běhu − Jaroslava Grohová získala v kategorii nad 35 let titul mistryně Evropy v silničním běhu na 10 kilometrů. Karolína v rodném Dvoře Králové od čtyř let chodila do Sokola, kde získala všestranný základ a několikrát se stala přebornicí ČOS v atletice i přespolním běhu, získala medaile na přeboru ČOS v běhu na lyžích i v sokolské všestrannosti. Dále se věnovala gymnastice. Pod trenérským vedením maminky se v TJ Dvůr Králové více zaměřila na atletiku – běhání (dráhová atletika, běhy od 1500 metrů po 3000 metrů překážek). Když bylo Karolíně 14 let, přestěhovala se její rodina do Vrchlabí, kde začala navštěvovat sportovní školu na náměstí Míru a pod vedením Aleše Suka se věnovala běžeckému lyžování v TJ SVS Krkonoše Vrchlabí. Po vzoru starších bratrů Stanislava a Radoslava se závodně začala věnovat i skialpinismu. Úspěšný je především Radoslav, který je mistrem České republiky ve skialpinismu a má medaile z mistrovství Evropy. \n\nNakonec se jejím hlavním odvětvím stal běh na lyžích. Poté co na Mistrovství ČR 2010 v Harrachově obsadila ve sprintu 2. místo, stala se v následující sezóně členkou B týmu ženské reprezentace v běžeckém lyžování. Ve Světovém poháru poprvé startovala 15. ledna 2011 v Liberci a dokázala se ve sprintu prosadit do bodované třicítky – obsadila 29. místo. Na MS 2011 v kategorii do 23 let v estonském Otepää obsadila 31. místo v závodu na 5 km volnou technikou a 26. místo v klasickém sprintu. Na konci ledna 2012 si na akademickém šampionátu zlomila ruku. V polovině února 2012 však již startovala ve sprintu Světového poháru v polské Szklarske Porębě a vzápětí se zúčastnila Mistrovství světa do 23 let v tureckém Erzurumu, kde byla 28. ve sprintu a 32. na klasické desítce. Od roku 2012 byla členkou Dukly Liberec. V lednu 2013 na Mistrovství světa do 23 let v Liberci obsadila 11. místo ve sprintu, 30. místo ve volné desítce a 37. místo ve skiatlonu. V únoru 2013 se ve Val di Fiemme poprvé zúčastnila seniorského Mistrovství světa a ve sprintu dojela 34., se štafetou obsadila 12. místo.\n\nZúčastnila se Zimních olympijských her 2014, kde se s českou štafetou umístila na 10. místě a ve sprintu volnou technikou skončila na 38. příčce. Svého nejlepšího umístění ve Světovém poháru v běhu na lyžích dosáhla v úvodním závodě sezóny 2015/16 ve finské Ruce, kde ve sprintu klasickou technikou postoupila do čtvrtfinále a obsadila 24. místo. Startovala také na Zimních olympijských hrách 2018. V Pchjongčchangu se ve sprintu klasicky umístila na 43. místě a se ženskou štafetou doběhla na jedenácté příčce.\n\nV létě 2018 přestoupila do Silvini Madshus Teamu a začala se věnovat především dálkovým běhům.\n\nVe skialpinismu závodí za AKLVK ALPINE PRO SKI TRAB team z Janských Lázní. V únoru 2008 získala na Mistrovství světa ve skialpinismu ve švýcarském středisku Portes du Soleil v kategorii kadetek 2. místo v závodě Vertical race. V březnu 2010 získala na Mistrovství světa v andorrském středisku Canillo v kategorii juniorek 3. místo v závodě Vertical race.\n\nJe také několikanásobnou mistryní České republiky ve skialpinismu.\n\n\nV atletice závodila za TJ Dvůr Králové nad Labem. V roce 2009 obsadila 1. místo na MČR žen do 22 let v běhu na 3000 m překážek (11:44,47) a 3. místo na MČR juniorek v běhu na 3000 m překážek (11:39,25)\n\nKarolína Grohová studovala na Gymnáziu Vrchlabí, v roce 2010 úspěšně maturovala na Gymnáziu a SOŠ Jilemnice. Studovala sportovní management na Fakultě přírodovědně-humanitní a pedagogické Technické univerzity v Liberci (bakalářská práce 2015 na téma akademického MČR ve skialpinismu).\n\n"}
{"id": "637531", "url": "https://cs.wikipedia.org/wiki?curid=637531", "title": "Jakir Aharonov", "text": "Jakir Aharonov\n\nJakir Aharonov (: יקיר אהרונוב; narozen 28. srpna 1932 Haifa) je izraelský fyzik, specializující se na kvantovou fyziku.\n\nBakalářské vzdělání získal na Technionu (Izraelský technologický institut) v izraelské Haifě, kde promoval v roce 1956. V magisterském studiu pokračoval na Technionu, po němž se přesunul na britskou univerzitu v Bristolu, kde získal roku 1960 titul Ph.D..\n\nVe svém výzkumu se zabývá nelokálními a topologickými efekty v kvantové mechanice, kvantovou teorií pole a interpretacím kvantové mechaniky. V roce 1959 společně s Davidem Bohmem navrhli Aharonovo-Bohmův efekt, za nějž mu byla roku 1998 udělena Wolfova cena za fyziku.\n\nJe profesorem teoretické fyziky a \"James J. Farley Professor of Natural Philosophy\" na Chapman University v Kalifornii. Dále je \"distinguished professor\" na Perimeter Institute, emeritním profesorem na Telavivské univerzitě v Izraeli a prezidentem izraelského Institutu pokročilého výzkumu ().\n\nV roce 1998 obdržel Wolfovou cenu za fyziku (1998) a v roce 2010 byl vyznamenán Národním vyznamenáním za vědu.\n\n\n\n"}
{"id": "637534", "url": "https://cs.wikipedia.org/wiki?curid=637534", "title": "Novověké latinské písmo", "text": "Novověké latinské písmo\n\nNovověké latinské písmo se rozvíjí od poloviny 15. století, kdy se středověké latinské písmo rozštěpilo na dvě větve: zatímco novogotické písmo navazovalo na středověké gotické písmo, humanistické písmo přejalo své tvary z antické kapitály a raně středověké karolinské minuskule. Vývoj písma v obou větvích reagoval především na rostoucí potřebu psát častěji a rychleji, takže kreslené písmo bylo v psaných textech rychle zatlačeno do pozadí polokurzívou (v případě humanistického písma) nebo kurzívou (v případě novogotického písma). Kreslené písmo nicméně našlo hojné uplatnění v knihtisku: humanistické písmo v podobě antikvy a italiky, novogotické písmo v podobě bastardy, textury, švabachu a fraktury.\n\nOba typy písma spolu soupeřily, přičemž humanistické písmo postupně vytlačovalo novogotické, které se nakonec v polovině 20. století úplně přestalo používat. Humanistické písmo se již v 1. polovině 16. století stalo výhradním typem písma pro zápis textů v latině a rozšířilo se v celé Itálii. Do ostatních národních jazyků ovšem začalo pronikat později: pro zápis francouzštiny se běžně užívalo až od konce 16. století, pro angličtinu od 1. poloviny 18. století, pro češtinu od 1. poloviny 19. století. Novogotické písmo se užívalo nejdéle pro zápis němčiny, a to až do roku 1941, kdy nacistická administrativa používání tohoto písma zakázala. Od té doby se pro jazyky zapisovaných latinkou používá pouze humanistické písmo.\n\nZměny, kterými se vyznačuje přechod od středověku k novověku, hluboce ovlivnily také podobu latinského písma. Ekonomické změny a rozvoj obchodu zapříčinily zvýšenou potřebu psaného písma, rozšíření znalosti písma především v okruhu měšťanů a obchodníků a urychlování písma. Rychlejší kurzívní formy tak začaly na konci 15. století vytlačovat kreslené knižní písmo, které bylo nakonec brzy téměř úplně nahrazeno knihtiskem.\n\nStředověké gotické písmo se v důsledku tohoto vývoje proměnilo v písmo novogotické, pro humanisty ovšem gotické písmo představovalo \"littera scholastica\", tedy písmo z jejich hlediska zastaralého scholastického způsobu vnímání světa. Humanisté proto hledali nové „jasné písmo“ (\"littera clara\"), až nakonec vznikla antikva, jejíž majuskulní tvary vycházely z římské kapitály, zatímco minuskuly navazovaly na karolinskou minuskuli. Z antikvy se následně vyvinula celá skupina humanistického písma.\n\nV následujících staletích se tvary novogotického i humanistického písma dále vyvíjely, živelný vývoj tvarů písma ovšem již od počátku 16. století usměrňovali kaligrafové svými tištěnými učebnicemi psaní. Od 18. století podobu písma výrazně ovlivnily zásahy státní správy, jejichž cílem bylo prosazení jednotného modelu výuky psaní v příslušné zemi.\n\nV otázce klasifikace novověkého písma dodnes mezi odborníky nepanuje shoda. Ačkoli se všichni shodují, že existují dvě základní výše uvedené skupiny, jejich pojmenování se značně liší. Humanistické písmo tak bývá někdy označováno také jako „latinské“ (Manfred Hamann, Friedrich Beck) a novogotické písmo jako „moderní gotické písmo“ (Franz Steffens), „německé národní písmo“ (Herman Delitsch) nebo „německé písmo“ (Hamann). Označení „latinské písmo“ je ovšem značně nepřesné, neboť novogotické písmo je rovněž písmem latinským a podobně je tomu u označení „německé písmo“, neboť tímto písmem se nepsalo jen v Německu a ani se jím nepsaly pouze jazykově německé texty.\n\nV české odborné literatuře je nicméně již několik desetiletí vcelku bez výhrad přijímána klasifikace, kterou vytvořil Jaroslav Kašpar, jenž novověké latinské písmo rozděluje nejdříve do dvou velkých výše uvedených skupin na humanistické a novogotické písmo, které dále rozděluje podle stupně zběžnosti na písmo kreslené, polokurzívní a kurzívní a dále podle teritoria:\n\nHumanistické písmo se rozvinulo během 15. století v severní Itálii v podobě antikvy. Latinský název písma \"lettera antiqua\" („staré písmo“) odkazuje na starověkou římskou kapitálu, jejíž tvary začala antikva využívat jako majuskule, a karolinu z 9. století, jež se stala základem minuskulí antikvy. Záhy začali humanistické písmo užívat také severoitalští obchodníci a kaligrafové proto písmo přizpůsobili potřebě rychlejšího psaní, čímž vznikla humanistická polokurzíva, jež se vyznačovala sklonem doprava a samostatně stojícími písmeny. Oba typy písma brzy pronikly do tisku: poprvé vyspělou antikvou tiskl roku 1464 německý tiskař Adolf Rusch, centrem knihtisku antikvou se však staly zejména Benátky; tištěnou humanistickou polokurzívu, zvanou italika, vytvořil Aldus Manutius roku 1501. Jako psané písmo se antikva posléze užívala jen zřídka – základním typem psaného humanistického písma představovala polokurzíva, z níž se živelně vyvíjela kurzíva, která mnohdy přejímala také vlivy i celá písmena novogotického písma.\n\nV první polovině 16. století se humanistické písmo užívalo již téměř ve všech jazykově latinských textech tištěných nejen v Itálii, ale také v Německu, Francii, Anglii, Nizozemí i ve střední Evropě. Tištěné písmo v následujících staletích nedošlo výraznějších změn, za to psané písmo podléhalo vlivu dobového estetického cítění. Pod vlivem baroka se tak humanistické písmo stalo ozdobnějším, mj. díky zmnožení smyček, a naopak klasicismus vedl k návratu ke střízlivějším formám písma. Humanistické písmo se ovšem v drtivé většině případů používalo výlučně jen pro texty v latině. Zlom nastal teprve v 17. století, kdy se jím začaly psát také texty v národních jazycích, a to zejména v Anglii a Francii. Výjimku tvořila střední Evropa, kde se humanistické písmo v jazykově českých textech šířeji uplatňovalo až od 2. čtvrtiny 19. století a teprve roku 1941.\n\nNa tvary humanistického písma měly v 16. století vliv především učebnice curyšského kaligrafa Urbana Wysse (\"Libellus Valde Doctus...\", 1549) a vlámského kartografa Gerharda Mercatora (\"Literarum latinarum...\", 1540). Vliv anglických a francouzských učebnic ze 17. a 18. století ovšem již zpravidla nepřekročil hranice země svého vzniku. V českých zemích byla výuka humanistického písma zprvu součástí některých učebnic novogotického písma, někdy se také napodobovaly humanistickým písmem psané čítanky. Až roku 1841 vytvořil Jan Svoboda českou verzi humanistického písma, nakonec se však ujaly tvary vycházející z příručky Petra Mužáka (1848).\n\nNovogotické písmo navazovalo na středověké gotické písmo. Kreslené a do značné míry také polokurzívní novogotické písmo se vyznačuje silným stínováním. Novogotické kreslené písmo začalo být již v 2. polovině 15. století napodobováno také v tisku, kde se nakonec vyvinuly celkem čtyři hlavní typy tiskového písma: textura a bastarda navazovaly na stejnojmenná gotická písma, zatímco švabach a fraktura vycházely z kresleného novogotického písma. Hlavním typem novogotického psaného písma se ovšem stalo písmo kurzívní, neboť naplňovalo požadavek rychlého a snadnějšího psaní, zatímco funkce polokurzívního (a tím spíše kresleného) písma se stále více omezovala jen na zvýrazňování nadpisů a slov v textu. Kurzívní písmena jsou psána jedním tahem a ve slově vzájemně spojována.\n\nV průběhu novověku lze sledovat tendenci vytlačování novogotického písma humanistickým. Nejdříve došlo k vytlačení novogotického písma v Itálii, kde se udržela jen pro psaní několika mála druhů písemností. V 17. století nejdříve humanistické písmo ovlivnilo tvary novogotického, takže vzniklo novogoticko-humanistické písmo, z něhož ovšem novogotické prvky nakonec v 18. století vymizely. V Anglii se novogotické písmo udrželo poněkud déle, neboť humanistické a novogotické písmo během 17. století zde existovaly vedle sebe; došlo sice k jejich ovlivňování, nikoli však ke smíšení. Užívání novogotického písma nakonec anglický parlament zakázal roku 1731. Nejdéle se novogotické písmo udrželo ve střední Evropě, kde jeho ústup začal až v 1. polovině 19. století, když se pro jazykově neněmecké texty začalo užívat humanistického písma. V jazykově německých textech se ovšem novogotické písmo udrželo až do roku 1941, kdy bylo jeho užívání zrušeno nacistickou administrativou.\n\nŽivelný rozvoj kurzívního písma se již od počátku 16. století snažili usměrňovat kaligrafové ve svých tištěných učebnicích psaní. Pro novogotické písmo sehrály zásadní roli učebnice Johanna Neudörffera \"Fundament\" (1519) a \"Eine gute Ordnung\" (1538), v nichž Neudörffer propagoval analyticko-syntetickou metodu výuky psaní, podle které se měly nejdříve nacvičovat jednotlivé komponenty písmen, jež se pak skládaly do jednotlivých písmen. Neudörffovy tvary kurzívních písmen se dočkaly širokého rozšíření a staly se základem německé novogotické kurzívy (kurentu), jejíž tvary v průběhu následujících čtyř staletí doznaly jen menších změn. Další vlivné příručky pak během 16. století vydal také Wolfgand Fugger (1553), Mathias Wassenberger (1548) nebo Johannes Kleiner (1568).\nV 17. století se tvary novogotického písma poněkud rozrůznily, takže v jen německých zemích lze vysledovat tři základní typy písma: franský typ (s centrem v Norimberku), saský typ (Lipsko, Drážďany) a slezský typ (Vratislav). Také v rakouských zemích se písmo utvářelo pod vlivem různých příruček, zprvu přejímaných z německých zemí (Caspar Neff, 1549) a posléze vytvářených také domácími kaligrafy (pol. 17. století: Andreas Reich, 18. století: Georg Schwander). Proces sjednocování písma přišel až se státními zásahy: na počátku 18. století získal od pruské vlády dvacetiletý monopol na vydávání učebnic a vzorníků psaní Hilmar Curas (učebnice \"Calligraphia Regia\", 1714) a obdobně bylo v habsburské monarchii v rámci školní reformy roku 1774 stanoveno, že psaní se má na základních školách vyučovat výhradně podle učebnice Johanna Schalteho (\"Anleitung zum Schönschreibung...\", 1775). První českou učebnici novogotického písma vytvořil F. A. Steinský, kvůli monopolu Schalteho učebnice však všechny exempláře Steinského učebnice byly zničeny. První dochovanou českou učebnici proto představují předlohy Jana Jakuba Küssela z roku 1823.\n\nZ výše uvedeného vyplývá, že humanistické a novogotické písmo si vzájemně konkurovalo, přičemž humanistické písmo vytlačovalo novogotické, které se nakonec v polovině 20. století úplně přestalo používat. Rychlost a průběh tohoto procesu se na různých místech lišila, velmi záhy po svém vzniku v 15. století se ovšem humanistické písmo stalo výhradním písmem pro zápis textů v latině, takže často vznikla jakási „dvojpísmost“: na jednom území se latinské texty psaly humanistickým písmem, zatímco texty v národním jazyce se ve stejné oblasti psaly písmem novogotickým. Toto jasné rozdělení se nezřídka dodržovalo dokonce i v rámci jednoho slova: latinský základ slova měl jinou grafickou podobu než jeho koncovka, kterou k základu přidal národní jazyk. Ne vždy ovšem humanistické a novogotické písmo stálo takto vyhraněně vedle sebe, neboť podoba těchto písem se mnohdy navzájem ovlivňovala, a někdy dokonce vznikala písma novogoticko-humanistická, v nichž ovšem časem humanistické prvky převážily nad novogotickými.\n\nV Itálii humanistické písmo vytlačilo novogotické velmi rychle. Tvary humanistického knižního písma se rozšířily rychle díky knihtisku ve formě antikvy, stejně jako se o něco později polokurzívní písmo rozšířilo ve formě italiky. Vedle knihtisku pak pro přijetí humanistického písma nejen v Itálii sehrála důležitou roli papežská kancelář, jež pro psaní všech brevií užívala humanistickou polokurzívu (papežská humanistická kurzíva), jejíž upravenou podobu nazývanou \"cancellaresca\" převzaly mnohé další kanceláře i soukromé osoby. Humanistické kurzívní písmo se vyvíjelo živelně a jeho tvary se díky učebnicím psaní stabilizovaly až v 17. století. Užití novogotického písma se omezovalo jen na úzký okruh písemností, například až do 19. století se papežská novogotická kurzíva (\"littera Sancti Petri\") užívala pro psaní papežských bul.\n\nDo Francie začalo humanistické písmo pronikat již v 1. polovině 16. století, teprve ve 2. polovině 16. století však začal místo ryze novogotického písma užívat písmo humanistické nebo humanisticko-novogotické (nazývané různě jako \"financière\", rondo nebo bastarda) také širší okruh uživatelů. Sbližováním humanistického a humanisticko-novogotického písma nakonec vzniklo moderní francouzské humanistické písmo \"coulée\".\n\nTaké do Anglie začalo humanistické písmo pod názvem \"Italian Hand\" pronikat na počátku 16. století, dlouhou dobu jej ovšem užívali pouze příslušníci inteligence, zatímco na úřadech se užívalo písmo novogotické (\"Secretary Hand\", \"Chancery Hand\", \"Court Hand\"). Užívání těchto typů bylo definitivně zakázáno anglickým parlamentem až roku 1731. Místo novogotického písma se tedy začalo užívat humanistické kurzívy ovlivněné novogotickým písmem a nazývané \"English Round Hand\". Varianta tohoto písma \"English Hand\" pak nalezla ohlas nejen v Anglii, ale také v zahraničí – stala se například vzorem při vytváření moderního českého humanistického písma v 19. století.\n\nVe státech s německým úředním jazykem se novogotické písmo udrželo nejdéle. Specifikem německé novogotické kurzívy (\"kurentu\") bylo štěpení a zdvojování dříků, které snad mělo nahradit stínování. Zatímco ve Francii a Anglii stát stanovil, že se ve školách bude vyučovat humanistickým písmem, pruská a rakouská administrativa nařídila učit především novogotické novogotické písmo, zatímco humanistické zůstávalo mělo zůstat v pozadí. K rozšíření humanistického písma na jiné než latinské texty došlo až v souvislosti s obrozením slovanských národů, kdy se slovanské texty začaly psát humanistickým písmem. Pro německy psané texty se ovšem nadále užívalo písmo novogotické, a to až do roku 1941, kdy užívání novogotického písma nacistická administrativa zakázala a nařídila užívat písmo humanistické. Oficiálně se tak stalo kvůli údajnému židovskému původu novogotického písma, ve skutečnosti se však za tímto nařízením zřejmě skrýval fakt, že novogotické písmo již bylo pro zahraniční obchodní partnery nesrozumitelné.\n\nV českých zemích vedle sebe kromě humanistického písma v latinských textech existovaly dvě formy písma novogotického: domácí české novogotické písmo (užívané výhradně pro jazykově české texty) a novogotické písmo přejímané z Německa. Německé novogotické písmo postupně získávalo nad českým převahu, přičemž definitivně je vytlačilo, když reforma školství roku 1774 unifikovala výuku písma podle jednotného vzoru německého novogotického písma. Čeští vzdělanci se pokusili vytvořit svou vlastní alternativu novogotického písma, jež by zohledňovala specifika českého jazyka, tyto pokusy nebyly vůbec nebo jen velmi málo úspěšné, a tak nakonec čeští obrozenci začali preferovat pro zápis češtiny humanistické písmo, které se okolo poloviny 19. století v jazykově českých textech v několika variantách úplně prosadilo. Od poloviny 19. století probíhaly také pokusy o sjednocení českého humanistického písma, nakonec k unifikaci došlo až v Československu roku 1933. Roku 1950 došlo k neúspěšnému pokusu o zavedení modernizované varianty, takže významná změna přišla až roku 2010, kdy se ve čtyřiceti českých školách začalo vyučovat psaní písmem \"Comenia Script\".\n\n\n\n"}
{"id": "637538", "url": "https://cs.wikipedia.org/wiki?curid=637538", "title": "Jako zabít ptáčka", "text": "Jako zabít ptáčka\n\nJako zabít ptáčka ( \"To Kill a Mockingbird\", doslova „Zabít drozdce“) je román spisovatelky Harper Leeové, poprvé vydaný v roce 1960. Zaznamenal okamžitý úspěch, vyhrál Pulitzerovu cenu a stal se klasickým dílem moderní americké literatury. Zápletka a charaktery postav jsou částečně inspirovány autorčiným pozorováním její rodiny a sousedů a také událostmi, které se odehrály v blízkosti jejího rodného města v roce 1936, v době kdy jí bylo 10 let.\n\nKniha je známá svou vřelostí a humorem, přestože se zabývá vážnými otázkami jako je znásilnění nebo rasová nerovnost. Otec vypravěčky příběhu, Atticus Finch, slouží jako příklad morálního hrdiny pro mnoho čtenářů a také vzor čestnosti pro advokáty.\n\nRomán je zástupcem žánrů jižanská gotika a Bildungsroman, jeho hlavní témata zahrnují rasovou nespravedlnost a zničení nevinnosti. Harper Lee se zde také zaměřuje na otázky společenských tříd, odvahy, soucitu a genderových rolí na americkém Hlubokém jihu. Kniha \"Jako zabít ptáčka\" se často používá při výuce v anglicky mluvících zemích v případech, kdy je potřeba vyzdvihnout toleranci a odsoudit předsudky. Přesto byla předmětem kampaní za její odstranění ze státních škol, mnohokrát se to stalo z důvodu rasových nadávek, jež kniha obsahuje. Kritici románu také poukazují na malou hloubku černošských charakterů; obecně je kniha některými černošskými čtenáři přijímána rozporuplně, ačkoli na mnoho bílých dokáže velmi zapůsobit\n\nDílo bylo hned zpočátku recenzováno nejméně 30 novinami a časopisy, které ho hodnotily velmi rozmanitým způsobem. V roce 2006 se umístilo na seznamu knih, sestaveného britskými knihovníky, jež by měl každý člověk přečíst, než zemře. Román byl také námětem pro stejnojmenný film režiséra Roberta Mulligana, natočený podle scénáře Hortona Footea, který v roce 1962 obdržel tři Oscary. Od roku 1990 je v Monroeville, rodném městě Harper Lee, uváděna každoročně divadelní hra, napsaná podle této knihy. Nejedná se o jediný román, navazuje na něj nepřímé pokračování Postav hlídku, a ačkoli Leeová stále reaguje na dopady své knihy, od jejího vydání v roce 1964 odmítá jakoukoli osobní publicitu s ní spojenou.\n"}
{"id": "637539", "url": "https://cs.wikipedia.org/wiki?curid=637539", "title": "Zdravotnická záchranná služba hlavního města Prahy", "text": "Zdravotnická záchranná služba hlavního města Prahy\n\nZdravotnická záchranná služba hlavního města Prahy (ZZS HMP) je příspěvková organizace a provozovatel záchranné služby na území hlavního města Prahy. Hlavní náplní činnosti organizace je poskytování odborné přednemocniční neodkladné péče | přednemocniční neodkladné péče (PNP) na území hlavního města Prahy podle zákona č. 374/2011 Sb., o zdravotnické záchranné službě. Přednemocniční neodkladná péče je zajišťována na území hlavního města Prahy pro téměř 1 300 000 obyvatel. V oblasti hlavního města Prahy je k dispozici až 35 výjezdových skupin a jedna skupina letecké záchranné služby rozmístěných na 18 výjezdových základnách.\n\nZáchranná služba v Praze vznikla již v roce 1857 a je tak nejstarší záchrannou službou v České republice i v Evropě.\n\nZa prvopočátek vzniku záchranné služby v Praze je považován vznik Pražského dobrovolného sboru ochranného, který byl ustanoven 8. prosince 1857. Jednalo se o sdružení 36 dobrovolníků, z nichž pouze tři byli zdravotníci. Členové sboru byli označeni červenobílou stuhou. Podle tohoto úspěšného vzoru vznikly podobné organizace i v jiných městech, např. v Opavě nebo Olomouci. 22. října 1890 získal sbor první oficiální sídlo, které se nacházelo na Václavském náměstí. Tímto byla také zavedena nepřetržitá služba, čímž vznikla \"de facto\" obdoba dnešní záchranné služby. Během následujících let se několikrát změnilo sídlo záchranné služby. 19. prosince 1949 byla začleněna pod správu Ústředního národního výboru v Praze. Záchranná služba v Praze se v tomto roce stala samostatnou organizací, která nespadala pod žádnou z nemocnic. Má tak odlišný vývoj od ostatních záchranných služeb, které vznikaly při nemocnicích a osamostatňovat se začaly až v 90. letech minulého století. Důležitým okamžikem pro další rozvoj záchranných služeb v Československu se stal rok 1987, kdy byla v Praze poprvé oficiálně zavedena letecká záchranná služba a spuštěn systém Rendez-Vous.\n\nNa počátku roku 1999 se podařilo zprovoznit nové zdravotnické operační středisko, které koordinuje práci všech výjezdových skupin ZZS HMP na území celé Prahy. Zdravotnická záchranná služba hlavního města Prahy se tak stala první záchrannou službou, která takové jednotné středisko otevřela. Podle tohoto vzoru začaly ostatní územní záchranné služby v Česku zřizovat jednotná krajská operační střediska. Započala tak integrace okresních zdravotnických dispečinků ke krajským střediskům.\n\nV roce 1987 zavedla pražská záchranná služba jako první v Československu víceúrovňový setkávací systém neboli systém Rendez-Vous. Největší výhoda tohoto systému spočívá v počtu výjezdových skupin. Pokud by nebyl systém RV v Praze zaveden, bylo by potřeba mít na výjezdových základnách více než 40 výjezdových skupin. V systému RV je počet výjezdových skupin nižší. Zdravotnická záchranná služba hlavního města Prahy disponuje až 35 výjezdovými skupinami rychlé zdravotnické pomoci (RZP) ve složení řidič-záchranář a zdravotnický záchranář, které jsou doplňovány výjezdovými skupinami RV ve složení řidič-záchranář a lékař. Počet skupin RZP bývá však obvykle nižší, v závislosti na denní či noční nebo pracovní či mimopracovní době. Výjezdové skupiny jsou doplňovány jednou vzletovou skupinou letecké záchranné služby, jejíž provoz je od roku 1998 nepřetržitý. V roce 2012 zařadila Zdravotnická záchranná služba hlavního města Prahy do provozu cyklohlídku, která má k dispozici elektrické kolo se základním zdravotnickým vybavením.\n\nSe zavedením systému RV začaly v Praze vznikat nové výjezdové základny. V současné době (2014) disponuje pražská záchranná služba 18 výjezdovými základnami, na kterých slouží nepřetržitě více než 25 výjezdových skupin. Jejich organizace je taková, aby byla přednemocniční neodkladná péče poskytnuta do 20 minut od přijetí tísňové výzvy. Tento limit je na území celé Prahy dodržován. Základna v Ruzyni slouží pouze pro leteckou záchrannou službu, ale při špatných povětrnostních podmínkách mají zdravotníci k dispozici vozidlo a fungují jako výjezdová skupina v systému RV. V prosinci 2013 uvedla pražská záchranná služba do provozu novou výjezdovou základnu v městské části Praha 13.\n\nDojezdový čas záchranářů Zdravotnické záchranné služby hlavního města Prahy se dlouhodobě drží pod hranicí osmi minut. Celorepublikový průměr je přibližně 12 minut, zákon ukládá dojíždět k pacientovi od převzetí tísňové výzvy do 20 minut.\n\nProvoz letecké záchranné služby byl v Praze zahájen 1. dubna 1987. Základna letecké záchranné služby v Praze byla první zřízenou základnou letecké záchranné služby na území Československa. Zdravotnickou část posádky letecké záchranné služby zajišťuje Zdravotnická záchranná služba hlavního města Prahy, ostatní provozní pracovníky včetně pilotů zajišťuje Letecká služba Policie ČR. Ta je také provozovatelem samotného vrtulníku, od roku 2005 moderního stroje Eurocopter EC 135 T2. Volacím znakem vrtulníku je Kryštof 01. Základna je umístěna na mezinárodním letišti Praha-Ruzyně. Základna letecké záchranné služby je jedna ze dvou v Česku, kterou neprovozuje soukromý subjekt. Druhou základnou je stanice Kryštof 07 v Plzeňském kraji, kterou provozuje Armáda České republiky.\n\nVedení Zdravotnické záchranné služby hlavního města Prahy čelilo v minulosti mnoha kritikám ze strany bývalých zaměstnanců. V době, kdy byl ředitelem pražské záchranné služby Zdeněk Schwarz, tvrdilo několik zaměstnanců Zdravotnické záchranné služby hlavního města Prahy, že se stali oběťmi šikany ze strany vedení organizace. Tato tvrzení však vedení pražské záchranné služby odmítlo.\n\nV roce 2002 vydal český publicista Jeroným Janíček knihu \"Černá záchranka\", v níž kritizuje jak bývalého ředitele pražské záchranné služby MUDr. Zdeňka Schwarze, tak jeho náměstky. V publikaci obviňuje vedení z šikany vůči podřízeným zaměstnancům.\n\nV roce 2014 se mezi zaměstnanci a vedením Zdravotnické záchranné služby hlavního města Prahy vyostřil spor. Zaměstnanci záchranné služby obvinili tehdejšího ředitele Zdeňka Schwarze z šikany podřízených a požadovali jeho odchod z funkce ředitele. Situace se vyostřila poté, co zaměstnanci pracující na zdravotnickém operačním středisku požadovali proplácet 12 hodin na místo 11 hodin, a to z důvodu, že nemohou čerpat zákonnou přestávku. Ředitel Schwarz však podle zaměstnanců prohlásil, že ho to nezajímá, tak se skupina zaměstnanců obrátila na odbory. Další kritika se na vedení organizace snesla poté, co byla zaměstnancům z denní místnosti odstraněna kuchyňská linka s vařičem a mikrovlnnou troubu museli mít na podlaze. Podle vyjádření skupiny nespokojených zaměstnanců také Zdeněk Schwarz opakovaně nazýval podřízené zaměstnankyně na zdravotnickém operačním středisku jako krávy či slepice. Mezi kritizované patří také opatření ze strany vedení organizace, podle něhož se musí zaměstnanci střídat na jednotlivých základnách, což vedlo k rozbíjení sehraných posádek. Podle bývalého zaměstnance Karla Kučery pak k šikaně přispívalo i to, že na názorově nepohodlné zaměstnance nasazovalo vedení pražské záchranné služby inspektora provozu. Zaměstnancům také vadilo, že jsou přetěžováni, protože je jich údajně málo. Nespokojené zaměstnance mimo jiné rozhořčilo také Schwarzovo obvinění, podle něhož zaměstnanci okrádají údajně pacienty. V lednu 2015 vyhlásila část nespokojených zaměstnanců stávkovou pohotovost kvůli údajnému porušování kolektivní smlouvy, zákoníku práce a nevhodnému chování vedení záchranné služby. Zástupci odborů také vyzvali Schwarze na schůzce se zástupci Magistrátu hlavního města Prahy k rezignaci a podali na něj trestní oznámení. Magistrát hlavního města Prahy nechal v pražské záchranné službě provést audit. Výsledek auditu z května 2015 nedoporučil odvolat Zdeňka Schwarze z funkce ředitele Zdravotnické záchranné služby hlavního města Prahy, ale doporučil zřídit funkci mediátora, který bude případné problémy řešit. S výsledkem auditu byl spokojen jak ředitel Schwarz, tak také radní pro zdravotnictví Radek Lacko, podle nespokojených zaměstnanců však audit nic nevyřešil.\n\nPo vleklých problémech byl k 30. červnu 2015 po 16 letech odvolán Zdeněk Schwarz z funkce ředitele Zdravotnické záchranné služby hlavního města Prahy. Odvolání z funkce ředitele označil Schwarz za šikanu odborů. Rada hlavního města Prahy poté vypsala výběrové řízení na obsazení pozice ředitele pražské záchranné služby. Vítězem výběrového řízení se stal MUDr. Petr Kolouch, MBA, bývalý náměstek Fakultní nemocnice v Motole.\n\nDlouhodobým problémem záchranné služby na území největší české metropole zůstává skutečnost, že řada pražských nemocnic odmítá přijímat pacienty. V dubnu 2014 vydala Zdravotnická záchranná služba hlavního města Prahy tiskovou zprávu, ve které na tento problém poukazuje. Podnětem byl případ pacientky, která byla otrávená léky a alkoholem a posádce záchranné služby se podařilo umístit pacientku do zdravotnického zařízení s akutní lůžkovou péčí až po 82 minutách od přijetí tísňové výzvy. Pacientku odmítlo přijmout celkem sedm nemocnic, kromě nemocnice Na Bulovce ji odmítla vinohradská nemocnice, všeobecná fakultní nemocnice, ústřední vojenská nemocnice, Thomayerova nemocnice, nemocnice v Motole a nemocnice Na Františku, přijala ji až nemocnice pod Petřínem. Podle bývalého ředitele pražské záchranné služby Zdeňka Schwarze trápí tento problém Prahu několik let a potýkají se s ním téměř denně. Na vyřešení problému se podílelo Ministerstvo zdravotnictví České republiky, které vydalo příkaz nemocnicím přijímat pacienty záchranné služby, přijmout pacienta by měla nemocnice nejbližší. Nařízení se týká pouze nemocnic zřízených ministerstvem zdravotnictví, ministerstvo ale vyzvalo ke stejnému postupu všechny nemocnice. Nemocnice by také měly sdělovat záchranné službě informace o počtu volných lůžek. Takový systém sice existoval i před incidentem, ovšem byl zastaralý a využívala ho asi jenom polovina nemocnic. Kromě toho plánuje ministerstvo do budoucna pomoci zřídit ve všech pražských nemocnicích urgentní příjmy. Ministr zdravotnictví Svatopluk Němeček také pohrozil ředitelům nemocnic, že bude-li se situace opakovat, budou vyměněni.\n\nK dalším problémům s umístěním pacientů došlo na konci června 2014, kdy podle pražské záchranné služby odmítly nemocnice přijmout tři pacienty, kteří jevili známky cévní mozkové příhody a srdečních obtíží. Podle vyjádření záchranné služby vozila posádka jednoho z pacientů dvě hodiny po Praze, později se však ukázalo, že pacient byl přijat Nemocnicí Na Bulovce, kde byl následně ošetřen a z důvodu nedostatečné kapacity odeslán do Fakultní nemocnice Královské Vinohrady. Podle náměstka pražské záchranné služby Jaroslava Valáška si však musí nemocnice ponechat pacienta, kterého přijala, což se nestalo. Do případu se vložil ministr zdravotnictví Svatopluk Němeček, který označil případ za nafouknutý, ale zřídil vyšetřovací komisi, která se případem zabývala. V komisi kromě zástupců nemocnic a záchranné služby byli přítomní také zástupci Magistrátu hlavního města Prahy a České lékařské komory. Ministr Němeček rovněž oznámil, že chce jednat s představiteli zdravotních pojišťoven o navýšení akutních lůžek, kterých je v největší české metropoli nedostatek. Podle ministra Němečka bylo domluveno, že pokud dojde k problémům s předáváním pacientů, projedná to bývalý ředitel pražské záchranné služby Schwarz s náměstkem ministra Josefem Vymazalem, k čemuž podle Němečka nedošlo a o problémech se tak dozvěděl z médií. Schwarz se však podle vlastních slov snažil s ministerstvem komunikovat a podával mu informace. Expertní komise po prošetření případu vydala prohlášení, podle něhož nepochybila záchranná služba ani pražské nemocnice. V červenci pak vydalo vedení pražské záchranné služby interní příkaz, podle něhož nesmí ministr navštívit zdravotnické operační středisko záchranné služby, pokud nebude přítomen někdo z vedoucích pracovníků. Za vedení pražské záchranné služby se postavil pražský primátor Tomáš Hudeček, podle něhož funguje záchranná služba perfektně.\n\n\n"}
{"id": "637546", "url": "https://cs.wikipedia.org/wiki?curid=637546", "title": "VirtualDJ", "text": "VirtualDJ\n\nVirtualDJ (též známý jako VDJ) je softwarová řada programů pro mixování audia a videa vyvinutá společností Atomix Productions Inc. určená mobilním a klubovým DJ. Existuje také verze nazývaná CUE, kterou prodává Numark v kamenných obchodech pro DJ. Jinak se od původní verze nijak neliší.\n\nJednotlivé verze programu běží na platformách PC nebo Mac, a dovolují počítačovým DJ mixovat hudbu nebo video. A to s externím kontrolérem i bez. DJ mohou software ovládat s MIDI kontrolérem nebo využít tradiční hardware pro DJ, jako jsou např. CDJ a DJ mixer s digitálním vinylovým systémem a CD.\n\n"}
{"id": "637552", "url": "https://cs.wikipedia.org/wiki?curid=637552", "title": "Velký kámen (přírodní památka, okres Klatovy)", "text": "Velký kámen (přírodní památka, okres Klatovy)\n\nVelký kámen je přírodní památka ev. č. 499 v okrese Klatovy. Nachází se na západně orientovaném svahu vrchu V Kopaninách, východně od obce Bližanovy. Je součástí přírodního parku Plánický hřeben.\n\nDůvodem ochrany je členitý skalní útvar, dlouhý asi 60 m, s šířkou kolem 30 se zbytky přirozených bučin.\n\nV eneolitu se na vrcholové buližníkové skále se třemi malými plošinami vhodnými k osídlení nacházelo výšinné sídliště příslušníků chamské kultury chráněné od roku 1972 jako kulturní památka.\n\n"}
{"id": "637558", "url": "https://cs.wikipedia.org/wiki?curid=637558", "title": "Alexandr Oranžský", "text": "Alexandr Oranžský\n\nAlexandr Nizozemský (nizozemsky \"Willem Alexander Karel Hendrik Frederik\") (25. srpna 1851, Den Haag – 21. června 1884 tamtéž), nizozemský princ z dynastie Oranje-Nassau.\n\nAlexandr se narodil jako třetí, nejmladší syn nizozemského krále Viléma III. a jeho manželky, württemberské princezny Žofie.\nAlexandr se narodil jako neduživé dítě s pokřivenou páteří a s levým ramenem vyšším než pravé. Kvůli slabosti páteře musel nosit od roku 1867 kovový korzet, což mělo za následek poranění jater. Byl – na rozdíl od svého bratra prince Viléma – disciplinovaný, inteligentní a velmi sečtělý. Po bratrově smrti 11. července roku 1879 až do své smrti byl následníkem nizozemského trůnu, dříve než jeho otec však sám zemřel na tyfus. Půl roku před Alexandrovou smrtí se král Vilém III. znovu oženil s Emmou Waldeck-Pyrmont (1874); z tohoto manželství se narodila dcera – budoucí nizozemská královna Vilemína.\n\nAlexandr se neoženil, byla však navázána jednání o sňatku s portugalskou infantkou Marií Annou Portugalskou, dcerou svrženého portugalského krále Michala I. (Marie Anna se později provdala za lucemburského vévodu Viléma IV.)\n\nByl bázlivý a samotářský, po smrti své matky v roce 1877 často upadal do depresí. Od té doby, a především po svatbě svého otce s Emmou Waldeck-Pyrmont, žil uzavřeně, v izolaci, až do své smrti 21. června 1884. Byl posledním mužským potomkem nizozemské královské rodiny až do roku 1967, kdy se 116 let po smrti Viléma III. narodil královně Beatrix korunní princ Vilém Alexandr.\n\nPochován byl 17. července v královské hrobce v Nieuwe Kerk v Delftu, místě posledního odpočinku nizozemské panovnické rodiny.\n\n"}
{"id": "637565", "url": "https://cs.wikipedia.org/wiki?curid=637565", "title": "T4 (hudební skupina)", "text": "T4 (hudební skupina)\n\nT4 byla česká rocková superskupina, která vznikla v lednu 2002. V roce 2005 vydala skupina své doposud jediné album s názvem Pár tonů a slov.\n\n\n"}
{"id": "637566", "url": "https://cs.wikipedia.org/wiki?curid=637566", "title": "Tereziánský ústav šlechtičen", "text": "Tereziánský ústav šlechtičen\n\nÚstav šlechtičen (\"Tereziánský ústav šlechtičen\"), někdejší renesanční Rožmberský palác, je rozlehlá barokně-klasicistní palácová stavba v areálu Pražského hradu, mezi ulicí Jiřská a zahradou Na Valech.\n\nJiž od středověku je zde doložena původní nesouvislá jednotlivá zástavba. V roce 1513 část tohoto pozemku získali Rožmberkové. Rozvoji této části Pražského hradu napomohl požár, který v roce 1541 poničil zdejší budovy. Rožmberkové zde nechali postavit čtyřkřídlý arkádový palác s vchodovou branou, situovanou směrem do Jiřské ulice. Tuto stavbu provedl stavitel Hans Vlach.\n\nRožmberkové ke svému paláci připojili i dva sousední domy pánů ze Švamberka a z Rožmitálu. Později palác doplnili o velkou zahradu s ochozem a arkádami, tuto přestavbu provedl v letech 1573–1574 stavitel Ulrico Aostalli.\n\nV roce 1600 palác přešel do majetku císaře Rudolfa II., který k němu připojil Ludvíkovo křídlo Pražského hradu. Následovala další přestavba z 20. let 18. století, v padesátých letech téhož století ji pak následovala přestavba pro účely Ústavu šlechtičen, která byla ukončena až v roce 1756, ačkoliv samotný ústav byl slavnostně otevřen již v roce 1755. První představenou ústavu se stala dcera císařovny Marie Terezie, arcivévodkyně Marie Anna. Palác sloužil jako výchovný ústav pro mladé šlechtičny, kterých tu bývalo okolo 30. Další adaptace budovy zde proběhla v letech 1787–1788.\nVlastní ústav fakticky ale zanikl až po vzniku samostatné Československé republiky v květnu 1919 a poté tuto budovu užívalo československé Ministerstvo vnitra ČR. Koncem 90. let a na počátku 21. století zde probíhala velmi nákladná a rozsáhlá rekonstrukce budovy do původní rožmberské renesanční podoby, která byla ukončena v roce 2008, od té doby je tato část Pražského hradu částečně přístupná i pro veřejnost.\n\nUvnitř se nachází zbytek bývalé palácové kaple. V kapli je nástěnná malba s motivem Nejsvětější Trojice od Petra Molitora z poloviny 18. století.\n\nVšechny představené ústavu byly arcivévodkyněmi Habsbursko-lotrinského rodu, ať už z hlavní, uherské, těšínské nebo toskánské větve rodu. Důvod, proč se mezi abatyšemi objevovaly výlučně arcivévodkyně, spočíval ve snaze vládnoucího arcidomu finančně i prestižně zabezpečit početné ženské potomstvo, přičemž ne všechny mladé arcivévodkyně se provdaly. S titulem a úřadem abatyší se pojila vysoká roční renta (20 000 zl.), a proto hodnost představené Tereziánského ústavu nikdy nepřešla na jiný rod. V historii ústavu se vyskytla dvě delší období sedisvakance, kdy ústav za neexistující (nejmenovanou) abatyši spravovala čtyřčlenná rada starších sester. Šlo o léta 1809–1836 a 1852–1876. Neobsazené bylo místo abatyše také v l. 1755–1766, kdy byl ústav již formálně zřízen, ale ještě nefungoval. I v průběhu dalších let se vyskytla kratší, někdy několikaletá období, kdy ústav šlechtičen neměl svoji představenou. Následující seznam abatyší je kompletní.\n\n\n"}
{"id": "637568", "url": "https://cs.wikipedia.org/wiki?curid=637568", "title": "Duck MacDonald", "text": "Duck MacDonald\n\nDuck MacDonald, rodným jménem Andrew MacDonald, (* 17. září 1953) je americký heavymetalový a hardrockový kytarista a zpěvák. Narodil se ve městě Auburn v New York. V sedmdesátých letech hrál v několika skupinách. V roce 1980 nahradil Rosse the Bosse ve skupině Shakin' Street. Skupina však zanedlouho zanikla. Téhož roku MacDonald založil společně s Craigem Gruberem, Garym Driscollem a dalšími kapelu Bible Black. V roce 1988 se stal členem skupiny Blue Cheer, se kterou s přestívkami působil až do roku 2009, kdy její frontman Dickie Peterson zemřel.\n"}
{"id": "637571", "url": "https://cs.wikipedia.org/wiki?curid=637571", "title": "Caracallovy lázně", "text": "Caracallovy lázně\n\nCaracallovy lázně ( \"Terme di Caracalla\") byly starověké římské veřejné lázně (\"thermae\"), postavené v Římě blízko hradeb v jihovýchodní části starověkého města mezi lety 212 a 216 během vlády císaře Caracally. Byly používány až do 6. století, kdy byly zbořeny Ostrogóty během římsko-gótských válek (535–554). Při letních olympijských hrách v roce 1960 se zde konaly soutěže v gymnastice. V roce 2009 byly ruiny lázní poškozeny zemětřesením s epicentrem u města L'Aquila. V dnešní době se jedná o oblíbený turistický cíl, některé části ale kvůli ochraně mozaikových podlah nejsou veřejnosti přístupné.\n\nStavba komplexu lázní trvala asi pět let a byla dokončena až Heliogabalem a Septimiem Severem. Původně byl označován jako Antoninovy lázně. Rozkládal se na přibližné ploše 25 hektarů. Budova lázní byla dlouhá 228 metrů a široká 116 metrů. Její výška se odhaduje na 38,5 metru. Předpokládá se, že lázně dokázaly pojmout až 1600 návštěvníků. Celý areál byl obehnán vnějším prstencem budov o zhruba čtvercovitém půdorysu o rozměrech 337 x 328 metrů, k němuž z východu a ze západu přiléhaly dvě velké exedry.\n\nDo komplexu se vcházelo portikem na severní straně prstence budov, kolem něhož se z obou stran nacházely řady dvoupatrových budov, pravděpodobně obchodů. Na jižní straně prstence budov se rozkládal sportovní stadion a za ním velká cisterna na vodu, do níž byla přiváděna voda z akvaduktu. Tato cisterna dokázala pojmout až 80 000 metrů krychlových vody. Lázně byly napájeny vodou z odbočky akvaduktu Aqua Marcia (Aqua Antoniniana Iovia), kterou Caracalla přikázal vybudovat v roce 212. Součástí lázní byla také veřejná knihovna, která se nacházela ve dvou sálech vedle stadionu, a byla rozdělena na dvě části: část s řeckou literaturou a část s latinskou literaturou.\n\nInteriér byl zdoben mramorovým obložením stěn, sloupy z mramoru či granitu, sochařskými díly a mozaikovými podlahami. Mozaiky byly zdobeny různými motivy, od geometrických vzorů až po přírodní nebo mytologické výjevy. Součástí interiéru byly dvě palaestry, kde návštěvníci lázní mohli cvičit a otužovat se. Dále se zde nacházela převlékárna (apodyterium), horká lázeň (caldarium), vlažná lázeň (tepidarium) a plavecký bazén natatio.\n"}
{"id": "637573", "url": "https://cs.wikipedia.org/wiki?curid=637573", "title": "Hádej kdo...", "text": "Hádej kdo...\n\nHádej kdo… je druhé studiové album hip hopové skupiny Indy & Wich.\n\nAlbum \"Hádej kdo…\" bylo nahráváno během let 2005 a 2006, tedy v době, kdy eskalovalo jejich rivalství se skupinou SuperCrooo. Po hudební stránce jde o klasický styl Indyho a Wiche, ale obohacený o aktuální módní „synth zvuky“.\nDnes již zaniklý hudební časopis \"Filter\" ocenil album jako „album roku 2006“. Také bylo nominováno na cenu Anděl v kategorii „hip hopové album roku 2007“, tu ale nakonec získalo \"Panoptikum\" od LA4.\n\nToto album z roku 2006 bylo velmi úspěšné a je považováno za to nejlepší, co kdy Indy & Wich vydali. Track Z tvojí 1/4 (feat. Vec, LA4, Rytmus) byl použit do českého filmu Gympl.\n\nAlbum debutovalo na 34. příčce českého žebříčku IFPI Top 50 Prodejní. Prodalo se ho přes 5 000 kusů.\n"}
{"id": "637576", "url": "https://cs.wikipedia.org/wiki?curid=637576", "title": "Marc Bolan", "text": "Marc Bolan\n\nMarc Bolan , rodným jménem Mark Feld (* 30. září 1947, Hackney, East London, Anglie – 16. září 1977, Barnes, Londýn, Anglie) byl anglický zpěvák-skladatel, kytarista a básník, známý jako vedoucí osobnost britské rockové skupiny T. Rex.\n"}
{"id": "637579", "url": "https://cs.wikipedia.org/wiki?curid=637579", "title": "Spenglerův pohár 1997", "text": "Spenglerův pohár 1997\n\n71. ročník Spenglerova poháru se uskutečnil od 26. do 31. prosince 1997. Všechny zápasy se hrály v hale Vailant Areně v Davosu. Vítězem se stal tým Kanada.\n\n\n"}
{"id": "637581", "url": "https://cs.wikipedia.org/wiki?curid=637581", "title": "Fool for the City", "text": "Fool for the City\n\nFool for the City je páté studiové album anglické rockové skupiny Foghat, vydané v roce 1975. Bylo první platinové album skupiny Foghat. Jde o první album této kapely, které bylo oceněno platinovou deskou. Obsahuje celkem devět písní včetně hitu „Slow Ride“. Producentem alba byl Nick Jameson. Na obalu alba se nachází fotografie bubeníka Rogera Earla.\n\n\n"}
{"id": "637585", "url": "https://cs.wikipedia.org/wiki?curid=637585", "title": "Švejkovská topinka", "text": "Švejkovská topinka\n\nŠvejkovská topinka, někdy zvaná \"topinka „Švejk“\", je klasická topinka, čili opečený krajíc chleba, potřená česnekem, obložená plátkem šunky, volským okem, nakládanou okurkou a nastrouhaným sýrem a ozdobená např. kapií. Švejkovská topinka je oblíbená a v restauracích jako teplý předkrm nabízená v severních a středních Čechách, ale i jinde po České republice. Recept se může podle kraje lišit, lze se setkat s variantami, kde je přidán například restovaný bůček, topinku lze pomazat například taveným sýrem nebo kečupem, šunku lze nahradit salámem podle chuti, a dozdobit lze například čerstvou cibulkou.\n\n"}
{"id": "637586", "url": "https://cs.wikipedia.org/wiki?curid=637586", "title": "Fuád Mebazá", "text": "Fuád Mebazá\n\nFuád Mebazá (arabsky فؤاد المبزع, nar. 16. června 1933) je tuniský politik, který byl od 15. ledna 2011 do 13. prosince 2011 úřadujícím prezidentem Tuniska. Dříve působil jako ministr mládeže a tělovýchovy, ministr zdravotnictví, ministr kultury a informací. Od roku 1997 zastává funkci předsedy Poslanecké sněmovny tuniského parlamentu. Vystudoval práva a ekonomii v Paříži. \n\nPo protestech, po kterých odstoupil a odletěl ze země prezident Zín Abidín bin Alí, byl prohlášen Ústavním soudem Tuniska úřadujícím prezidentem země.\n"}
{"id": "637587", "url": "https://cs.wikipedia.org/wiki?curid=637587", "title": "Hop", "text": "Hop\n\nHop může být:\n\n\n\n\n"}
{"id": "637588", "url": "https://cs.wikipedia.org/wiki?curid=637588", "title": "Spenglerův pohár 1996", "text": "Spenglerův pohár 1996\n\n70. ročník Spenglerova poháru se uskutečnil od 26. do 31. prosince 1996. Všechny zápasy se hrály v hale Vailant Areně v Davosu. Vítězem se stal tým Kanada.\n\n\n"}
{"id": "637590", "url": "https://cs.wikipedia.org/wiki?curid=637590", "title": "Dave Alexander", "text": "Dave Alexander\n\nDavid Michael Alexander (3. června 1947, Ann Arbor, Michigan, USA – 10. února 1975) byl americký hudebník, nejvíce známý jako původní basový kytarista protopunkové skupiny The Stooges. Hrál na albech \"The Stooges\" (1969) a \"Fun House\" (1970). V srpnu 1970 byl kvůli problémům s alkoholem ze skupiny vyhozen. Zemřel o pět let později ve věku 27 let.\n\n"}
{"id": "637591", "url": "https://cs.wikipedia.org/wiki?curid=637591", "title": "Létající kolo", "text": "Létající kolo\n\nLétací kolo je šlapací jízdní kolo, které je určené k létání.\n\nPrvní pokusy využít principy šlapacího kola pro pohon jednoduchého létacího stroje se začaly objevovat na konci 19. století v návaznosti na vývoj velocipédů a jízdních kol (bicyklů). Výrazně souvisely i s dobovou atmosférou, která byla charakteristická velkým celospolečenským zájmem o vědeckotechnický pokrok. Zájem o aviatiku byl v té době mimořádný. Navazoval ostatně na již dřívější pokusy sestrojit letadlo poháněné lidskou silou.\n\nZačátkem 20. století docházelo k mnoha pokusům o sestrojení létacího kola ve Spojených státech i v Evropě. Ve Francii bylo před první světovou válkou i po ní uspořádáno několik významných soutěží, které měly vynálezce motivovat k sestrojení létajícího kola. Průkopnický, byť z technického hlediska mizivý úspěch zaznamenal teprve v roce 1921 stroj Poulain-Farman.\n\nV německu se o létající kolo pokoušel např. Gustav Mesmer.\n\nV roce 1908 postavil v Písku své létající kolo Jan Hirsch. Bylo opatřeno křídly z bambusu potaženého látkou a mělo 2 vrtule – jednu vpředu a druhou vzadu. Po rozjezdu ze svahu vojenského cvičiště v Pukraticích se stroj mírně vznesl a klouzavými skoky uletěl asi 30 metrů, než havaroval. Hirsch poté své kolo věnoval Národnímu technickému muzeu v Praze.\n\nV letech 1934–1936 pracoval v Chrasti u Chrudimi na svém pokusu s létacím kolem Josef Kábele. Jeho stroj měl rozpětí křídel úctyhodných 10 metrů a vrtuli o průměru 1,4 metrů. Při prvním pokusu na svažité louce v obci Řestoky se letoun krátce klouzavě vznesl a poté rovněž havaroval. Po 2. světové válce věnoval Josef Kábele části letounu leteckému muzeu v pražských Kbelích.\n\nJak dokládá Miloš Dvorský ve své knize \"Mýtus zvaný Stínadla\" (2010), články a dokonce i fotografie různých experimentálních létacích kol se v meziválečném československém tisku objevovaly poměrně často. Lze proto předpokládat, že byly jedním z inspiračních zdrojů pro spisovatele Jaroslava Foglara, který v letech 1940–1941 napsal svůj první stínadelský román \"Záhada hlavolamu\". V něm coby důležitá postava vystupuje zámečnický učeň Jan Tleskač, který se snaží jako první na světě vyrobit funkční létající kolo.\n\nDne 12. června 2013 se v Praze uskutečnil první let \"Flying Bike\" (zkráceně \"F-Bike\"), v médiích vydávaného za létající kolo. Zařízení sestrojily tři české firmy Duratec, Technodat a Evektor výhradně pomocí softwarových nástrojů společnosti Dassault Systèmes. Let bez lidské posádky trval necelých šest minut. První let prototypu s člověkem je očekáván na podzim roku 2013.\n\nSpojování \"Flying Bike\" s Tleskačovým románovým vynálezem však mezi příznivci Foglarova díla vyvolalo velkou kritiku. \"Flying Bike\" je totiž založen na jiném principu vznášení. Hlavní rozdíl spočívá v tom, že do pohybu se nedostává lidskou silou, ale s využitím motoru. Přísně vzato se proto nejedná o létací kolo, ale o jakýsi další prototyp jednostopého vrtulníku.\n\n"}
{"id": "637597", "url": "https://cs.wikipedia.org/wiki?curid=637597", "title": "Třída Farragut (1934)", "text": "Třída Farragut (1934)\n\nTřída Farragut byla třída torpédoborců námořnictva Spojených států amerických. Celkem bylo postaveno 8 jednotek této třídy. Všechny byly nasazeny ve druhé světové válce. Tři byly za války ztraceny a zbylé po válce sešrotovány.\n\nCelkem bylo postaveno osm jednotek této třídy. Na jejich stavbě se podílelo šest loděnic. Stavba jednotlivých lodí byla zahájena mezi lety 1932–1934. Do aktivní služby torpédoborce vstupovaly v letech 1934–1935.\n\nZákladní výzbroj tvořilo pět 127mm kanónů v jednohlavňových postaveních – dvě na přídi, jedno na plošině za druhým komínem a zbylá dvě na zádi (přední dvě děla byla kryta štítem). Protiletadlovou výzbroj představovaly čtyři 12,7mm kulomety. Na palubě byly též dva čtyřhlavňové 533mm torpédomety, umístěné v ose lodi. Během války byla protiletadlová výzbroj posilována a na jejím konci ji tak tvořily až čtyři 40mm a čtyři 20mm kanóny.\n\nPohonný systém tvořily dvě turbíny a čtyři kotle. Lodní šrouby byly dva. Nejvyšší rychlost dosahovala 37 uzlů.\n\nCelá třída byla nasazena v bojích druhé světové války. Napadení Pearl Harboru japonským palubním letectvem dne 7. prosince 1941 bylo přítomno všech osm torpédoborců, tvořících zde 1. eskadru torpédoborců. \"Monaghan\" přitom objevil a potopil japonskou miniponorku.\n\nDále operovaly na pacifickém válčišti, například se zapojily do bitvy v Korálovém moři, bitvy u Midway, kampaně na Šalomounových ostrovech a do aleutské kampaně. \"Worden\" přitom na aleutském ostrově Amčitka v lednu 1943 ztroskotal a musel být opuštěn. Naopak \"Monaghan\" a \"Dale\" březnu 1943 bojovaly v bitvě u Komandorských ostrovů.\n\n\"Hull\" a \"Monaghan\" byly ztraceny ve Filipínském moři, když zde americký svaz Task Force 38 dne 18. prosince 1944 zastihla tropická cyklóna Cobra (třetí ztracenou lodí byl torpédoborec \"Spence\").\n\n\"Farragut\", \"Hewey\", \"MacDonough\", \"Dale\" a \"Aylwin\" válku přečkaly a byly vyřazeny bezprostředně po jejím skončení. Poté skončily v hutích.\n\n"}
{"id": "637600", "url": "https://cs.wikipedia.org/wiki?curid=637600", "title": "Společnost finské literatury", "text": "Společnost finské literatury\n\nSpolečnost finské literatury (\"Suomalaisen Kirjallisuuden Seura\", SKS) je vědecká společnost, kulturní organizace a zároveň také nakladatelství. Jejím hlavním úkolem je podporovat finskou kulturu a kulturní dědictví, obzvláště jazyk, literaturu a folklór, zaznamenávat je a zkoumat. Byla založena 16. dubna 1831 Carlem Niclem Keckmanem, lektorem finského jazyka na Helsinské univerzitě. Mezi jejími prvními vydanými publikacemi byly Kalevala a Kanteletar od Eliase Lönnrota.\n\n"}
{"id": "637603", "url": "https://cs.wikipedia.org/wiki?curid=637603", "title": "Spenglerův pohár 1995", "text": "Spenglerův pohár 1995\n\n69. ročník Spenglerova poháru se uskutečnil od 26. do 31. prosince 1995. Všechny zápasy se hrály v hale Vailant Areně v Davosu. Vítězem se stal tým Kanada.\n\n\n"}
{"id": "637605", "url": "https://cs.wikipedia.org/wiki?curid=637605", "title": "János Vajda", "text": "János Vajda\n\nJános Vajda (7. května 1827, Pešť – 17. ledna 1897, Budapešť) byl maďarský básník a publicista.\n\nJános Vajda pocházel z rodiny nadlesního, jehož rodina se brzy přestěhovala z Pešti do Vál, malého města v Zadunají. Po studiích odešel Vajda ke kočovné herecké společnosti, pak se stal hospodářským adjunktem. Zdařilé literární pokusy (první báseň mu publikovali roku 1844) jej přiměly k návratu do Pešti, kde se stal nejmladším členem tzv. \"Mladého Maďarska\", skupiny mladých básníků, spisovatelů a dalších intelektuálů, kteří se aktivně zúčastnili maďarské revoluce v letech 1848–1849. Po její porážce byl z trestu povolán do rakouské armády a musel strávit dlouhé roky mimo svou vlast. Po návratu domů se zapojil do politického života a v letech 1857–1863 redigoval literární týdeník \"Nővilág\", 1861–1862 politický časopis \"Csatár\" a roku 1863 politický list \"Magyar Sajtő\". Po rakousko-uherském vyrovnání z února roku 1867 však v duchu Kossuthova plánu podunajské konfederace národů jihovýchodní Evropy tento kompromis kritizoval, ocital se v izolaci a musel zápasit i existenčními starostmi. Nakonec zemřel v bídě.\n\nPrvní básně s revoluční tematikou psal Vajda pod vlivem Sándora Petőfiho. Po porážce revoluce pak zazněl v jeho tvorbě tón trpkého vystřízlivění a rezignace. V té době prožil také nešťastnou lásku k dívce, kterou pod jménem Gina zvěčnil ve svých básnických cyklech \"Szerelem átka\" (1854, Prokletí lásky), \"Gina emléke\" (1856, Památka Giny) a také pozdějších v básnických sbírkách \"Húsz év mulva\" 1876, Po dvaceti letech) a \"Harminc év mulva\" (Po třiceti letech). Obavy o osud národa vyslovil v pesimisticky laděných básních \"A virrasztók\" (1855, Bdící) a \"Hajótőrőttek\" (1856, Ztroskotanci). V šedesátých letech pak ve svých novinových článcích a také v kulturně-politických brožurách, které psal pod pseudonymem Aristides, ostře kritizoval pasivní rezistenci maďarské šlechty a prosazoval nutnost průmyslového vývoje země. Moderní velkoměstský život pak zobrazil ve svých veršovaných románech \"Találkozásko\" (1873, Setkání) a \"Alfréd regénye\" (1875, Alfrédův román).\n\nVajdovo dílo je pro vývoj maďarské literatury velmi významné. Byl prvním maďarským básníkem, který vyjadřoval osamocenost moderního člověka, jako první psal básně o podvědomí duše, jeho reflexivní lyrika nese v sobě znaky přírodovědeckého ateismu, zaznívá v ní nezakrytá erotika a obsahuje nebývale ostrou kritiku zaostalé maďarské společnosti.\n\n"}
{"id": "637607", "url": "https://cs.wikipedia.org/wiki?curid=637607", "title": "SKS (rozcestník)", "text": "SKS (rozcestník)\n\nSKS může mít více významů:\n"}
{"id": "637611", "url": "https://cs.wikipedia.org/wiki?curid=637611", "title": "O zakletém hadovi (film)", "text": "O zakletém hadovi (film)\n\nO zakletém hadovi je česká televizní pohádka režisérky Vlasty Janečkové z roku 1983. Natočená byla Československou televizí podle stejnojmenné předlohy Boženy Němcové. Premiérově odvysílaná byla na Štědrý den v roce 1983. \n\nJana Paulová, Petr Štěpánek, Drahomíra Hofmanová, Jana Březinová, Vlasta Fialová, Stanislav Zindulka, Ondřej Mikulášek, Jana Radoušová, Karel Semerád \n\n"}
{"id": "637618", "url": "https://cs.wikipedia.org/wiki?curid=637618", "title": "Mirage", "text": "Mirage\n\nMirage může být:\n\n\n\n"}
{"id": "637619", "url": "https://cs.wikipedia.org/wiki?curid=637619", "title": "Velký montréalský mír", "text": "Velký montréalský mír\n\nVelký montrealský mír, také Velké usmíření, Velké narovnání ( \"The Great Peace of Montreal\" nebo \"Grand Settlement\", \"La Grande Paix de Montréal\") byl jednou z nejvýznamnějších mezietnických konferencí v Severní Americe, která se konala v létě roku 1701. Někdy se do montrealského míru zahrnují i jednání v Albany mezi zástupci Irokézské ligy a Angličany, která probíhala v červenci 1701. Hlavní jednání se však uskutečnila v Montrealu v červenci a srpnu 1701. Účastnili se jich významní představitelé Nové Francie v čele s guvernérem Louis-Hectorem de Callière a asi 1300 Indiánů z několika desítek kmenů a skupin. Byli mezi nimi Irokézové, Huroni, Ottawové, Ojibwejové, Creeové, Foxové, Abenakové, Algonkinové, Miamiové, Mascoutenové, Kickapoové (i když jejich přímá účast není jistá), Menominiové, Potawatomiové, Saukové, Winnebagové, Mississaugové, katoličtí Irokézové z misií a další. Výsledkem složitých rozhovorů, které navazovaly na různá jednání z předchozích měsíců a let, bylo potvrzení všeobecného míru, který ukončil několik desítek let válek mezi Irokézi, Francouzi a jejich indiánskými spojenci a dohoda o vzájemné výměně zajatců. Irokézové se zavázali být v příštích koloniálních konfliktech neutrální. Ačkoli to ne zcela splnili (zvláště Mohawkové zůstali věrnými spojenci Angličanů), nikdy už nepředstavovali pro Novou Francii vážnou hrozbu. Naopak kmeny z oblasti Velkých kanadských jezer se staly zásadními spojenci Francouzů.\n\n"}
{"id": "637621", "url": "https://cs.wikipedia.org/wiki?curid=637621", "title": "Duha (spolek)", "text": "Duha (spolek)\n\nDuha (rozšířený název Duha, sdružení dětí a mládeže pro volný čas, přírodu a recesi, IČO 00409901) je spolek, jehož cílem je organizovat volnočasové aktivity dětí, mládeže, ale i ostatních věkových skupin, za pomoci zážitkové pedagogiky.\n\nDuha má kolem 4 500 členů sdružených v přibližně stovce základních článků (tzv. \"dužin\") po celé České republice. Zaměřuje se na turistiku a táboření, outdoorové sporty, deskové hry, amatérské umění, mezinárodní výměnné pobyty a řadu dalších činností. Duha je také úspěšná v projektech pro děti a mládež z dětských domovů, v programech pro neorganizované děti a mládež, rozvíjení dobrovolnické služby a ve zprostředkování workcampů pro mladé lidi. Duha má také významné postavení v řadě českých a mezinárodních organizacích, především v NFI a NFJI (Mezinárodní přátelé přírody) a České radě dětí a mládeže.\n\nSdružení Duha vzniklo na konci roku 1989. Ve dnech 20. až 22. října se konal v rekreačním a vzdělávacím zařízení bývalého SSM celostátní odborný seminář „Mládež a výchova v přírodě“. Během diskuze řada účastníků konstatovala, že dělá podobné akce (zážitkovou pedagogiku) a navzájem o sobě neví. Konstatovali tedy, že by bylo potřeba nějak institucionalizovat vzájemnou výměnu informací a spolupráci. Byl tedy sestaven přípravný výbor, sepsán a schválen manifest. Dne 17. března 1990 potom byla Duha již jako oficiální organizace (se stanovami schválenými ministerstvem vnitra) ustavena ve Slovanském domě v Praze.\n\n"}
{"id": "637626", "url": "https://cs.wikipedia.org/wiki?curid=637626", "title": "Vladimír Petřek", "text": "Vladimír Petřek\n\nVladimír Petřek (19. června 1908 Olomouc – 5. září 1942 Praha-Kobylisy) byl český pravoslavný duchovní.\n\nSvatořečen Pravoslavnou církví v českých zemích a na Slovensku spolu s dalšími novomučedníky českými při slavnostních bohoslužbách v pražské pravoslavné katedrále sv. Cyrila a Metoděje na Resslově ulici 8.2.2020.\n\nV Rožnově pod Radhoštěm poznal svou manželku Jiřinu Reinlovou, se kterou uzavřel v roce 1934 manželství. Absolvoval studium pravoslavné teologie na teologické fakultě univerzity v Bělehradu. V prosinci 1934 byl vysvěcen na kněze v pravoslavném katedrálním chrámu sv. Cyrila a Metoděje v Resslově ulici. K tomuto chrámu byl posléze ustanoven na místo kaplana.\n\nOd počátku druhé světové války se spolu se svým představeným farářem Václavem Čiklem zapojil do protinacistického odboje. Vydávali mj. falešné křestní listy pronásledovaným Židům. Ukrývali významného československého politika a poté čelného představitele první fáze domácího odboje JUDr. Přemysla Šámala.\n\nPo atentátu (\"operace Anthropoid\") na zastupujícího říšského protektora R. Heydricha poskytla pravoslavná církev atentátníkům úkryt v kryptě svého katedrálního chrámu. Dr. Vladimír Petřek zajišťoval spojení a denní péči o ně. Po odhalení úkrytu byli vzápětí zatčeni všichni, kdož se podíleli na jejich skrývání – biskup Gorazd, farář Václav Čikl, kaplan Vladimír Petřek, ten přímo ve svém bytě v dnešní Gorazdově ulici 18. června 1942 brzy ráno, a předseda církevní obce Jan Sonnevend. \n\nPo krátkém (relativně krátkém, podle bádání Jaroslava Čvančary a Vojtěcha Šustka trval boj nejméně 4 hodiny), ale tuhém boji ukončili parašutisté v beznadějné situaci boj sebevraždou. Vladimír Petřek byl nacisty nucen, aby se s parašutisty bránícími kryptu pokusil vyjednávat.\n\nVladimír Petřek byl vězněn v Pankrácké věznici, spolu se svými nadřízenými byl odsouzen mimořádným stanným soudem k smrti. Popraven byl na Kobyliské střelnici dne 5. září 1942.\n\n\n \n"}
{"id": "637627", "url": "https://cs.wikipedia.org/wiki?curid=637627", "title": "Invertáza", "text": "Invertáza\n\nInvertáza (systematickým názvem beta-fruktofuranosidáza) je enzym katalyzující hydrolýzu (rozklad) sacharózy. Výsledná směs fruktózy a glukózy se nazývá invertní cukr.\n"}
{"id": "637628", "url": "https://cs.wikipedia.org/wiki?curid=637628", "title": "Y&amp;T", "text": "Y&amp;T\n\nY&T (původně Yesterday & Today) je americká hardrocková a heavymetalová skupina, založená na začátku 70. let 20. století v Oaklandu v Kalifornii. Kapela prodala více než 4 miliony alb po celém světě.\n\nBaskytarista Phil Kennemore zemřel 7. ledna 2011 na karcinom plic.\n\n\n\n\n"}
{"id": "637629", "url": "https://cs.wikipedia.org/wiki?curid=637629", "title": "The Boxer", "text": "The Boxer\n\n„The Boxer“ je folk rocková píseň od Simona & Garfunkela. Časopis \"Rolling Stone\" zařadil tuto píseň na 105. místo seznamu 500 nejlepších písní všech dob.\n\n"}
{"id": "637630", "url": "https://cs.wikipedia.org/wiki?curid=637630", "title": "Mrs. Robinson", "text": "Mrs. Robinson\n\nMrs. Robinson je píseň amerického dua Simon & Garfunkel, vydaná v dubnu roku 1968. Byla hitem číslo 1 Billboard Hot 100 chart v USA. Píseň byla původně zkomponována jako jedna z ústředních melodií amerického filmu \"Absolvent\" z roku 1967.\n\nStejnojmennou českou coververzi s textem Zdeňka Borovce nazpíval v roce 1970 Václav Neckář.\n"}
{"id": "637631", "url": "https://cs.wikipedia.org/wiki?curid=637631", "title": "Kim Simmonds", "text": "Kim Simmonds\n\nKim Simmonds (* jako Kim Maiden Simmonds, 5. prosince 1947, Newbridge, Caerphilly) je velšský kytarista, nejvíce známý jako člen bluesové skupiny Savoy Brown. Tuto skupinu založil v roce 1965 pod názvem a stal se jediným členem, který v ní působil po celou dobu její existence. Roku 1997 vydal své první sólové akustické album \"Solitaire\". Rovněž se věnuje malování, například na obalu svého alba \"Out of the Blue\" použil vlastní dílo.\n\n\n"}
{"id": "637632", "url": "https://cs.wikipedia.org/wiki?curid=637632", "title": "Savoy Brown", "text": "Savoy Brown\n\nSavoy Brown, původně Savoy Brown Blues Band je britská bluesová skupina založená v roce 1965 v Battersea, South West London.\n\n\n"}
{"id": "637633", "url": "https://cs.wikipedia.org/wiki?curid=637633", "title": "Quicksilver Messenger Service", "text": "Quicksilver Messenger Service\n\nQuicksilver Messenger Service je americká psychedelic rocková skupina, založená v roce 1965 v San Franciscu v Kalifornii.\n\n\n"}
{"id": "637638", "url": "https://cs.wikipedia.org/wiki?curid=637638", "title": "Dopravní podnik Mladá Boleslav", "text": "Dopravní podnik Mladá Boleslav\n\nDopravní podnik Mladá Boleslav, s. r. o. je od roku 1997 provozovatelem městské autobusové dopravy v Mladé Boleslavi, Kosmonosech a blízkých obcích a provozovatelem městského autobusového nádraží.\n\nPodnik byl do obchodního rejstříku zapsán 18. června 1997. Stoprocentní podíl od počátku vlastní město Mladá Boleslav.\n\n1. září 1997 zahájil podnik zkušební provoz okružní linkou 20 do Josefova Dolu. V říjnu pak na nových 12 linkách nahradil dosavadní mladoboleslavskou městskou dopravu po předchozím dopravci, společnosti Seco Trans.\n\nDopravní podnik Mladá Boleslav je od roku 2017 členem Sdružení dopravních podniků ČR.\n\nSídlo i zázemí pro pracovníky má podnik v ulici Václava Klementa v budově sousedící s autobusovým nádražím, v sousedství je i odstavná plocha pro noční odstavování a běžnou údržbu. Plochu využívají i další dopravci.\n\nDPMLB je od počátku provozovatelem autobusového nádraží v Mladé Boleslavi.\nVlastní dílenské zázemí podnik nemá, větší opravy i celkové mytí jsou zajišťovány v areálu bývalého ČSAD, současném provozním sídle Arrivy Střední Čechy, provozovna Kosmonosy.\n\nV roce 2004 dopravce začal s obnovou vozového parku autobusy Mercedes-Benz O 530 Citaro, které začaly nahrazovat dosluhující autobusy značky Škoda 21Ab. Obnova Mercedesy pokračovala i v dalších letech. V roce 2008 byly nakoupeny čtyři nové autobusy Iveco Crossway. V roce 2010 to pak bylo celkem 10 autobusů značky Tedom a také minibus Mave CiBus ENA 3Z Maxi. Minibus jezdil pouze na příměstských linkách (20, 32, 33, 41, 42, 50, 60, 61 a 70), ale v roce 2017 byl prodán jinému dopravnímu podniku. \n\nNa konci roku 2017 začal dopravní podnik s obnovou vozového parku pomocí nových autobusů značky Iveco s pohonem na stlačený zemní plyn (CNG). Do roku 2021 tak má být dodáno celkem 21 nových autobusů. \n\nV roce 2019 byl vozový park následující:\n\n"}
{"id": "637657", "url": "https://cs.wikipedia.org/wiki?curid=637657", "title": "Apl.de.ap", "text": "Apl.de.ap\n\napl.de.ap, vlastním jménem Allan Pineda Lindo Jr. (* 28. listopadu 1974 Lungsod ng Angeles, Filipíny) je americký rapper a producent. Nejvíce je však známý jako člen skupiny The Black Eyed Peas.\n\nAllan je filipínského a afro-amerického původu. Jeho otec byl americký letec, který sloužil u Clark Air Base a krátce po Allanově narození rodinu opustil. Výchova Allana a jeho šesti sourozenců tedy zbyla na matce, \"Christině Pineda\". Jako dítě jezdil Allan hodinu do školy a ze školy takzvanými Jeepneys, což jsou filipínské „autobusy“, které jsou vyrobeny z amerických vojenských džípů zbylých po druhé světové válce. Mimo to se také snažil rodině pomoci pěstováním batátů, kukuřice, cukrové třtiny a rýže. V jedenácti letech se dostal do USA kvůli nystagmu, což je oční vada, která způsobuje nekontrolovatelné, rychlé a trhavé pohyby očí. Tam, během cesty do Disneylandu řekl, že by rád ve státech zůstal.\n\nVe čtrnácti letech se tedy natrvalo přestěhoval do USA, kde žil s panem Hudgensem (sponzor organizace, která Allanovi umožnila léčení jeho nemoci v USA). V Los Angeles navštěvoval Střední školu Johna Marshala a potkal Williama Adamse, synovce spolubydlících pana Hudgense. Jejich společná láska k hudbě je přiměla založit break-dance crew s názvem \"Tribal Nation\", se kterou pravidelně vystupovali v jižní Kalifornii. Jednoho dne, Allan pracoval na beatu, kde použil svoje iniciály – A.P.L – a jeho přezdívka byla na světě.\n\nApl se také věnuje charitativní činnosti. Založil Jeepney Music, která pomáhá filipínským umělcům dělat společně benefiční show a nahrávat písně, aby ukázali své filipínské rytmy celému světu.\n\nAplova matka je Christina Pineda a jeho otec byl americký letec. Vyrůstal se čtyřmi bratry a dvěma sestrami. Jeho mladší bratr spáchal sebevraždu a jeho nejmladší bratr byl ve věku 21 let zavražděn dvojicí neznámých útočníků, když čekal v autě na svou přítelkyni před jejím domem.\n\nApl má své sólové písně, které jsou na albech Black Eyed Peas, a se kterými mu pomáhali i ostatní členové kapely.\n\nNa desce Elephunk se nachází píseň \"APL Song\", kde apl vypráví svůj životní příběh, vyjadřuje poctu svému bratrovi Arnelovi a také filipíňanům, kteří bojovali za druhé světové války v USA. Ve filipínských hitparádách dosáhl tento song čísla jedna.\n\nV albu \"Monkey Business\" najdeme song „\"Bebot\"“, což v překladu z filipínštiny znamená „\"Hezká dívka\"“. Videoklip byl natáčen v Los Angeles na začátku července 2006 a má dvě verze – \"Bebot generation one\" a \"Bebot generation two\".\n\nI na desce Black Eyed Peas nazvané The E.N.D je Aplova píseň, tentokrát s názvem „\"Mare\"“, ve které obdivuje tanec filipínských dívek.\n\nApl vydal i své první sólové album U Can Dream. Na albu spolupracoval s filipínsko-americkými interprety, například s Chadem Hugem ze skupiny The Neptunes. 3. ledna roku 2009 vydal apl první singl ze stejnojmenné desky – \"U Can Dream feat. Billy Crawford\". V srpnu se objevil videoklip k druhému singlu – \"Mama Filipina\".\n\nV roce 2009 také vydal song ve spolupráci s Odborem cestovního ruchu na Filipínách – „\"Take Me to The Philippines“\".\n"}
{"id": "637660", "url": "https://cs.wikipedia.org/wiki?curid=637660", "title": "Rachjút", "text": "Rachjút\n\nRachjút (: \"\") je přímořské město a zároveň vilájet (provincie) v jihozápadním Sultanátu Omán, v guvernorátu Dafár. Město leží pod svahy hory Džabal al-Kamar a od jiného, významného města Salála je vzdáleno 145 kilometry. Celkový počet obyvatel dosáhnul při sčítání lidu v roce 2003 počtu 4 447 osob.\n\nDříve byl Rachjút centrem obchodu s kadidlem a tehdy rušný přístav dopomáhal vývozu právě kadidla, dobytka a živočišných výrobků. Vedle těchto artiklů byl pro hospodářství důležitý také rybolov.\n\nZahraniční turisty do Rachjútu láká především turistické pláže, nedotčená krajina a příjemné počasí. Na místě zvaném al-Kazajeh se nachází stopy po dávných lidských obydlích a ruiny kamenné zdi.\n\nMezi zdejší řemesla a tradiční způsoby obživy patří chov dobytka, rybolov a sběr perel potápěním, sklízení kadidla a medu a v menším rozsahu pěstování fazolí, okurek a obilí. Tradičními výrobky jsou mléčné výrobky, kožená galantérie (zboží), keramika a lana a provazy.\n"}
{"id": "637661", "url": "https://cs.wikipedia.org/wiki?curid=637661", "title": "Faina Kirschenbaum", "text": "Faina Kirschenbaum\n\nFaina Kirschenbaum (: פאינה קירשנבאום, \"Fajna Kiršenbaum\"; * 27. listopadu 1955) je izraelská politička a poslankyně Knesetu za stranu Jisra'el bejtejnu. Od března 2013 je náměstkyní ministra vnitra v izraelské vládě.\n\nNarodila se v Sovětském svazu a 31. prosince 1973 podnikla aliju do Izraele. Je vystudovaná zdravotní sestra a vzdělání získala na Beilison School of Nursing. Dále vystudovala bakalářský obor na Thames Valley University, magisterský na University of Derby a získala certifikát z \"director's training\" na Bar-Ilanově univerzitě.\n\nV roce 1981 se přestěhovala do izraelské osady Nili na Západním břehu. Působila jako tajemnice a členka oblastní rady Mate Binjamin. Mimo to také zastávala post místopředsedkyně izraelské pobočky Světového židovského kongresu a člena správní rady Muzea židovské diaspory.\n\nVe volbách v roce 2009 byla zvolena poslankyní za stranu Jisra'el bejtejnu. V lednu 2011 podala návrh na ustavení parlamentní komise, která by měla prošetřovat zahraniční financování izraelských levicových neziskových organizací. Přijetí návrhu vyvolalo v Tel Avivu více než desetitisícovou demonstraci.\n\nV listopadu 2011 předložila návrh zákona, který postihne organizace závisející na v zahraničí daňově odpočitatelných darech, tím, že na tyto zahraniční dary uvalí 45% daň. Zdanění nebude dopadat na nevládní organizace, které dostávají také státní dotace, jako jsou vzdělávací a sociální organizace, které budou i nadále daňově osvobozené. Poslanecký mandát obhájila ve volbách v roce 2013, po nichž byla jmenována náměstkyní ministra vnitra v třetí Netanjahuově vládě.\n\nJe vdaná a má tři děti.\n\n"}
{"id": "637662", "url": "https://cs.wikipedia.org/wiki?curid=637662", "title": "Oton Berkopec", "text": "Oton Berkopec\n\nOton Berkopec (6. prosince 1906, Vinica, Slovinsko – 15. září 1988 Lublaň), byl slovinský akademik, spisovatel, literární historik, lektor, publicista a významná osoba sdružující Čechy a Slovince.\n\nSlavistiku studoval v Lublani a v Praze, kde roku 1936 získal titul doktor. Zde skoro 50 let dělal různá zaměstnání. 1929-1946 byl knihovník v Slovanské knihovně, poté v univerzitní knihovně a 1958-1971 vědecký spolupracovník České akademie věd. Několik let před druhou světovou válkou a po ní byl také lektor slovinštiny na Karlově univerzitě v Praze. Zabýval se především literárními a kulturními styky mezi slovanskými národy, hlavně v oblasti knižní spolupráce mezi Čechy a Slovinci. Důležité jsou jeho bibliografie, hlavně v knize, která vyšla 1940 v Praze \"Česká a slovenská literatura, divadlo, jazykozpyt a národopis v Jugoslávii\". Literárněhistorické příspěvky, např. o Prešernovi, Cankarovi, Vorancovi u nás, Čechů, publikoval ve slovinské a české odborné literatuře, sbornících, revuích a encyklopediích a jako předmluvy k překladům ze slovinštiny. V českých publikacích publikoval hodně článků, ve kterých informoval o nových knihách, představoval životopisy a díla jihoslovanských spisovatelů a zpracovával vzájemné styky. Byl překladatel v obou směrech. Do češtiny překládal Cankara, Bevka, Pečjaka, Perocijevou a další, do slovinštiny Čapka, Langera, Majerovou a jiné. V Čechách dostal za své dílo dostal mnoho čestných funkcí a vyznamenání. Jeho zásluhy ve vědecké a kulturní činnosti byly oceněny také doma. Byl čestným členem Družstva literárních překladatelů Slovinska (Društvo književnih prevajalcev Slovenije), roku 1971 se stal externím a od 24. dubna 1981 řádným členem Slovinské akademie věd a umění.\n\n\n\n"}
{"id": "637667", "url": "https://cs.wikipedia.org/wiki?curid=637667", "title": "Jaro Procházka", "text": "Jaro Procházka\n\nJaro Procházka (22. dubna 1886, Praha – 30. září 1949, Praha), byl český malíř, především měst a krajin.\n\nStudoval na pražské Uměleckoprůmyslové škole u prof. Jakesche (1900–1904), dále pak i na Akademii výtvarných umění, kde jeho studia přerušila první světová válka. Byl členem Jednoty umělců výtvarných v Praze, později dokonce jejím jednatelem.\n\nJeho tvorbu ovlivnil celoživotní příklon k impresionismu. Dokázal zpodobnit náladu městských zákoutí a uliček, ceněny jsou i jeho krajiny. Velký význam měly pro něj studijní cesty do Paříže a dále do Belgie a Holandska. Obrazy belgických měst, hlavně město Bruggy a krajiny z belgického a holandského pobytu na začátku 30. let 20. století, lze považovat za vrchol jeho tvorby. Právě za soubor obrazů evropských měst byl v roce 1931 vyznamenán výroční cenou akademie věd.\n\nVystavoval svá díla na mnoha samostatných a společných výstavách v Čechách i v zahraničí, například Paříži, Oslu a Kodani.\n\n"}
{"id": "637668", "url": "https://cs.wikipedia.org/wiki?curid=637668", "title": "Pugetův záliv (region)", "text": "Pugetův záliv (region)\n\nRegion Pugetův záliv je termín pro oblast na březích Pugetova zálivu, do které patří také záliv samotný, zdejší nížiny a všechno území mezi Kaskádovým pohořím a Olympijskými horami. \n\nRegion byl vytvořen kolizí mnoha teranů (mikrokontinentů) se severoamerickou deskou před padesáti až desíti miliony lety. Před patnácti tisíci lety bylo zdejší území zakryto Kordillerským ledovcem. V blízkosti dnešního Seattlu měl led tloušťku až 900 metrů. Když kapitán George Vancouver našel Pugetův záliv, původní obyvatelé obývali toto území již více než pět tisíc let. \n\nGeorge Vancouver našel záliv v roce 1792 a prohlásil ho za britské území. Pojmenoval ho po jednom z jeho poručíků, Peteru Pugetovi. V roce 1846 se region stal americkým územím na základě Oregonské dohody.\n\nDíky Oregonské stezce se do oblasti dostalo více osadníků, kteří se usadili v oblasti Pugetova zálivu. Prvním neindiánským osídlením byl New Market (nyní znám jako Tumwater) v roce 1846. O sedm let později bylo z teritoria Oregon vyčleněno teritorium Washington. Až v roce 1888 byl region spojen železniční dopravou, kterou zajišťovala Northern Pacific Railway a která jej spojila s ostatními státy.\n\nTacoma byla dlouho známá jako tavírna zlata, stříbra, mědi a olovných rud. Seattle byl hlavním námořním přístavem pro obchod s Aljaškou a zbytkem země, také se zde nacházelo velké množství lodního průmyslu. Část regionu na východním pobřeží Pugetova zálivu vyvinula těžký průmysl v době první a druhé světové války, společnost Boeing se stala ikonou oblasti. Reputace regionu stoupla především při druhé světové válce, protože společnost Boeing vyráběla těžké bombardéry a přístavy Seattle, Bremerton a Tacoma vyráběly lodě.\n\n\nUSGS definuje záliv jako všechny vody jižně od tří míst. Jedním je Úžina Admiralty mezi Olympijským poloostrovem a Whidbeyho ostrovem. Dalším je Klamný průliv mezi Whidbeyho ostrovem a Fidalgovým ostrovem. Posledním je jižní konec Swinomishského kanálu, který spojuje Skagitský záliv a Padillův záliv. Podle této definice sem patří tedy také Hoodův kanál, Záliv Possession a Saratožský průliv. Nepatří sem tedy Bellinghamův záliv, Padillův záliv, ani vody kolem ostrovů svatého Jana.\n\nZáliv je jinak definován Národním úřadem pro oceán a atmosféru, který jej rozděluje do pěti částí. První čtyři se nachází v oblasti, kterou jako Pugetův záliv definuje USGS, ta pátá, zvaná „Severní Pugetův záliv“ ale ne. Ta je ohraničena na severu hranicí s Kanadou a na západě vzdušnou čarou mezi hranicí s Kanadou a ústím řeky Sekiu do moře. Podle této definice do zálivu patří tedy i velké části Georgijské úžiny a úžiny Juana de Fucy. Podle Arthura Kruckeberga z University of Washington se termín „Pugetův záliv“ pro vody severně od definice USGS občas používá, raději ale používá termín „Pugetův záliv a přilehlé vody“.\n\nAlternativní termín pro Pugetův záliv mají původní obyvatelé, kteří ho nazývají Whulge, což znamená „slaná voda“. Od roku 2009 také oficiálně platí termín Sališské moře, který je používán pro Pugetův záliv a obě úžiny (Juana de Fucy a Georgijskou) dohromady. Termín „Pugetův záliv a přilehlé vody“ se také často používá pro oblast Bellinghamova zálivu a okolí souostroví svatého Jana.\nRegion zvaný Puget Sound má své centrum v Seattlu a skládá se z devíti okresů, tří dalších velkých měst a dvou satelitních měst a obvykle se mu přezdívá \"Pugetopolis\". Dvě největší města, Seattle a Tacoma, mají velké průmyslové zóny, přístavy a centrální obchodní čtvrti s vysokými budovami. Zbylá čtyři města jsou předměstského rázu, mají malé centrum města a malé průmyslové zóny nebo přístavy. V těchto předměstích se nachází mnoho rezidencí a obchodních center. Dva největší přístavy v regionu jsou Port of Seattle a Port of Tacoma, které dohromady dávají třetí největší přístav v Severní Americe po Los Angeles a New Yorku. Přes záliv se lze dopravit díky státně provozovanému systému trajektů - Washington State Ferries.\n\n\n\n\n\n\n\n"}
{"id": "637683", "url": "https://cs.wikipedia.org/wiki?curid=637683", "title": "Persis Khambattaová", "text": "Persis Khambattaová\n\nPersis Khambattaová (2. října 1948 Bombaj – 18. srpna 1998 Bombaj) byla indická modelka a herečka.\n\nModelingu se začala věnovat ve 14 letech, v roce 1965 se zúčastnila soutěže Miss India, kterou vyhrála, a následně i Miss Universe. Roku 1969 se objevila v indickém avantgardním snímku \"Bombai Raat Ke Bahon Mein\", v roce 1975 obdržela malé role v britských filmech \"Nevhodné chování\" a \"Spiknutí\". Její zřejmě nejvýznamnější rolí je poručík Ilia, navigátor hvězdné lodi USS \"Enterprise\", ve snímku \"\" (1979). Dále hrála ve filmech \"Noční dravci\" (1981), \"Megaforce\" (1982) či \"Warrior of the Lost World\" (1983), hostovala také v některých seriálech (\"Mike Hammer\", \"MacGyver\"). Jejím posledním vystoupením před kamerami byla v roce 1993 role indické velvyslankyně v pilotní epizodě seriálu \"Superman\".\n\nZemřela roku 1998 ve věku 49 let na infarkt myokardu.\n\n\n"}
{"id": "637686", "url": "https://cs.wikipedia.org/wiki?curid=637686", "title": "Jaroslav Roubík", "text": "Jaroslav Roubík\n\nJaroslav Roubík (* 17. září 1977 v Praze, v Československu) je český hokejový útočník hrající v týmu HC Slovan Ústečtí Lvi v 1. české hokejové lize.\n\nJaroslav Roubík je odchovencem Sparty Praha, ve které hrál už za žáky, dorost a juniory a v sezóně 1996-97 poprvé nastoupil v České extralize dospělých, ale ve 4 zápasech nebodoval. V sezóně 1999-00 nastoupil za Spartu v šesti zápasech Extraligy a po zbytek sezóny hrál 1. české hokejové lize, když hrál ve 48 zápasech za Beroun. Playoff 2000 hrál, ale opět za Spartu a vybojoval s ní titul mistra české Extraligy. V sezóně 2000-01 hrál opět za Berounské Medvědy v 1. lize, ale přestoupil v Extralize ze Sparty do týmu HC Vagnerplast Kladno ve kterém hrál 6 zápasů Extraligy. V sezóně 2001-02 přestoupil i v 1. lize z Berouna do KLH Chomutov. V sezóně 2002-03 přestoupil z Chomutova do týmu HC VČE Hradec Králové ve kterém si v sezóně 2003-04 připisoval v průměru více jak jeden bod na zápas. V sezóně 2004-05 hrál ve dvou zápasech Extraligy za HC Moeller Pardubice. V Extralize hrál jeden zápas i v sezóně 2006-07 opět v Pardubicích. V té samé sezóně vytvořil svůj osobní rekord, když si v 52 zápasech 1. ligy připsal 55 kanadských bodů v dresu Hradce Králové. Před sezónou změnil jeho tým název z HC VČE Hradec Králové na HC VCES Hradec Králové. 23. ledna 2011 přestoupil do Ústí nad Labem a v sezóně 2010-11 patřil k nejproduktivnějším hokejistům 1. ligy. V nadcházejících sezónách patřil stále k nejproduktivnějším hráčům 1. respektive WSM ligy a stále byl věrný ústeckému klubu. Svůj osobní rekord v bodování v 1. lize vytvořil dokonce ve svých 38 letech a přitom si držel velmi nízkou vylučovanost.\n\n\n"}
{"id": "637689", "url": "https://cs.wikipedia.org/wiki?curid=637689", "title": "Musée de la Monnaie de Paris", "text": "Musée de la Monnaie de Paris\n\nMusée de la Monnaie de Paris (\"Muzeum Pařížské mincovny\") je muzeum v Paříži, které je věnováno historii mincovnictví ve Francii. Je součástí národní francouzské instituce – Pařížské mincovny. Kromě numismatické sbírky přístupné veřejnosti spravuje muzeum rovněž archiv mincovny sahající až do 15. století. Muzeum se nachází v Hôtel de la Monnaie na nábřeží \"Quai de Conti\". Muzeum bylo 31. července 2010 uzavřeno kvůli rekonstrukci, která je plánovaná na dva roky.\n\nMuzeum založil politik Jean-Baptiste Henry Collin de Sussy (1776-1837) a bylo slavnostně otevřeno Ludvíkem Filipem 8. listopadu 1833. Ve své současné podobě (oddělení antiky, oddělení středověku a oddělení moderní a současné) bylo uspořádáno v roce 1991. V roce 1984 byla založena historická služba mincovny, kam je možné posílat odborné dotazy týkající se numismatiky.\n\n"}
{"id": "637691", "url": "https://cs.wikipedia.org/wiki?curid=637691", "title": "Pařížská mincovna", "text": "Pařížská mincovna\n\nPařížská mincovna (francouzsky \"Monnaie de Paris\") je veřejná instituce se sídlem v Paříži, jejíž hlavní náplní je výroba mincí. Pařížská mincovna v současné době zaměstnává 500 lidí, kteří pracují na dvou místech: v Hôtel de la Monnaie v Paříži a ve městě Pessac v departementu Gironde.\n\nPoslání mincovny určuje měnový a finanční zákoník. Má státní monopol na ražbu oběžných mincí. Vedle toho také vykonává obchodní a průmyslovou činnost:\n\nNa evropské úrovni zkoumá a klasifikuje pracoviště v Pessac, vedle \"Centre national d'analyse des pièces\" (Národní analytické středisko mincí) a \"Centre technique et scientifique européen\" (Evropské technické a vědecké centrum) padělané euromince z celé Eurozóny. Pracoviště působí v rámci \"Office européen de lutte anti-fraude\" (Evropský úřad proti podvodům) a jako technická koordinace členských států v boji proti padělání mincí.\n\nMincovnu v Paříži založil v roce 864 Karel II. Holý a je tak jednou z nejstarších francouzských institucí. Mincovna byla v roce 1796 připojena k ministerstvu financí. V roce 1358 získala mincovna strukturu, kterou si podržela v zásadě až do roku 1879, tj. správu a regulaci a výrobu měny, ovšem pod dohledem státu. Teprve zákony z roku 1879 stanovily, že výroba mincí bude probíhat samotným státem pod názvem \"Administration des Monnaies et Médailles\" (Správa mincí a medailí). V letech 1848-1876 byla v objektu mincovny rytecká dílna na výrobu prvních francouzských poštovních známek.\n\nV roce 1973 stát zřídil v Pessac novou továrnu na výrobu oběžných a sbírkových mincí. Od roku 1998 tato továrna vyrábí osm druhů francouzských euromincí.\n\nDo roku 2007 spadala Pařížská mincovna pod ředitelství mincí a medailí a byla součástí Ministerstva hospodářství, financí a průmyslu. Mincovna získala svou právní subjektivitu zákonem č. 2006-1666.\n\n"}
{"id": "637695", "url": "https://cs.wikipedia.org/wiki?curid=637695", "title": "Hôtel de la Monnaie", "text": "Hôtel de la Monnaie\n\nHôtel de la Monnaie, též Hôtel des Monnaies (mincovna) je budova z 18. století v Paříži na nábřeží \"Quai de Conti\" v 6. obvodu. Jejím autorem je architekt Jacques Denis Antoine (1733–1801). Sídlí v ní Pařížská mincovna a Musée de la Monnaie de Paris.\n\nOd 14. století sídlila Pařížská mincovna v domech v ulici \"Rue de la Monnaie\". Tyto budovy během staletí značně zchátraly a nebylo možné je přestavět na stejném místě bez ovlivnění produkce. Proto bylo v 18. století rozhodnuto postavit novou budovu na jiném místě a volba padla na nové náměstí Ludvíka XV. (dnešní Place de la Concorde).\n\nV roce 1765 byl vybrán architekt Jacques Denis Antoine a byly zahájeny stavební práce. Již v roce 1767 byla výstavba zastavena, protože místo bylo považováno za příliš vzdálené od obchodní čtvrti. Plány byly upraveny a projekt byl přesunut na nábřeží Seiny na místo vedle bývalého paláce Hôtel de Conti, který zakoupilo město Paříž pro novou radnici. Základní kámen byl položen 30. dubna 1771. Fasáda směrem na nábřeží byla dokončena v roce 1773 a zbývající stavební práce stejně jako většina výzdoby v roce 1775.\n\nStavba se skládá ze dvou částí. Budova podél nábřeží \"Quai de Conti\" se používá pro kanceláře a služební byty. Za ní jsou budovy s dílnami, uskupené kolem několika nádvoří podél ulice \"Rue Guénégaud\".\n\nPortál na nábřeží umožňuje přístup do vestibulu rozděleného dórskými sloupy do pěti lodí. Vpravo je schodiště vedoucí do salonů v piano nobile. Hlavní sál, kde do roku 1983 sídlilo muzeum (nyní se nachází v bývalé dílně, kde probíhala ražba) má čtvercový tvar a je zdobený korintskými sloupy. Vestibul vede k ústřednímu nádvoří, původně plánované jako kruhové, postavené však do tvaru podkovy. Na konci se nacházejí dílny. Výrobna je izolována od zbývajících budov čtyřmi nádvořími, aby nedocházelo k přenosům vibrací při výrobě na okolní budovy. Pouze tato část zůstala v podstatě v původním stavu i se svými slunečními hodinami ve tvaru obelisku. V jižní části pozemku se nachází bývalý malý palác Hôtel de Conti, který architekt Antoine pečlivě přestavěl.\n\nBronzové ornamenty vytvořil sochař Jean Denis Antoine (1735–1802), architektův bratr. Sochy jsou dílem sochařů např. Jean-Jacques Caffieri, Jacques-Philippe Dumont aj. Atika je zdobená alegorickými sochami, které představují Moudrost, Hojnost, Spravedlnost, Mír a Obchod. Budova na konci nádvoří je zakončena frontonem, který nese sochy Zkušenosti a Ostražitosti. V sále vah (\"salle des balanciers\") je nika s další postavou Hojnosti, fasáda na ulici \"Rue Guénégaud\" je zdobena alegoriemi Živlů.\n\n"}
{"id": "637701", "url": "https://cs.wikipedia.org/wiki?curid=637701", "title": "Stephen Collins", "text": "Stephen Collins\n\nStephen Weaver Collins (* 1. října 1947 Des Moines, Iowa) je americký herec.\n\nSvoji hereckou kariéru zahájil v polovině 70. let 20. století, jeho prvním filmem byl snímek \"Všichni prezidentovi muži\" (1976). Dále se objevil např. ve filmech \"Fedora\" (1978), \"\" (1979; jako komandér Willard Decker), \"Brewsterovy milióny\" (1985), \"Jumpin' Jack Flash\" (1986), \"Klub odložených žen\" (1996) nebo \"Krvavý diamant\" (2006). V USA je známý díky rolím v různých televizních seriálech, především jako reverend Eric Camden v seriálu \"Sedmé nebe\" a jako dr. Dayton King z \"No Ordinary Family\". Collins působí také v divadle, hraje na Broadwayi (\"Spamalot\", \"Moonchildren\", \"The Ritz\", aj.) i jinde (Lincoln Center, Manhattan Theatre Club).\n\nVydal také dvě hudební alba a v 90. letech 20. století napsal dva romány.\n\nV roce 1985 se oženil s herečkou Faye Grantovou. Jejich dcera se narodila v roce 1989. V roce 2012 Collins zažádal po 29 letech o rozvod, který byl dokončen v lednu roku 2015.\n\n"}
{"id": "637714", "url": "https://cs.wikipedia.org/wiki?curid=637714", "title": "Alan Lancaster", "text": "Alan Lancaster\n\nAlan Lancaster (* jako Alan Charles Lancaster, 7. února 1949, Peckham, Londýn, Anglie) je baskytarista zakládající člen rockové skupiny Status Quo. Alan Lancaster založil skupinu v roce 1962 se svým spolužákem Francisem Rossim.\n"}
{"id": "637716", "url": "https://cs.wikipedia.org/wiki?curid=637716", "title": "Jan Václav Lego", "text": "Jan Václav Lego\n\nJan Václav Lego (14. září 1833 Lhota pod Radčem – 17. září 1906 Praha) byl národní buditel a spisovatel, který působil ve Slovinsku a Chorvatsku.\n\nStudoval gymnázium v Plzni (1845–1851) a byl poté zaměstnán v hutním úřadě ve Zbirohu. Na radu svého přítele odešel 1857 do Kraňska, kde byl zaměstnán na soudě v Kamníku, a od roku 1858 v kanceláři kraňského místodržitele Chorinského v Lublani. Z Lublaně byl roku 1860 přemístěn do Terstu a 1861 k vrchnímu velitelství námořnictva do Vídně, kde navštěvoval na univerzitě Miklošičovy a Šemberovy přednášky. Roku 1872 nastoupil do služby v arzenálu v Pule, krátce na to kvůli nemoci odešel do zaslouženého důchodu jako adjunkt námořnického komisařství a vrátil se do Česka. V roce 1873 žil na Bledu, odkud ho Fran Levstik zval do práce v hlavního odboru v Lublani, a od roku 1875 byl zaměstnán jako kustod grafiky a muzikálií Národního muzea v Praze.\n\nSlovincům přinesl techniku české drobné společenské práce a iniciativně spolupracoval při založení slovinských národních sdružení a organizování jejich akcí. V Kamníku se učil slovinštinu, v Lublani vstoupil do filharmonie, kde se zajímal o slovinskou lyriku a zpěvy a také založil hnutí, díky kterému se konečně založila ve Slovinsku tzv. Hudební společnost (Glasbena matica, Philharmonic society). V Terstu, kde se přátelil s Levstikem a Cegnarem, kterému pomáhal při překladu Babičky, založil Slovinskou pěveckou společnost a byl jejím sbormistrem, chystal koncerty, sám vystupoval jako sólista, byl spoluzakladatelem čítárny a učil češtinu. Na jeho popud založil Sokol odbor, který se měl starat o turistické značení na slovinských planinách jako protiváha německé společnosti planin, z čehož se rozvila Slovinská společnost planin (Slovensko planinsko društvo). Spolupracoval také při založení její české pobočky, vzbudil v Češích zájem o slovinské planiny a inicioval výlety Slovinců do Prahy (r. 1884) a Čechů do Postojnské jeskyně (r. 1895). Svou národně-buditelskou činnost dovršil tím, že aktivně prohluboval česko-slovinské styky, informoval v českých novinách o událostech ve Slovinsku a naopak ve slovinských novinách o českých událostech. Hlavně se snažil o sblížení slovinských a českých kantorů a studentů. Učil na Pedagogické jednotě v Praze bezplatně slovinštinu a chorvatštinu. Byl ve stálém styku se slovinskými hlavními politiky, spisovateli, učiteli a studenty. Studentům posílal české knihy a slovníky, v Praze se stal opravdovým středem všech Slovinců, byl tzv. slovinský konzul, také se staral o M. Majarje, Fr. Gestrina, Iv. Kunšicu a o slovinské vysokoškoláky, kteří po roce 1900 ve velkém počtu začali navštěvovat pražské vysoké školy. S přispěním jeho peněz začal Svaz učitelů vydávat časopis \"Dorostenecká knihovna\" a z jeho popudu začal vycházet č. \"Zvoneček\". Trvale se staral o slovinský tzv. „salónní“ jazyk, zakládání dorosteneckých knihoven v Korutanech a o co nejtěsnější styky mezi slovinskými a českými pedagogy. Spolupracoval na Riegrově Naučném slovníku, pro který sestavil námořnickou terminologii a staral se o slovinské věci a otiskl tam první biografii Fr. Levstika, v Ottově naučném slovníku psal biografie slovinských skladatelů a spisovatelů a články o slovinských částech. Otiskoval články ve Světozoru a Zlaté Praze, ve Škole a životě a Hlase Národa, v Ruchu, kde otiskl článek Slovinská literatura. Připravoval, ale nedokončil vydání pamětí Bleiweise a Levstika. Co se týče slovinských časopisů, spolupracoval s N, se Slovanem, s Mírem.\n\n\n\nČlánek přeložen ze Slovinského biografického lexikonu, autor August Pirjevec (dostupné online).\n\n"}
{"id": "637718", "url": "https://cs.wikipedia.org/wiki?curid=637718", "title": "Jolanda Čenová", "text": "Jolanda Čenová\n\nJolanda Jevgeňjevna Čenová ( ; * 26. července 1961, Moskva) je bývalá ruská atletka, která se věnovala trojskoku.\n\nPrvní výrazný úspěch ve své kariéře zaznamenala v roce 1989 coby dálkařka, když získala stříbrnou medaili na halovém ME v nizozemském Haagu. O rok později skončila na ME v atletice ve Splitu ve finále dálky na 5. místě. Později se začíná specializovat na trojskok.\n\nV roce 1993 vybojovala stříbrnou medaili na halovém MS v Torontu. 18. června téhož roku vytvořila skokem dlouhým 14,97 metru nový světový rekord v trojskoku, když tehdy o dva centimetry vylepšila výkon Ukrajinky Inessy Kravecové. Její rekord překonala na MS v atletice 1993 ve Stuttgartu jiná ruská trojskokanka Anna Birjukovová, která skočila do vzdálenosti 15,09 m a stala se mistryní světa. Čenová zde získala za 14,70 m stříbro. V roce 1994 na evropském šampionátu v Helsinkách obsadila 4. místo.\n\nJejí výkon v hale je bývalým světovým rekordem a v současné době ji řadí na šesté místo v dlouhodobých tabulkách. Dál skočily jen Kubánka Yargelis Savigneová, Marija Šestaková ze Slovinska, Olga Rypakovová z Kazachstánu, Britka Ashia Hansenová a světová rekordmanka Ruska Taťána Lebeděvová (15,36 m).\n\n"}
{"id": "637719", "url": "https://cs.wikipedia.org/wiki?curid=637719", "title": "In the Army Now (album)", "text": "In the Army Now (album)\n\nIn the Army Now je sedmnácté studiové album anglické rockové skupiny Status Quo, vydané v roce 1986.\n\n"}
{"id": "637720", "url": "https://cs.wikipedia.org/wiki?curid=637720", "title": "Oxid palladnatý", "text": "Oxid palladnatý\n\nOxid palladnatý je oxid palladia, které je v něm přítomno v oxidačním stavu II. Připravuje se zahříváním palladia v kyslíku na teplotu 350 °C. Využívá se jako katalyzátor při hydrogenacích.\n"}
{"id": "637721", "url": "https://cs.wikipedia.org/wiki?curid=637721", "title": "Program NSDAP", "text": "Program NSDAP\n\nOficiální pětadvacetibodový program NSDAP pochází z roku 1920 a nese se v duchu nacionalismu, antisemitismu a antikapitalismu. Adolf Hitler se ho nikdy nedržel doslova, vyhlásil ho však za neměnný, aby zamezil vnitrostranické diskusi. Program tedy ve stejné podobě platil až do zániku strany roku 1945, třebaže zejména jeho antikapitalistická část nebyla nikdy plně realizována.\n\n"}
{"id": "637724", "url": "https://cs.wikipedia.org/wiki?curid=637724", "title": "Pivovar Peruc", "text": "Pivovar Peruc\n\nPivovar Peruc je bývalý pivovar v obci Peruc.\n\nHistorie vaření piva při panském sídle spadá až do přelomu 15. a 16. století tedy do dob vlastnictví Pětipeských jejichž vlastnictví Peruce je datováno až do roku 1543 kdy změnil majitele. Historie samotného pivovaru je však datována až do roku 1749. Ještě v 19. století fungoval pivovar, ale jeho produkce nebyla vysoká, výstav zásoboval pouze místní hostince. \n\nZahájení vaření piva spadá do doby vlastnictví rodu po Johannu Ditrichu svobodném pánu Lebedur, který převzal panství v roce 1673. V letech 1798–1814 bylo panství majetkem knížat Kinských, kteří ale o něj nejevili valný zájem. Vše se změnilo příchodem Františka Antonína hraběte Thun-Hohenstein (1786–1873). Rod Thun-Hohenstein má kořeny na Německo italských hranicích ve 12 století. Do Čech se dostal v průběhu třicetileté války a usadil se na děčínském panství, které se stalo jedním z rodovým center. František Antonín byl výborným hospodářem a pokrokovým reformátorem. Na svých statcích kam patřil i Perucký pivovar se snažil reformovat vrchnostenské hospodaření a zakládal nové manufaktury a výrobní podniky. Po něm se ujal statků Bedřich, který se i politicky angažoval jako člen českého sněmu. Jeho nástupcem se stal roku 1882 František de Paul Antonín (1847–1916), který byl v letech 1889–1896 místodržitelem v Čechách. Velmi se zasloužil o povýšení Peruce na městys 18.11.1894 a statutární listinu k užívání vlastního znaku od 24.11.1900. Největší zásluhu na rozkvětu thunských statků měl hospodářský reformátor Antonín Emanuel Komers, který v hraběcích službách působil od roku 1839 jako správce ve Slavětíně a od následujícího roku potom jako ředitel peruckého velkostatku. Jeho působení na Peruci v letech 1840-44 znamenalo reformu velkostatku a rozšíření o nový cukrovar\n\nAčkoli dobové reklamy 19. století perucké pivo chválili jako výtečné, již na počátku století mělo problémy s konkurencí. I do peruckých hostinců začalo pronikat pivo plzeňské a smíchovské. Další významnou konkurencí byl Lounský pivovar patřící Schwarzenberkům , který se v sezóně 1896/97 zařadil mezi tři největší pivovary koruny české spolu s protivínským a třeboňským pivovarem. Lounský pivovar už nefungoval jako součást velkostatku jako pivovar na Peruci, ale fungoval jako samostatný moderní podnik. V té době zásoboval 122 hospod v okolí a skupoval malé okolní pivovary, které měnil na sklady. Takový byl osud například pivovaru na Pátku a v Panenském Týnci, které v té době neodolali na rozdíl od Peruce silné konkurenci. \nSoučasná stavba pivovaru a zahájení výroby je datováno od roku 1749. Současná podoba pivovaru je na základě projektu z roku 1873 a elektrifikace pivovaru proběhla na základě projektu Friedricha Karla Lindemana z Prahy z roku 1913. Ve státním archivu rodu Thunů v Děčíně jsou k dispozici i návrhy na secesní přestavbu nebo různé varianty následně realizovaného projektu. \n\nPrvní pozemková reforma byla odstartována v roce 1919 a zahrnovala pozemkové vlastnictví větší než 150 hektarů zemědělské půdy a postihla tedy i Perucký velkostatek včetně pivovaru. Obava ze ztráty výkonnosti velkostatků jejich parcelací na malá hospodářství vedla k zřízení zbytkových statků v roce 1920, které byly definovány jako vyvlastněné dvory, jimž i po parcelaci má zbýt tolik půdy, aby budovy a ostatní inventář pro výrobu ve větším měřítku nebyly hospodářsky znehodnoceny. Následkem těchto změn a růstu konkurence bylo také ukončení činnosti pivovaru v roce 1926. Roční výstav pivovaru byl v té době 4000 hl. Posledním majitelem byl rod Thun-Hohenstein. Do roku 1940 fungoval jako stáčírna krušovického pivovaru.\n\nRod pánů Lebedur do roku 1798\n\nRod Kinských 1798–1814\n\nRod Thun-Hohenstein 1814–1926\n\nPůvodní objekty pivovaru byly následně jednotlivě rozprodávány. V současnosti jsou původní objekty pivovaru ve vlastnictví několika soukromých osob. Část obytných objektů je obydlena trvale, část slouží pro rekreaci. Výrobní objekty kromě sladovny jsou v poměrně zachovalém stavu a to včetně zachovalých sklepů. Sladovna má zřícenou část střechy, z původní technologie se nic nedochovalo. Výjimečná je vlastní sklepní studna, která je plně zasypána sutí, a proto její údajnou velkou hloubku nelze ověřit. Unikátem je částečně zasypaná podzemní ledovací chodba, která umožňovala dopravovat vytěžený led z rybníků pod svahem přímo do sklepení.\n"}
{"id": "637726", "url": "https://cs.wikipedia.org/wiki?curid=637726", "title": "František Tadeáš Blatt", "text": "František Tadeáš Blatt\n\nFrantišek Tadeáš Blatt (1793, Praha – 9. března 1856, Praha) byl český klarinetista, skladatel a hudební pedagog.\n\nJeště v dětství se rodina odstěhovala do Vídně. Ve Vídni navštěvoval malířskou akademii. V roce 1807 se vrátil do Prahy a začal na Pražské konzervatoři studovat hru na klarinet u Václava Farníka a skladbu u Dionysa Webera. \n\nOd roku 1814 konal úspěšná koncertní turné po Německu a severní Evropě. V roce 1820 nahradil svého učitele Farníka na pražské konzervatoři. Od roku 1817 byl prvním klarinetistou orchestru Stavovského divadla. Velké uznání za svou hru sklidil od hudebního skladatele Hectora Berlioze, když jej po představení, které řídil, vyhlásil nejlepším hudebníkem dne.\n\nProslulost získal i jako pedagog. V roce 1827 publikoval školu pro klarinet, \"Méthode complète pour la clarinette\", zaměřenou na klarinet s devíti a dvanácti klapkami. Rozšířené vydání z roku 1839 obsahuje prstoklad i pro klarinet se 13 klapkami.\n\nKromě klarinetu vyučoval i zpěv a vydal i učebnici zpěvu: \"Kurzgefasste theoretische praktische Gesangschule\" (1829).\n\nByl ženat s Johannou, rozenou Kotulovou (1800-??), se kterou měl syny Friedericha, Adolfa a Ludwiga a dcery ?? a Annu.\n\nKomponoval zejména pro svůj nástroj. Jako instruktivní i koncertní literatura jsou dodnes užívány např.:\n\nKomponoval četné skladby a pedagogickou literaturu i pro hoboj a lesní roh. Jeho skladby jsou dnes často využívány i při výuce hry na saxofon. (\"20 Exercices de Perfectionnement ou oboe ou saxophone\")\n\n"}
{"id": "637727", "url": "https://cs.wikipedia.org/wiki?curid=637727", "title": "Lomonosovský rajón", "text": "Lomonosovský rajón\n\nLomonosovský rajón ( ) je jedním z rajónů Leningradské oblasti v západní části Ruska. Jeho administrativním centrem je město Lomonosov, ačkoliv není součástí Leningradské oblasti. Hraničí s Kingiseppským rajónem na západě, Volosovským a Gatčinským na jihu a Petrohradem na východě. Na severu jej omývá Finský záliv.\n\nRajón byl založen v roce 1927. K roku 2010 má rozlohu 1919,1 km a 67 800 obyvatel.\n\n"}
{"id": "637728", "url": "https://cs.wikipedia.org/wiki?curid=637728", "title": "In the Army Now", "text": "In the Army Now\n\n„In the Army Now“ je píseň nizozemsko-jihoafrického dua Bolland & Bolland, pocházející z alba \"The Domino Theory\" (1982) (na albu se ovšem nachází pod názvem „You're in the Army Now“). Úspěchu se jí dostalo s coververzí v podání anglické kapely Status Quo, která ji vydala na svém albu \"In the Army Now\" (1986). Později píseň nahrály například kapely Laibach, Captain Jack a Sabaton.\n\n\nA-Side\nB-Side\n\nPod názvem „Laminát“ s textem Lou Fanánka Hagena ji v roce 2001 nazpívalo duo Těžkej Pokondr\n"}
{"id": "637742", "url": "https://cs.wikipedia.org/wiki?curid=637742", "title": "Walram III. Limburský", "text": "Walram III. Limburský\n\nWalram III. Limburský (, 1180−2. července 1226 Cremona) byl lucemburský hrabě, limburský vévoda a arlonský markrabě. Opakovaně se podílel na křížových výpravách do Svaté země, byl štaufským stoupencem a zúčastnil se také bitvy u Bouvines.\n\nNarodil se jako druhorozený syn limburského vévody Jindřicha III. a jeho manželky Sofie ze Saarbrückenu. Roku 1214 se jako vdovec oženil s čerstvě ovdovělou lucemburskou hraběnkou Ermesindou a do manželství přinesl arlonské markrabství. Téhož roku zemřel jeho starší bratr Jindřich a stal se tak dědicem limburského vévodství, které dostal po skonu svého otce roku 1221. Během soužití s Ermesindou se marně pokoušel znovu získat hlavní část Namurského hrabství na levé straně Maasy a nakonec byl nucen souhlasit s mírovou smlouvu z Dinantu.\n\nZemřel při návratu ze Svaté země na počátku července 1226 v italské Cremoně a byl pohřben v klášteře Rode. Limburské vévodství zdědil syn Jindřich vzešlý z prvního manželství. Regentkou Lucemburska se stala Ermesinda, protože dalšímu synovi Jindřichovi bylo teprve pět let. Lucemburská dynastie po Walramovi zdědila dědičnou dispozici k oční chorobě.\n\n"}
{"id": "637748", "url": "https://cs.wikipedia.org/wiki?curid=637748", "title": "USS Conyngham (DD-371)", "text": "USS Conyngham (DD-371)\n\nUSS Conyngham (DD-371) byl torpédoborec námořnictva Spojených států amerických, jedna z 18 postavených lodí třídy \"Mahan\". Na pacifickém válčišti se účastnil druhé světové války, po válce byl vyřazen, použit jako cíl při jaderných zkouškách na atolu Bikini a nakonec roku 1948 potopen konvenční municí jako cvičný cíl.\n\nTorpédoborec postavila loděnice Boston Navy Yard v Bostonu. Jeho stavba byla zahájena 19. září 1934, dne 14. září 1935 byl trup lodi spuštěn na vodu a konečně 4. listopadu 1936 byl \"Conyngham\" uveden do služby.\n\nZákladní výzbroj lodi tvořilo pět 127mm kanónů – dva byly umístěny ve dvojici příďových dělových věžích, zatímco zbylé tři byly na zádi. Třetí kanón přitom byl oproti předcházející třídě \"Farragut\" posunut dozadu, čímž udělal místo pro třetí sadu čtyřhlavňových 533mm torpédometů. Těch \"Conyngham\" nesl celkem 12, přičemž jeden stál v ose lodi a dva na jejich bocích – na jednu stranu tak torpédoborec mohl současně vypustit až osm torpéd. Protiletadlová výzbroj se po dokončení skládala ze čtyř 12,7mm kulometů. K ničení ponorek loď nesla dvě skluzavky a několik vrhačů hlubinných pum.\n\nOd svého dokončení až po vstup USA do války \"Conyngham\" sloužil zejména na pacifickém pobřeží země a v Karibiku. V době japonského útoku na Pearl Harbor dne 7. prosince 1941 se podílel na jeho obraně. V roce následujícím se účastnil bitvy u Midway, bitvy u ostrovů Santa Cruz a dalších operací guadalcanalské kampaně. Na začátku listopadu se \"Conyngham\", při ostřelování ostrova Kokumbona, srazil s jiným torpédoborcem a musel odplout do Pearl Harboru k opravám.. Do služby se vrátil v únoru 1943 a zbytek tohoto roku operoval zejména v oblasti Nové Guineje. V květnu 1944 pak doprovázel bitevní lodě operačního svazu TF 58 při vylodění na Marianách a později v témže roce se též podílel na znovuobsazení souostroví Filipíny. Palbou svých děl například podporoval vylodění na Luzonu, Mindanau, Palawanu a Borneu.\n\nTorpédoborec přečkal druhou světovou válku. Získal během ní 14 ocenění battle star. V roce 1946 byl vyřazen ze služby. \"Conyngham\" a jeho sesterské lodě \"Lamson\" a \"Flusser\" patřily mezi válečné lodě, použité roku 1946 v roli cvičných cílů při jaderných pokusech na atolu Bikini. \"Conyngham\" přečkal dvojici jaderných výbuchů a teprve 2. července 1948 byl potopen konvenční municí jako cvičný cíl poblíž pobřeží Kalifornie.\n\n"}
{"id": "637759", "url": "https://cs.wikipedia.org/wiki?curid=637759", "title": "Sosnovyj Bor", "text": "Sosnovyj Bor\n\nSosnovyj Bor ( ) je město v Leningradské oblasti v Rusku. Nachází se v Koporské zátoce zhruba 80 km od Petrohradu. Bylo založeno roku 1958 a roku 1973 se stalo městem, dosud nejmladším na severozápadě Ruska.\n\nPočet obyvatel rychle rostl. V roce 1959 měla obec 1762 obyvatel, o dvacet let později 42 205. Na počátku roku 2010 činila populace 67 234. \n\nMohutný rozvoj města byl zapříčiněn především stavbou Leningradské jaderné elektrárny (LAES). Její první blok byl sériově prvním blokem černobylského typu RBMK-1000 a pracoval od prosince 1973 do prosince 2018. Elektrárna je v současné době (konec r. 2019) dvoufázovým objektem - první fáze obsahuje dva komplexy po dvou RBMK-1000, které jsou postupně odstavovány, první koncem roku 2018, druhý koncem roku 2020. Druhá fáze obsahuje prozatím dva tlakovodní reaktory VVER-1200/V-491, z nichž jeden je v komerčním provozu a druhý se dokončuje. Výstavba dalších dvou bloků je v plánu, čímž budou původní bloky nahrazeny. Prozatím jde o nejvýkonnější jadernou elektrárnu v Ruské federaci, čtveřice bloků (3 x RBMK + 1 x VVER) má společný výkon 4 200 MW. \n\n"}
{"id": "637766", "url": "https://cs.wikipedia.org/wiki?curid=637766", "title": "Odorizace", "text": "Odorizace\n\nOdorizace je přidávání ostře páchnoucích látek do topných či jedovatých plynů k signalizaci úniku těchto plynů (např. vyčištěný zemní plyn je prost zápachu). Používá se v plynárenském a chemickém průmyslu. Nejčastěji se pro odorizaci používají thioly či sulfidy (dřívějším názvoslovím merkaptany a sirníky), např. ethanthiol, tetrahydrothiofen (thiolan), nebo sulfan. Pokusy s příjemnějšími pachy (například tzv. fialkovou silicí) se neosvědčily, nejlepší varovný účinek mají pachy lidem odporné.\n"}
{"id": "637767", "url": "https://cs.wikipedia.org/wiki?curid=637767", "title": "Lumír Ondřej Hanuš", "text": "Lumír Ondřej Hanuš\n\nLumír Ondřej Hanuš (* 20. listopadu 1947, Olomouc) je český chemik a vědec, který se zabývá převážně výzkumem přírodních látek. Je členem mezinárodní společnosti pro výzkum kanabinoidů a jeho práce jsou už více než 6400krát citovány \n\nNarodil se 20. listopadu 1947 v Olomouci.\n\nV současné době žije a provádí vědecký výzkum v Izraeli a zúčastňuje se mnoha přednášek doma i v zahraničí. Aktivně se zasazuje o legalizaci využití konopí v lékařství v České republice. V tomto směru byl aktivním účastníkem dvou seminářů v Poslanecké sněmovně Parlamentu České republiky v Praze (8. dubna 2010 a 13. září 2011) a na různých místech v ČR přednesl na toto téma řadu přednášek. Byl také významným hostem na konopném festivalu Cannafest, který se konal 19. až 21. listopadu roku 2010 v Praze. Zde přednášel na téma \"\"Konopí jako lék\"\". Hanuš rád fotografuje a věnuje se sportům v přírodě (horolezectví, turistika, canyoning). \n\nHanuš je členem spolků \"International Cannabinoid Research Society\", \"Society for the Protection of Nature in Israel\" a \"Slovenského horolezeckého spolku JAMES\" a členem redakční rady časopisu \"Adiktologie\".\n\nVelká část jeho života byla zasvěcena studiu a hlavně vědecké činnosti. V letech 1966 až 1972 studoval analytickou chemii se zaměřením na organickou analýzu na Přírodovědecké fakultě Univerzity Palackého v Olomouci. Tamtéž získal roku 1974 titul \"Doktor přírodovědy\" (RNDr.). Jeho rigorózní práce nesla název \"Příspěvek k identifikaci cannabinoidních látek v Cannabis sativa L. \" a měla 146 stran.\n\nV letech 1976-78 absolvoval postgraduální studium moderní instrumentální chemie na Přírodovědecké fakultě Univerzity J.E. Purkyně v Brně, kde obhájil práci nazvanou \"Plynová chromatografie přírodních látek z marihuany\", kterou vypracoval v Československé akademii věd v Brně. V letech 1978 a 1979 se věnoval výzkumu na \"Research Institute of Pharmaceutical Sciences, School of Pharmacy, University of Mississippi\". V roce 1984 získal titul \"Kandidát chemických věd v analytické chemii\" (CSc.) – jeho kandidátská dizertační práce se jmenovala \"\"Příspěvek k analytické chemii cannabinoidních látek z marihuany\"\" a měla 210 stran. Od roku 1990 působí na Hebrejské univerzitě, která se nachází ve městě Jeruzalémě v Izraeli. Mime jiné zde pracoval na výzkumu přírodních ligandů pro kanabinoidní receptory. V roce 1994 se stal docentem v organické chemii na Univerzitě Palackého (habilitační práce \"Anandamidy - endogenní ligandy pro cannabinoidní receptory v mozku\"), o rok později doktorem věd v farmaceutické chemii na Univerzitě Karlově (doktorská dizertační práce \"Od marihuany k přírodnímu ligandu z mozku\"). V letech 2001-2008 byl akademickým pracovníkem na Hebrejské Univerzitě v Jeruzalémě, od roku 2008 je vědeckým pracovníkem tamtéž.\n\n\n\n\n\n"}
{"id": "637775", "url": "https://cs.wikipedia.org/wiki?curid=637775", "title": "Lesní panna", "text": "Lesní panna\n\nLesní panna může být:\n\n\n"}
{"id": "637778", "url": "https://cs.wikipedia.org/wiki?curid=637778", "title": "Dave Edmunds", "text": "Dave Edmunds\n\nDavid 'Dave' Edmunds (* 15. dubna 1944, Cardiff, Glamorgan, South Wales) je velšský rockový kytarista a hudební producent. Jeho největší hit byla píseň „I Hear You Knocking“ z roku 1970.\n\n"}
{"id": "637780", "url": "https://cs.wikipedia.org/wiki?curid=637780", "title": "Balthasar Gérard", "text": "Balthasar Gérard\n\nBalthasar Gérard (nizozemsky Gerards or Gerardts) (1557, Vuillafans, Francie - 13. července 1584, Delft) byl původem Francouz, vrah protestantského nizozemského vůdce války o nezávislost Nizozemí, Viléma I. Oranžského, zvaného \"Mlčenlivý\".\nGérard se narodil ve Vuillafans ve francouzské hrabství Franche-Comté jako poddaný španělského krále. Pocházel z jedenácti dětmi obdařené římskokatolické rodiny.\n\nStudoval právo na universitě v Dole. Byl náboženským fanatikem a velkým obdivovatelem španělského krále Filipa II., v té době i krále Nizozemí, který vypsal odměnu 25.000 korun za hlavu Viléma Oranžského, nazývaje ho \"\"morem celého křesťanstva a nepřítelem lidského pokolení\"\". Ještě předtím však Gerard řekl svým kolegům na studiích, že vlastnoručně vnoří dýku Vilému Oranžskému do srdce.\n\nOdešel do Lucemburska, kde se dověděl, že atentát na Viléma plánuje i Juan de Jáuregui, španělský básník a polyglot. V březnu roku 1584 odcestoval do Trevíru, kde vypracoval plán, poté jej však jeden jezuita přesvědčil ke změně plánu za přispění vévody z Parmy. Pod jménem \"Franz Guion\" se mu podařilo dostat do služby k Vilémovi, kde mohl pozorovat nenávist ke katolíkům. Od jednoho vojáka koupil po dlouhém smlouvání pistoli; traduje se, že když ten po atentátu zjistil, komu ji prodal a k jakému účelu byla užita, spáchal sebevraždu. První příležitosti k realizaci atentátu nevyužil, neboť neměl zajištěn únik, další se naskytla již 10. července, kdy zastřelil prince třemi ranami na schodech jeho paláce v Delftu. Ač připraven, únik se nezdařil, Gérard byl jat a po třech dnech nemilosrdného mučení na nejrůznější způsob byla na něm 13. července obzvláště krutým a zdlouhavým způsobem vykonána poprava (byl pálen rozžhaverným železem, vykleštěn, trháno mu maso z těla a vyrvány vnitřnosti a nakonec srdce, kterým byl švihán po tvářích; nakonec mu uťali hlavu a tělo rozčtvrtili, rozhodivše části do čtyřem světových stran, hlavu pak narazili na kopí a vystavili u vrat university).\n\nFilip II. Španělský udělil jeho rodině šlechtický titul a věnoval jí i Vilémův majetek ve Franche-Comté.\n\nJakýsi \"Sasbout Vosmeer\" se pokusil dosáhnout Gérardovy kanonizace; ukradl jeho hlavu a ukázal ji úředníkům církve v Římě, církev však jeho ideu zamítla.\n\nV Gérardově rodném městě ulice, v níž stojí dům jeho rodičů, nese jeho jméno.\n\n"}
{"id": "637787", "url": "https://cs.wikipedia.org/wiki?curid=637787", "title": "Roy Lynes", "text": "Roy Lynes\n\nRoy Alan Lynes (* 25. října 1943, Redhill, Surrey, Spojené království) byl klávesista a příležitostný zpěvák skupiny Status Quo (původně The Spectres potom Traffic Jam), ke kapele se připojil v letech 1964/1965, dva roky po jejím založení.\n"}
{"id": "637788", "url": "https://cs.wikipedia.org/wiki?curid=637788", "title": "Alexandr Fridman", "text": "Alexandr Fridman\n\nAlexandr Fridman (16. června 1888 – 16. září 1925), celým jménem Alexandr Alexandrovič Fridman, byl ruský matematik, geofyzik a meteorolog, jeden z tvůrců teorie rozpínání vesmíru.\n\nNarodil se v Petrohradě. Jeho matka (Ludmila Vojáčková) byla českého původu. Vystudoval matematiku na petrohradské univerzitě. Poté působil na observatoři v Pavlovsku. Velký vliv na něj měla Einsteinova obecná teorie relativity, byl jedním z prvních jejích nadšených propagátorů, byť svou vlastní teorii založil na její kritice. Než však tato teorie došla všeobecného uznání, Fridman zemřel ve 37 letech poté, co se nakazil tyfem na Krymu, kde se zotavoval z nachlazení při letu v aerostatu, kdy dosáhl s pilotem Fedosejenkem výšky 7.200 metrů (v roce 1925 to byl sovětský výškový rekord).\n\nAlbert Einstein se svou teorii relativity pokusil roku 1917 aplikovat na matematický model vesmíru. Zjistil přitom, že tento model nemůže být statický, avšak protože si byl jist, že vesmír statický být musí, přidal do rovnic tzv. kosmologickou konstantu, Ta vyrovnává gravitační působení hmoty. Fridman však začal Einsteinovy rovnice propočítávat a zjistil, že ani model s kosmologickou konstantou nemůže být stabilní. Prohlásil, že vesmír se musí buď rozpínat nebo smršťovat. Toto stanovisko Fridman zformuloval v článku \"O křivosti prostoru světa\", který roku 1922 poslal do německého Časopisu pro fyziku. Einstein však Fridmanovo tvrzení odmítl a nereagoval ani na jeho vysvětlující dopis. Roku 1923 se s Einsteinem v Leidenu setkal Fridmanův kolega Krutkov a přesvědčil ho, aby Fridmanovy argumenty znovu promyslel. Einstein skutečně brzy napsal článek, kde Fridmanovy výpočty uznal (později o statickém modelu vesmíru hovořil jako o největším omylu svého života).\n\nFridmanovu rovnici z roku 1922 potvrdil roku 1929 astronom Edwin Hubble, když změřil rychlosti různě vzdálených galaxií, zjistil, že se různé galaxie od Mléčné dráhy vzdalují, a ty vzdálenější se vzdalují rychleji než ty bližší – že vesmír se tedy rozpíná.\n\n\n"}
{"id": "637790", "url": "https://cs.wikipedia.org/wiki?curid=637790", "title": "Sviňuchovití", "text": "Sviňuchovití\n\nSviňuchovití (Phocoenidae) jsou malá čeleď z řádu kytovců. Řadí se do ní šest druhů sviňuch ve třech rodech.\n\n\n"}
{"id": "637794", "url": "https://cs.wikipedia.org/wiki?curid=637794", "title": "Joe Lynn Turner", "text": "Joe Lynn Turner\n\nJoe Lynn Turner (* 2. srpen 1951, Hackensack, New Jersey, Spojené státy) je americký rockový zpěvák, nejvíce známý pro jeho práci s kytaristou Ritchie Blackmorem ve skupinách Deep Purple a Rainbow a Yngwie Malmsteenem.\n\n"}
{"id": "637795", "url": "https://cs.wikipedia.org/wiki?curid=637795", "title": "Kadherin", "text": "Kadherin\n\nKadheriny (též cadheriny) tvoří skupinu transmembránových proteinů podílejících se na stavbě mezibuněčných spojů. U živočichů známe více než 100 druhů kadherinů, které jsou kódovány rodinou genů a dále upravovány alternativním sestřihem. Jejich schopnost adheze (přilnutí) je podmíněna přítomností vápenatých kationtů v okolním prostředí. V typickém případě se skládají z pěti podobných extracelulárních domén (z nichž tři váží vápník) a jedné vnitrobuněčné domény, která se často váže na cytoskelet. Kadheriny patří mezi tzv. homofilní adhezivní molekuly, což znamená, že se obvykle každý kadherin váže na stejný kadherin na sousední buňce.\n\nK známých kadherinům patří zejména:\n"}
{"id": "637804", "url": "https://cs.wikipedia.org/wiki?curid=637804", "title": "Hey Baby (Drop It to the Floor)", "text": "Hey Baby (Drop It to the Floor)\n\nHey Baby (Drop It To The Floor) je píseň amerického rappera Pittbula. Píseň se nachází na jeho šestém studiovém albu Planet Pit. Produkce se ujal producent Sandy Vee. S touto písní mu vypomohl americký rapper T-Pain.\n"}
{"id": "637809", "url": "https://cs.wikipedia.org/wiki?curid=637809", "title": "Robert Gordon", "text": "Robert Gordon\n\nRobert Gordon (* 29. března 1947 Bethesda, Maryland, Spojené státy) je americký rockabilly zpěvák. Hrál také ve filmech, hlavně v menších rolích. Svou hudební kariéru zahájil v polovině šedesátých let ve skupině The Confidentials. Později, když se usadil v New Yorku, začal vystupoval s punkrockovou skupinou Tuff Darts. Koncem sedmdesátých let vydal dvě společná alba s kytaristou Linkem Wrayem a v následujících letech vydal několik sólových alb. V roce 2015 zpíval v písni „I Still Love You“ z alba \"Joyland\" anglického kytaristy a svého dlouholetého spolupracovníka Chrise Speddinga.\n\n\n"}
{"id": "637813", "url": "https://cs.wikipedia.org/wiki?curid=637813", "title": "Link Wray (album)", "text": "Link Wray (album)\n\nLink Wray je studiové album amerického kytaristy Linka Wraye. Vydáno bylo v roce 1971 společností Polydor Records. Jeho producenty byli Steve Verroca a Ray Vernon (vlastním jménem Vernon Wray). První jmenovaný na albu rovněž hrál na bicí, druhý jmenovaný je Wrayovým bratrem. Na albu se nachází také píseň „“. Její dvě coververze (od Marka Lanegana a Ralpha Stanleyho) byly v roce 2012 použity ve filmu \"Země bez zákona\".\n\n\n"}
{"id": "637814", "url": "https://cs.wikipedia.org/wiki?curid=637814", "title": "Jay Beagle", "text": "Jay Beagle\n\nJay Beagle (* 16. října 1985 v Calgary, Alberta) je kanadský hokejový útočník hrající v severoamerické lize National Hockey League za tým Vancouver Canucks.\n\nS profesionálním hokejem začínal v týmu Calgary Northstars v lize AMHL v sezóně 2001/02, kde odehrál 4 zápasů základní části ve kterých získal 4 body. Následující sezónu 2002/03 zůstal v týmu se kterým postoupil do playoff. Poté postoupil do vyšší kategorie juniorů do ligy AJHL kde hrával dvě sezóny (2003/05) v týmu Calgary Royals kde odehrál 122 zápasů ve kterých nasbíral 107 bodů. Po skončení sezóny opět postoupil do vyšší kategorie do ligy NCAA kde hrával dvě sezóny (2005/07) za Univerzitu of Alaska-Anchorage.\n\n26. března 2007 měl debut v lize ECHL v týmu Idaho Steelheads proti týmu Alaska Aces ve kterém vstřelil třikrát na brankáře. V týmu odehrál 8 zápasů základní části a 18 zápasů v playoff a s týmem pomohl vyhrát Kelly Cup. V týmu nosil číslo 19. 26. března 2008 podepsal smlouvu s týmem Washington Capitals jako volný hráč. Washington Capitals ho poslal hrát na farmu v lize AHL v týmu Hershey Bears se kterým v sezónách 2008/09 a 2009/10 pomohl vybojovat Calderův pohár.\n\n11. února 2009 měl debut v NHL v týmu Washington Capitals proti týmu New York Rangers ve kterém odehrál 7 minut a 41 sekund. Poté odehrál další zápas 15. února proti týmu Florida Panthers a 1. března také proti Floridě Panthers ve kterém dostal dvě trestné minuty. Poté byl přesunut zpět na farmu do Hershey Bears. V semifinále playoff v NHL byl zpátky povolán do Capitals kde odehrál 4 zápasy proti týmu Pittsburgh Penguins. Sezónu 2009/10 začal na farmě v Hershey Bears kde odehrál 17 zápasů poté byl povolán do týmu Capitals kde odehrál 6 zápasů poté byl poslán zpátky na farmu. Na závěr sezóny byl povolán zpět do Capitals kde odehrál jeden zápas poté byl opět poslán na farmu kde odehrál 21 zápasů v playoff a pomohl vybojovat druhý Calder Cup.\n\n15. července 2010 prodloužil smlouvu o dva roky ve kterých si vydělá 512 500 dolarů. Mezi kmenové hráče Capitals se ještě neprosadil a byl často posílán do farmy Hershey Bears, ve kterém odehrál o dva zápasy více. Do nové sezóny 2011/12 si přivodil ve druhém zápase při bitce s Arron Asham zranění, při kterém musel zranění léčit téměř víc jak měsíc. Do základní sestavy Caps se vrátil rychle a dokonce si s klubem zahrál playoff. 5. července 2012 opět prodloužil smlouvu s Capitals o další tři roky ve kterých si vydělá 900 000 dolarů.\n\n\n"}
{"id": "637817", "url": "https://cs.wikipedia.org/wiki?curid=637817", "title": "Moment 4 Life", "text": "Moment 4 Life\n\nMoment 4 Life je píseň americké hip-hopé zpěvačky Nicki Minaj. Píseň se nachází na jejím debutovém studiovém albu \"Pink Friday\". Produkce se ujal producent T-Minus. S touto písní ji vypomohl americký herec a zpěvák Drake.\n"}
{"id": "637824", "url": "https://cs.wikipedia.org/wiki?curid=637824", "title": "2011 v hudbě", "text": "2011 v hudbě\n\nTento článek obsahuje události související s hudbou, které proběhly v roce 2011.\n\n"}
{"id": "637826", "url": "https://cs.wikipedia.org/wiki?curid=637826", "title": "Azilien", "text": "Azilien\n\nAzilien je evropská pozdněpaleolitická archeologická kultura, pojmenovaná dle francouzské lokality Mas d´Azil (Ariège). \n\nTato kultura datovaná přibližně do let 12 000 až 9 500 BP, byla rozšířena na území severního Španělska, Francie a zasahovala až do Švýcarska.\n\nIndustrie azilienu navazuje na magdalénské tradice, přizpůsobené podmínkám konce posledního glaciálu. Typickým tvarem kamenné štípané industrie je širší tzv. azilský hrot s otupeným vyklenutým bokem. V kostěné a parohové industrii vynikají především azilské harpuny.\n"}
{"id": "637828", "url": "https://cs.wikipedia.org/wiki?curid=637828", "title": "C. H. Beck", "text": "C. H. Beck\n\nC. H. Beck (plným, originálním názvem v němčině \"Verlag C. H. Beck\") je německé vydavatelství především právnické a v poslední době též ekonomické literatury. Jeho sídlem je bavorský Mnichov.\n\nNakladatelství C. H. Beck bylo založeno roku 1763 majitelem nördlingenské tiskárny a knihkupectví, kterým byl Carl Gottlob Beck. Současné jméno nakladatelství pochází až od jeho syna Carla Heinricha Becka. Za vedení Oscara Becka přesídlilo nakladatelství do Mnichova, ale tiskárna zůstala v Nördlingenu. V průběhu 19. století se společnost začala více specializovat na odbornou literaturu, především z oblasti dějin, práva a filosofie. Po vzniku jednotného Německa v roce 1871 se C. H. Beck začal orientovat již velmi úzce na dodnes hlavní oblast literatury, a to právní literaturu a odborné práce uznávaných a renomovaných osobností právní vědy (jurisprudence).\n\n"}
{"id": "637829", "url": "https://cs.wikipedia.org/wiki?curid=637829", "title": "Kaltis", "text": "Kaltis\n\nKaltis (litevsky; další název v litevštině je \"Kalčia\"; lotyšsky Kalte, v horním toku pod názvem Svaru strauts), je říčka na západě Litvy, v Žemaitsku, v Klajpedském kraji, pramení v severovýchodním okraji okresu Skuodas, v obci Dilbikiai. Délka toku je 23,3 km, z toho 3,5 km ve středním toku tvoří státní hranici mezi Litvou a Lotyšskem, je to pravý přítok řeky Apšė, do které se vlévá 23,3 km od jejího ústí do Bartuvy.\n\nPramení v obci Dilbikiai, teče na sever Západokuršskou vrchovinou směrem k státní hranici mezi Litvou. Po jejím dosažení se stáčí ostře na západ a v úseku asi 3,5 km středem toku prochází státní hranice. Dále protéká jezerem Kalčių ežeras (lotyšsky Kalšu ezers), které je podlouhlé od východu na západ a také tvoří státní hranici. Od jeho středu směrem k jihu Kaltis opět vtéká na území Litvy. Za vsí Vižančiai se stáčí na západ, u vsi Kervai na jihovýchod a u vsi Detlaukė opět západ, míjí obec Gėsalai a po dalších 2 km se vlévá do Apšė. Průměrný spád je 385 cm/km, plocha povodí je celkem 43,3 km², z toho 4,8 km² na území Lotyšska, průměrný průtok je 0,45 m³/s. Říčka je od 21,2 do 14,4 km regulovaná.\n\n\nCedruona se jinak také jmenuje Cedvė nebo Cedrūna.\n\n\nPřes říčku vede 10 mostů.\n\nKaltis je na rozdíl od jazyka českého rodu ženského.\n"}
{"id": "637833", "url": "https://cs.wikipedia.org/wiki?curid=637833", "title": "Mistr České republiky Tipsport ELH", "text": "Mistr České republiky Tipsport ELH\n\nMistr ČR Tipsport extraligy ledního hokeje je ocenění týmu, který zvítězí v playoff české extraligy. Toto ocenění a pohár je udělován od sezóny 1999/00. V současnosti jej uděluje Český svaz ledního hokeje.\n\nOd sezony 2013/14 získává vítěz pohár T. G. Masaryka.\n\n\n"}
{"id": "637834", "url": "https://cs.wikipedia.org/wiki?curid=637834", "title": "Rakiraki", "text": "Rakiraki\n\nRakiraki Town je město ležící na hlavní pobřežní silnici \"Kings Road\", v severní části největšího fidžijského ostrova Viti Levu. Administrativní středisko stejnojmenného okresu a provincie Ra, která je součástí západní oblasti, má statut města od roku 2007. Urbanistickou aglomeraci města tvoří několik částí, centrem aglomerace s tržištěm a autobusouvou stanicí je část Vaileka. Rakiraki je jedním ze čtyř center pěstování a zpracování cukrové třtiny na Fidži. Fidžijská cukerná společnost FSC - Fiji Sugar Corporation zde provozuje cukrovar Penang, který leží na břehu stejnojmenné říčky, asi 1 km východně od Vaileka. Dopravu cukrové třtiny z okolních plantáží do cukrovaru zajišťuje síť úzkorozchodné železnice o rozchodu 610 mm. V roce 2007 zde žilo 4.952 obyvatel. V Rakiraki je nemocnice\n\n"}
{"id": "637837", "url": "https://cs.wikipedia.org/wiki?curid=637837", "title": "Mistrovství světa v šachu žen 1935", "text": "Mistrovství světa v šachu žen 1935\n\nPátý turnaj mistrovství světa v šachu žen proběhl v srpnu v roce 1935 ve Varšavě v Polsku. Turnaj uspořádala FIDE v rámci 6. šachové olympiády. Zúčastnilo se 10 šachistek ze 7 zemí (Rakousko, Anglie, Dánsko, Československo, Irsko, Norsko a Polsko). Hrálo jednokolově každá s každou. Věra Menčíková opět zvítězila ve všech partiích, zatímco boj o zbývající medaile byl jako na předchozích mistrovstvích velmi vyrovnaný. Druhá Regina Gerlecká získala 6,5 bodů a třetí Gisela Harumová 6 bodu.\n\n\n"}
{"id": "637840", "url": "https://cs.wikipedia.org/wiki?curid=637840", "title": "Gibson Byrdland", "text": "Gibson Byrdland\n\nByrdland je elektrická kytara, vyrobená firmou Gibson. Jeho jméno pochází od jmen kytaristů Billy Byrd a Hank Garland, pro něž byla kytaru původně postavená na zakázku.\n\n"}
{"id": "637842", "url": "https://cs.wikipedia.org/wiki?curid=637842", "title": "Amudién", "text": "Amudién\n\nAmudién je paleolitická kultura, spadající do mousténiénských kultur. Byl rozšířen v Levantě.\nDefinovala ho anglická badatelka Dorothy Garrod podle nálezu v pohoří Karmel v jeskyni Tabun.\n"}
{"id": "637845", "url": "https://cs.wikipedia.org/wiki?curid=637845", "title": "American University of Paris", "text": "American University of Paris\n\nAmerican University of Paris (\"Americká univerzita v Paříži\"), zkráceně AUP je soukromá univerzita v Paříži. Sídlí na \"Avenue Bosquet\" č. 31 v 7. obvodu. Zaměřuje se na společenské vědy a komunikaci. Byla založena v roce 1962 a má zhruba 1000 studentů zhruba 100 národností. Profesoři pocházejí z asi 15 různých zemí a 80 % z nich má doktorát pro svou specializaci. AUP je nejstarší americkou univerzitou v Evropě.\n\nV knize \"Šifra mistra Leonarda\" spisovatele Dana Brawna se univerzita vyskytuje jako místo přednášky o symbolech, kterou zde přednesl Robert Langdon, hlavní postava románu.\n\n"}
{"id": "637847", "url": "https://cs.wikipedia.org/wiki?curid=637847", "title": "Gibson Super 400", "text": "Gibson Super 400\n\nGibson Super 400 je kytara, která byla představena v roce 1934. Je to největší kytara, kterou Gibson Guitar Corporation produkoval.\n\nNejznámějšími hudebníky, kteří hráli na tento model, jsou Merle Travis, Scotty Moore, Bill Haley, George Benson nebo Kenny Burrell či Louis Stewart.\n"}
{"id": "637848", "url": "https://cs.wikipedia.org/wiki?curid=637848", "title": "Gibson Firebird", "text": "Gibson Firebird\n\nGibson Firebird je elektrická kytara od firmy Gibson Guitar Corporation, která se vyrábí od roku 1963 dosud. Na tuto kytaru hraje například Johnny Winter.\n\nJe zajímavé, že autorem designu kytary Firebird je automobilový návrhář Raymond H. Dietrich, který spolupracoval s automobilkami Chrysler a Lincoln. Dietrich je též autorem designu baskytary Gibson Thunderbird, která se Firebirdu podobá tvarem, konstrukcí a jménem.\n\n"}
{"id": "637852", "url": "https://cs.wikipedia.org/wiki?curid=637852", "title": "Gibson Thunderbird", "text": "Gibson Thunderbird\n\nGibson Thunderbird je elektrická basová kytara od firmy Gibson Guitar Corporation, představená v roce 1963. Hráli na ní například Krist Novoselic z Nirvany, Josh Reedy z DecembeRadio, John Entwistle z The Who a nebo třeba Shavo Odadjian ze System of a down.\n\nV době jejího uvedení na trh byla jedničkou ve výrobě basových kytar firma Fender Musical Instruments Corporation, která se na špici usadila v roce 1952 po uvedení basovky Fender Precision Bass.\nJe zajímavé, že autorem designu kytary Thunderbird je automobilový návrhář Raymond H. Dietrich, který spolupracoval s automobilkami Chrysler a Lincoln. Dietrich je též autorem designu kytary Gibson Firebird, která se Thunderbirdu podobá tvarem, konstrukcí a jménem.\n"}
{"id": "637855", "url": "https://cs.wikipedia.org/wiki?curid=637855", "title": "Sociálnodemokratická strana Slovenska", "text": "Sociálnodemokratická strana Slovenska\n\nSociálnodemokratická strana Slovenska (česky \"Sociálně demokratická strana Slovenska\", zkratka SDSS) byla politická strana působící na Slovensku v letech 1990–2004.\n\nStrana se hlásila k odkazu historické politické strany Slovenská sociálnodemokratická strana v Uhorsku, která vznikla v roce 1905, ale o rok později již však zanikla (zcela zanikla v roce 1918). SDSS byla zaregistrována u ministerstva vnitra SR 1. února 1990 pod svým původním názvem \"Sociálnodemokratická strana na Slovensku\". Změna názvu na \"Sociálnodemokratická strana Slovenska\" se uskutečnila v roce 1993. Strana zanikla 31. prosince 2004 sloučením se stranou SMER, vznikla tak strana s novým názvem SMER - sociálna demokracia.\n"}
{"id": "637860", "url": "https://cs.wikipedia.org/wiki?curid=637860", "title": "Bachokirien", "text": "Bachokirien\n\nBachokirien je mladopaleolitická kultura, která patří do aurigňaského komplexu. Definováno podle jeskyně Bacho Kiro v Bulharsku. \n"}
{"id": "637861", "url": "https://cs.wikipedia.org/wiki?curid=637861", "title": "Hokejista sezony Tipsport ELH", "text": "Hokejista sezony Tipsport ELH\n\nHokejista sezony Tipsport extraligy ledního hokeje je ocenění pro nejlepšího hokejistu sezóny české hokejové extraligy. Toto ocenění sponzoruje a uděluje BPA sport marketing a o udělení rozhodují fanoušci v internetovém hlasování. Trofej je udělována od sezóny 1995/96.\n"}
{"id": "637863", "url": "https://cs.wikipedia.org/wiki?curid=637863", "title": "Clactonien", "text": "Clactonien\n\nClactonien je staropaloelitická industrie bez pěstních klínů. Koexistovala s acheuléenem, za jehož část je někdy pokládána. Definována byla na základě nálezů v Clacton-on-Sea v anglickém hrabství Essex v roce 1911. \n\nHazzledine Warren 1951:The Clacton Flint industry: A new interpretation, Proceedings of the Geologists' Association, Volume 62, Issue 2.\n"}
{"id": "637866", "url": "https://cs.wikipedia.org/wiki?curid=637866", "title": "Strenický potok", "text": "Strenický potok\n\nStrenický potok je pravostranný přítok řeky Jizery v okrese Mladá Boleslav ve Středočeském kraji. Délka toku činí 20,31 km. Plocha povodí měří 65,03 km².\n\nPotok se na různých úsecích nazývá různě, podle obcí jimiž protéká. Nejčastější z těchto místních názvů je \"Skalský potok\" podle obce Skalsko, přičemž někdy se tak nazývá i celý tok. Oficiální název na dnešních mapách, přinejmenším pro úsek od Skalska dále po proudu, je však Strenický potok, podle obce Strenice, kterou potok taktéž protéká. Podobné proměny názvů podle sídel dnes panují i pro příslušné údolí, resp. důl.\n\nPotok pramení jižně od obce Bezdědice na hranici Kokořínska a teče převážně jihovýchodním směrem až 70 metrů hlubokým a poměrně úzkým neckovitým údolím. Toto údolí rozděluje historicky i geograficky oblast Boleslavska a Mělnicka.\n\nPramen potoka není přesně určitelný, protože se jeho poloha v průběhu času mění. Zhruba prvních 5 kilometrů je Strenický potok občasným tokem, bývá vodný jen při jarním tání a při vydatných deštích.\n\nPotok na svém toku napájí několik rybníků, největší z nich je Vodní nádrž Sudoměř se sypanou hrází. Další větší rybníky jsou rybník pivovaru Podkováň, \"Horní rybník\" u Dolního Cetna, dvojitý \"Cetenský rybník\" a soukromý rybník \"Podčejk\" u osady \"Podčejky\". Mezi Strenicemi a Krnskem prochází potok kolem i skrz soukromou oboru \"Podčejk\".\n\nStrenický potok existuje bez větších přítoků, v různých zdrojích uváděné přítoky jsou již vyschlé. Jsou zde však krátké přítoky, resp. prameny přímo v údolí, převážně v horní části toku. Tyto přítoky jsou vesměs krátké, slabé, ale posilují horní tok potoka.\n\nV Dolním Krnsku potok podtéká velký železniční viadukt z roku 1924. U Jizerního Vtelna potok ústí zprava do Jizery na jejím 30. říčním kilometru.\n\nPrůměrný průtok u ústí činí 0,19 m³/s.\n\nDříve stávalo podél toku Strenického potoka několik vodních mlýnů, ale dnes jsou všechny již zaniklé. Jejich provoz ustal spolu s úbytkem vody v potoce, způsobeným snad zbudováním vodovodů v okolních obcích.\n\nZejména v první polovině toku od pramene po obec Kovanec jsou svahy údolí lemovány pískovcovými skalami. Můžeme zde najít mnoho zajímavých pískovcových útvarů, např. dvoupatrový skalní převis u vesnice Víska, dokonce i pseudokrasové jeskyně, např. jeskyně \"Petrovina\" asi 1,2 km jz. od kaple v Březovicích, pseudokrasové dutiny asi 500 m sz. od kostela v Sudoměři, nebo srdcová jeskyně cca 1 km z. od Podkováně.\n\nZajímavé lokality jsou v oblasti \"Předního\" a \"Zadního Hrádku\" u Skalska. Můžeme tu sledovat vertikální i horizontální přechody vápnitých a kvádrových pískovců, postupné ustupování vápenců a mnoho zajímavých pískovcových struktur jako jsou voštiny, převisy či vrstevnaté prameny. Na vrcholu Hrádku je vrcholová skalka.\n"}
{"id": "637867", "url": "https://cs.wikipedia.org/wiki?curid=637867", "title": "Szczepan Sadurski", "text": "Szczepan Sadurski\n\nSzczepan Sadurski (* 9. června 1965, Lublin) je polský satirik, karikaturista, novinář, předseda Partia Dobrego Humoru (Good Humor Party). \n\nUkončil výtvarné lyceum (1985). Publikoval nad 5 tisíc obrázků v 200 časopisech. Laureát cen, m.j. Złota Szpilka'86 (cena časopisu Szpilki v soutěži na nejlepší obrázek roku). Zakladatel Vydavatelství Humoru a Satiry Superpress (1991), šéfredaktor časopisu Dobry Humor. Autor nápadu a předseda Strany Dobré Nálady (Partia Dobrego Humoru = Good Humor Party) – neformální, mezinárodní organizace pro osoby rády se smějící (nad 3 tisíce členů v Polsku a jiných zemích světa). Majitel internetového satirického portálu Sadurski.com. Byl porotcem mnohých satirických a kabaretních soutěží v Polsku a také v Turecku a Švédsku. Bydlí v hlavním městě Polska, Varšavě.\n\n"}
{"id": "637869", "url": "https://cs.wikipedia.org/wiki?curid=637869", "title": "Dezoxidace", "text": "Dezoxidace\n\nDezoxidace je chemická reakce, při které se odstraňuje kyslík. Dezoxidace se využívá především v metalurgii pro snížení objemu kyslíku v kovech, např. při výrobě oceli nebo svařování.\n\n"}
{"id": "637870", "url": "https://cs.wikipedia.org/wiki?curid=637870", "title": "Gene L. Coon", "text": "Gene L. Coon\n\nGene L. Coon (7. ledna 1924 – 8. července 1973) byl americký scenárista a producent, známý především díky své práci pro seriál \"Star Trek\".\n\nCoon sloužil v námořní pěchotě Spojených států po 4 roky během 2. sv. války. Jako scenárista má svůj podíl na filmech \"Dragnet\", \"Bonanza\", \"Zorro\", \"Have Gun - Will Travel\", \"Wagon Train\", a \"The Wild Wild West\". Později se stal produkčním právě pro Wild Wild West a posléze také pro seriál Star Trek. K týmu vytvářející Star Trek se připojil v polovině první sezóny a svou práci ukončil v polovině druhé série. Následně psal scénáře i pro třetí sérii pod pseudonymem Lee Cronin, protože tou dobou již měl smlouvu s Universal Studios a oficiálně nesměl pracovat pro Paramount.\n\nVe svých scénářích dal vzniknout několika fenoménům Star Treku, např. Klingoni (epizoda Věc soucitu), Khan Noonien Singh (Vesmírné sémě), Zefram Cochrane (Proměna) nebo Základní směrnice. Protože byl v pozici, kde mohl scénáře upravovat, jeho dílo tak sahá ještě mnohem dále, než k jeho skriptům. Znám je případ jeho pomoci, tehdy mladému scenáristovi Davidu Gerroldovi se scénářem epizody Trable s tribbly.\n\nUmírá na rakovinu v roce 1973.\n\n\n"}
{"id": "637872", "url": "https://cs.wikipedia.org/wiki?curid=637872", "title": "DiscoBalls", "text": "DiscoBalls\n\nDiscoBalls je osmičlenná česká hudební skupina založená v roce 2006 v Praze. Patří mezi přední české skupiny hrající styl ska. Velmi oblíbení jsou i v zahraničí. Během svého působení odehráli přes 500 koncertů v Česku a sousedních zemích. V roce 2014 navštívili Moskvu a začali čile koncertovat v Německu. Absolvovali i čtrnáctidenní turné po Balkánském poloostrově či evropské turné s moskevskou kapelou M.A.D. Band. Zahráli si s kapelami Reel Big Fish, Ska-P, Bad Manners, Spitfire, The Valkyrians, Skarface, Spicy Roots, Neville Staple (The Specials), Random Hand nebo Big D and the Kids Table. První CD \"Disco Very Channel\" bylo nominováno na cenu Anděl za nejlepší album roku 2008 v žánru ska&reggae. V roce 2010 vydali své druhé CD Rise and Shine. V roce 2014 vydali své třetí albu s názvem Dance like nobody's watching, které se dočkalo i vinylové verze. Bylo označeno známým německým blogerem a hudebním kritikem Der Dude Goes Ska jako nejlepší ska album roku 2014. K albu byl vydán také první oficiální klip k písni \"Shake your ass\".\n\n\n\n\n\n\n"}
{"id": "637877", "url": "https://cs.wikipedia.org/wiki?curid=637877", "title": "Zápas o titul mistryně světa v šachu 1937", "text": "Zápas o titul mistryně světa v šachu 1937\n\nDruhý zápas o titul mistryně světa v šachu po vzoru zápasu mužů se uskutečnil od 26. června do 17. července roku 1937 v Semmeringu v Rakousku. Střetly se stejné soupeřky jako o tři roky dříve tedy mistryně světa Věra Menčíková a vyzývatelka Sonja Grafová. Zápasu předcházel velký mezinárodní turnaj žen, ve kterém při účasti 12 šachistek z 10 zemí a neúčasti mistryně světa zvítězila Grafová. Tím získala právo vyzvat Menčíkovou. FIDE zápas přímo nepořádala, pouze její prezident Alexander Rueb schválil jeho uskutečnění a podmínky a kontroloval jejich dodržení. Zápas se hrál na 16 partií a skončil vítězstvím Menčíkové 11,5 : 4,5 při 5 remízách, čímž titul obhájila. Zajímavostí je, že zatímco bílými figurami uhrála vyzývatelka remízu 4:4, tak černými figurami utrpěla debakl 0,5:7,5, když jediné remízy dosáhla v poslední partii zápasu.\n\n\n"}
{"id": "637878", "url": "https://cs.wikipedia.org/wiki?curid=637878", "title": "František Musil (historik)", "text": "František Musil (historik)\n\nFrantišek Musil (* 7. ledna 1939 Ústí nad Orlicí) je český historik, vysokoškolský pedagog a publicista.\n\nV letech 1953–1956 studoval gymnázium v České Třebové, ve studiu pak pokračoval na Filozofické fakultě UP v Olomouci, kde byl žákem prof. dr. Ladislava Hosáka, Dr.Sc. V Olomouci také prošel externí aspiranturou (1964–1969). Působil jako profesor dějepisu na Střední průmyslové škole textilní v Ústí nad Orlicí, v době normalizace byl postižen omezením publikační činnosti a zastavením služebního postupu.\nV letech 1993-1996 působil externě na FF UP v Olomouci a přednášel zde kastelologii. Od roku 1996 působil již na plný úvazek na Univerzitě v Hradci Králové, v letech 1996-1998 jako odborný asistent, od roku 1998 do 2006 jako docent a od roku 2006 do roku 2017 jako profesor. V roce 2017, jako emeritni profesor, odešel do důchodu.\n\nPublikoval též články v různých periodikách jako Orlické hory a Podorlicko, Lanškrounsko, Moravský vlastivědný věstník, Historická geografie, Kladský sborník. \n\nJeho hlavním oborem je kastelologie, je vynikajícím znalcem hradů, zámků a tvrzí na českomoravském pomezí a znalcem díla Augusta Sedláčka. Zabývá se také středověkými dějinami některých regionů.\n\n\n"}
{"id": "637880", "url": "https://cs.wikipedia.org/wiki?curid=637880", "title": "Nikita Pivcakin", "text": "Nikita Pivcakin\n\nNikita Pivcakin (Никита Васильевич Пивцакин;* 23. července 1991 v Omsku) je ruský hokejový obránce.\n\nS hokejem začínal v roce 1997 za klub Avangard Omsk. První zápas v Ruské mládežnické lize odehrál 9. listopadu 2008 proti klubu Amur Chabarovsk. V roce 2009 byl pozván do ruské reprezentace osmnácti letých, v mistrovství světa získali stříbrné medaile. V létě byl draftován do CHL ligy klubem Cape Breton Screaming Eagles celkově z prvního kola a 49. místa. Do nadcházející sezóny hrával již za klub Omskije Jastreby a v nově založené juniorské lize mládežnické hokejové lize (MHL). V průběhu ročníku hrával častěji v seniorském týmu Avangard Omsk hrající v KHL. Za reprezentační juniorský tým odehrál mistrovství světa v roce 2010 a 2011, ve 2011 se stali mistři světa juniorů. Od sezóny 2012/13 je stálí člen klub Avangard Omsk.\n\n\n\n"}
{"id": "637881", "url": "https://cs.wikipedia.org/wiki?curid=637881", "title": "Canon EF", "text": "Canon EF\n\nObjektivy Canon EF neboli objektivy s bajonetem Canon EF jsou objektivy vyráběné Japonskou firmou Canon. První objektivy s touto montáží byly uvedeny na trh v roce 1987. Postupně se stal bajonet Canon EF standardem pro zrcadlovky Canon EOS, kde nahradil starší Canon FD bajonet. Písmena EF v názvu znamenají \"Electro-Focus\" - tedy systém, kdy v těle objektivu je zabudováno elektronické ostření. Mechanicky bajonet obsahuje elektrické kontakty, pomocí kterých tělo zrcadlovky komunikuje s objektivem.\n\nV roce 2003 firma Canon uvedla bajonet EF-S, který je kompatibilní pouze s digitálními zrcadlovkami EOS s APS-C snímači. Objektivy EF mohou být použity na tělech, uzpůsobených pro EF-S objektivy, přičemž EF-S objektivy nemohou být použity na tělech EF s full-frame snímači.\n\n† – Compact 1:2\n\n\n"}
{"id": "637882", "url": "https://cs.wikipedia.org/wiki?curid=637882", "title": "Jolana (kytara)", "text": "Jolana (kytara)\n\nJOLANA je značka, pod kterou se dodnes vyrábějí české elektrické kytary. V letech 1953–1959 se elektrické kytary a baskytary vyráběly pouze v Blatné ve firmě Resonet (později družstvo Dřevokov), pod názvem RESONET. Od roku 1959 do roku 1975 pak hlavně v Hradci Králové, v národním podniku Československé hudební nástroje, nejprve pod názvem NEOTON, později JOLANA (podle jména dcery hlavního konstruktéra Josefa Růžičky). Dalším místem, kde se kytary a baskytary vyráběly byl podnik Varhany Krnov a Harmonika Hořovice. Na kytaru RESONET Grazioso, která měla později vývozní název Futurama, hrál člen skupiny The Beatles George Harrison. Futurama z roku 1959 byla i první elektrická kytara, na kterou hrál Jimmy Page. Hrál na ni i Eric Clapton.\n\nStejně tak, jako mnoho našich krajanů je považováno za světové vynálezce, můžeme pana Josefa Růžičku pasovat na prvního evropského a logicky i československého zhotovitele sériově vyráběné elektrofonické (elfo) kytary.\n\nPříchodem blatenského rodáka p. Růžičky do výrobního družstva Dřevokov Blatná, které převzalo pod svá křídla méně prosperující znárodněný podnik Resonet, se začíná v roce 1953 psát historie výroby čs. elfo. strunných nástrojů. Nebyly to ještě kytary jako takové, ale tzv. \"havajské kytary\". První byla vyrobená pod značkou Resonet, jako model Akord. Ta spatřila světlo světa koncem roku 1954. To však již byl první krůček k 1. masivní elfo. kytaře. V tento okamžik je však nezbytné zmínit ještě další dvě výjimečné osoby, se kterými p. Růžička úzce spolupracoval. Byl to p. Vlček, konstruktér, působící již v podniku Resonet a nástrojař p. Hořejš.\n\nJe pravdou, že předlohou pro naší 1. čs. elfo. kytaru byl Fender Stratocaster, ale nejednalo se o pouhou kopii, neokopírovalo se vůbec nic. Šlo pouze o vizuální předlohu. Zmínění pánové kytaru \"počeštili\" výjimečným řešením snímačů, přepínačů a hlavně tremola. Tak v roce 1955 vzniká 1. čs. elfo. kytara RESONET Grazioso. Tato kytara není výjimečná pouze tím, že byla první, ale díky světové výstavě EXPO ´58 v Bruselu (zde získala spolu s elfo. \"havajkou\" Arioso a elfo. kontrabasem Arco zlatou medaili) se začala vyvážet firmou Selmer do Anglie. Zde ji objevuje mladý George Harrison, který ji koupil za necelých 60 liber. V té době ještě nikdo netuší, že čs. kytara bude tak slavná zásluhou člena budoucích slavných The Beatles. To, že ji G. Harrison skutečně vlastnil a hrál na ni je doloženo mnoha dobovými fotografiemi. Existuje i jedna fotografie, kde na Resonet Grazioso hraje i Eric Clapton. A to není vše. Kdysi při jednou rozhovoru uvedl Jimmy Page z Led Zeppelin, že začínal na čs. kytaře. A teď zase rychle domů.\n\nUběhlo pár let a v Dřevokovu Blatná došlo k personálním změnám. Tak jak to už někdy bývá, nejsou vždy vztahy v kolektivu ideální. To vedlo k tomu, že se p. Růžička jako blatenský rodák stěhuje do Hradce Králové. Zde zakládá a rozbíhá vývojové středisko a vzniká zde generální ředitelství ČSHN (Čs. hudební nástroje). Po několika modelech masivních kytar (Star I – III), vyrobených však již pod značkou Neoton (značka Resonet zůstává v Blatné a tak p. Růžička začíná používat nový název), vznikají první pololubové elfo. kytary.\n\nTu úplně první pololubovou Neotonku zná většina z nás z hudebního filmu Starci na chmelu, kde na ni hraje mimo jiné i Josef Laufer stejnojmennou píseň. Tato kytara z roku 1959 je však zvláštní ještě tím, že se vyrábí jako model JOLANA. Je to vůbec poprvé, co se na kytaře objevuje tento název, který p. Růžička dal podle jména své dcery. Následně se pak tento název objevuje už jako značka a nahrazuje tak nadobro název Neoton.\n\nVe vývoji v Hradci Králové a následně v závodech Krnov a Hořovice je v dalších letech vyrobeno mnoho dalších legendárních modelů, jako je např. Star, Marina, Tornádo, Uragán, Alexandra, Rubín, Iris…………..! A to jsme vlastně na konci existence vývoje p. Růžičky v Hradci Králové. V květnu 1974 je rozhodnuto, že k 1.1.1975 bude vývoj v H.K. rozpuštěn a rozvoj bude sledován pouze v Hořovicích. Jak dnes říká dcera p. Růžičky Jolana:\n\n\"Po tak zdařilých letech mi připadalo dost nepochopitelné, když byl elfo. vývoj zrušen a přeměněn na opravnu pian. Tatínek v té době prožíval krizi po vážné nemoci, dost těžké operaci a rekonvalescenci, ale zvládl to s takovou obdivuhodnou silou a vůlí, že jsme byli šťastní a chápali to jako dobré znamení. Jenže lidé, kteří mu zřejmě záviděli úspěch, mu vzali v té pro nás složité době tu největší zálibu, kterou v životě měl: jeho vývojové pracoviště, kde vznikaly výrobky, které výborně reprezentovaly naši malou středoevropskou zemičku\". Tolik dcera Jolana.\n\nZávěrem je nutné vyzvednout genialitu otce našich elfo. kytar p. Růžičku. Kdyby 1. elfo. kytaru sestrojil o pět let později, řekli bychom si zřejmě: \"No jo, do socialistického Československa pronikl rock´n´roll a tak šikula Růžička reaguje na poptávku trhu a vrhá na něj tolik potřebné elfo. kytary\". Opak je však pravdou. Naše 1. elfo. kytara se narodila v době, kdy doznívá truchlení nad úmrtím Klementa Gottwalda, v době kdy se nám o hudebních stylech \"prohnilé kapitalistické společnosti\" mohlo jen zdát.\n\nAle pak to opravdu přišlo. Začátkem 60. let nás skutečně zachvátila rock´n´rollová horečka, ale naši průkopníci tohoto nastupujícího nového hudebního žánru však nemuseli řešit otázku na co hrát. Stačilo uchopit Resonet Grazioso p. Růžičky a už se mohlo řádit. Stačí se jen podívat na dobové fotografie, nebo seriál ČT Bigbít a uvidíme zmíněnou kytaru u P. Jandy z Olympicu, Petra Kaplana z Mefista, Pavla Sedláčka, Petra Černockého a mnoho dalších ikon našeho bigbítu.\nZvláštností některých modelů (označených ) byla skutečnost, že pro kytaru i baskytaru bylo použito stejné tělo, což snížilo výrobní náklady. Tyto dvě verze se nicméně lišily velikostí krku a použitou výbavou. \n\nPříběh kytary Futurama \n"}
{"id": "637883", "url": "https://cs.wikipedia.org/wiki?curid=637883", "title": "Jindřich Vondra", "text": "Jindřich Vondra\n\nJindřich Vondra (* 15. dubna 1957, Karlovy Vary) je bývalý československý atlet, jehož specializací byl skok do výšky.\n\nV dětství se nejprve věnoval plavání, později lyžování a košíkové. S atletikou začínal v rodném městě v roce 1969. Od roku 1977 hájil barvy Sparty Praha, kde jeho trenérem byl bronzový medailista z evropského šampionátu v Bernu Jaroslav Kovář. Zde zůstal až do roku 1983, poté strávil rok v RH Praha a v letech 1985 – 1991 startoval znovu za Spartu Praha.\n\nV roce 1978 se zúčastnil ME v atletice v Praze, kde obsadil 12. místo. O rok později na halovém ME ve Vídni obsadil výkonem 215 cm 11. místo. V roce 1980 splnil limit na letní olympijské hry, avšak do dějiště her, Moskvy nakonec neodcestoval. Na halovém evropském šampionátu ve francouzském Grenoblu v roce 1981 skončil na 22. místě (210 cm). V roce 1986 na halovém ME v Madridu překonal 224 cm a skončil na dělené desáté pozici.\n\nV letech 1977 – 1988 reprezentoval v devatenácti mezistátních utkáních, z toho čtyřikrát v evropském poháru.\n\nDvakrát posunul hodnotu českého rekordu (224 cm – 1980, 228 cm – 1985).\n\n\n"}
{"id": "637885", "url": "https://cs.wikipedia.org/wiki?curid=637885", "title": "Michael S. Hart", "text": "Michael S. Hart\n\nMichael Stern Hart (8. března 1947 Tacoma – 6. září 2011 Urbana) byl Američan známý především jako zakladatel projektu Gutenberg, který se snaží volně zpřístupňovat elektronické knihy na internetu. Minimálně jedna verze každé knihy je v textovém souboru, takže může být zobrazena na prakticky každém počítači. Elektronické knihy vytváří (většinou skenuje) skupina dobrovolníků. Sbírka obsahuje volná díla a autorská díla se souhlasem autorů.\n\n"}
{"id": "637887", "url": "https://cs.wikipedia.org/wiki?curid=637887", "title": "Trans Hospital", "text": "Trans Hospital\n\nTRANS HOSPITAL PLUS, s.r.o. je nestátní provozovatel záchranné služby na výjezdových základnách v Řevnicích v okrese Praha-západ ve Středočeském kraji a ve Frymburku v okrese Český Krumlov v Jihočeském kraji. Záchranná služba je organizována podle zákona č. 240/2000 Sb., o krizovém řízení. V případě potřeby spolupracují posádky záchranné služby Trans Hospital s výjezdovými nebo vzletovými skupinami krajských územních záchranných služeb, a to se Zdravotnickou záchrannou službou Středočeského kraje a se Zdravotnickou záchrannou službou Jihočeského kraje. Přednemocniční neodkladná péče je poskytována podle zákona č. 374/2011 Sb., o zdravotnické záchranné službě. Zdravotnická záchranná služba Trans Hospital působí v Česku od 18. listopadu 1991. Dále zajišťuje lékařskou službu první pomoci, dopravní zdravotní službu, přepravu transfuzních přípravků, speciálních léčiv, tkání, buněk a orgánů k transplantaci, přepravu lékaře nebo jiného zdravotnického pracovníka ke specializovanému a nezbytnému výkonu, převoz patologického novorozence a novorozence s nízkou porodní hmotností, převozy infekčních pacientů, sekundární převozy, převozy z a do zahraničí, zdravotnický dozor na různých sportovních, kulturních a společenských akcích, speciální záchranné akce a také pro středočeskou záchrannou službu zajišťuje se svým vozem Mercedes-Benz Sprinter 516 CDI transporty tzv. XXL pacientů, tedy nadměrně hmotných pacientů. Vozidla Trans Hospitalu byla několikrát pronajata štábům pro natáčení filmů či televizních seriálů.\n\nTrans Hospital provozuje dvě výjezdové základny a rozsáhlý vozový park čítající několik desítek vozů. Důvodem je především zajišťování zdravotnických asistencí a služba DRNR. Specifikem sanitních vozidel je jejich designové zpracování - téměř každé vozidlo má zvláštní polepy. Vozový park není unifikovaný, čítá různé typy sanitních vozidel s rozmanitým vzhledem. Zvláštností pak je, že většina vozidel jsou starší ojeté sanitky, které byly nakoupeny v zahraničí a v České republice modernizovány.\n\nVětšina sanitek byla pořízena v Německu, ale jsou zde vozidla také ze Švédska nebo od jiných českých záchranných služeb. Do roku 2010 vyjížděla skupina v Řevnicích ve vozidle Ford Econoline E 350, které dříve jezdilo v New Jersey. Nyní na této základně slouží nové vozidlo VW Crafter. Mezi atypické dopravní prostředky patří autobus Karosa k zajištění hromadných událostí, vodní vznášedlo, obojživelné pásové vozidlo BVP 2 ve speciální záchranářské úpravě, motocykl BMW RT 1100 nebo historická vozidla IMV, Škoda 1201 nebo Škoda 1203.\n\n\n"}
{"id": "637894", "url": "https://cs.wikipedia.org/wiki?curid=637894", "title": "Česko-slovinské literární styky", "text": "Česko-slovinské literární styky\n\nČeský král Přemysl Otakar II. získal sňatkem s Markétou Babenberskou Horní a Dolní Rakousy a také Štýrsko ('). Roku 1270 přechodně připojil ještě Korutany (') a Kraňsko (\"\"). Roku 1276 byl Otakar donucen vzdát se svých území ve prospěch Rudolfa Habsburského.\n\nCeljská hrabata, rod německého původu, kterému se podařilo sjednotit převážnou část prostoru, kde se dnes nachází Slovinsko, měla také své vazby na Země Koruny české. Barbora, dcera celjského hraběte Heřmana, si vzala Zikmunda Lucemburského, který byl český král, a tím se stala českou královnou.\n\nZa vlády Karla IV., českého krále, římského císaře, zahrnovala Svatá říše římská i území Kraňska. Od roku 1526 s krátkou výjimkou v období napoleonských válek žili Češi a Slovinci společně v Habsburské monarchii. Zejména v průběhu 19. a 20. století hospodářsky a kulturně zaostalejší Slovinci využívali české kulturní i politické pomoci a podpory.\n\nČeský vliv na jugoslávskou literaturu byl značně větší než v opačném případě. Literární kritik a překladatel Božidar Borko se k tomuto tématu vyjádřil: „Tato zvláštní sympatie k českému slovesnému, hudebnímu a výtvarnému umění se rozvinula do tak výrazné podoby patrně také pro nepochybnou příbuznost slovinského a českého národního typu: oba se vyznačují středoevropskou variantou racionálně realistického vztahu k životu a jeho problémů, zabarvenou výrazně slovanskou emocionalitou.“ Literární spolupráce zejména zahrnuje překlady českých děl do slovinštiny a slovinských děl do češtiny, vyšlých knižně, časopisně nebo v novinách, různé články a zprávy o literárním životě Čechů a Slovinců.\n\nMůžeme říci, že první literární styk proběhl v 15. století, kdy vznikl tzv. Stičský rukopis (sln. Stiški rokopis), kde na jeho napsaní spolupracovali dva Češi. Přibližně v té době vznikl tzv. Žický rukopis (sln. Žički rokopis), který byl napsán ve staré češtině a byl doplněn notami. Vznikl na slovinském území, blízko města Slovenske Konjice. Primož Trubar figuruje u česko-slovinských stycích. Roku 1562 poslal jedno vydání slovinské a srbochorvatské knihy biskupovi J. Černému do Čech. Protestanti převzali několik českých melodií do svých popěvků, písní. Trubar používal některé české zdroje při psaní. Také další protestantští spisovatelé, např. S. Krelj, J. Dalmatin, A. Bohorič. H. Megiser přejal ze slovníku několik českých slov. V té době působil v Čechách J. Gallus. V Praze vyšla většina jeho obsáhlého opusu. Některé texty pravděpodobně napsali jeho čeští přátelé.\n\nOd druhé poloviny 18. století byly hvězdy nakloněny česko-slovinských stykům. Marko Pohlin se ve své gramatice také opřel o české zdroje a přejal několik čechismů do svého slovníku r. 1781, ovšem většina slov se nezačala používat. Velký význam pro národní obrození byly styky slovinských vzdělanců se zakladatelem slavistiky a hlavní osobností českého národního obrození na konci 18. století a v prvních desetiletích 19. století Josefem Dobrovským. V časopise Slavín Dobrovský pochválil dílo Trubara a Zoise. Díky zásluze Kopitara měl vliv na slovinské jazykovědce toho času. P. Dajnko částečně podle mluvnice Dobrovského napsal svoji mluvnici \"Lehrbuch der windischen Sprache\" (r. 1822). Z názvu mluvnice F. Metelka \"Lehrgebäude der slowenischen Sprache im Königreiche Illyrien und in den benachbarten Provinzenje\" je již zřejmé, že přihlížel k mluvnici české.\n\nPo Dobrovském byl pro Slovince významný také Pavel Josef Šafařík. Hlavní představitel české obrozenecké slavistiky ve svém čase a F. L. Čelakovský, který byl jeden z nejvýznamnějších básníků českého národního obrození. Šafařík spolupracoval s M. Čopem, který mu zaslal materiál o jihoslovanských jazycích pro jeho knihu \"Dějiny slovanské řeči a literatury podle všech nářečí\". Jarnik mu dodal materiál pro jeho knihu \"Slovanský národopis a Slovanský zeměvid\" (r. 1842). Šafařík také psal o Rezijských a Benátských Slovincích. Čelakovský ve 20.letech 19. století zahrnul do své sbírky slovanských lidových písní v překladu také několik slovinských. Získal je od Kopitara, kterému je zaslal Ž. Zois. Čelakovský byl kritik Prešerna a překládal jeho díla. Díky jeho významné pozitivní kritice, byl Prešeren poprvé veřejně oceněn. Čop tuto kritiku zveřejnil ve svých novinách \"Illyrisches Blatt\". Prešeren poslal Čelakovskému druhé číslo Kraňské včelky (sln. Kranjska čbelica) r. 1833, potom Gazel (sln. Gazele) a Sonetní věnec (Sonetni venec) a po vydání Křestu na Savici (Krst pri Savici), r. 1836 4 výtisky básně s prosbou, aby předal jeden výtisk K. H. Máchovi, se kterým se před rokem seznámil v Lublani. Že se Čelakovský zajímal také o slovinskou literaturu svědčí překlady Prešernových epigramů v časopise Česká včela a také otiskl 10 lidových písní. Také Češi přejali několik slovinských slov, hlavně z botanické a zoo terminologie.\nJarnik v knížce sln. \"Zber lepih ukov za slovensko mladino\" r. 1814 přeložil 13 básní z českého vydání Ezopa a 100 českých pořekadel. První básnické překlady M. Kastelice byly otisknuty v Kraňské včelce roku 1833. Slovinec Gašper Rojko byl r. 1872 – 1819 rektor pražské univerzity a profesor staré církevní slovanštiny. Zajímal se také o Husa.\n\nDo první světové války česko-slovinské styky zažily renesanci. V těchto letech vycházely informativní články v časopisech, hlavně ve Slovinské včelce o moderní české literatuře, o Dobrovském, Čelakovském, V. Hankovi a Šafaříkovi. V č. \"Lublaňský občasník\" (\"Ljubljaski časnik\") vyšly dvě hry J. N. Štěpánka. Slovinci získali několik úlomků z Královéhradeckého rukopisu, roku 1855 vyšel celý v překladu F. Levstika, který v tu dobu pobýval v Olomouci. Tento překlad je první samostatné knižní vydání českého díla ve slovinštině. Pražský tisk přinášel od roku 1848 příspěvky o Slovincích, které bral z Bleiweisových \"Novic\", otiskoval kratší překlady např. J. Trdiny, D. Trstenjaka, lidové písně a pohádky, přinášel informace o Levstikových \"Básníh\" (\"Pesme\") a upozornil na Miklošiče, když otiskl jeho životopis.\nNárodní buditel Matija Majar – Ziljski měl styky s B. Němcovou. Na slovinských prknech, která znamenají svět, se objevila první díla českých autorů (Štěpánek, Václav Kliment Klicpera). Po pádu Bachova absolutizmu se česko-slovinské vztahy opět bohatě rozvily. V čítárnách se začaly hrát české hry. Také se začal rozvíjet slovinský Sokol, který si vzal příklad z Sokola českého.\n\nPro slovinské studenty se stala Praha v šedesátých letech 19. století se svým slovanským významem středisko vysokoškolského vzdělání. V Praze studovali čtyři Slovinci, kteří se zasloužili o česko-slovinské styky. Byli to F. Gerbič, F. Mar, F. Rebec a J. Stare. Gerbič, který dokončil pražskou konzervatoř, se stal tenoristou v pražském Dočasném divadle (dnes Národní divadlo). Později uvedl několik českých oper na lublaňských pódiích. V Praze se spřátelil s Nerudou, který ho také navštívil v Cerknici. Marn napsal první slovinskou mluvnici pro Čechy. Rebec a Stare informovali ve slovinském tisku o dění v Česku, také překládali česká díla. Pro Čechy, kteří se chtěli naučit slovinsky kromě mluvnice mohla posloužit učebnice slovinštiny J. Skrbniška. Vyšla 1912, 1922.\n\nO českou poezii nebyl u Slovinců zájem. Bylo přeloženo jen několik básní. Přeložen byl román ve verších F. S. Machara \"Magdalena\" a satirický \"Křest sv. Vladimíra\" K. H. Borovského. V roce 1911 dostali Slovinci překlad \"Máje\" od K. H. Máchy. První překlad slovinské knihy byl Jurčičův-Levstikův \"Tugomer\" roku 1882. Byl přeložen Fr. Penížkem. Pět let po českém vydání Prešerna vyšel první překlad Gregorčičevých básní (V. Pakosta, r. 1887). Jeho básně se objevovaly v českých časopisech do roku 1909. Roku 1918 vyšla o básníkovi rozsáhlá studie, kterou napsal D. Stříbrný. Odkrytí Prešernova pomníku v Lublani roku 1905 se zúčastnila česká delegace, ve které byla přítomna Gabriela Preissová, autorka \"Korutanských povídek\" (sln.\"Koroške povesti\"). Odkrytí se zúčastnil také Jaroslav Vrchlický, který pro tuto příležitost zbásnil sonet Prešernovi (Prešernu). Přátelil s A. Aškercem. Hlavní roli v té době hrál časopis \"Slovanský přehled\", který začal vycházet roku 1898 v Praze a hlavně v prvním desetiletí přinášel překlady básní slovinských básníků. Výjimečnou pozornost věnoval také událostem ve Slovinsku nejen z literárního hlediska.\nV tomto století bylo nejvíce z češtiny do slovinštiny přeloženo děl s historickou tematikou. Např. Alois Jirásek, Karolina Světlá, Karel Václav Rais a další). Do češtiny byla přeložena díla od Jurčiče, Tavčara, Kersnika, Govekara. Po roce 1900 se překládali hlavně díla I. Šorleho a proza Z. Kveder-Jelovškové. 1900-1906 žila v Praze. Češi hlavně překládali Cankara. Toho nejvíce a nejlépe překládal B. Vybíral. Dále překládala G. Preissová, A.Řeháková.\n\nSlovinská divadla otevřela českým hrám dveře dokořán. Nejdříve se hrály veselohry a burlesky, např. od F. F. Šamberka, V. Štecha, K. Sabiny, J. Nerudy, J. J. Stankovského, G. Pfleger – Moravského, J. Kolara, J. Štolby, Vávry, E. Bozděcha). Sedmdesátá léta patřila J. K. Tylovi, L. Stroupežnickému, Č. Jeřábkovi, bratrům Mrštíkům a dalším. Veliké množství českých herců hrálo ve slovinských divadlech. Např. F. Bohuslav, R. Nosková, R. Deyl.\nPo odchodu I. Borštnika do Záhřebu roku 1894 vedli slovinské divadlo čeští režiséři, hlavně R. Innemann, A. Dobrovolný a V. Táborský. Většinu slovinského repertoáru odehráli Češi. Zkušenosti českých režisérů obohatili repertoár lublaňského divadla. Seznámili Slovince nejen s moderní českou dramatikou (J. Vrchlický, F. A. Šubert, A. Jirásek, J. Kvapil, G. Preissová a další), ale také se postarali o mnoho premiér soudobých evropských děl a také o premiéru Shakespeara, který se začal hrát roku 1896. Důležitou roli měl velký počet českých herců, kteří se účastnili křestních představení Cankarových dramat. V dramatu \"Jakob Rudi\" (sln. \"Jakob Rudi\") hrál ještě Inn\"emann, v Královi na Betajnové\" (sln. \"Kralj na Betajnovi\") hrál Lier. Táborský připravil první křestní premiéru komedie \"Pro blaho národa\" (sln. \"Za narodov Blagor\"), kde hrál i se s svojí ženou. Cankar byl spokojený s tím, jak Češi ztvárňují jeho dramata a sám navrhoval pro Čechy nové role. Český odborník F. Wollman tvrdí, že bez Čechů by se slovinské divadlo Cankarové doby neobešlo.\nKromě Tugomera, který se ani do divadel nedostal, Slovinci Čechům moc nenabídli. Hráli v Národním divadle jednoaktovku A. Funtka \"Za hčer\" (č. \"Pro dceru\"). Později další česká divadla hrála jiné hry Z. Kveder – Jelovškové a A. Aškerce. Dále hry F. S. Finžgara a I. Cankara.\nPro studium slovinštiny vyšly dvě knihy. První je \"Základy slovinštiny\" (1971) J. Petra a \"Učebnice slovinštiny\" r.1976 Albiny Lipovec a J. Petra. Oton Berkopec vychoval několik překladatelů. Velice důležití v té době byl i B. Vybíral, který byl vedoucí knihovny v Olomouci. Přeložil 25 pečlivě vybraných slovinských děl. Dále překládali R. Habřina, V. Měrka, J. K. Strakatý byl publicista, novinář a překladatel. Viktor Kudělka a František Benhart působili jako literární historikové. Česko-slovinské politické, hospodářské a kulturní styky do roku 1918 zpracovává kniha Češi a Jihoslované v minulosti (1975).\n\nNa slovinské studenty a slovinskou inteligenci měl vliv hlavně v prvním desetiletí 20. století. Slovinští studenti založili stranu, tzv. masarykovci. Jejich náplní bylo řešení sociální otázky. Druhá skupina byla tzv. slovinští národní radikálové, kteří podporovali Masarykovu ideu \"drobné práce\". T. G. Masaryk se stal čestným doktorem lublaňské univerzity. Jeho díla byla překládána do slovinštiny. Např. \"Hovory s T. G. Masarykem\", které napsal Karel Čapek přeložil J. Orožen. S českou minulostí seznámili Slovince J. V. Šimánek a J. Pešek v knize \"Historie československého národa\" (sln. \"Zgodovina čehoslovaškega naroda\").\n\nMezi válkami v Praze vycházel časopis Československá-jihoslovanská revue. Společný časopis, kde se psalo i o kultuře. Rubriku jihoslovanské literatury vedl 1936-1939 O. Berkopec. Poslední číslo Lublaňského zvonu (Ljubljanski zvon) byl věnovaný české kultuře. Roku 1939 bylo jedno číslo věnované české kultuře také v časopise Obzorje. Po první světové válce vyšly tři překlady Bezruče, S. Machara a Česká antologie. R. 1939 vyšlo bohatě ilustrované vydání Máje od K. H. Máchy, 1972 výběr Holanových básní Noc s Hamletem (Noč s Hamletom), 1974 výběr básní Jana Nerudy, 1983 výběr básní J. Wolkera a 1985 výběr básní a prózy J. Seiferta.\n\nV češtině v té době vyšlo více antologí a jihoslovanské poezie. Vyšla také antologie s názvem \"Bratrská poezie\", což je výběr z Cankara, D. Ketteho a A. Gradnika. Dále výběr básní S. Gregorčiče, knížečka slovinských romancí a balad a antologie moderní slovinské poezie \"Hvězdy nad Triglavem\" a poezie střední generace \"Nové hvězdy nad Triglavem\" a výběry z děl Župančiče,Kosovela, Makarovičové, Prešerna. Slovinskou poezii otiskoval i č. \"Slovanský přehled\". V té době překládali slovinskou poezii hlavně Babler, Berkopec, Benhart, Borecký, Čarek, Hádek, Hásková, Hiršal, Josef Hora a další. Vznikla sbírka \"Pod Triglavem\", které vyšla 1931 v Brně.\n\nČeská próza se také překládala. K. Čapek byl u Slovinců nejdříve známý jako dramatik a až po smrti se stal nejvíce překládaný český spisovatel do slovinštiny. Podobně na tom byla také Marie Majerová a Ivan Olbracht. \"Švejk\" J. Haška byl také přeložen několikrát. Byl dosti populární. Z českých prozaiků byli dále nejvíce překládáni Milan Kundera, L. Aškenazy, K. Houba, Josef Škvorecký, Helena Šmahelová. Vyšla také antologie současné krátké prózy \"Čas nespečnosti\", r. 1967.\nČeši se nejvíce zajímali o Cankara. Celkově vyšlo 23 knih, bibliografie všech překladů čítá kolem 464 překladů. Potom byli nejvíce překládani F. X. Meško, Anton Ingolič, Prežihov Voranc, B. Jurec a další.\n\nČeská dramatická díla byla zastoupena v hojném počtu také mezi válkami. V lublaňské „Dramě“ byl představen F. Langer, Čapek, Olga Scheinpflugová, J. Hilbert a další. Mezi nejúspěšnější díla patřila \"Bílá nemoc\" K. Čapka (sln. \"Bela bolezen\"). Po 1945 se hrál stále Čapek, František Hrubín, Jan Otčenášek a K. Urbánek, V. Blažek, O. Daněk, Václav Havel, J. Hubač. Mezi válkami v Lublani hostovalo Národní divadlo a pražské Černé divadlo.\nPo první světové válce na česká divadelní prkna přišla \"Veleja\" od Novačana a \"Heřman Celský\" (sln. \"Herman Celjski\"). Dále Cankar se hrál a jeho \"Pohoršení v dolině svatofloriánské\" (sln. \"Pohujšanje v dolini šentflorjanski\") a B. Kreft a jeho \"Kreatury\" (sln. \"Kreature\"). Hrál se Lipah, I. Šorli. 1945 hráli Cankarovo \"Pro blaho národa\" (sln. \"Za narodov blagor\") a dále se hrála hra M. Miheliče. Roku 1946 ND v Praze zahrálo hru M. Bora. V Lublani se o rozvoj loutkářství zasloužili Češi. V. Skružný, vedoucí a scénograf divadelní obrazárny v Lublani, založil r. 1922 v rámci lublaňských Čechů marionetní divadlo v Národním domě. Za nedlouho potom byla představení i ve slovinštině. České hry se staly součástí slovinské loutkářské dramaturgie.\n\nDošlo k přerušení všech vzájemných styků. V Československu nevyšlo v letech 1950-1952 žádné dílo z jugoslávské literatury, v letech 53-55 pouze jedno. V Jugoslávii se překládalo nerušeně dále. Nebyla ovšem přeložena žádná kniha, která vyšla po roce 1948, protože slovinští překladatelé neměli možnost si je opatřit.\n\nDo literárních styků přišla renesance až od poloviny 60. let. Opět si český čtenář mohl přečíst I. Cankara, P. Vorance, S. Kosovela, A. Ingoliče, B. Krefta a další. Nezapomnělo se ani na nejmenší čtenáře. Zde uveďme Elu Perociovou, Vida Pečjaka. Ve Slovinsku byli překládáni Jaroslav Seifert, Jaroslav Hašek, Milan Kundera, Josef Škvorecký a další.\n\nPo pádu komunistického režimu u nás a po vyhlášení samostatného Slovinska v roce 1991 nastala nová éra styků. Jak literárních, politických, tak hospodářských. Mělo se na co navázat. Ne náhodou byla a je literární spolupráce mezi Čechy a Slovinci více zastoupená než s jinými ex-jugoslávskými národy. Hlavním překladatelem nejen tohoto období byl František Benhart. Překládá se Drago Jančar, Aleš Debeljak, Žarko Petan a další. Objevuje se nová překladatelská generace vystudovaných slovenistů. Sem bezpochyby patří mimo jiné Petr Mainuš, Libor Doležán a Aleš Kozár. Existuje občanské sdružení Porta Balkanica, které se zabývá jihoslovanskými národy. Odkaz uveden na konci.\n\n\n\n"}
{"id": "637895", "url": "https://cs.wikipedia.org/wiki?curid=637895", "title": "Carex vulpinoidea", "text": "Carex vulpinoidea\n\nCarex vulpinoidea (syn.: \"Vignea vulpinoidea\") je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky až 100 cm.\nJe vytrvalá a hustě trsnatá. Lodyhy jsou trojhranné, nahoře drsné, jinak hladké, světle zelené. Listy jsou střídavé, nahloučené dole a v dolní polovině lodyhy, kterou svou délkou přesahují.\nČepele listu jsou asi 5 mm široké, světle zelené a hladké. Jazýček je tupý až zaokrouhlený \"Carex vulpinoidea\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy, samičí květy jsou v klásku dole, samčí nahoře. Složené květenství je asi 7−10 cm dlouhé, skládá se z mnoha klásků, v dolní části jsou i krátké větévky s několika klásky, dolní jsou trochu oddáleny. Listeny pod některými klásky jsou štětinovité. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je zelená až bledě hnědá, cca 2–3,2 mm dlouhá, a 1,3–1,8 mm široká, kopinatá, bez žilek nebo na abaxiální straně trojžilná., na vrcholu zakončená cca 0,8–1,2 mm dlouhým zobánkem. Každá mošnička je podepřená plevou, která je světle hnědá, s membránovitým okrajem a zelenavým kýlem, je užší a asi stejně dlouhá jako mošnička. Počet chromozómů je 2n=52.\n\n\"Carex vulpinoidea\" přirozeně roste v Severní Americe, hlavně v USA a v jižní Kanadě. Ve své domovině to je běžný druh. Jejím stanovištěm jsou většinou vlhká až podmáčená místa. V Evropě je jen zavlečená.\n\n \n"}
{"id": "637897", "url": "https://cs.wikipedia.org/wiki?curid=637897", "title": "Charentien", "text": "Charentien\n\nCharentien je středopaleolitická kultura z okruhu moustérienu s malým podílem levalloiské techniky a mnoha drasadly. Pojmenován podle departement Charente v jihozápadní Francii. Na předním východě se vyskytuje Jabrudien, což je Charentien, facie Quina. \n\nReynolds 1990 : The Middle-Upper Palaeolithic Transition in Southwestern France : Interpreting the Lithic Evidence, in: The Emergence of Modern Humans : An Archaeological Perspective, Edinburgh.\n"}
{"id": "637900", "url": "https://cs.wikipedia.org/wiki?curid=637900", "title": "Covert Front", "text": "Covert Front\n\nCovert Front je herní série flashových point-and-click adventur, kterou vytvořil Mateusz Skutnik a Karol Konwerski. Série sestává ze čtyř dílů, poslední z nich vyšel v roce 2012.\n\nPíše se rok 1904 a začíná první světová válka, bylo uneseno několik vědců, jedním z nich je Karl von Toten, a právě vy jako Agentka Kara ho musíte najít a zajmout jeho únosce.\n\nZajímavost: názvy jednotlivých dílů jsou inspirovány tituly E. M. Remarqua\n\n"}
{"id": "637903", "url": "https://cs.wikipedia.org/wiki?curid=637903", "title": "Ella Nollová", "text": "Ella Nollová\n\nElla Nollová, rozená Alžběta Anna Jeníková (7. července 1884 Královské Vinohrady, Rakousko-Uhersko – 27. července 1959 Praha, Československo), byla česká herečka.\n\nNarodila se na pražském předměstí, Královských Vinohradech, jako páté dítě do rodiny pražského obchodníka Jindřicha Jeníka z Karlína. Její matka Kateřina roz. Jandová pocházela z rodiny učitele Jakuba Jandy z Běšin u Klatov. Po studiích hrála v divadle v Plzni. Poté přešla do Prahy, kde zpočátku účinkovala ve Švandově divadle. 4. 11. 1909 v kostele sv. Bartoloměje v Plzni se vdala za herce Karla Nolla. S ním přešla do divadla Vlasty Buriana, kde zůstala až do roku 1945. Po válce ještě krátce hrála v několika divadlech, ale pak odešla do penze.\n\nVe filmu se poprvé objevila v roce 1926 v komedii Karla Lamače Dobrý voják Švejk. Jejími nejznámějšími rolemi byly postavy \"Šefelínové\" ve filmu \"Muži v offsidu\", \"Vaňousové\" ve filmu \"Jedenácté přikázání\", \"Klotyldy\" ve filmu \"Eva tropí hlouposti\", \"Kulíkovy matky\" ve filmu \"Cesta do hlubin študákovy duše\", \"kořenářky\" ve filmu \"Prstýnek\" nebo \"babičky Haškové\" ve filmu \"Roztomilý člověk\".\n"}
{"id": "637904", "url": "https://cs.wikipedia.org/wiki?curid=637904", "title": "Jabrudien", "text": "Jabrudien\n\nJabrudien je paleolitická kultura vyskytující se na Předním východě. Může být datována do středního paleolitu. Jedná se o kulturu patříci k moustérienu, je stejná jako evropský charentien facie Quina. Někdy je popírána jeho existence a je prohlášován za reakci acheuléenu na teplejší období. Definován podle výzkumu německého archeologa Alfred Rusta v jeskyni Jabrud (také Yabrud). \n\n"}
{"id": "637907", "url": "https://cs.wikipedia.org/wiki?curid=637907", "title": "Paternalismus", "text": "Paternalismus\n\nPaternalismus označuje vztah mezi dvěma subjekty (osobami, ale i státy, oblastmi či ekonomickými subjekty), z nichž jeden přistupuje ke druhému z nadřazené, ale současně otcovské a chránící pozice. Paternalismus se vyznačuje přesvědčením nadřazené osoby, že ona sama ví, co je pro podřízenou osobu nejlepší. Jde o přesvědčení a z něho vycházející politiku, že jedinci sami nedokáží poznat, co je pro ně dobré, a je třeba jim správné postoje, jednání či názory uložit, předat či \"vnutit\". Zároveň však jde o přístup omezující a zakazující jednání \"nevhodné\", podle názoru nadřízeného.\n\nJednoslovně lze česky vyjádřit jako: rodičovský, pečující, direktivní, řídící, příkazný aj.; také regulující, omezující a zakazující.\n\nPojem paternalismus se používá v mnoha různých významech, například:\n\n"}
{"id": "637909", "url": "https://cs.wikipedia.org/wiki?curid=637909", "title": "Josephsonův jev", "text": "Josephsonův jev\n\nJosephsonův jev (čti \"džouzefsnův\", ) je vznik elektrického proudu mezi dvěma supravodiči oddělenými tenkou vrstvou izolantu. Existenci jevu předpověděl v roce 1962 Brian David Josephson. Jedná se o speciální případ tunelového jevu, kdy částice procházejí zdánlivě neprostupnou bariérou. Zařízení využívající Josephsonův jev může mít formu mikroskopické elektronické součástky a nazývá se Josephsonův přechod (též kontakt či spoj).\n\nJev má řadu aplikací v metrologii, medicíně, v obvodech pro kvantové počítání, v částicové fyzice i astronomii. Je základem zařízení SQUID, které extrémně přesně měří magnetická pole.\n\nZ kvantové mechaniky vyplývá tzv. tunelový jev, při němž částice procházejí bariérou, která je podle klasické fyziky neprostupná. (Na tom je založena například tunelová dioda.) V případě Josephsonova jevu procházejí izolační vrstvou tzv. Cooperovy páry elektronů se vzájemně opačným spinem. Takové párování elektronů, které je charakteristické pro supravodiče, funguje jen při nízkých teplotách a na krátkou vzdálenost zvanou \"koherenční délka\".\n\nPro funkci Josephsonova přechodu je důležitá správná tloušťka izolační vrstvy. Musí být menší než koherenční délka, která je u kovů řádově stovky až tisíce nanometrů, jinak se Cooperovy páry rozpadají. Nesmí ale být příliš tenká, jinak je Josephsonův jev velmi slabý. V praxi se používá jako supravodič například niob pokrytý vrstvou oxidu hlinitého, jejíž tloušťka je s koherenční délkou srovnatelná, tedy několik desetin mikrometru.\n\nPraktické použití Josephsonových přechodů je omezeno tím, že žádný známý materiál není supravodivý za pokojové teploty. Většinou je nutné zařízení draze chladit kapalným heliem na teploty kolem 4 kelvinů (–269 °C) a menší. Pro některé aplikace stačí výrazně levnější kapalný dusík (77 K, –196 °C). Teplotu je nutno udržovat stálou.\n\nCooperovy páry elektronů v supravodiči se chovají jako bosony a jsou ve stavu tzv. kvantového kondenzátu. Josephson zjistil, že vlnové funkce kondenzátů ve dvou supravodičích umístěných těsně u sebe nejsou navzájem nezávislé. Supravodiče jsou spolu slabě vázané a vlnové funkce jsou tzv. koherentní, čili udržují si stálý fázový rozdíl formula_1. Právě tento rozdíl určuje, jakým směrem a v jakém počtu budou páry přes bariéru tunelovat. Fázový rozdíl je určen teplotou supravodičů a indukcí vnějšího magnetického pole, čehož lze využít k jeho měření.\n\nČasový vývoj napětí formula_2 na bariéře a Josephsonův proud formula_3, který přes ni prochází, lze popsat rovnicemi:\nkde formula_6 je Josephsonova konstanta (viz níže) a formula_7 je tzv. kritický proud. Josephsonův proud tedy nabývá hodnot od formula_8 do formula_9. Při proudu větším než formula_7 přestává být spoj supravodivý, objeví se normální elektrický odpor a přechod pracuje v tzv. odporovém režimu. Podle nastavení vnějších podmínek rozlišujeme tři varianty Josephsonova jevu: stejnosměrný, střídavý a inverzní střídavý.\n\nPři absenci vnějšího elektrického pole (formula_11) je fázový rozdíl podle první rovnice stálý a bariérou prochází stejnosměrný proud tunelujících párů elektronů. Směr a velikost proudu jsou dány fázovým rozdílem vlnových funkcí elektronových kondenzátů, takže podstatou Josephsonova jevu je jejich interference.\n\nUdržujeme-li mezi supravodiči konstantní elektrické napětí formula_2, mění se fázový rozdíl lineárně s časem a přes bariéru prochází střídavý proud s amplitudou formula_7 a vysokou frekvencí formula_14. Tímto způsobem je možné převádět elektrické napětí na frekvenci. Při napětí 1 μV vzniká proud o frekvenci přibližně 484 MHz.\n\nOzářením Josephsonova přechodu elektromagnetickými vlnami o frekvenci formula_15 dochází ke zvláštnímu chování proudu přechodem, který se v určitých mezích neřídí velikostí externího napětí. Ve voltampérové charakteristice přechodu se objeví skoky (Shapirovy schody) typické pro ryze kvantové jevy. Skoky jsou v místech, kde je hodnota napětí rovna celočíselnému násobku formula_16. Jev tedy může sloužit k převodu frekvence na elektrické napětí. Frekvence přitom musí být blízká rezonanční frekvenci přechodu, která bývá přibližně v desítkách gigahertz, tedy v oblasti mikrovln.\n\nJosephsonova konstanta formula_6 je definována svým vztahem k dalším dvěma základním fyzikálním konstantám: elementárnímu náboji formula_18 a Planckově konstantě formula_19. Po redefinici SI je od r. 2019 její hodnota pevně stanovenou konstantou:\n\nPřevrácená hodnota Josephsonovy konstanty je kvantum magnetického toku formula_21.\nMagnetický tok supravodivou smyčkou může nabývat jen celočíselných násobků této hodnoty. Takové kvantování předpověděl Fritz London v roce 1948 a v roce 1961 bylo potvrzeno experimentálně. Podrobnosti najdete v hesle Aharonovův-Bohmův jev.\n\nPro potřeby realizace metrologických standardů (etalony elektrického napětí) přijala mezinárodní komise CIPM v roce 1990 konvenční hodnotu konstanty označovanou jako formula_23.\nZároveň byla stejným způsobem standardizována i von Klitzingova konstanta pro etalony elektrického odporu. Měřidla založená na této konvenci nebyla v přesném souladu s definicemi jednotek soustavy SI, ale jsou praktičtější. Dohodu bylo lze chápat jako alternativní definici vybraných jednotek (volt, ohm, ampér, coulomb, watt, farad, henry). Odchylky od SI se projevovaly až na deváté platné číslici, což je přesnost více než vyhovující pro technické aplikace.\n\nStandardizované konvenční hodnoty Josephsonovy a von Klitzingovy konstanty však ztratily opodstatnění po změně definic kilogramu a ampéru (mají nyní přesnou hodnotu nezávislou na experimentálním určení) a byly v rámci redefinice základních jednotek SI s platností od kvěna 2019 zrušeny.\n\nPlanckova konstanta formula_19 je základní konstantou celé kvantové teorie. Význam Josephsonova jevu spočívá mimo jiné v možnosti velmi přesně měřit její hodnotu podle vztahu\nkde formula_27 je konstanta jemné struktury, formula_28 je permeabilita vakua, formula_29 je rychlost světla ve vakuu. Konstanty formula_28 a formula_29 mají v soustavě SI stanovené přesné hodnoty a konstanta jemné struktury je změřena řádově přesněji než formula_6. Druhá mocnina ve vzorci znamená, že nepřesnost určení formula_19 je dvojnásobná než relativní odchylka měření formula_6, tedy 5 miliontin procenta. Současná tabulková hodnota Planckovy konstanty byla stanovena právě tímto způsobem. Měření Planckovy konstanty jsou mimo jiné součástí plánu Mezinárodního úřadu pro míry a váhy na novou, přesnější definici kilogramu a dalších základních jednotek.\n\nVelikost náboje elektronu formula_18 je další ze základních fyzikálních konstant, jejíž hodnota byla velmi přesně stanovena měřením Josephsonova jevu. Využívá se přitom vztahu\nkde formula_37 je von Klitzingova konstanta, která je známa řádově přesněji než formula_6. Výsledky těchto měření mimo jiné určují přepočet mezi hojně používanými jednotkami energie joule a elektronvolt.\n\nBrian Josephson byl v době objevu studentem Trinity College britské Univerzity v Cambridgi a bylo mu 22 let. Docházel do kursu prof. Philipa Andersona, který později zaznamenal své vzpomínky na vznik objevu a dobu bezprostředně následující. Několik experimentátorů již před Josephsonovým objevem pozorovalo chování některých supravodivých vzorků, které souviselo s tunelováním Cooperových párů přes bariéru. Patřil mezi ně i Ivar Giaever, který později sdílel s Josephsonem Nobelovu cenu. Problém byl, že fyzikové těmto efektům nerozuměli, přisuzovali je chybám zařízení. Josephsonova předpověď proto znamenala významný pokrok ve fyzice nízkých teplot a umožnila prudký rozvoj aplikací. Do roka od teoretického objevu byl jev potvrzen i experimentálně několika vědeckými skupinami. Josephson se o experimentální potvrzení pokoušel i sám, ale neúspěšně. Z teoretického hlediska bylo podstatné, že měřením Josephsonova jevu a dalších příbuzných efektů byl nade vší pochybnost prokázán tunelový jev pro částice hmoty (elektrony). Jak dokládají Andersonovy vzpomínky, bylo také okamžitě zřejmé, že jev bude mít řadu praktických uplatnění. V prvé řadě šlo o extrémně přesná měření magnetického pole, elektrického napětí atd., ale také o detekci a zpracování vysokofrekvenčních signálů a naopak jejich generování. Prof. Anderson už tehdy navrhoval použití Josephsonových přechodů v konstrukci velmi rychlých počítačů a tyto myšlenky jsou rozpracovávány dodnes.\n\nPočátek 60. let byl dobou mimořádného vývoje aplikací kvantové mechaniky ve fyzice nízkých teplot.\n\n\nV roce 1972 byla udělena Nobelova cena za fyziku za BCS teorii. O rok později ji za svůj objev získal také Josephson společně s Giaeverem a Esakim, kteří zkoumali tunelování a přímo inspirovali Josephsonův objev. Výzkum a technologický vývoj v této oblasti není zdaleka ukončen. Například v roce 2004 prokázal Ian Bairstow Spielman na Caltechu souvislost Josephsonova jevu s kvantovým Hallovým jevem na tenkých dvojvrstvách polovodičů. V roce 2002 navrhli Jie Han a Pieter Jonker konkrétní realizaci klasického počítače, kde jsou bity reprezentovány proudem v supravodivých smyčkách a výpočetní jednotky jsou založeny na Josephsonově jevu. Jedna z výhod tohoto návrhu je možnost realizace kvantových i klasických výpočtů na stejné platformě.\n\nZkratkou SQUID (superconducting quantum interference device) se označuje zařízení ve formě čipu pro extrémně přesné měření slabých magnetických polí na principu Josephsonova jevu. Hojně se využívají ve vědě a inženýrské praxi, ale také v lékařské diagnostice, protože elektrické proudy v živých organismech generují slabá magnetická pole. Magnetoencefalografie (\"MEG\") tímto způsobem měří neurální aktivitu mozku, magnetokardiografie (MCG) aktivitu srdečního svalu (viz foto v úvodu). SQUIDy jsou schopné zaznamenat magnetická pole slabá až 5×10 T. Magnetické pole Země je 10 bilionkrát silnější. Citlivost těchto přístrojů je až na samé hranici, kterou příroda připouští vzhledem k Heisenbergovým relacím neurčitosti.\n\nZákladem DC SQUID je smyčka se dvěma Josephsonovými přechody, jak naznačuje obrázek. Celkový stejnosměrný proud formula_3 je dán součtem proudů v obou větvích formula_40 a při tomto sčítání dochází k interferenci. Označíme-li fázi na jednom přechodu formula_41 a na druhém formula_42, pak výsledný proud závisí na rozdílu formula_43. Velikost proudu rychle osciluje, když fázový rozdíl roste. Jedná se o analogii dvojštěrbinového experimentu, který demonstruje interferenci světla. Podrobnějším rozborem lze ukázat, že fázový rozdíl je přímo úměrný magnetickému toku formula_44, který prochází smyčkou. To znamená, že proud se velmi prudce mění v závislosti na vnějším magnetickém poli, což umožňuje vysokou přesnost měření. Maximum proudu nastává tehdy, když je tok smyčkou celočíselným násobkem kvanta formula_45 zmíněného výše.\n\n\n\nV roce 1965 fyzici Kazumi Maki a Allan Griffin z Kalifornské univerzity v San Diegu, USA teoreticky předpověděli, že podobně jako Josephsonův proud se bude chovat i tepelný tok mezi dvěma blízkými supravodiči s teplotním rozdílem.\n\nTeplotní rozdíl v kovové mřížce za normálních podmínek způsobuje vedení tepla kovem, tedy přenos energie prostřednictvím elektronů rozptylujících se na atomech mřížky. V supravodivém stavu Cooperovy páry s mřížkou neinteragují a teplo nepřenášejí; na přenosu se u Josephsonova přechodu podílejí pouze tunelující jednotlivé elektrony a interakce kvantových elektronových kondenzátů obou supravodičů. Podobně jako Josephsonův proud je příspěvek této interakce stacionární periodickou funkcí fázového rozdílu jejich vlnových funkcí a za vhodných podmínek tak může způsobovat, že převáží a teplo bude vedeno z chladnějšího supravodiče na supravodič teplejší.\n\nTuto překvapivou předpověď se podařilo poprvé experimentálně potvrdit až v r. 2012 italským fyzikům Francescovi Giazottovi a Maríovi José Martínez-Pérezovi.\n\nV roce 2006 teoreticky předpověděli fyzici Hans Mooji a Yuli Nazarov z Delftské univerzity v Nizozemsku, že v analogii s Josephsonovým jevem bude mezi dvěma oblastmi volného prostoru oddělenými tenkou supravodivou vrstvou docházet ke kvantovému tunelování magnetického toku. Analogie spočívá v tom, že volný prostor neklade magnetickému toku žádný odpor, zatímco supravodivá vrstva ho v souladu s Meissnerovým jevem vypuzuje.\n\nJev by mohl mít velký aplikační potenciál v oblasti kvantové nanoelektroniky.\n\nPrůnik fázově koherentního magnetického toku tenkou supravodivou vrstvou v souladu s předpovědí se podařilo experimentálně ověřit v r. 2012 japonskému týmu fyziků vedenému Olegem Astafievem.\n\n\n"}
{"id": "637918", "url": "https://cs.wikipedia.org/wiki?curid=637918", "title": "Tayacien", "text": "Tayacien\n\nTayacien je pravěká kultura, definoval ji roku 1932 francouzský archeolog Henri Breuil. Jedná se středopaleolitickou kulturu s nepravidelnou hrubotvarou industrií. Často je považována za součást acheuléenu. \n"}
{"id": "637920", "url": "https://cs.wikipedia.org/wiki?curid=637920", "title": "Alfred Rust", "text": "Alfred Rust\n\nAlfred Rust (4. července 1900, Hamburk – 14. srpna 1983, Ahrensburg) byl německý archeolog.\n\nPůvodním povoláním elektrikář, zkoumal středoevropský paleolit. Pro jeho lepší pochopení se vypravil na cestu Blízký východ, kde objevil jednu z významných paleolitických lokalit - jeskyni Jabrud.\n"}
{"id": "637928", "url": "https://cs.wikipedia.org/wiki?curid=637928", "title": "Epimagdalénien", "text": "Epimagdalénien\n\nEpimagdalénien je mladopaleolitická kultura, závěrečná fáze (10 000–9000 př. n. l.) magdalénienu. Industrie se vyznačuje množstvím malých čepelí s otupeným bokem a kratších škrabadel. \n\n\n\n"}
{"id": "637929", "url": "https://cs.wikipedia.org/wiki?curid=637929", "title": "Územní řízení", "text": "Územní řízení\n\nÚzemní řízení je v českém právu procesní postup, který rozhoduje o umisťování staveb, ochraně zájmů území, využití území a dělení a zcelování pozemků. Územní řízení vede stavební úřad a koná se jen v případech s významným vlivem na okolí a životní prostředí. K územnímu řízení má každý možnost se vyjádřit. Zákon umožňuje:\n\nStavební úřad v územním stavebním řízení:\n\n"}
{"id": "637930", "url": "https://cs.wikipedia.org/wiki?curid=637930", "title": "Tuniská revoluce", "text": "Tuniská revoluce\n\nTuniská revoluce na přelomu roku 2010 a 2011 vypukla poté, co se 17. prosince 2010 ve městě Sídí Bú Zíd upálil šestadvacetiletý mladík Muhammad Buazízí, když mu policejní hlídka opětovně zkonfiskovala ovoce a zeleninu, protože ji prodával na tržišti bez povolení. Přestože se režim Buazizíův případ snažil prezentovat jako ojedinělý incident, ztotožnily se s ním tisíce jeho vrstevníků s podobným osudem, neboť více než 70 % nezaměstnaných v Tunisku je ve věku 15 až 29 lety a pro mnohé z nich je frustrující, že nemohou najít práci, ačkoli absolvovali střední školu nebo dokonce univerzitu. Následné pouliční protesty se autoritářský režim prezidenta Zín Abidín bin Alí snažil potlačit represí, čímž jim dodal nový rozměr − původní sociální požadavky demonstrantů se postupně zpolitizovaly.\n\nV televizním vystoupení 13. ledna prezident bin Alí oznámil, že zakázal zásahovým jednotkám používat proti demonstrantům střelné zbraně, že už nebude kandidovat v příštích prezidentských volbách a přislíbil vyhlášení parlamentních voleb ještě před vypršením svého mandátu. Dále slíbil \"úplnou\" informační svobodu a přístup k internetu, který byl v Tunisku dosud značně omezen, a také nižší ceny chleba, mléka a cukru. Jeho televizní vystoupení vyvolalo masové oslavy v centru Tunisu i v některých menších městech. Následujícího dne však protivládní demonstrace pokračovaly, demonstranti obsadili i střechu ministerstva vnitra. Prezident proto rozpustil vládu a vyhlásil v zemi výjimečný stav, zákaz shromažďování více než tří lidí a prodloužil zákaz nočního vycházení od 17:00 do 7:00. Armáda následně obsadila mezinárodní letiště a byl uzavřen vzdušný prostor. Ještě předtím však prezident bin Alí odletěl ze země, což večer 14. ledna ve státní televizi oznámil předseda tuniské vlády Muhammad Ghannúší. Bin Alí poté, co ho odmítla přijmout Francie, přistál 15. ledna časně ráno na letišti v Džiddě v Saúdské Arábii, kde nalezl dočasný azyl. Už dopoledne 14. ledna odletěl z Tuniska do Dubaje prezidentův zeť a významný podnikatel Sakar Materí, který byl před vypuknutím nepokojů údajně adeptem na významnou funkci v tuniské vládě. Prezidentova manželka Leila je v Dubaji už několik dní. Dne 20. února ale tuniská vláda požádala Saúdskou Arábii o bin Alího vydání, aby mohl být vyšetřen jeho podíl na zabíjení demonstrantů.\n\nTuniské demonstrace a následná změnu režimu vyvolaly rozsáhlé protesty v mnoha dalších muslimských zemích především na severu Afriky (protesty bývají souhrnně označovány jako arabské jaro). Demonstrace v Egyptě vedly v únoru 2011 k odstoupení prezidenta Mubaraka. Protesty se konaly také v Libyi, Bahrajnu, Saúdské Arábii, Džibutsku, Sýrii, Íránu, Jemenu, Alžírsku a v Maroku.\n"}
{"id": "637931", "url": "https://cs.wikipedia.org/wiki?curid=637931", "title": "Kebaran", "text": "Kebaran\n\nKebaran je mladopaleolitická kultura, která byla rozšířena ve východním Středomoří asi od 18 tisíc do 12,5 tisíc př. n. l. Pojmenována je podle jednoho ze svých typických nalezišť v jeskyni Kebara u Haify. Následující kulturou v této oblasti je natúfien.\n\nJednalo se o nomádské společenství složené z lovců a sběračů, jež žilo v Levantě a na Sinajském poloostrově. Typickým prvkem je používání mikrolitických nástrojů.\n"}
{"id": "637963", "url": "https://cs.wikipedia.org/wiki?curid=637963", "title": "Jan Petr", "text": "Jan Petr\n\nJan Petr (23. září 1931 – 13. prosince 1989) byl český lingvista-slavista, literární historik, profesor FF UK v Praze.\n\nVěnoval se hlavně otázkám polské a lužickosrbské filologie. Je autorem více než 500 odborných prací se slavistickou tematikou.\n\nNapsal učebnici slovinštiny pro Čechy \"Základy slovinštiny\", r. 1971 a spolu s Albínou Lipovec r. 1976 \"Učebnici slovinštiny\".\n\n"}
{"id": "637969", "url": "https://cs.wikipedia.org/wiki?curid=637969", "title": "Makó", "text": "Makó\n\nMakó (, , , ) je město v jihovýchodním Maďarsku v župě Csongrád, nacházející se těsně u hranic Rumunska, u břehu řeky Maros, poblíže dálnice M43. Nachází se asi 22 km východně od Szegedu a je správním městem stejnojmenného okresu. V roce 2018 zde žilo 22 514 obyvatel, což jej činí 49. největším maďarským městem.\n"}
{"id": "637971", "url": "https://cs.wikipedia.org/wiki?curid=637971", "title": "Biochora", "text": "Biochora\n\nBiochora je prostorová jednotka, používaná v botanice, zoologii, geografii, ad. Úroveň a velikost jednotky se v každém z těchto oborů liší.\n\nBiochora (biogeografie) je vyšší typologická (opakovatelná) jednotka biogeografického členění ČR. Biochora člení území bioregionu na menší jednotky, které mají heterogenní ráz a vyznačují se svérázným zastoupením, uspořádáním, kontrastností a složitostí kombinace skupin typů geobiocénů. Tyto vlastnosti jsou dány kombinací vegetačního stupně, substrátu a reliéfu. Biochora tedy vychází z potenciálních podmínek krajinné sféry, zpravidla se ale vyznačuje i osobitým zastoupením aktuálních biocenóz. Velikost jednoho segmentu biochory bývá zpravidla v intervalu 0,5-10 km.\n\nBiochory jsou základními rámci pro:\n\nNa území Česka bylo vymezeno 366 typů biochor (celkem 9 186 segmentů biochor - uzavřených polygonů). Průměrná plocha jednoho segmentu biochory je kolem 8 km. V hercynské podprovincii bylo vymezeno 330 typů biochor, v polonské jen 23 typů, v západokarpatské 66 typů a v severopanonské 29 typů. V jednotlivých bioregionech bylo vymezeno 2 až 49 typů biochor a 2 až 381 segmentů biochor. Z hlediska hodnocení krajinného rázu je biochora základní jednotku. Charakteristiky všech 366 typů biochor jsou obsahem publikace \"CULEK, Martin, a kol. Biogeografické členění České republiky II. díl\".\n\nNázev biochora je používán např. dle Bučka et al. (1991) pro vyjádření jednotky bioty a neživé přírody (Köppen 1900), jako životní prostorové jednotky krajiny a ekosystémů je chápe Schmithüsen (1968), jako jednotky dělení vegetace v regionální dimenzi je pojímá Zlatník (1975) a Rejmers (1980) definuje biochoru jako soubor shodných biotopů. Pojem biochora vychází však především z terminologie užívané německou školou geografie krajiny (Neef 1967). Tato škola zavedla jednotky s příponou -chory. Tyto jednotky mají hierarchickou úroveň, a to mikrochory, mezochory a makrochory. V geografii pak existují i chory s předponami např. geochory nebo pedochory.\n\nPro snadnou identifikaci typů biochor byl vytvořen čtyřmístný kód složený z jednoho znaménka, jedné číslice a dvou písmen. Proto například typ biochory \"Izolované vrchy na vápencích suché oblasti 2. v.s.\" je označen -2IA.\n\n1. znaménko - uvádí se pouze znaménko \"-\" (minus), je však uvedeno pouze u biochor v případě, že se nacházejí oblasti srážkově relativně chudé.\n\n2. číslice - vyjadřuje převažující vegetační stupeň v biochoře. Je použito členění podle A. Zlatníka, který pro ČR vymezil 8 vegetačních stupňů:\n3. písmeno - vyjadřuje druh georeliéfu, v rámci ČR bylo vymezeno celkem 18 kategorií georeliéfu:\n\n4. písmeno - označuje v typu biochory půdní substrát a jeho vlhkost. Substráty normálně vlhké a suché jsou vyznačeny písmeny velké abecedy, substráty vlhké jsou označeny písmeny malé abecedy. Bylo vymezeno 23 substrátů normálně vlhkých a suchých a 8 typů substrátů vlhkých.\n"}
{"id": "637974", "url": "https://cs.wikipedia.org/wiki?curid=637974", "title": "Neuromarketing", "text": "Neuromarketing\n\nNeuromarketing studuje funkce mozku při rozhodování o koupi produktu. Jedná se o marketingový obor, spadajíci pod neuroekonomii, který sleduje, jak mozek reaguje na určité podněty obsažené v reklamě, značku a pod. Pokouší se v mozku najít „spouštěč nákupu“.\n\nTento obor využívá studie, které zkoumají vliv marketingových podnětů na reakce spotřebitele a to např. kožní galvanické reakce, sledování pohybu očí, sledování srdečního rytmu, dýchání nebo elektromyografii tváře. Každá z těchto technik se používá na měření nekontrolovaných lidských reakcí při vystavení různým obrázkům, zvukům, pachům, chutím, tvarům nebo konkrétním produktům, zprávám o produktu, situacím na trhu apod. Tyto poznatky pak lze uvádět do souvislosti s procesy jako rozhodování, úsudek, kódování paměti, nebo emoce spojeny s marketingovými koncepty jako positioning, věrnost značce, nebo spotřebitelská reakce na marketingové sdělení. \nHlavními nástroji na výzkum však zůstavají neurozobrazovací techniky a to funkční magnetická rezonance (fMRI) a elektroencefalografie (EEG).\n\nNeuromarketing je nástroj ke zkoumání pravdivých preferencí spotřebitele, které nejsou subjektivně ovlivněny např. zaujetím k určité značce, jméně apod. Výstupem těchto poznatků jsou reklamní kampaně zaměřené na skutečné reakce mozku a produkci takových výrobků a služeb, které budou spotřebiteli efektivně nabízeny a zároveň poptávány. V tomto smyslu je působení na spotřebitele, skrze výsledky z neuromarketingové analýzy, podprahové. \n\nJedním z nejdůležitějších marketingových psychologických principů je vytvořit koncept. Zavádění předmětu s určitým tématem do spotřebitelské mysli vyvolá elektrochemické reakce v nervovém řečišti a centru, které toto téma nějakým způsobem kóduje. Následné působení tohoto tématu spolu s určitým podnětem, povede k rychlejšímu zpracování informace. V praxi toho využívají reklamní agentury, které si jsou vědomy nutnosti časté opakovanosti důležitých sdělení, jako např. stěžejní argumenty pro nákup produktu. Rovněž firmy toho využívají pri dizajnovaní rozložení prodejny, kde produkty, které se zaměřují na základní potřeby a zaměstnávají kognitivně založený rozhodovací proces jsou umístěné co nejdál od vchodu do obchodu, zatímco produkty na emocionálně založené bázi jsou umísťovány zákazníkovi do cesty, aby podpořili jeho impulzivní chováni. Podprahové působení na člověka působí, aniž by si to uvědomoval.\n\nVýzkum založený na neuromarketingových technikách má četné oblasti využití, od navrhování nových produktů až po integrované způsoby a prostředky komunikace s lidmi, kteří tvoří poptávku.\n\nNěkteré z oblastí, které tyto výzkumy využívají jsou:\n\nDalší oblasti zahrnují: prodávaní skupinových výrobků (kosmetika, jídlo, exkluzívni produkty nebo služby), dizajnování reklam, webstránek nebo organizace online obchodů. Metoda neuromarketingu se nepoužívá jen u komerčního marketingu, ale také u sociálního, nekomerčního a např. v politickém marketingu.\n\nS rozvojem neuromarketingové analýzy spotřebitelské mysli vystává na povrch otázka etiky a toho, zdali je pak zákazník schopen se bránit.\n\nManagement & Marketing [1842-0206] Al Pop rok:2012 ročník:7 iss:4 strany:631\n"}
{"id": "637977", "url": "https://cs.wikipedia.org/wiki?curid=637977", "title": "Baška (Chorvatsko)", "text": "Baška (Chorvatsko)\n\nBaška (, ) je vesnice, opčina a přístav, která se nachází na jihovýchodním pobřeží chorvatského ostrova Krk. V roce 2001 zde bylo registrováno 1554 obyvatel. Hlavním zdrojem obživy obyvatel je cestovní ruch.\n\nMěsto leží na konci úrodného údolí Baška Draga, kterým protékají říčky Suha Ricina a Vela Rika. Tato poloha dává dobré podmínky pro vinařství a pěstování obilovin (zejména pšenice). Malá část obyvatel se stále věnuje rybolovu.\n\nBaška je jedním z nejznámějších turistických středisek na ostrovech v Kvarnerském zálivu. Jeho počátek je datován již do druhé poloviny 19. století. Od počátku 20. století zde působí i Klub českých turistů, který zde upravil a vytyčil 14 turistických tras. Mimo jiné i na Obzovou (569 m) – nejvyšší vrch ostrova Krk, nebo na Hlam (461 m), o něco nižší vrchol na druhé straně zálivu. Nad Baškou se tyčí kostelíček sv. Ivana. Je zde pláž, která dosahuje délky 1,8 km a je označená tzv. Modrou vlajkou kvality. Baškou prochází dlouhá promenáda zakončená přístavem.\n\nPodnebí je subtropické, středomořského typu. Léto je slunečné s minimem deště a dlouhodobě s denními teplotami v rozmezí 30–35 °C, v noci klesá teplota na hodnoty okolo 25. Pro zimní počasí je typická zatažená obloha a déšť, k tomu silný vítr, nazývaný bura, který rozdivočí moře natolik, že místní pobřeží bičují až třímetrové vlny, teploty v zimě jsou přes den do 15, někdy se však objeví i celý den s teplotami kolem 0. Průměrně zde leží sněhová pokrývka jeden den v roce.\n\nAčkoliv je pláž přímo naproti pobřeží, respektivu městu Senj, je zde moře překvapivě velmi divoké, ani v létě nejsou vlny dosahující až 2 m výjimečné.\n"}
{"id": "637982", "url": "https://cs.wikipedia.org/wiki?curid=637982", "title": "Kom", "text": "Kom\n\nKom může znamenat:\n\n\n\n"}
{"id": "637995", "url": "https://cs.wikipedia.org/wiki?curid=637995", "title": "Louis Hennepin", "text": "Louis Hennepin\n\nJean Louis Hennepin (12. května 1626, Ath, Belgie – cca 1705, Řím, Itálie) byl francouzský misionář a cestovatel. I když se narodil v Belgii, získal v roce 1659 občanství Francie. V roce 1675 je vyslán králem Ludvíkem XIV. do Nové Francie. V Americe se v roce 1678 připojil k výpravě francouzského cestovatele Caveliera de La Salle při hledání řeky Mississippi. V roce 1680 při plavbě po řece byl zajat indiánským kmenem Siouxů a byl nucen s nimi putovat na západ od Velkých jezer, čímž poznal rozsáhlé území, která nebyla dosud prozkoumána. Po osvobození se vrátil přes Velká jezera kolem Niagarských vodopádů do Quebecu a poté do Francie.\n\n\n"}
{"id": "637998", "url": "https://cs.wikipedia.org/wiki?curid=637998", "title": "Paní Dallowayová", "text": "Paní Dallowayová\n\nPaní Dallowayová (\"Mrs Dalloway\") je impresionistický román britské autorky Virginie Woolfové (1882-1941), na němž pracovala v letech 1923-1925. Je považován za její vrcholné a rovněž nejznámější dílo, které inspirovalo také amerického spisovatele Michaela Cunninghama k napsání světoznámého románu \"Hodiny\" (jak měl znít i původní název \"Paní Dallowayové\"), podle kterého byl natočen i stejnojmenný oscarový film.\nV češtině vyšla kniha v překladu Vlasty Dvořáčkové a později Kateřiny Hilské.\n\nClarissa Dallowayová, zdánlivě nezajímavá padesátnice z anglické \"vyšší střední vrstvy\" jde jednoho krásného rána koupit květiny na večírek, který toho večera pořádá pro svého manžela Richarda. Než však tato událost nastane, strávíme v její společnosti obyčejný den, který odhaluje, co je vlastně Clarissa zač, že není jen stárnoucí průměrná středostavovská panička. Seznamujeme se s jejím poněkud zdrženlivým manželem Richardem, Peterem Walshem (její bývalý milenec, který se vrátil z Indie kvůli rozvodu) a Sally Setonovou (temperamentní dívka z chudých poměrů, se kterou má Clarissa velmi blízký vztah a snad ji i miluje), zajímavými přáteli z mládí, dospívající dcerou Elizabeth a její soukromou učitelkou, slečnou Kilmanovou, kterou Clarissa nenávidí. Elizabeth ji má však vcelku ráda.\n\nKnihou se také prolíná příběh Septima Smitha a jeho manželky Rezie. Septimus Smith je básník poznamenaný válečnou hrůzou, který je postižený duševní chorobou a nenávidí lékaře, což ho nakonec dovede k sebevraždě. Pak se paní Dallowayová na večírku setkává se všemi svými starými známými a všechno dopadá vlastně tak, jak to dopadnout mělo. Clarissu jen poněkud překvapí Septimus, pro ni neznámý básník, který spáchal sebevraždu. Děj však není tak důležitý jako samotná nálada nebo spíše nádech či krása knihy.\nAutorka sama o knize řekla: \"„Je to analýza příčetnosti, šílenství a sebevraždy. Svět viděný současně očima duševně zdravých a šílených. Myslím, že je to můj nejlepší román.“\"\n\n\"„Stejně jako paní Dallowayová i Virginia Woolfová chodila okouzleně po Londýně, byla stejně intuitivní, stejně citlivá a vnímavá, dokonce i fyzicky se sobě podobají. Trpí jako ona depresemi a stísněností, také miluje krásu a květiny. Stejně jako ona byla i Virginia Woolfová oblíbenou hostitelkou, také ona pocházela z vyšší střední třídy. Pronikavý intelekt Virginie paní Dallowayová nemá, ale touto vlastností je obdařen Peter Walsh. A Septimus Smith, který je v knize druhým já Clarissy, je zároveň druhým ,šíleným já’ Virginie.“\" (Martin Hilský)\n\n"}
{"id": "638010", "url": "https://cs.wikipedia.org/wiki?curid=638010", "title": "Systémové archetypy", "text": "Systémové archetypy\n\nVidíme, že myšlenka zpětné vazby je velice užitečná, protože umožňuje spojit určité chování s odpovídajícími příčinami tohoto chování ve struktuře systému. To pak umožňuje najít některé obecně platné kroky, jakými lze chování systému ovlivnit. Nejpřekvapivější pak může být zjištění, že systém sám o sobě je příčinou svého chování. Ve skutečnosti to znamená, že chování systému plyne z jeho struktury.\n\nPojem struktura nemá co do činění se „strukturou“, jak je zobrazená v organizačním schématu a neznamená ani „logickou strukturu“ nějakého děje, ale v našem případě se především týká klíčových vztahů ovlivňující chování v čase. Nejsou to vztahy mezi lidmi, ale mezi hlavními proměnnými jako je populace, přírodní zdroje, produkce potravin nebo technické nápady, odborné a manažerské know-how v high-tech firmě atd.\n\nRámcem na takové vnímání vzájemných vztahů a nikoliv věcí, charakteru změn a nikoliv okamžitého vztahu je systémové myšlení jako disciplína vnímání celků. A jedním z nejdůležitějších postřehů z oblasti systémového myšlení je ten, že mnoho dynamických smyček je v dynamických systémech reprezentující určitou oblast lidského konání podobných, že určité struktury se znovu a znovu vracejí. Tyto opakující se struktury se nazývají slovy Petera Sengeho (1995) „systémové archetypy“ a jsou klíčem k pochopení dynamiky řady problémů v našem životě.\n\nArchetyp jako samostatná entita neexistuje, pod pojmem archetyp rozumíme soubor vztahů a vazeb mezi jednotlivými prvky, které mají určitou charakteristickou strukturu.\n\nHlavním posláním znalosti těchto archetypů je usnadnit jejich nalezení v komplexních systémech. Toto poznání přináší zrychlení analytických procesů při tvorbě modelu problémů i hledání vhodného řešení. Jakmile se tyto procesy naučíme rozpoznávat, lze je pochopit a vymanit se z nich, ať již na úrovni osobního života, nebo v organizacích.\n\nOriginální pojetí systémových archetypů je zaměřeno na firemní prostředí a velké množství systémových archetypů lze nalézt právě v životě firmy. Lze tedy říci, že na základě systémových archetypů můžeme pochopit fungující struktury v životě organizace. Systémové archetypy dokazují, že ne všechny problémy v oblasti managementu jsou nové či jedinečné. Nejen v organizaci se však vyskytují vzorce chování, které se pravidelně opakují.\n\nToto rozpoznání může být často součástí úspěchu. Systémové archetypy umožňují převést komplexní složitost systému na jednodušší schémata, ze kterých lze vyčíst správný postup pro řešení aktuální situace. Poskytují řadu podnětů k principům patologických situací a umožňují odkrýt problémové symptomy. Systémové archetypy odhalují jednoduchost, která se skrývá za komplexností problémů v oblasti řízení.\n\nCílem systémových archetypů je změnit náš způsob vnímání, abychom dokázali lépe vidět struktury a najít způsob, jak v nich dosáhnout obrat, vidět struktury, které nejsou očividné, ale jsou základem pro pochopení komplexních situací. Zvládnutí systémových archetypů je pro organizaci prvním krokem na cestě k praktickému uplatňování systémové perspektivy.\n\nSystémové archetypy přitom nelze brát jako neměnnou pravdu a mechanicky hledat příklady této pravdy ve vývoji a fungování organizace. Využití dále popsaných systémových archetypů směřuje ke změně způsobu našeho vnímání a může přispět k procesu učení se jako procesu, ve kterém se snažíme o adaptaci na změny v našem okolí, proces ve kterém měníme pomocí zpětných vazeb naše vlastní mentální modely o okolním světě.\n\nDůležité je chápat systémové archetypy jako struktury, které se objevují v realitě a zúčastněné aktéry vedou k určitému chování. Za určitých podmínek je může spustit malá, třeba i náhodná změna určitým směrem, přičemž její dlouhodobější důsledky nejsou účastníkům dopředu zřejmé. Tato změna má nečekané vedlejší důsledky.\n\nRozsáhlejší a hlubší poznatky o systémových archetypech nám nepochybně pomohou s jedním z nejnepříjemnějších problémů, s problémem, s nímž manažeři a vůdci bojují neustále – se specializací a rozkouskovaností znalostí. Z mnoha hledisek největším příslibem systémového pohledu je sjednocování znalostí všech různých oborů. V praxi to znamená, že tytéž archetypy se objevují v biologii, v psychologii, v ekonomii, v politických vědách a v ekologii jakož i v managementu.\n\nLiteratura se ve výčtech archetypů různí, teoreticky lze takovýchto charakteristických struktur nalézt nekonečně. Systémoví myslitelé definovali zhruba desítku archetypů a přesný počet se liší v závislosti na tom, zda přijmeme některé složitější struktury jako samostatné archetypy, nebo je budeme uvažovat už jako strukturu složenou z více jednodušších archetypů. Obdobně relativně malý počet těchto archetypů je společný pro velmi rozmanité množství situací v oblasti managementu. Doposud byly identifikovány následující (Bellinger 2005, Mildeová – Vojtko 2003):\n\nStavebními kameny systémového myšlení je stupňování a vyvažování zpětné vazby a časového posunu. Z existence dvou odlišných typů procesů zpětné vazby, tj. jejího stupňování a vyvažování vychází podstata archetypů. \n\nProces konstrukce archetypů je v principu buď aditivní nebo dekompoziční – vždy vycházejí z nějaké jednodušší struktury. \nVšechny archetypy se skládají z těchto základních součástí:\n\n\nStruktura „Úspěch úspěšným“ je základem mnoha samo-vysvětlujících předpovědí, které jsou důsledkem neuvědomělého ovlivnění z naší vlastní strany. Tento archetyp ukazuje, jak je jednoduché ovlivnit výsledky založený na počáteční důvěře bez jakéhokoliv uvědomění si, že výsledek byl důvěrou ovlivněn; jakou sílu mají vyjádřené i nevyjádřené předpoklady a přesvědčení lidí včetně šíření fámy, když působí jako primární hybatelé původně vyváženého stavu. To je přesně příležitost pro vytváření vlastních mentálních modelů a hlavně propagace sdílené vize, což jsou základní disciplíny pro úspěšné vedení, jak je popsáno v Sengeho „páté disciplíně“ (Senge 1990).\n\nÚspěch úspěšným představuje velmi časté a poměrně efektivní adaptační jednání. Většinou není žádoucí působení struktury narušovat, protože i když je často proces působení „nespravedlivý“, vede v sociálních systémech prostřednictvím fenoménu „učení se za pochodu“ k účelné dělbě práce, specializace a omezuje nerozhodnost.\nPokud se vzdáme diskuse o etických motivech (například teze o „rovných šancích“), dva hlavní důvody proč může vést působení tohoto archetypu k nežádoucím cílům jsou:\nNa vyřešení problému „úspěch úspěšným“ existují pro management dvě základní strategie:\n\nJedna ze dvou navzájem propojených činností či skupin nebo jeden ze dvou vzájemně nějak sdružených jednotlivců dosahují velice dobrých výsledků, zatímco druhá strana bojuje s obtížemi.\nHledejte zastřešující cíl, jenž by umožňoval vyvážený úspěch obou stran. V některých případech se osvědčuje rozbít nebo oslabit spojení mezi oběma stranami, aby nesoupeřily o týž omezený zdroj (to je žádoucí v případech, kdy je jejich spojení neúmyslné a kdy podněcuje nezdravé soupeření o zdroje).\n\nManažer má dva chráněnce a chce je oba současně přivést do firmy. Dojde však k tomu, že jednomu z nich se dostane přednostního zacházení, neboť ten druhý na týden onemocní. Když se tento druhý chráněnec po nemoci vrací do práce, manažer se mu vyhýbá, neboť má pocit viny, čímž poskytuje ještě více příležitostí prvnímu chráněnci. První chráněnec, který pociťuje uznání, dosahuje skvělých úspěchů, a tak dostává další příležitosti. Druhá osoba pociťuje nejistotu a v důsledku toho pracuje s menší efektivností, takže dostává ještě méně příležitostí, přestože oba tito lidé měli na počátku stejné schopnosti. Druhá osoba nakonec z firmy odejde.\nDruhým příkladem je situace z trhu textových editorů, jež byla v České republice na začátku 90. let. Na trhu se objevily dva v podstatě srovnatelné editory, jeden z dílny dnes již legendárního domácího softwarového domu 602software a druhý – Word pocházel od známého amerického producenta firmy Microsoft. Zpočátku byly síly vyrovnány, ale postupně začal získávat více zákazníků systém Word. Čím více uživatelů používalo Word, tím více uživatelů dávalo při koupi přednost tomuto systému a postupně byla na systém Word nucena přecházet i většina uživatelů editoru T602. Je ale zajímavé, že editor T602 nezmizel zcela, to znamená, že jeho používání nedosáhlo bodu nula. Například některé státní instituce je využívají z finančních důvodů, nicméně v porovnání s celosvětovým používáním systému Word je počet uživatelů nule blízký.\nDalším příkladem, na kterém může být archetyp „úspěch úspěšným“ ilustrován, je trh videopřehrávačů ve druhé polovině osmdesátých let. V té době existovaly na trhu dva základní systémy – VHS a BETA, jež byly srovnatelné jak co do kvality, tak i ceny. Oba systémy se na trhu objevily v přibližně stejném čase a oba také měly podporu velkých výrobců spotřební elektroniky. Uživatelé v podstatě nemohli říci, proč se rozhodli pro ten který systém. Alespoň zpočátku. Postupně ale systém VHS získal konkurenční převahu v podobě širší nabídky filmů. Uživatelé tak byli postaveni ve svém rozhodování před otázku, zda chtějí stejně kvalitní systém jako ten druhý, ale se širší nabídkou filmů. Rozhodnutí pak bylo jednoznačné. Dalším argumentem, který v té době platil zejména v našich poměrech, byl způsob užívání (více sousedů, známých má systém VHS a chci-li si od nich půjčovat kazety, musím mít také typ VHS). Zpočátku malá převaha byla zesilována, až typ VHS získal převahu zcela. Výrobci se této situace museli přizpůsobit a přeorientovali se na typ VHS, který se tak stal ve své oblasti jakýmsi standardem.\nObdobně probíhala tzv. „válka internetových prohlížečů“. Od roku 1995 na trhu internetových prohlížečů dominovala firma Netscape se svým produktem Netscape Navigator. V té době si však i společnost Microsoft uvědomuje význam internetu a vydává svůj produkt Internet Explorer. Microsoft se rozhodne k integraci prohlížeče Explorer přímo do operačního systému Windows, který má na trhu osobních počítačů v podstatě monopolní postavení. Díky této integraci dochází k pomalému zvratu na trhu internetových prohlížečů – během pěti let má Internet Explorer již 80% tržní podíl. K čemu zde došlo? Na trhu byly dva konkurující si produkty (jedná se téměř o dokonalé substituty), ale jeden měl výhodu, že byl zákazníkovi dodán společně s PC – takový uživatel pak neměl důvod kupovat si Netscape Navigator. Tržní podíl prohlížeče Explorer – na úkor prohlížeče Netscape rostl. Čím více rostl, tím více autoři webových stránek optimalizovali své weby právě pro něj, čímž byl Netscape Navigator dále vytlačován v trhu.\nPoslední příklad se týká renesance počítačové společnosti Apple Computers, za jejíž vzestup však paradoxně nemůže výroba počítačů jako nástrojů pro práci, ale jako nástrojů pro zábavu. Produkty jako iMac, iBook a především dvojice iPhone a iPod jsou jasným důkazem, že se firma odvrací od klasických počítačů, kde kraluje PC v jehož konkurenci není schopná obstát, k počítačům „pro život“. Firma si totiž uvědomila, že než se vysilovat nesmyslným bojem s výrobci PC, bude se orientovat na tržní segment, který zatím není hardwarovými giganty obsazen. Tím se vymanila z bludného kruhu, kdy nebyla schopná zvýšit svůj tržní podíl na úkor konkurence s PC.\n\nSystémové archetypy jako určité obecné struktury, jež se vyskytují v mnoha různých systémech, se pouze ojediněle vyskytují osamoceně a vysledovat „čistý“ případ fungovaní jednotlivých archetypů je prakticky nemožné. Jak je vidět na obrázku systémové archetypy spolupůsobí navzájem a dochází tak k synergickým efektům.\n\nVýchozím bodem je vždy naše snaha něco změnit, něčeho dosáhnout, buď nás trápí problém vyžadující si řešení, nebo usilujeme o dlouhodobé cíle a rozvoj. Přesně z toho bodu se rozchází mapa vzájemných souvislostí mezi generickými strukturami a systémy. Odhalují se komplexnější vztahy mezi sledovanými ukazateli, pro adekvátní popis situace je třeba přidávat další metriky a nové souvislosti a archetypy košatí.\n\n\n"}
{"id": "638013", "url": "https://cs.wikipedia.org/wiki?curid=638013", "title": "Fluorid draselný", "text": "Fluorid draselný\n\nFluorid draselný je anorganická sloučenina se vzorcem KF. Je významným zdrojem fluoridového iontu. V přírodě se vyskytuje v podobě vzácného nerostu carobbiitu. Vodné roztoky KF leptají sklo, protože se tvoří rozpustné fluorokřemičitany. Pro tento účel se však běžněji používá kyselina fluorovodíková.\n\nFluorid draselný se připravuje rozpouštěním uhličitanu draselného v nadbytku kyseliny fluorovodíkové. Odpařováním roztoku vznikají krystaly hydrogendifluoridu draselného. Z něj se zahříváním získá fluorid draselný:\n\nSůl nelze připravovat v aparatuře ze skla nebo porcelánu, protože je kyselina fluorovodíková i vodný roztok KF leptají. Lze použít tepelně odolný plast nebo platinu.\n\nV organické chemii je KF preferovaným zdrojem fluoridu pro konverzi organochloridů na organofluoridy. Při takových reakcích se obvykle používají polární rozpouštědla, například dimethylformamid, ethylenglykol nebo dimethylsulfoxid.\n"}
{"id": "638034", "url": "https://cs.wikipedia.org/wiki?curid=638034", "title": "Micheline Calmy-Rey", "text": "Micheline Calmy-Rey\n\nMicheline Calmy-Rey (* 8. července 1945, Sion) je švýcarská politička, jež zastávala v roce 2007 a 2011 úřad prezidentky země. \n\nMá diplom z roku 1963 v St Maurice, a v roce 1968 obdržela titul DEA v oboru politické vědy na Institutu Hautes Etudes Internationales de (HEI) (Postgraduální institut mezinárodních studií). V roce 1966 se provdala za Andrého Calmyho, se kterým má dvě děti.\n\nV letech 1981-1997 Calmy-Rey sloužila jako zástupkyně ve velké radě kantonu Ženeva jako členka sociálně demokratické strany (PSS / SPS), a sloužila jako předsedkyně parlamentu v letech 1992-1993. V letech 1986-1990 a 1993-1997 byla předsedkyní sociálních demokratů v kantonu Ženeva. V roce 1997 byla Calmy-Rey zvolena do Conseil d'Etat v Ženevě. V roce 2001 se stala vedoucí finančního odboru a předsedkyní Conseil d'Etat.\n\nDne 4. prosince 2002 byla zvolena do Spolkové rady a ujala se federálního ministerstva zahraničních věcí. Calmy-Rey je čtvrtou ženou v historii zvolenou do Spolkové rady. Dne 7. prosince 2005 byla zvolena viceprezidentkou Švýcarska, pro rok 2006. Tento post zastávala i v roce 2010. Calmy-Rey podporuje vstup Švýcarska do Evropské unie.\n\nDne 8. prosince 2010 byla zvolena prezidentkou země pro rok 2011. Tento post zastávala již v roce 2007.\n"}
{"id": "638058", "url": "https://cs.wikipedia.org/wiki?curid=638058", "title": "Zákon (filosofie)", "text": "Zákon (filosofie)\n\nZákon je všeobecně platné pravidlo, jemuž se člověk musí podřídit.\n\nV archaických dobách je to jakýsi výslovný, vyjádřený osud, jemuž všechno podléhá. Naopak racionalistická období zjišťují rozdíl mezi tím, co je „od přírody“ (řec. \"fysei\"), a tím, co je lidské ustanovení (řec. \"thesei\"). Když se ve středověku člověk více vyděluje z přírody, vzniká představa, že lidská společnost se sice řídí jinými zákony než příroda, obojí však pocházejí od téhož zákonodárce – stvořitele. Renesanční přírodověda proto nechápe poznávání přírody jako pozorování jevů, nýbrž odkrývání skutečných zákonů, jimiž se skutečnost řídí, neboť je podle nich stvořena. V pozdější době se obě oblasti zcela oddělily a slovu zákon přikládají velmi odlišný význam: ve společnosti je zákon nejvyšší normou, která předepisuje nebo omezuje jednání, v přírodních vědách je popisem nebo modelem skutečnosti, který umožňuje predikci.\n\n"}
{"id": "638059", "url": "https://cs.wikipedia.org/wiki?curid=638059", "title": "Pomaci", "text": "Pomaci\n\nPomaci () či bulharští muslimové je skupina slovanských Bulharů. Žijí především v jižní části Bulharska, v dolinách pohoří Rodopy a v severním Řecku.\n\nBěhem dlouhé osmanské nadvlády byli konvertováni na islám a stali se hlavními spojenci okupační moci Turecka na území dnešního Bulharska. Účastnili se i krvavého potlačení protitureckého povstání Bulharů v roce 1876, ale i boje proti křesťanským Bulharům a armádě Ruska v letech 1877 až 1878. Po vyhlášení samostatnosti Bulharska v roce 1908 mnozí migrovali do Turecka. Další vlna migrace Pomaků pokračovala po druhé světové válce.\n\nSvérázný folklór a muslimská architektura je typickým prvkem pomackých vesnic. V mnohých případech žijí společně s křesťany, se kterými je spojuje jejich společný jazyk. V některých oblastech žijí společně s Turky, od kterých se ale liší jazykem. Podle sčítání lidu z roku 2001 žije v Bulharsku 131 531 Pomaků. Nejvíce jich přitom žije v okolí města Smoljan v jižním Bulharsku, ale i v okolí Blagoevgradu a Paraždiku. Malé komunity Pomaků žijí i v severním Řecku a Severní Makedonii. Poměrně velký počet Pomaků žije i v Turecku, kde jsou však postupně asimilováni tureckými muslimy.\n\n"}
{"id": "638067", "url": "https://cs.wikipedia.org/wiki?curid=638067", "title": "Ubu", "text": "Ubu\n\nUbu může označovat:\n"}
{"id": "638071", "url": "https://cs.wikipedia.org/wiki?curid=638071", "title": "Vilém Oranžský (1840–1879)", "text": "Vilém Oranžský (1840–1879)\n\nVilém Oranžský (nizozemský \"Willem Nicolaas Alexander Frederik Karel Hendrik van Oranje-Nassau\", 4. září 1840, Haag – 11. června 1879, Paříž byl nizozemský následník trůnu, syn Viléma III. Nizozemského z oranžsko-nasavské dynastie.\n\nVilém se narodil jako nejstarší syn nizozemského krále Viléma III. z jeho prvního manželství s Žofií Württemberskou. V rodině ho familiérně nazývali \"\"Wiwil\"\". V době jeho narození byl třetím v pořadí následnictví na holandský trůn a 18. v pořadí na trůn Velké Británie, avšak již po několika týdnech se stal jeho otec následníkem. 7. října de 1840 se jeho praděd Vilém I. Nizozemský vzdal trůnu ve prospěch svého syna, Viléma II., neboť nesouhlasil s výsledkem Londýnské smlouvy z roku 1839, kterou vznikla jako nezávislý stát Belgie, do té doby součást Nizozemí; kromě toho se hodlal oženit s \"Henriettou d'Oultremonte\", šlechtičnou katolického vyznání. V roce 1849, po smrti svého děda Viléma II. nástupu na trůn svého otce, Viléma III., se stal princ Vilém následníkem trůnu a pokračovatelem dynastie Oranje-Nassau.\n\nVilém, bystrý a inteligentní chlapec, byl vychováván v přísném viktoriánském duchu té doby, jež znamenala pro Viléma pohromu. Jeho vychovatel ho přísně potrestal za masturbaci, což ho silně poznamenalo traumatizujícími pocity hanby a hříchu.\nPoté, co ztroskotal plán sňatku Viléma s britskou princeznou Alicí Sasko-Koburskou, druhou dcerou královny Viktorie, se princ zamiloval do hraběnky \"Mathilde van Limburg Stirum\". Jeho rodiče ovšem naprosto odmítli přijmout Mathildu jako nevěstu, neboť (nejen) pro nizozemskou královskou rodinu té doby byl sňatek jejího člena s příslušnicí běžné šlechty nerovný a tedy neakceptovatelný. Roli zde ovšem mohlo hrát i to, že Vilém III. měl dříve poměr s Mathildinou matkou a obával se, že dívka by mohla být princovou nevlastní sestrou.\n\nVšechny tyto události vyústily v odjezd zklamaného Viléma do Paříže, kde se oddával sexu, alkoholu a hazardu. Jeho pařížská milenka \"Henriette Hauser\" mu dala přezdívku \"Princ Citrón\" podle barvy jeho pleti (a samozřejmě v souvislosti s významem jeho jména – francouzsky i v jiných jazycích \"Oranje resp. Orange = pomeranč\"); pařížská periodika přezdívku převzala a používala ji, když informovala o princově skandálním životním stylu. Tyto jeho excesy také stály 11. června roku 1879 v pozadí jeho smrti v 38 letech věku. Zemřel ve svém bytě v rue Auber blízko pařížské opery na kombinaci tyfu, cirhózy a dalších jaterních neduhů a totálního tělesného vyčerpání.\n\n26. července roku 1879 byly jeho ostatky pohřbeny v královské hrobce v Nieuwe Kerk v Delftu, místě posledního odpočinku nizozemské panovnické rodiny.\n\nPo jeho smrti se stal následníkem nizozemského trůnu jeho nejmladší bratr Alexandr. I on však zemřel dříve (v roce 1884) než jejich otec, král Vilém III., a následnicí a po králově smrti v roce 1890 i nástupkyní na trůn se stala nevlastní sestra obou bratří Vilemína, dcera z druhého manželství krále Viléma III.\n\n"}
{"id": "638074", "url": "https://cs.wikipedia.org/wiki?curid=638074", "title": "Balto-slovanské jazyky", "text": "Balto-slovanské jazyky\n\nBalto-slovanské jazyky jsou jednou ze skupin jazyků indoevropských. Hovoří se jimi především ve střední, jihovýchodní, severovýchodní a východní Evropě a v severní Asii. Tvoří je dvě větve: slovanská, do níž naleží drtivá většina jazyků i mluvčích, a baltská, kterou se hovoří v severovýchodním Pobaltí. Odhaduje se, že společným prajazykem, z něhož se obě větve vyvinuly, tzn. prabaltoslovanským jazykem, se hovořilo zhruba v letech 1000–1500 př. n. l., cca v oblasti dnešního Polska, Běloruska a Ukrajiny.\n\n\n"}
{"id": "638076", "url": "https://cs.wikipedia.org/wiki?curid=638076", "title": "Oxid germaničitý", "text": "Oxid germaničitý\n\nOxid germaničitý je oxidem germania, které v něm má oxidační číslo IV. Je to anhydrid kyseliny germaničité.\n\nJe používán při výrobě optického skla a v katodách. Pro užití jako polovodič v tranzistorech a diodách musí mít čistotu 99,999 %.\n"}
{"id": "638084", "url": "https://cs.wikipedia.org/wiki?curid=638084", "title": "Garoua", "text": "Garoua\n\nGaroua je město na severu Kamerunu, třetí největší sídlo v zemi. Je hlavním městem regionu Nord. Leží na řece Benue (\" Bénoué\"), je tu významný přístav a také mezinárodní letiště. Velkou část stále rostoucí populace tvoří (Fulbové), majoritními náboženstvími jsou islám a katolictví.\n\nMěsto je správním střediskem departmentu Benue, který má rozlohu 13 614 km² s 598 593 obyvateli (stav v roce 2001) a metropolí regionu Nord. Od Yaoundé je vzdušnou čarou vzdáleno 630 km, od Čadu na východě 70 km a od Nigérie na západě pouhých 35 km. Leží v nadmořské výšce 249 m n. m. Po souši je dobře dosažitelné jak severním směrem k Maroua tak i k jihu k Ngaunderé po relativně kvalitní asfaltové silnici. V dopravě jsou využívány hlavně minibusy. Díky poloze na břehu řeky Bénoué je město největším vnitrozemským přístavem v zemi, po Douale a Kribi třetím největším přístavem v Kamerunu vůbec, a to i přes to, že během období sucha bývá řeka zpravidla pro větší plavidla nesplavná.\n\nOblast dnešního města osídlili v 17. století kmeny Bata a Fali. Samotné město založil roku 1835 Modibbo Haman Njoundi. V průběhu 19. století přicházeli nomádští Fulbové a vybudovali kolem města obranný systém. Později obohatil národností pestrost města i příchod muslimských Hausů a Arabů. Němci kolonizovali město roku 1901. Založili velký přístav, který je však v dnešní době využíván čím dál méně.\nV roce 1924 se ve městě, tehdy již pod francouzskou správou, narodil Ahmadou Babatoura Ahidjo, pozdější prezident Kamerunu. Díky jeho investicím a podpoře se z města stalo významné průmyslové centrum a bylo zde založeno i mezinárodní letiště s přímou linkou do Paříže. Air Cameroon dnes létají do Yaoundé, Doualy, Ngaoundéré, Maroua či N´Djameny v Čadu.\n\nMěsto leží severně od pohoří Adamaua na rovině pokryté savanami, křovinatými savanami i zemědělskou krajinou. Na severozápad od města se zvedají fotogenické útesy a hory stolového charakteru. Díky řece Bénoué je v okolí města dostatek užitkové vody, která umožňuje zemědělskou činnost. Město leží v oblasti se střídajícími se obdobími dešťů a sucha. Průměrné srážky přesahují v letních měsících od května do září 100 mm, přičemž nejdeštivější je srpen se 147 mm. (před třiceti lety až o 100 mm více!) Období sucha od listopadu do dubna se vyznačuje nízkými nebo žádnými (prosinec, leden) srážkami. Teploty mohou kolísat mezi dvěma extrémy a to 16 °C a 40 °C. Nejteplejšími měsíci jsou únor až květen s maximy 33 – 37 °C, a minimy 23 – 26 °C. Nejchladněji bývá v červenci a srpnu a také prosinci a lednu (průměr 26 °C)\n\nPřesný počet obyvatel se v závislosti na zdrojích značně různí. Objevují se čísla od 250 000 až do téměř 400 000 obyvatel.\nStarousedlíci jsou příslušníci kmenů Fali, Bata, Kirdi a Fulani. V současnosti do města imigrují lidé z okolí například kmeny Kapsiki, Mafa, Toupouri, Massa, Moundang, Giziga či Mada. Zatímco původní obyvatelstvo včetně Arabů se věnuje zejména obchodu a řemeslům, nově příchozí se živí na okrajích města zemědělstvím. Převažujícím náboženstvím je sunnitský islám, dále katolictví, evangelictví a také animismus.\n\nMěsto je místem ředitelství společnosti Sodecoton věnující se zejména produkci bavlny. Existuje zde podnik na výrobu nápojů Brasseries du Cameroun.\n\nVe městě sídlí fotbalový klub Cotonsport Garoua, hrající první kamerunskou ligu. Z kamerunských fotbalových týmů má nejvyšší rozpočet.\n"}
{"id": "638086", "url": "https://cs.wikipedia.org/wiki?curid=638086", "title": "Oxid strontnatý", "text": "Oxid strontnatý\n\nOxid strontnatý je oxidem stroncia, které v něm má oxidační číslo II. Je to anhydrid hydroxidu strontnatého.\n"}
{"id": "638093", "url": "https://cs.wikipedia.org/wiki?curid=638093", "title": "Administrativní dělení Spojeného království", "text": "Administrativní dělení Spojeného království\n\nSpojené království Velké Británie a Severního Irska tvoří čtyři země: Anglie, Skotsko, Wales a Severní Irsko. Pod suverenitu britské koruny dále patří tzv. korunní závislá území, které ale nejsou součástí Spojeného království. Jsou to Ostrov Man a normanské ostrovy Jersey a Guernsey.\n\nSpojené království má dále čtrnáct zámořských teritorií po celém světě, což jsou poslední zbytky někdejšího Britského impéria. Ani zámořská území se nepovažují za součást Spojeného království, ale za závislá území.\n\nSpojené království tvoří čtyři země (anglicky \"constituent countries\") – Anglie, Severní Irsko, Skotsko a Wales. S výjimkou Anglie, která je spravována přímo centrálními institucemi Spojeného království, se ostatní tři země těší různé míře autonomie. Mimo Anglii, která má velice komplikovaný čtyřstupňový systém správního členění, mají ostatní tři země podstatně jednodušší dvoustupňový systém.\n\nBritská koruna má dále suverenitu nad tzv. korunními dependencemi, jimiž jsou Ostrov Man, Jersey a Guernsey. Tyto země patří britskému panovníkovi, nejsou však považovány za součást Spojeného království ani Evropské unie. Britský parlament má ovšem právo vydávat zákony pro dependence a britská vláda spravuje jejich zahraniční vztahy a obranu.\n\nSpojené království má dále čtrnáct zámořských teritorií (anglicky \"British overseas territories\") po celém světě, což jsou poslední zbytky někdejšího Britského impéria. Ani zámořská území se nepovažují za součást Spojeného království, ale ve většině případů mají jejich obyvatelé britské občanství a právo bydlet ve Spojeném království (platí od roku 2002). Britskými zámořskými teritorii jsou v současnosti: \n\n"}
{"id": "638098", "url": "https://cs.wikipedia.org/wiki?curid=638098", "title": "Petr Doucek", "text": "Petr Doucek\n\nPetr Doucek (* 4. ledna 1960, Hradec Králové) je proděkan Fakulty informatiky a statistiky Vysoké školy ekonomické v Praze a vedoucí její Katedry systémové analýzy (od roku 2008).\n\nPetr Doucek je český informatik, který se zabývá informačním managementem. V roce 2007 byl jmenován profesorem v oboru informatika. Je autorem osmi monografií, čtrnácti učebnic a skript, více jak jednoho sta odborných a vědeckých článků v časopisech a ve sbornících z mezinárodních konferencí. Podílel se na více jak třiceti projektech v tuzemských i mezinárodních společnostech. Je členem programových výborů několika mezinárodních vědeckých konferencích v Evropě i USA. Je předsedou technické komise Českého normalizačního institutu TNK 20 – Informační technologie. Je členem pracovní skupiny ISO SC 27 ISO Bezpečnost informačních technologií.\n\n\n\n\n"}
{"id": "638111", "url": "https://cs.wikipedia.org/wiki?curid=638111", "title": "Luboš Marek", "text": "Luboš Marek\n\nLuboš Marek byl v letech 2010-2018 děkanem Fakulty informatiky a statistiky Vysoké školy ekonomické v Praze.\n\nAbsolvoval Matematicko-fyzikální fakultu UK v Praze v oboru „matematická statistika“. Studium ukončil státní zkouškou v roce 1984, v roce 1986 zde složil státní rigorózní zkoušku (titul RNDr.). V roce 1987 absolvoval postgraduální studium v oboru ekonomická statistika (ČSÚ a VŠE v Praze), v roce 1992 aspirantské studium v oboru statistika na KSTP VŠE v Praze (titul CSc.). V roce 2002 obhájil habilitační práci na Fakultě informatiky a statistiky VŠE v Praze, získal titul docent v oboru statistika.\n\n\n\n"}
{"id": "638118", "url": "https://cs.wikipedia.org/wiki?curid=638118", "title": "Josef Arlt", "text": "Josef Arlt\n\nJosef Arlt (* 1962, Slaný) je bývalý proděkan pro pedagogickou činnost Fakulty informatiky a statistiky Vysoké školy ekonomické v Praze.\n\nProf. Arlt absolvoval Vysokou školu ekonomickou v Praze v roce 1984, obor ekonomická statistika. Ve stejném roce nastoupil na katedru statistiky. Od roku 1990 pracuje na katedře statistiky a pravděpodobnosti. V roce 2007 byl jmenován profesorem v oboru statistika. Absolvoval dlouhodobé studijní pobyty na Brown University, USA, Texas A&M University, USA a University of California, San Diego, USA. Je autorem knižních monografií, skript a více jak padesáti odborných a vědeckých článků především v impaktovaných a recenzovaných časopisech. Je řešitelem a spoluřešitelem grantových projektů. Je členem České statistické společnosti a České ekonometrické společnosti. Je voleným členem International Statistical Institute a od roku 2012 členem Akreditační komise ČR.\n\n\n\n"}
{"id": "638125", "url": "https://cs.wikipedia.org/wiki?curid=638125", "title": "Josef Basl", "text": "Josef Basl\n\nJosef Basl je proděkan pro strategii, rozvoj a vnější vztahy a statutární zástupce děkanky Fakulty zdravotnických studií Západočeské univerzity v Plzni. Je také bývalý proděkan pro zahraniční styky a rozvoj Fakulty informatiky a statistiky Vysoké školy ekonomické v Praze.\n\nProf. Basl je absolvent VŠSE v Plzni (1983). Působil na Západočeské univerzitě v Plzni, kde v roce 1992 obhájil kandidátskou disertační práci a v roce 1995 habilitoval. Od roku 2000 pracuje na Fakultě informatiky a statistiky VŠE v Praze, kde v roce 2004 získal titul profesora oboru informatika. Absolvoval několik zahraničních stáží v Německu, Velké Británii a v USA. Zaměřuje se na podnikové informační systémy, modelování a optimalizaci podnikových procesů. Je členem několika vědeckých rad, oborových rad doktorského studia, členem programových výborů několika významných konferencí. Od roku 1998 je viceprezidentem České společnosti pro systémovou integraci.\n"}
{"id": "638130", "url": "https://cs.wikipedia.org/wiki?curid=638130", "title": "Bioregion", "text": "Bioregion\n\nBiogeografický region (bioregion) je individuální jednotka biogeografického členění ČR na regionální úrovni. Bioregion je charakteristický shodnou vegetační stupňovitostí. Biocenózy bioregionu jsou ovlivněny jeho polohou a mají své chorologické rysy, dané zvláštnostmi postglaciálního vývoje flóry a fauny. V rámci bioregionu se tak většinou již nevyskytují jiné rozdíly v potenciální biotě než rozdíly způsobené odlišným ekotopem. Bioregion je vnitřně heterogenní a obsahuje typickou mozaiku nižších jednotek - biochor a skupin typů geobiocénů. Zpravidla se také vyznačuje charakteristickým reliéfem, klimatem a půdním pokryvem. Bioregion je převážně jednotkou potenciální bioty, nevychází tedy z aktuálního stavu krajiny, ale má specifický typ a určitou intenzitu využití člověkem. Stručně řečeno, zahrnují zpravidla výrazně odlišné krajiny. Plocha bioregonu dosahuje přibližně 100 - 1000 km.\n\n\"Kritéria pro vymezení samostatného bioregionu:\"\n\n\"Hodnocení ostrosti hranic bioregionů:\"\n\nV ČR bylo vymezeno 91 bioregionů. Z toho 71 v rámci hercynské podprovincie, 4 v polonské podprovincii, 11 v západokarpatské podprovincii a 5 v rámci severopanonské podprovincie. Bioregiony jsou číslovány. První číslice kódu označuje podprovincii (1 – hercynská, 2 – polonská, 3 – západokarpatská, 4 – severopanonská). Druhá číslice je pořadovým číslem bioregionu v rámci podprovincie, kde byly bioregiony seřazeny v pořadí od teplé oblasti po chladnou a od západu na východ. Plocha bioregionů se pohybuje od 100 km (Macošský bioregion) až po necelých 2900 km (Plzeňský bioregion).\n\n"}
{"id": "638138", "url": "https://cs.wikipedia.org/wiki?curid=638138", "title": "Renáta Kunstová", "text": "Renáta Kunstová\n\nRenáta Kunstová (23. dubna 1962, Praha – 4. května 2014) byla česká informatička, proděkanka pro distanční a kombinované studium Fakulty informatiky a statistiky Vysoké školy ekonomické v Praze.\n\nRenáta Kunstová v roce 1985 ukončila studium na fakultě řízení VŠE, v roce 2007 obhájila doktorskou disertační práci. Jako vysokoškolský pedagog působila na VŠE od roku 1985. Nejprve pracovala na katedře automatizovaných systémů řízení, od roku 1993 působila na katedře informačních technologií. Ve své pedagogické i vědecko-výzkumné činnosti se zaměřovala na analýzu a návrh informačních systémů a na oblast správy podnikového obsahu. Byla autorkou či spoluautorkou 5 knih, 17 skript a řady odborných článků a příspěvků na konferencích.\n\n\n\n\n \n"}
{"id": "638139", "url": "https://cs.wikipedia.org/wiki?curid=638139", "title": "Josef Boháč (skladatel)", "text": "Josef Boháč (skladatel)\n\nJosef Boháč (26. března 1929 Vídeň – 31. října 2006 Praha) byl český hudební skladatel.\n\nVystudoval skladbu na Janáčkově akademii múzických umění v Brně u profesora Viléma Petrželky. Po absolvování Akademie se nejprve věnoval dětským a mládežnickým souborům. Byl dramaturgem souboru \"Radost Brno\" a dirigentem \"Vojenského uměleckého souboru Praha\". V roce 1958 založil a vedl \"Ústřední pionýrský soubor Praha.\"\n\nV roce 1968 se stal ředitelem nakladatelství Panton a od roku 1970 byl šéfredaktorem hudebního vysílání Československé televize. Zasloužil se o zvýšení podílu vážné hudby na dramaturgii vysílání. Např. uvedl oblíbený pořad \"\"Hudba z respiria\"\". Založil a řídil \"Komorní operu Praha\" (1984–1990) a stál u vzniku Mezinárodního hudebního festivalu v Českém Krumlově.\n\nVedle rozsáhlé tvorby symfonické a komorní se Josef Boháč zasloužil o rozvoj současné opery. Opera \"Goya\", či jednoaktovka \"Námluvy\", se staly součástí repertoáru mnoha českých scén. K tomu ho inspirovalo i manželství s vynikající českou sopranistkou Martou Boháčovou. Televizní opera \"Oči\" byla oceněna Národní cenou (1975), za operu \"Goya\" získal titul zasloužilý umělec (1979) a za oratorium Osud člověka Státní cenu (1983).\n\n\n\n\n\n\nCelá řada písní, písňových cyklů a sborů. Psal rovněž scénickou hudbu pro pražská divadla včetně Národního divadla a hudbu k televizním inscenacím (např. seriál pro děti \"Tajemství proutěného košíku\").\n\n\n"}
{"id": "638142", "url": "https://cs.wikipedia.org/wiki?curid=638142", "title": "KF", "text": "KF\n\nSpojení písmen K a F může mít různé významy:\n"}
{"id": "638145", "url": "https://cs.wikipedia.org/wiki?curid=638145", "title": "Nachal Mišmarot", "text": "Nachal Mišmarot\n\nNachal Mišmarot (: נחל משמרות) je vádí v severním Izraeli, v pobřežní nížině.\n\nZačíná v nadmořské výšce přes 50 metrů nad mořem, jižně od vesnice Kfar Pines, v hustě osídlené a zemědělsky využívané rovině, poblíž severovýchodního okraje města Pardes Chana-Karkur. Jde o údolí nazývané Bik'at ha-Nadiv, které je výběžkem pobřežní nížiny. Vádí pak směřuje k severozápadu, z východu míjí vesnici Mišmarot. Jihovýchodně od pahorku Tel Duda'im u od města Binjamina, pak ústí zleva do toku Nachal Barkan.\n\n"}
{"id": "638147", "url": "https://cs.wikipedia.org/wiki?curid=638147", "title": "REO Speedwagon", "text": "REO Speedwagon\n\nREO Speedwagon je americká rocková kapela, založená v roce 1967, skupině rostla popularita během sedmdesátých let dvacátého století. Původní sestavu, která hrála pouze do roku 1968, tvořili Mike Blair (zpěv, baskytara), Neal Doughty (klávesy), Alan Gratzer (bicí) a Joe Matt (kytara, zpěv). Později se ve skupině vystřídala řada dalších členů, mezi něž patří také Gary Richrath a Kevin Cronin. První album skupina vydala v roce 1971 a neslo název \"R.E.O. Speedwagon\".\n\n\n"}
{"id": "638157", "url": "https://cs.wikipedia.org/wiki?curid=638157", "title": "Josef Boháč", "text": "Josef Boháč\n\nJméno a příjmení Josef Boháč nosily tyto osobnosti:\n\n"}
{"id": "638162", "url": "https://cs.wikipedia.org/wiki?curid=638162", "title": "Tři bratři (památné stromy)", "text": "Tři bratři (památné stromy)\n\nTři bratři je označení tří památných stromů, pravděpodobně nejstarších (a dříve i nejmohutnějších) dubů Třeboňska. K aktuálnímu datu (2011) již žije jen jediný. Další je uschlý a poslední (bývalý nejmohutnější) ve stavu torza. Duby stojí na hrázi rybníka Starý Vdovec poblíž dvora Vitmanov, prakticky přesně na pomezí katastrálních území Stará Hlína a Holičky u Staré Hlíny, obec Třeboň.\n\n\n\nPůvodně nejmohutnější z dubů je již dlouho mrtvý, z kmene stojí již jen tlející 3-4 m vysoké torzo. Živý s kompletní korunou je zachycen na dobové fotografii ze 30. let (odkaz níže). V 80. letech již byla vylomená mohutná větev, která původně směřovala nad cestu. Když strom odumřel, převzal od něj štafetu nejmohutnějšího dubu Třeboňska Veledub rostoucí nedaleko zámku Jemčina.\n\n\nProstřední z dubů je suchý, ale kmen s několika větvemi je dosud zachovalý.\n\n\nStrom dosud žije a se svými 400-450 lety je považován za nejstarší žijící dub na Třeboňsku.\n\nRybník Vdovec, na jehož hrázi duby stojí, vystavěl Mikuláš Ruthard z Malešova pro Viléma z Rožmberka. První napuštění se datuje zřejmě do roku 1564. Jakub Krčín dále zvýšil hráz a rybník rozšířil (1578). Rybník se tehdy rozkládal na celé ploše současné Vitmanovské soustavy. V polovině 18. století došlo na snížení hladiny a rozdělení rybníka na dvě části, jak je známe současně: Starý Vdovec (Alt nebo také Klein) a Nový Vdovec (Neu nebo Gross). Roku 1827 došlo ke zrušení Nového Vdovce a na podnět dvorního rady Antona Wittmanna byly na jeho území založeny pastviny pro nově zřízený hospodářský dvůr Nový Vdovec – v roce 1842 přejmenovaný na Vitmanov. Z důvodu nedostatečných výnosů dvora přistoupil roku 1865 kníže Schwarzenberg k obnově rybníka.\n\n\nJen několik set metrů od \"Tří bratrů\", na hrázi Nového Vdovce, stojí čtvrtý z památných dubů. Je o něco mladší, přesto již suchý. Jeho kmen zaujme otvory od chráněného brouka tesaříka obrovského. Dutina dubu byla původně vyzděná, ale protože je v současné době tento způsob ošetření považován za nevhodný, došlo roku 2006 k odstranění výplně.\n\n\n\n"}
{"id": "638163", "url": "https://cs.wikipedia.org/wiki?curid=638163", "title": "Nachal Alona", "text": "Nachal Alona\n\nNachal Alona (: נחל אלונה) je vádí v severním Izraeli, ve vysočině Ramat Menaše a v pobřežní nížině.\n\nZačíná v nadmořské výšce přes 100 metrů nad mořem, na západním okraji vysočiny Ramat Menaše, jižně od obce Giv'at Nili. Odtud vádí směřuje k západu a jihozápadu převážně odlesněnou pahorkatinou, přičemž podchází dálnici číslo 6 a zvolna klesá. U vesnice Avi'el míjí ze severu pahorek Giv'at Cefi a stáčí se k severu, kde vstupuje do pobřežní nížiny, respektive do jejího výběžku nazývaného údolí Bik'at ha-Nadiv, na jehož okraji ústí zleva do vádí Nachal Taninim.\n\n"}
{"id": "638166", "url": "https://cs.wikipedia.org/wiki?curid=638166", "title": "Malgaština", "text": "Malgaština\n\nMalgaština (malgašsky \"fiteny malagasy\") je jazyk, jímž se hovoří především na Madagaskaru a okolních ostrovech. Není příbuzný s žádnými dalšími africkými jazyky - Madagaskar byl osídlen austronéskými mořeplavci zpoza Indického oceánu zhruba v 2.-5. století, a malgaština tak patří do skupiny malajsko-polynéských jazyků, mezi nimiž má nejblíže k baricijským jazykům, jimiž se hovoří na jihovýchodním Borneu. Největší část slovní zásoby sdílí s maanyanštinou, kterou se hovoří v povodí bornejské řeky Barito. Obsahuje rovněž řadu přejímek z arabštiny a bantuských jazyků, jmenovitě ze svahilštiny a dále ze sanskrtu a z francouzštiny.\n\nPůvodně (patrně zhruba od 15. století) byla zapisována písmem sorabe (derivát arabského písma uzpůsobený malgaštině), které bylo v polovině 19. století nahrazeno latinkou, jíž se k zápisu používá dodnes. Velmi silná je v tomto jazyce ústní básnická tradice - nejznámějším dílem je Ibonia, národní epos popisující činy stejnojmenného hrdiny.\nStandardní malgaština vychází především z jazyka či dialektu Merina, jímž se hovoří v centrální části ostrova, v širším okolí hlavního města Antananarivo. Merinští králové během 19. století sjednotili Madagaskar pod svou vládu, a proto se jazyk tohoto kmene stal dominantním. Na Madagaskaru však existuje asi desítka jejích variant, často označovaných jako nářečí. Ty velmi zhruba kopírují rozdělení etnických skupin Madagaskaru a sdílejí spolu společnou základní slovní zásobu. Naproti tomu SIL International malgaštinu označuje za makrojazyk \na jednotlivá \"nářečí\" jako jazyky. Variace se týkají v různém rozsahu místních výrazů (např. \"hvězda\" - \"kintana\" ve standardní malgaštině, ale \"basia\" pro Bara) a pozměněné výslovnosti (např. \"pláž\" - \"moron-dranomasina\" ve standardní malgaštině, ale \"amoron-dranomasiñy\" pro Antankarana). Kvůli tomu jsou některá (zvláště geograficky vzdálená) nářečí malgaštiny mezi sebou srozumitelná jen s obtížemi. Následuje výčet nářečí dle Ethnologue s příslušnými jazykovými kódy:\n\n"}
{"id": "638173", "url": "https://cs.wikipedia.org/wiki?curid=638173", "title": "Nachal Snunit", "text": "Nachal Snunit\n\nNachal Snunit (: נחל סנונית) je krátké vádí v severním Izraeli, ve vysočině Ramat Menaše a v pobřežní nížině.\n\nZačíná v nadmořské výšce okolo 100 metrů nad mořem, na západním okraji vysočiny Ramat Menaše, severně od obce Avi'el. Odtud vádí směřuje k jihozápadu zalesněnou krajinou. Pak vstupuje do pobřežní nížiny, respektive do jejího výběžku nazývaného údolí Bik'at ha-Nadiv, na jehož okraji ústí zprava do vádí Nachal Taninim. V okolí vádí se dochovaly zbytky římského inženýrského systému, který přiváděl vodu do nedalekého pobřežního města Caesarea Maritima.\n\n"}
{"id": "638176", "url": "https://cs.wikipedia.org/wiki?curid=638176", "title": "Alanta", "text": "Alanta\n\nNázev Alanta může znamenat:\n\n"}
{"id": "638178", "url": "https://cs.wikipedia.org/wiki?curid=638178", "title": "Nachal Nili", "text": "Nachal Nili\n\nNachal Nili (: נחל ניל\"י) je vádí v severním Izraeli, ve vysočině Ramat Menaše.\n\nZačíná v nadmořské výšce necelých 200 metrů nad mořem, v centrální části vysočiny Ramat Menaše, jižně od obce Gal'ed. Odtud vádí směřuje k západu odlesněnou, mírně zvlněnou krajinou. Ze severu míjí vesnici Giv'at Nili, stáčí se k severozápadu, podchází dálnici číslo 6 a nedaleko vesnice Amikam ústí zleva do vádí Nachal Taninim.\n\n"}
{"id": "638182", "url": "https://cs.wikipedia.org/wiki?curid=638182", "title": "Nachal Chelmit", "text": "Nachal Chelmit\n\nNachal Chelmit (: נחל חלמית) je vádí v severním Izraeli, ve vysočině Ramat Menaše.\n\nZačíná v nadmořské výšce přes 300 metrů nad mořem, v jižní části vysočiny Ramat Menaše, severně od města Umm al-Fachm a poblíž vesnice Musmus, která je od roku 1996 začleněna do města Ma'ale Iron. Odtud vádí směřuje k severozápadu odlesněnou, zvlněnou krajinou. Kromě dešťových srážek je živeno i zdejším vydatným pramenem \"Ejn Chelmit\" (עין חלמית). Východně od vesnice Gal'ed přijímá zprava vádí Nachal Saflul poblíž pramene \"Ejn Gezir\" (עין גזיר) a krátce na to samo ústí zleva do toku Nachal Taninim.\n\n"}
{"id": "638189", "url": "https://cs.wikipedia.org/wiki?curid=638189", "title": "Nachal Saflul", "text": "Nachal Saflul\n\nNachal Saflul (: נחל ספלול) je vádí v severním Izraeli, ve vysočině Ramat Menaše.\n\nZačíná v nadmořské výšce přes 300 metrů nad mořem (poblíž nejvyššího bodu regionu - kóty 400), v jižní části vysočiny Ramat Menaše, západně od vesnice Mušajrifa, která je od roku 1996 začleněna do města Ma'ale Iron. Odtud vádí směřuje obloukem k severu, jihozápadu a západu odlesněnou, zvlněnou krajinou. Východně od vesnice Gal'ed ústí zprava do vádí Nachal Chelmit.\n\n"}
{"id": "638192", "url": "https://cs.wikipedia.org/wiki?curid=638192", "title": "Hot swapping", "text": "Hot swapping\n\nHot swapping a hot plugging jsou v informatice označení pro možnost nahrazení či připojení elektronických součástí počítačového systému bez nutnosti jeho vypnutí (tedy \"výměna za provozu\"), což poskytuje služby bez přerušení běhu systému. Výraz \"hot swapping\" označuje výměnu nějaké součásti (například z důvodu závady), zatímco výraz \"hot plugging\" označuje přidání komponent, které rozšíří systém (též bez přerušení provozu). K přidanému zařízení je obvykle nutné nejprve nainstalovat ovladač a pak jej aktivovat, pak je možné zařízení používat. Příkladem jsou zařízení připojovaná na sběrnici USB, která slouží k připojení počítačové myši, klávesnice, tiskárny, ale i pevného disku.\n\nU serverů bývá Hot swapping rozšířen i na napájecí zdroje, pevné disky, síťové karty, RAM, procesory nebo základní desky. Architektura moderních serverových clusterů umožňuje měnit i celé servery za plného provozu.\n\nHot swapping se používá tehdy, když je žádoucí změnit konfiguraci nebo opravit funkční systém bez přerušení provozu. To může být jen z důvodu pohodlí, aby se zabránilo zpoždění a nepříjemnosti vypnutí a pak restartování složitého zařízení, nebo proto, že je nezbytné, aby zařízení bylo trvale k dispozici. Hot swapping může sloužit k tomu, aby byla přidána nebo odebrána periferie nebo součást, aby zařízení mohlo synchronizovat data s počítačem nebo aby byly vadné moduly nahrazeny bez přerušení provozu zařízení.\nZařízení může být navrženo s redundancí, takže v případě selhání komponenty ostatní části systému plní své funkce, zatímco jsou vadné komponenty vyměňovány. Například počítačová RAID disková pole umožňují vadný disk vyměnit za nový; ten je nakonfigurován tak, aby se stal součástí pole buď automaticky nebo po příkazu uživatele. Stroj může mít zdvojený systém napájení, z nichž každý sám stačí pro provoz stroje; pokud je jeden vadný, může být nahrazen.\n\nVýměna za provozu může také být používána jako prostředek k obcházení bezpečnostních opatření proti výkonu nepodepsaného kódu; příkladem je herní konzole Xbox.\n\nStroje, které podporují funkci hot swapping, musí být schopny se přizpůsobit změněné konfiguraci. Buď automaticky, když detekují změnu, nebo na příkaz uživatele. Veškeré elektrické a mechanické spoje související s hot swappingem musí být navrženy tak, aby při připojování a odpojování nebylo elektricky ohroženo zařízení, software nebo uživatel. Ostatní komponenty v systému musí být navrženy tak, aby dovolené odstranění komponenty za chodu nenarušilo provoz.\n"}
{"id": "638194", "url": "https://cs.wikipedia.org/wiki?curid=638194", "title": "Mordicai Jones", "text": "Mordicai Jones\n\nMordicai Jones je studiové album amerického rockového kytaristy Linka Wraye z roku 1971. Hudba je směs blues, country, folku a rocku.\n\n\n\n"}
{"id": "638196", "url": "https://cs.wikipedia.org/wiki?curid=638196", "title": "Diecéze lehnická", "text": "Diecéze lehnická\n\nDiecéze lehnická (latinsky \"Dioecesis Legnicensis\") je polská římskokatolická diecéze. Je součástí Vratislavské církevní provincie.\n\nLehnická diecéze byla zřízena bulou papeže Jana Pavla II. \"Totus Tuus Poloniae populus\" dne 25. března 1992. Většina území patřila od středověku k diecézi vratislavské, pouze malé území okolo Bogatyně bylo do roku 1972 součástí diecéze míšeňské a až od uvedeného roku patřila k arcidiecézi vratislavské. Lehnická diecéze byla při svém vzniku přidělena k Vratislavské církevní provincii. Při zřízení diecéze byl diecézním biskupem jmenován dosavadní pomocný biskup vratislavský Tadeusz Rybak (narozen 1929), od jeho odchodu na odpočinek v roce 2005 diecézi spravuje biskup Stefan Cichy (narozen 1939).\n\n2. července 1997 navštívil Lehnici papež Jan Pavel II.. Dne 24. února 2004 byla zřízena nová diecéze svídnická z 13 děkanátů arcidiecéze vratislavské a z 8 děkanátů diecéze lehnické. Lehnická diecéze tehdy ztratila mimo jiné Valbřich, do té doby největší město na svém území. Od roku 2007 do roku 2012 se konal první diecézní synod.\n\nDiecéze se rozkládá v jihozápadní části Dolního Slezska a zahrnuje též nejvýchodnější část historické Horní Lužice. Hraničí s Českou republikou a se Německem. Nejvýznamnějšími městy jsou vedle sídelní Lehnice Jelenia Góra (Jelení Hora), Lubin, Bolesławiec a Zgorzelec (Zhořelec).\n\nHlavním chrámem diecéze je lehnická katedrála sv. Petra a Pavla, která byla postavena v letech 1333-1380 a naposledy novogoticky přestavěna v letech 1892-1894. Dalšími významnými svatyněmi jsou chrám Nanebevzetí P. Marie v Krzeszówě (mariánské poutní místo a od roku 1998 basilica minor), kostel sv. Erazima a Pankráce v Jelení Hoře (basilica minor od roku 2010), poutní kostel sv. Kříže v Jelení Hoře, kostel Nanebevzetí P. Marie a sv. Mikuláše v Bolesławci (mariánské poutní místo) a poutní místo sv. Hedviky, bývalý klášterní kostel v Lehnickém Poli. Patrony biskupství jsou svatí apoštolové Petr a Pavel, svatý Josef pěstoun Páně a svatá Hedvika Slezská.\n\nNa území diecéze působí šest mužských řádů a kongregací ve 25 řeholních domech, nejpočetnější zastoupení mají Salesiáni Dona Bosca: 15 řeholních domů s centrem v Lubinu. Dále v diecézi působí milosrdní bratři (Lehnice), františkáni (Lehnice), Minorité (Kowary, Lehnice, Lwówek Śląski, Pieńsk, Szklarska Poręba), piaristé (Jelenia Góra) a Kongregace svatého archanděla Michala (Pławna, Sobota). Ze ženských institutů zde působí benediktinky (opatství Všech svatých v Krzeszówě) a patnáct ženských kongregací ve 27 domech, nejpočetněji Kongregace sester svaté Alžběty (7 domů). Duchovní diecéze se vzdělávají na Vyšším duchovním semináři v Lehnici a na Papežské teologické fakultě ve Vratislavi.\n\n\n"}
{"id": "638198", "url": "https://cs.wikipedia.org/wiki?curid=638198", "title": "DiskCryptor", "text": "DiskCryptor\n\nDiskCryptor je v informatice název prvního open source nástroje pro úplné šifrování disku systému Microsoft Windows, který dovolil šifrování celého počítačového pevného disku nebo jednotlivých oddílů včetně možnosti zašifrovat samotnou instalaci operačního systému. Je šířen pod licencí GPL). Původně byl míněn jako náhrada komerčních systémů šifrování disku (DriveCrypt Plus Pack, PGP Whole Disk Encryption). Používá šifrování AES-256, Twofish, Serpent nebo kaskádovou kombinaci algoritmů v režimu XTS.\n\nProjekt byl původně zahájen bývalým uživatelem programu TrueCrypt, který ve fóru vystupuje pod jménem „ntldr“. Původně byl používaný formát kompatibilní s TrueCrypt, ale později byl formát uložení dat změněn, aby bylo možné šifrovat i v systému Windows XP, aby měl systémový oddíl stejný formát, jako ostatní diskové oddíly a též kvůli vývoji a dalším plánům projektu.\n\n\nVšechny algoritmy jsou implementovány v režimu XTS.\n\n\nNa Intel Core 2 Quad (Q6600) částky CPU šifrují data rychlostí až 104 MB/s pro každé jádro. Crypto-algoritmy pro x86 verzi jsou implementovány v jazyce symbolických instrukcí, provedení má maximální počet optimalizace pro řadu Intel Core procesorů, nicméně provede operaci dostatečně rychle i na jiných procesorech. Téměř všechna možná vylepšení pro zvýšení výkonnosti byla použita např. algoritmus AES kód je dynamicky generovaný s optimalizací stanovenou tak, že používá určitý klíč.\n"}
{"id": "638199", "url": "https://cs.wikipedia.org/wiki?curid=638199", "title": "Říšský sněm (Svatá říše římská)", "text": "Říšský sněm (Svatá říše římská)\n\nŘíšský sněm (latinsky \"Di(a)eta imperii\" nebo \"Comitium imperiale\", německy \"Reichstag\") byl shromážděním stavů Svaté říše římské, tedy šlechticů a církevních hodnostářů, kteří bezprostředně podléhali císaři Svaté říše římské. Funkce a složení říšského sněmu se vyvíjely po staletí, stejně, jako se vyvíjela sama Říše.\n\nZpočátku za Karlovců se jednalo o shromáždění kmenových vévodů a jejich mužů, kteří se scházeli podle potřeby, aby projednali důležité záležitosti pro Franskou říši a učinili náležitá rozhodli. Jejich pravomoc se zakládala na germánském zvykovém právu, podle nějž každý vůdce musel mít při důležitých rozhodnutích oporu svých mužů. Příkladem takového sněmu je volba Pipina III. králem Franků v Soissons roku 751.\n\nAž do konce 15. století nebyl sněm pevně danou institucí, ale knížata se nepravidelně scházela na císařském dvoře, kam byla svolána císařem na tzv. \"Hoftage\". Až roku 1489 byl položen institucionální základ \"Reichstagu\", který byl rozdělen do dvou kolegií. Prvním kolegiem byli kurfiřté, kteří volili císaře, druhým kolegiem byla ostatní knížata, později přibylo třetí kolegium říšských měst, které mělo do roku 1582 pouze poradní hlas.\n\nČlenové Reichstagu byli poddáni pouze císaři a měli značná práva z toho plynoucí, například vydávat zákony, vykonávat tresty smrti a od vestfálského míru mohli uzavírat smlouvy se zahraničními státy. Členem sněmu mohl být jak šlechtic, tak i duchovní (biskup, opat), přičemž právo členství se odvozovalo od držení \"bezprostředního\" (\"Reichsunmittelbarkeit\") panství. Z toho plynulo, že jedna osoba mohla mít více hlasů, pokud držela více bezprostředních panství a podobně, pokud se o vládu nad panstvím dělilo více osob, sdílely jeden hlas. Dále pak platilo, že velká knížata měla jeden hlas, zatímco hrabata hlasovala kolektivně ve čtyřech kuriích, která každá měla jeden hlas, podobně opati byli sdruženi ve dvou kuriích. Roku 1653 vzniklo dělení na \"Corpus Evangelicorum\" a \"Corpus Catholicorum\", tedy na nekatolické a katolické stavy, které měly význam pro náboženské zákony.\n\nRoku 1663 byl v Řezně ustaven Stálý říšský sněm (\"Immerwährender Reichstag\"), který zde zasedal stále až do zániku říše roku 1806.\n\nZ tradičních důvodů se i po rozpadu Svaté říše římské, parlamenty Rakouska a Německa ve svých ústavách stále nazývají \"Reichstag\", resp. \"Bundestag\" (Spolkový sněm).\n\nVýraz \"Reichstag\" je složený z německých slov \"Reich\" (bohatý, bohatství nebo říše) a \"Tag\" („shromáždění“; termín v tomto případě neznamená „den“, nýbrž je odvozen od slovesa \"tagen\" což znamená „zasedat“, „rokovat“).\n\n\n"}
{"id": "638200", "url": "https://cs.wikipedia.org/wiki?curid=638200", "title": "Nachal Raz", "text": "Nachal Raz\n\nNachal Raz (: נחל רז) je vádí v severním Izraeli, ve vysočině Ramat Menaše.\n\nZačíná v nadmořské výšce okolo 250 metrů nad mořem, v centrální části vysočiny Ramat Menaše, jižně od vesnice Ejn ha-Šofet. Odtud vádí směřuje k západu a jihozápadu odlesněnou, mírně zvlněnou krajinou. Severozápadně od vesnice Gal'ed ústí zprava do vádí Nachal Taninim.\n\n"}
{"id": "638206", "url": "https://cs.wikipedia.org/wiki?curid=638206", "title": "Bobby Smith", "text": "Bobby Smith\n\nRobert \"Bobby\" Smith (* 12. února 1958) je bývalý kanadský hokejista, který hrával v National Hockey League.\n\nJako junior hrával za Ottawa 67's v OHL, kde v sezóně 1977/1978 překonal ligový rekord v produktivitě, když zaznamenal 192 bodů (za 69 gólů a 123 asistencí). V této sezóně porazil i Wayne Gretzkyho (ten byl však o téměř tři roky mladší). Do NHL byl draftován z celkově prvního místa v roce 1978 týmem Minnesota North Stars. Hned v další sezóně byl vyhlášen nejlepším nováčkem. Ve své třetí sezóně se s týmem dostal až do finále Stanley Cupu, kde však Minnesota prohrála a New York Islanders. Stanley Cup Bobby Smith vybojoval později v době svého působení u Montreal Canadiens. Závěr kariéry odehrál opět za Minnesotu, kde v roce 1991 jako 32. hokejista historie překonal hranici tisíce bodů. S aktivním hokejem skončil v roce 1993.\n\nV letech 1997 až 2000 působil jako generální manažer Phoenix Coyotes. Od roku 2003 vlastní hokejový klub Halifax Mooseheads, účastníka QMJHL.\n\nTýmové\n\nIndividuální\n\nRekordy OHL\n\nKlubové\n\n"}
{"id": "638208", "url": "https://cs.wikipedia.org/wiki?curid=638208", "title": "Nachal Menaše", "text": "Nachal Menaše\n\nNachal Menaše (: נחל מנשה) je vádí v severním Izraeli, ve vysočině Ramat Menaše.\n\nZačíná v nadmořské výšce přs 200 metrů nad mořem, v severní části vysočiny Ramat Menaše, západně od lokální silnice 672, která probíhá západně od vesnice Ramat ha-Šofet. Odtud vádí směřuje k jihozápadu převážně odlesněnou, mírně zvlněnou krajinou. Ze severu míjí vesnici Ramot Menaše, podchází těleso dálnice číslo 6, zprava přijímá vádí Nachal Mo'ed. Pak se vádí stáčí k jihu a klesá do hlouběji zaříznutého, lesnatého údolí Nachal Dalija, do kterého ústí zprava jihovýchodně od vesnice Bat Šlomo.\n\n"}
{"id": "638214", "url": "https://cs.wikipedia.org/wiki?curid=638214", "title": "Nachal Mo'ed", "text": "Nachal Mo'ed\n\nNachal Mo'ed (: נחל מועד) je krátké vádí v severním Izraeli, ve vysočině Ramat Menaše.\n\nZačíná v nadmořské výšce přs 200 metrů nad mořem, v severní části vysočiny Ramat Menaše, severně od vesnice Ramot Menaše. Odtud vádí směřuje k jihozápadu odlesněnou, mírně zvlněnou krajinou, podchází těleso dálnice číslo 6 a zprava ústí do vádí Nachal Menaše.\n\n"}
{"id": "638222", "url": "https://cs.wikipedia.org/wiki?curid=638222", "title": "Tónová volba", "text": "Tónová volba\n\nTónová volba nebo také kmitočtová volba je způsob kódování a přenosu telefonního čísla, vhodný pro moderní ústředny a telefonní sítě. Každá číslice se kóduje jako krátké písknutí, v němž se mísí dva tóny, nižší a vyšší. V angličtině se užívá označení DTMF (\"Dual-tone multi-frequency\") nebo také \"Touch Tone\".\n\nPředchůdcem tónové volby byla volba pulzní, založená na periodickém přerušování proudové smyčky (40/60 ms). Jednotlivé číslice jsou kódovány jako počet přerušení smyčky, jen číslice 0 je kódována deseti pulsy. Telefonní přístroje ani ústředny neměly žádnou \"inteligenci\", takže kódování i dešifrování se muselo dít pouze elektromechanickými prostředky. Kódování zajišťovala rotační číselnice a pulzy přímo ovládaly voliče v ústředně.\n\nS rozvojem technologie ústředen byla vyvinuta tónová čili kmitočtová volba, která je rychlejší a umožňuje nejenom volbu, ale i obsluhu systémů (přenos dat) při sestaveném spojení, což pulzní volba neumožňovala (nepřenáší se SS).\n\nTónová volba pracuje na principu vyhodnocení osmi (akustických) frekvencí, které jsou od sebe dostatečně vzdálené a přitom se telefonními kanály spolehlivě přenášejí. Čtyři z nich patří do nižších a čtyři do vyšších frekvencí. Pro každou číslici zazní současně jeden tón z nižší a jeden tón z vyšší sady frekvencí, což jednoznačně identifikuje jednu z šestnácti možných voleb. Tón trvá 50-100 ms s přestávkou 20-50 ms. Nejčastěji se lze u telefonních přístrojů setkat s klávesnicí, jež neumožňuje volbu všech šestnácti možností - klávesnice neobsahuje tlačítka A, B, C, D.\n\nRozložení kláves dle CCIT a přiřazené kmitočty:\n\nČíslice 5 se tedy bude kódovat jako kombinace tónů 770 a 1336 Hz. Maximální přípustná odchylka frekvence činí 1,5%, rozdíl v intenzitě dvou společně znějících frekvencí (\"twist\") nesmí překročit 4/8 dB. Prodleva mezi dvěma číslicemi musí být delší než 10 ms.\n\n\n"}
{"id": "638223", "url": "https://cs.wikipedia.org/wiki?curid=638223", "title": "Nachal Boded", "text": "Nachal Boded\n\nNachal Boded (: נחל בודד) je krátké vádí v severním Izraeli, ve vysočině Ramat Menaše.\n\nZačíná v nadmořské výšce okolo 250 metrů nad mořem, v severní části vysočiny Ramat Menaše, jižně od vesnice Eljakim. Odtud vádí směřuje k jihozápadu odlesněnou, mírně zvlněnou krajinou. Míjí zde lokalitu \"Churvat Boded\" (חרבת בודד) se zbytky byzantských a římských staveb. Jihozápadně od vesnice Eljakim potom u tělesa dálnice číslo 6 a ústí zleva do vádí Nachal Tut.\n\n"}
{"id": "638227", "url": "https://cs.wikipedia.org/wiki?curid=638227", "title": "Fontána Čtyř světových stran", "text": "Fontána Čtyř světových stran\n\nFontána Čtyř světových stran (francouzsky \"Fontaine des Quatre-Parties-du-Monde\") je fontána v Paříži. Nazývá se též Fontána observatoře (\"fontaine de l'Observatoire\") podle Pařížské observatoře nebo Carpeauxova fontána (\"fontaine Carpeaux\") podle jednoho z tvůrců.\nKašna se nachází v 6. obvodu na náměstí \"Place Camille-Jullian\" v Jardin Marco-Polo, které je prodloužením \"Avenue de l'Observatoire\" ve směru k Lucemburské zahradě.\n\nFontána byla postavena v letech 1867-1874.\n\nBronzovou fontánu navrhl architekt Gabriel-Jean-Antoine Davioud a na její výzdobě spolupracovalo několik umělců:\n\n"}
{"id": "638228", "url": "https://cs.wikipedia.org/wiki?curid=638228", "title": "Suvenýr", "text": "Suvenýr\n\nSuvenýr je upomínkový předmět získaný při cestách, který většinou charakterizuje místo, kde došlo k zisku suvenýru. Nejčastěji se jedná o pohlednice, známky (jak dřevěné, tak papírové) na kterém je nějaké logo či symbol navštíveného místa, případně nějaký jiný předmět běžné všední potřeby. Suvenýr tedy, mimo jiné, slouží především jako památka na návštěvu daného místa, jde o předmět, který slouží jako upomínka na dané místo, na které můžeme zavzpomínat. Další druhy suvenýrů jsou spíše pak většinou něco méně všedního, nebo co není lehce k dostání, může se jednat například o nějakou místní přírodninu nebo pomůcku či předmět běžné denní potřeby. Posuzování toho, co je a není suvenýr je čistě individuální subjektivní vjem, u každého člověk se liší.\n\nV září 2006 se v Moravském krasu pod rozhlednou u obce Veselice uskutečnilo čtvrté setkání \"Klubu sběratelů turistických suvenýrů\". Součástí akce je burza suvenýrů, výlety okolím a soutěže. K setkání byla vydána výroční turistická známka a dřevěná klubová pohlednice.\n\n"}
{"id": "638229", "url": "https://cs.wikipedia.org/wiki?curid=638229", "title": "Palais Brongniart", "text": "Palais Brongniart\n\nPalais Brongniart, starší název Palais de la Bourse (\"Burzovní palác\") je stavba v Paříži, ve které sídlí Pařížská burza. Je charakteristická svou kolonádou z korintských sloupů. Jejím autorem je architekt Alexandre Théodore Brongniart (1739-1813), po kterém nese své jméno. Nachází se ve 2. obvodu na náměstí \"Place de la Bourse\". Od roku 1987 je chráněná jako historická památka.\n\nStavbu paláce nařídil v roce 1807 Napoleon Bonaparte a pověřil architekta Brongniarta vypracováním plánů. Architekt se ovšem dokončení stavby nedožil, zemřel 6. června 1813. Stavbu po něm převzal architekt Éloi Labarre (1764-1833) a budova byla dokončena v listopadu 1825. Výzdobu stropu hlavního sálu provedl malíř Alexandre Denis Abel de Pujol (1785-1861).\n\nBudova je v majetku města a Pařížská burza ji má dlouhodobě pronajatou.\n\n"}
{"id": "638231", "url": "https://cs.wikipedia.org/wiki?curid=638231", "title": "Joyeuseova fontána", "text": "Joyeuseova fontána\n\nJoyeuseova fontána (francouzsky \"Fontaine de Joyeuse\"), též nazývaná fontána sv. Ludvíka (\"fontaine Saint-Louis\") je fontána v Paříži. Fontána nese jméno francouzské šlechtické rodiny \"de Joyeuse\".\n\nKašna se nachází ve 3. obvodu v ulici \"Rue de Turenne\" u domu č. 41.\n\nPrvní fontána tohoto jména byla postavena již v roce 1687. V roce 1847 ji nahradila současná fontána napájená z kanálu Ourcq, která byla součástí programu města Paříže na založení veřejných kašen v hustě obydlené čtvrti Faubourg Saint-Antoine. Z této doby pochází i fontána Roquette nebo dnes již neexistující fontána Sainte-Eugénie.\n\nOd 6. března 1925 je kašna chráněná jako historická památka.\n\nKašna byla v roce 2008 restaurována i s nočním osvětlením, ale její interiér není přístupný.\n\nKašnu vyzdobil sochař Isidore Romain Boitel (1812-1860). Kašna vypadá jako kaple vklíněná mezi budovy, je asi tři metry široká. Po stranách niky jsou dva iónské pilastry, které podpírají kladí se znakem města Paříže uprostřed.\n\nVstup do fontány je zahrazen železnou mříží. Uvnitř je litinová socha na mramorovém pilíři znázorňující dítě s nakloněnou nádobou, ze které vytéká voda. Ta teče do půlkruhové nádrže. Odtud přes bronzový maskaron voda odtéká do otvoru v zemi zakrytého mřížkou.\n\nKupoli nad sochou zdobí basreliéfy různých vodních živočichů v rákosí jako volavka, žába, labuť nebo had.\n\n"}
{"id": "638235", "url": "https://cs.wikipedia.org/wiki?curid=638235", "title": "Dolarová aukce", "text": "Dolarová aukce\n\nDolarová aukce je sekvenční hra s nenulovým součtem, kterou navrhl ekonom Martin Shubik k ilustrování paradoxu v teorii racionální volby. Shubik poznamenal, že i když se hráčům zvyšují v průběhu této aukce náklady (protiklad k výplatě), stále pokračují v přihazování. Shubik toto vidí jako paradox, O’Neill a Leininger považují přihazující za iracionální, Gintis hovoří o nelogickém konfliktu eskalace a Colman dolarovou akci připodobňuje k Mackbetově efektu podle Shakespearovy hry. Lescanne a Perrinel naproti tomu vyvracejí, že v dolarové aukci je eskalace iracionální, čímž vyzývají tradiční skoro čtyřicetileté chápání dolarové aukce jako Shubik.\n\nTato aukce je postavena na průběhu anglické aukce, ale jedná se spíše o aukci typu všichni platí (first price all-pay auction) pro dva hráče. Účastníci nabízejí postupně vyšší a vyšší příhozy za předmět, který se draží, v našem případě je to dolarová bankovka. Vítěz dostane bankovku za cenu, kterou bankovku vydražil, ale i druhý hráč s nejvyšším příhozem musí zaplatit svůj příhoz a bankovku nedostane. Být druhý znamená zaplatit za nic. \n\nAby měla dolarová aukce smysl, je nutné, aby zde byli aspoň dva hráči, kteří jsou ochotni se aukce za daných pravidel zúčastnit. Pro teoretické popsání jsou dva hráči postačují, ale běžně se dá hra hrát ve větším veřejném počtu lidí. I když se zdá, že účastnit se této akce je výhodné, v jistém momentu hry hráči eskalují závazek, a proto je běžné, že se takto jednodolarová bankovka skoro vždy vydraží za více než jeden dolar. \n\nV pravidlech se dále uvádí, že příhoz může být minimálně jeden cent, nicméně většinou se neudává nějaký horní limit příhozu a hráči tedy mohou přihazovat libovolně, ale vždy aspoň po jednom centu.\n\nZároveň je zakázána komunikace mezi účastníky, takže v čisté dolarové aukci je vyloučeno, aby se hráči domluvili a rozdělili si výhru. \n\nPokud není omezen horní limit příhozu, může agresivní zvýšení příhozu vést k „snadnějšímu“ přebytí příhozu, protože např. po prvním příhozu jednoho centu může další hráč přihodit např. devadesát devět centů. Pokud by hráč s druhým příhozem nepřihodil na jeden dolar a hra by skončila, hráč s druhým příhozem by prakticky jen odevzdal svůj příhoz jednoho centu vítězi aukce, jako jeho zisk. Je nutné poznamenat, že při příhozu z jednoho centu na devadesát devět centů bude hráč s druhým největším příhozem tíhnout k příhozu na jeden dolar, protože by na tom byl hráč ekonomicky lépe. Toto rozhodnutí však vede k tomu, že hráč s příhozem devadesát devět centů je na tom výrazně hůře, a proto druhý hráč většinou příhoz na dolar a jeden cent uskuteční, čímž se rozbíhá eskalace závazku postavená na racionálním rozhodnutí.\n\nPravidla jsou tedy nejčastěji taková:\n\nNa obr. 1 ilustrujeme průběh dolarové aukce, kde hráči soupeří o objekt s hodnotou v (v > 0) . První hráč vstupuje do hry na příhozu jednoho centu (n=1), za kterým vidí zisk devadesáti devíti centů (výplata dána v - n). Druhý hráč však přihodí na dva centy, jelikož stále přihazuje podle racionální teorie, kdy věří, že za svůj příhoz dostane dolarovou bankovku. Takto to pokračuje dále, patrně až k hranici jednoho dolaru, kolem které si přihazující začínají uvědomovat, že nastoupili do eskalačního kolečka. \n\nHráč, který učinil příhoz na jeden dolar ví, že i když vyhraje, nezíská nic navíc, ale nebude muset zaplatit za své druhé místo. Hráč na druhém místě (typicky s příhozem devadesáti devíti centů) však svůj příhoz musí zaplatit a nedostal by nic, proto je pro něj také vhodné, aby sice přeplatil cenu draženého dolaru s tím, že nebude muset platit dolar za druhé místo, ale jen jeden cent (za předpokladu, že hráč s druhým nejvyšším příhozem to zkrátka vzdá).\nPrávě v dolarové aukci nejsme schopni určit užitek každého agenta, jelikož se jedná o nekonečnou hru.\n\nJak lze z grafu dobře vidět, pro dražitele bankovky se aukce stává zisková již po překročení padesáti a jednoho centu, za předpokladu, že druhý nejvyšší příhoz je na padesáti centech. V tomto momentu má nabízející zisk jednoho centu, což je stejná cena, jakou musí kolektivně zaplatit dva přihazující (cena jejich společných nákladů).\n\nPředpokládejme stále pro zjednodušení jenom dva hráče jako přihazující. Na začátku aukce navíc se musí oba dva hráči rozhodnout, zda někdo z nich do hry vstoupí. Pokud se student 1 rozhodne vstoupit do hry, student dva bude také zvažovat, zda má do hry vstoupit, nebo pokračovat. Typicky se ve hře vytvoří nekonečná smyčka, kdy oba hráči přihazují více a více, čímž násobí zisk dražitele. Délka smyčky obvykle závisí na tom, jak hráč předpokládá chuť druhého hráče neustále přihazovat. \n\nK tomu, aby bylo možné stanovit racionální strategii v dolarové aukci, je potřeba explicitního předpokladu omezeného množství prostředků hráče pro příhoz. \n\nTi, co se aukcí zúčastnili většinou tvrdí, že je lepší se aukce vůbec neúčastnit, ale to nemůže být rovnováha. Pokud by jeden věděl, že ten druhý nebude přihazovat, nejlepší řešení je přece jenom se hry zúčastnit příhozem jednoho centu. Evidentně se nedá se spolehlivostí tvrdit, že racionální hráč by se aukce nikdy nezúčastnil. \n\nDalší možnou strategií je pro hráče se předem domluvit, aby oba dva hráči dělali nízké příhozy, a pak si výhru rozdělili. V teorii dolarové aukce se však tato strategie nepředpokládá, komunikace a tvorba jakýchsi úmluv je zakázána.\n\nV zásadě existují tři profily strategie v této potenciálně nekonečné hře:\n\nPodle Lescanne a Perrinel je druhá a třetí strategie dokonalou rovnováhou v podhře. Uvažujme, že jsem Alice a jsem někde uprostřed hry, tudíž zvažuji, zda mám skončit (protože Bob bude stále pokračovat), anebo budu pokračovat, protože předpokládám, že Bob skončí. Pokud Bob bude jednat podobně, máme zde eskalaci. Takže v každém kroku má agent možnost se vzdát, a být racionální, anebo pokračovat, a být racionální také.\n\nDolarová aukce někdy ilustruje bolavé vítězství. I když zvítězíte, prohráli jste. Pokud se zdá, že hra takovou dynamiku nabere, je lepší prostě hru nehrát, nebo nepokračovat. Shubik pokládá tuto hru za jednoduchou, zábavnou a skupinovou hru, kterou lze hrát ve větší skupině lidí a je většinou velmi zisková pro pořadatele aukce. \n\nPodle majority hlášených případů se dolarová bankovka vydraží vždy nejméně za jeden dolar. V citovaném experimentu se čtyři dolarové bankovky vydražily za 8,5$ a 11,1$. \n\nV dalším experimentu, kdy byla dražena dvacetidolarová bankovka, Muringhan popisuje, že byla bankovka prodána za 250$ a dokonce i za 2 000$. Tyto příklady jsou ale extrémní podobou dolarové aukce. \n\nDolarová aukce se dá častokrát připodobnit k mezinárodním konfliktům, ale vůbec i konfliktům a finančnímu chování v reálném světě, kde jakmile už hráči začnou hrát, nedokáží přestat hrát. Příhozy jdou stále nahoru (sázky se zvětšují), a tím jak každá strana má stále více a více investováno ve hře, je těžké říct \"končím\". Toto je však nejlepší rozhodnutí. \n\nTento koncept eskalace závazku je ilustrován např. na válce ve Vietnamu, ve finančnictví jako stále pokračující investice do utopeného aktiva ve víře, že to bude lepší, nebo např. v tzv. penny aukcích, které v poslední době začínají nabírat na popularitě. \n\nMaynard-Smith přirovnává dolarovou aukci i ke konfliktu dvou zvířat u pramene vody, které se nemohou napít, dokud jedno z nich neodejde. Delší čekání znamená nenavrátitelný náklad energie pro obě zvířata, a také představuje ztracenou příležitost, a tím koresponduje s neustálým přihazováním o cent v dolarové aukci.\n\nKoncept dolarové aukce je čitelný v tzv. penny aukcích, které například představuje aukční portál http://www.swoopo.com. \n\nTypicky, například notebook se prodává v maloobchodě za 1 500 dolarů. Přihazování začíná na jednom centu a příhozy \nrostou nahoru také po jednom centu, nicméně vznesení příhozu stojí šedesát centů. Každá aukce má naplánované datum skončení, ale jakmile se blíží konec aukce a někdo provede příhoz, je čas ukončení aukce prodloužen o dvacet sekund. Dramatický prodej mnoha výrobků tak láká hlavně tím, že skutečně většinou vítěz získá daný předmět levněji než v maloobchodě, přičemž zisk pro dražitele je 2x - 3x tak větší, než udávaná tržní cena.\n\nIndividua vždy nejednají racionálně, na což Shefrin upozorňuje v teorii behaviorálních financí, kde psychologická zkreslení mají dopad na malé, ale i velké operace.\n\nPodle Balyeta, který použil dolarovou aukci jako výukový nástroj pro demonstrování některých zkresleních v behaviorálních financích, studenti, kteří hráli dolarovou aukci, vykázali typické charakteristiky následujícího chování:\n\nBalyet dále rozebírá toto chování a ilustruje je na průběhu dolarové aukce, kterou si studenti mohou vyzkoušet. Ideální je skupina patnácti studentů, nicméně i při polovině se dá docílit podobných výsledků. Cílem cvičení je porozumět tomu, jak psychologické a kognitivní zkreslení ovlivňuje naši racionalitu, a jak se také dá najít sub-optimální chování, když už se ve hře ocitnete. Jak Balyet poznamenal v rozporu s O'Neill a Leininger, pro některé investiční a korporátní aplikace financí tato možnost není možná. \n\n\n"}
{"id": "638239", "url": "https://cs.wikipedia.org/wiki?curid=638239", "title": "Martova fontána", "text": "Martova fontána\n\nMartova fontána (francouzsky \"Fontaine de Mars\") je novoklasicistní fontána v Paříži. Nazývá se též fontána Gros-Caillou vzhledem k blízkosti kostela Saint-Pierre-du-Gros-Caillou. Fontána je chráněná jako historická památka.\n\nKašna se nachází v 7. obvodu v ulici \"Rue Saint-Dominique\" u domu č. 129.\n\nFontána byla postavena v letech 1806–1808. Jejím architektem byl Louis-Simon Bralle a výzdobu provedl sochař Pierre-Nicolas Beauvalet (1750–1818). Její pojmenování po římskému bohu Martovi pochází snad z blízkosti parku Champ-de-Mars nebo podle basreliéfu, který představuje Marta, boha války a Hygieiu, bohyni zdraví.\n\nFontána má tvar kvádru o základně asi 2x2 metry, jenž je opatřen v rozích pilastry a zakončen střechou. Na stěnách je zdoben basreliéfy: na straně do ulice jsou vyobrazeni Mars a Hygieia a na dalších třech ozdobné vázy. Nízko nad zemí se nacházejí tři bronzové maskarony, ze kterých vytékala voda. Dnes je v činnosti jen jeden.\n\n"}
{"id": "638241", "url": "https://cs.wikipedia.org/wiki?curid=638241", "title": "Dog of Two Head", "text": "Dog of Two Head\n\nDog of Two Head je čtvrté studiové album britské rockové skupiny Status Quo z roku 1971.\n\n\n\n"}
{"id": "638248", "url": "https://cs.wikipedia.org/wiki?curid=638248", "title": "Rolls-Royce (rozcestník)", "text": "Rolls-Royce (rozcestník)\n\nRolls-Royce může odkazovat na: \n\nStejné jméno se používá i pro označení luxusních automobilů, jež tato firma vyrobila: \n\n"}
{"id": "638249", "url": "https://cs.wikipedia.org/wiki?curid=638249", "title": "Spare Parts", "text": "Spare Parts\n\nSpare Parts \"(angl. Náhradní díly)\" je druhé album britské rockové skupiny Status Quo, vydané v září roku 1969.\n\n\n"}
{"id": "638250", "url": "https://cs.wikipedia.org/wiki?curid=638250", "title": "Obálková metoda", "text": "Obálková metoda\n\nObálková metoda je typ aukce, ve které vítězí nejvyšší nabídka, která je účastníkem (dražitelem) také zaplacena. Nabídky jsou uloženy v obálkách tak, aby nebyla vidět jejich hodnota, a odevzdány ke konkrétnímu termínu. Otevření obálek se děje zpravidla najednou za přítomnosti vybraných osob, které mohou sledovat vyhodnocení nabídek.\n\nAnglický ekvivalent pro obálkovou metodu je \"Standard sealed-bid auction\" nebo \"First-price sealed-bid auction\" na základě Vickreyova zavedení označení \"Sealed second-price auction\" pro dražby, ve kterých je zaplacena výhercem aukce druhá nejvyšší částka. Aukce, včetně obálkové metody, jsou speciální modely her s více hráči, na které lze aplikovat poznatky z oblasti teorie her. Cílem je nalézt co nejvýhodnější alokaci draženého objektu prostřednictvím ceny, která bude z pohledu zájemce (kupujícího) co nejnižší a z pohledu dražitele co nejvyšší.\n\nAby zájemce vyhrál aukci, musí nabídnout vyšší cenu než jeho protivníci. Aby však byla aukce pro zájemce výhodná, v případě obálkové metody je obvyklé, že stanoví cenu, která je pod skutečnou hodnotou, kterou přisoudí dražené věci. Pokud by stanovil cenu výše nebo na hranici hodnoty, kterou pro ně dražená věc má, pak by v případě výhry aukce musel zaplatit tuto cenu a celkový užitek z transakce by pro něj byl nulový nebo záporný.\n\nTato skutečnost má za následek, že dražitel sice může získat větší částku vyplývající z toho, že vítěz neodhadne částku, která by byla dostatečná pro vítězství a nabídne zbytečně více, avšak není možné poznat skutečnou cenu, kterou by byl vítěz ochoten dát, protože každý z účastníků je motivován k tomu, aby nabídnul cenu, která je pod skutečnou cenou jeho užitku. V aukci typu obálková metoda tedy není možné odhalit skutečnou tržní hodnotu dražené věci.\n\nV aukci typu obálková metoda není možná žádná interakce mezi zájemci ve smyslu konzultace nabídnuté ceny. Předložení nabídky je také možné pouze jednou. Zájemce se může rozhodnout mezi postupem nabízet vyšší cenu a vyhrávat aukci častěji nebo nabízet nižší cenu a získat tak více v případě výhry aukce.\n\nZ hlediska strategie stanovení ceny je obálková metoda ekvivalentní holandské aukci. Na rozdíl od \"Sealed second-price auction\" a anglické aukce není dominantní strategií u obálkové metody předložit nabídku s cenou rovnající se vlastnímu užitku. Nicméně teoretická optimální strategie stanovení ceny je pro všechny zájemce u obálkové metody i holandské aukce stejná.\n\nAukce jako je obálková metoda, kde vítězí nejvyšší předložená nabídka, mohou být pro dražitele stejně výnosné jako aukce, kde vítěz platí druhou nejvyšší nabídku, tedy tu, kterou on nepředložil. S tímto tvrzením a také množstvím důkazů přišel William Vickrey, kanadský profesor ekonomie, který získal spolu s Jamesem Mirrleesem Nobelovu cenu za ekonomii za výzkum v oblasti pobídek při asymetrické informaci.\n\nKonkrétní příklad je, že nabídnete v aukci 90 dolarů za antickou panenku. Pokud druhá nejvyšší nabídka bude 80 dolarů, panenku získáte za 90 dolarů. Pokud byste nabídli 100 dolarů, panenku byste získali tak ovšem za vyšší cenu. V aukci, kde vítěz platí nejvyšší cenu, je tedy nejlepší strategií nabídnout méně, než nakolik si panenku ceníte. Takovou situaci teoretici označují jako \"bid shading\". Bid shading zájemci v aukcích provádějí také z důvodu, aby zamezili situaci anglicky označované jako \"winner's curse\". Winner's curse, která by se dala přirovnat k Pyrrhovu vítězství, říká, že zájemci v aukcích se sdílenou hodnotou (\"common value auction\") a nedokonalými informacemi mají tendenci zaplatit vyšší cenu, než je skutečná hodnota dražené věci z jejich pohledu.\n\nVickrey dokázal, že v celé řadě situací může dražitel očekávat stejnou částku bez ohledu na to, kterou z hlavních typů aukcí použije.\nV roce 1981 rozšířil Vickreyovu teorii Roger Mayerson z Chicagské univerzity a dokázal, že všechny aukce přinášejí stejnou očekávanou hodnotu za podmínek, že draženou věc získá zájemce, který ji nejvíce ocení a ten, kdo nabízí nejméně, neplatí ani nedostává žádné peníze nebo odměnu, což například pro aukci obálkovou metodou je dáno tím, že zájemcům se nevyplatí nabízet nejvyšší cenu, kterou jsou skutečně ochotni zaplatit.\n\nPřes výsledky výzkumu, který provedli Vickrey a Mayerson, není možné studium aukcí uzavřít konstatováním, že všechny aukce přinášejí stejný zisk a nejjednodušší strategii má \"Sealed second-price auction\". Důvodem je, že Vickrey neposkytl odpovědi na všechny otázky. Konkrétně nevyřešil aukce, kde vítěz aukce nemusí bezpodmínečně získat draženou věc jako v případě, kdy aukce upřednostňuje znevýhodněné zájemce (malé společnosti přihazují proti korporacím) nebo v případě stanovení limitní ceny, kterou nesplní žádný ze zájemců.\n\nPro aukce typu obálková metoda existuje několik možných variant prostředí, informací a pravidel, které hrají roli při provedení aukce a případné volbě nejvhodnější strategie stanovení ceny:\n\nTento typ aukce a podání nabídek se užívá při refinancování aktiv a mezinárodním obchodu. Ministerstvo financí Spojených států amerických používá tuto metodu k prodeji většiny cenných papírů na financování národního dluhu USA.\n\nObálková metoda je používána v Japonsku k prodeji sušených ryb, a sice následujícím způsobem: zájemci uloží nabídky do krabice, která je následně předána dražiteli. Po určitém dohodnutém čase dražitel oznámí vítěze aukce.\n\nAukce obálkovou metodou je používána také pro ocenění stavebních projektů. Nicméně je zde rozdíl v tom, že zájemce nabízí naopak co nejnižší cenu, za kterou je ochoten stavbu realizovat. Vyhrává tedy nejnižší nabídka.\n\nŠvýcarská aukce je označení pro variantu aukce typu obálková metoda, kdy sice není možné měnit nabídnutou cenu během dražby, výherce dražby ale může po jejím skončení draženou věc přijmout nebo odmítnou za vydraženou cenu. Označení švýcarská aukce pochází z využití tohoto typu aukce v prostředí švýcarského stavebnictví. Během projektu často dochází k dodatečným úpravám nebo prodlevám a pokud tyto přesáhnou určitou mez, kdy již není výhodné dále pokračovat v projektu s prvním výhercem aukce, projekt je přidělen nejčastěji druhému nejlepšímu zájemci. Pokud je však rozdíl mezi první nebo druhou nabídkou vyšší než stanovená mez (obvykle 10 procent), první výherce musí splnit nabídnutou cenu nebo nést tyto náklady. \n\nHolandská aukce také známá jako \"otevřená aukce s klesající cenou\". V tradiční holandské aukci začne vyvolávač s vysokou nabídnutou cenou, která je snižována, dokud není někdo z účastníků ochoten akceptovat vyvolávačovu cenu. Účastník, který v aukci vyhrál, zaplatí oznámenou cenu. Holandská aukce je pojmenována podle svého nejznámějšího příkladu – holandské tulipánové aukce. („Holandská aukce“ je také občas užívána pro popis online aukcí, kde je současně prodáváno mnoho identických položek stejnému počtu dražitelů.) Kromě prodeje řezaných květin v Nizozemsku se holandská aukce používá pro komodity podléhající zkáze jako jsou ryby a tabák. V praxi se ovšem holandská aukce příliš nepoužívá.\n\n\n"}
{"id": "638253", "url": "https://cs.wikipedia.org/wiki?curid=638253", "title": "Kostel Saint-Pierre-du-Gros-Caillou", "text": "Kostel Saint-Pierre-du-Gros-Caillou\n\nKostel Saint-Pierre-du-Gros-Caillou (neboli \"svatého Petra z Gros-Caillou\") je katolický farní kostel v 7. obvodu v Paříži, v ulici \"Rue Saint-Dominique\" postavený v letech 1822-1829.\n\nVýstavba původního kostela byla zahájena v roce 1782. Architektem byl Jean-François Chalgrin. V roce 1776 se farnost Saint-Pierre-du-Gros-Caillou odpojila od farního kostela sv. Sulpicia. Kostel se kvůli vypuknutí Francouzské revoluce nepodařilo dokončit a nedostavěná stavba byla zbořena. V roce 1822 architekt Etienne-Hippolyte Godde (1781-1869) začal se stavbou nového kostela, který byl dokončen roku 1829. Vysvěcení proběhlo 1. května 1830.\n\n"}
{"id": "638255", "url": "https://cs.wikipedia.org/wiki?curid=638255", "title": "Linkový kód", "text": "Linkový kód\n\nLinkový kód je libovolný způsob reprezentace digitálního signálu pro přenos elektrickým kabelem v základním pásmu, bez použití modulace. Linkové kódy se používají i pro přenos optickými kabely, pro magnetický a optický záznam informací a na principu linkových kódů jsou vytvořeny i čárové kódy.\n\nNejjednodušší linkový kód Non Return to Zero, u kterého je nula reprezentována jednou úrovní napětí a jednička jinou, je pro některá použití nevýhodný:\nProto byla vyvinuta celá řada dalších linkových kódů pro různá použití. Moderní linkové kódy jsou obvykle konstruovány tak, aby zabezpečily synchronizaci přijímače s vysílačem a zároveň používaly minimální šířku pásma pro dosažení co největší přenosové rychlosti nebo co největší hustoty záznamu.\n\nLinkové kódy je možné rozdělit podle různých kritérií: \n\n\nMezi linkové kódy patří:\n\n"}
{"id": "638271", "url": "https://cs.wikipedia.org/wiki?curid=638271", "title": "Nieuwe Kerk (Delft)", "text": "Nieuwe Kerk (Delft)\n\nNieuwe Kerk (nizozemsky \"Nový Kostel\"), respektive kostel Panny Marie a svaté Uršuly, je gotický kostel v nizozemském městě Delft. Patří mezi největší kostely Nizozemska. Nachází se na hlavním delftském náměstí v centru města, naproti delftské radnici (nizozemsky \"Stadhuis\").\n\nPůvodní kostel (druhý filiální kostel v Delftu po Oude Kerk) byla dřevěná stavba zasvěcená Panně Marii. Doslova kolem něj pak v roce 1396 se začala stavět cihlová bazilika, nazvaná jménem sv. Uršuly a dokončená 6. září roku 1496, přesně sto let po zahájení prací. Byla vybudována jako ve stylu vlámské gotiky na půdorysu kříže podle přísných pravidel symbolismu: půdorys ve tvaru kříže upomíná na ukřižovaného Krista, dvanáct sloupů na dvanáct apoštolů, čtyři sloupy v překřížení představují čtyři evangelisty a dvacet šest sloupů v hlavní lodi symbolizuje dvacet šest proroků. Současně byla dokončena i věž. V první čtvrtině 16. století byl rozšířen severní transept kostela a baptisterium u věže.\n\n5. května roku 1536 do věže kostela uhodil blesk, který spolu se silným východním větrem způsobil požár části Delftu na západ od Nieuwe Kerk. V roce 1871 do věže uhodil blesk znovu. Po této události podstoupila věž restauraci, po níž získala výšku 108,75 m.\n\nVýbuch ikonoklasmu v roce 1566 měl za následek zbavení kostela původního katolického vybavení. V roce 1572 převzala kostel reformovaná církev. 12. října roku 1654 explodovala v Delftu prachárna s 90 000 funty střelného prachu; výbuch zničil střechy a vitráže kostela a poškodil i jeho zdi. Dnešní (již třetí v pořadí) vitrážová okna pocházejí z let 1927-36. Varhany byly postaven v roce 1839 v Utrechtu.\n\nRenovace kostela proběhla postupně ve 20., 60. a 80 letech 20. století, v plánu je další renovace v příštích letech.\n\nKostel je největší církevní stavbou v Nizozemí, věž se svou výškou bezmála 109 m pak je druhá nejvyšší.\nTo, že je v kostele pohřebiště královské rodiny, je dílem historické náhody. Jako první zde byl pohřben Vilém I. Oranžský, vůdce holandského osvobozeneckého boje proti Španělům, který sice v Delftu pobýval pouze krátce, byl zde však za tohoto pobytu 10. července roku 1584 v místním knížecím paláci zavražděn. Tradiční pohřební místo Oranžských v Bredě bylo v té době v rukou Španělů, proto byl Vilém pohřben v Delftu.\n\n"}
{"id": "638272", "url": "https://cs.wikipedia.org/wiki?curid=638272", "title": "Nachal Elkana", "text": "Nachal Elkana\n\nNachal Elkana (: נחל אלקנה) je krátké vádí v severním Izraeli, na pomezí vysočiny Ramat Menaše a pohoří Karmel.\n\nZačíná v nadmořské výšce přes 150 metrů nad mořem, severovýchodně od vesnice Bat Šlomo. Odtud vádí směřuje k jihu odlesněnou kopcovitou krajinou. Míjí zde pramen \"Ejn Elkana\" (עין אלקנה). Na východním okraji obce Bat Šlomo pak poblíž tělesa dálnice číslo 70 ústí zprava do vádí Nachal Tut.\n\n"}
{"id": "638289", "url": "https://cs.wikipedia.org/wiki?curid=638289", "title": "Nachal Telimon", "text": "Nachal Telimon\n\nNachal Telimon (: ) je vádí v severním Izraeli, na pomezí vysočiny Ramat Menaše a pohoří Karmel.\n\nZačíná v nadmořské výšce okolo 200 metrů nad mořem, severovýchodně od vesnice Bat Šlomo. Odtud vádí směřuje k západu a vstupuje do zalesněné krajiny. Jižně od obce Ofer se stáčí k jihu, z východu míjí vrch Giv'ot Telimon a východně od obce Me'ir Šfeja ústí poblíž tělesa dálnice číslo 70 zprava do vádí Nachal Dalija.\n\n"}
{"id": "638291", "url": "https://cs.wikipedia.org/wiki?curid=638291", "title": "Nachal Zichrona", "text": "Nachal Zichrona\n\nNachal Zichrona (: נחל זכרונה) je krátké vádí v severním Izraeli, na pomezí vysočiny Ramat Menaše a pohoří Karmel.\n\nZačíná v nadmořské výšce okolo 100 metrů nad mořem, na severovýchodním okraji města Zichron Ja'akov, na severních svazích hory Har Zichrona. Odtud vádí směřuje k severovýchodu zalesněným údolím, které sleduje lokální silnice 652. Pak vstupuje do širšího údolí vádí Nachal Dalija, do kterého zleva ústí, jižně od obce Me'ir Šfeja a poblíž tělesa dálnice číslo 70.\n\n"}
{"id": "638295", "url": "https://cs.wikipedia.org/wiki?curid=638295", "title": "Sándor Bauer", "text": "Sándor Bauer\n\nSándor Bauer (maďarsky \"Bauer Sándor\", 28. února 1952, Budapešť – 23. ledna 1969, Budapešť) byl maďarský učeň, který se 20. ledna 1969 upálil na protest proti sovětské okupaci a z lásky k maďarské vlasti. Byl inspirován činem Jana Palacha, jenž se odehrál čtyři dny předtím. K aktu došlo před vchodem do budapešťského Národního muzea. Ve vojenské nemocnici umíral další tři dny, následkům popálenin podlehl 23. ledna 1969.\n\nBěhem Maďarského povstání na podzim roku 1956 zničily střely sovětských tanků byt jeho rodiny. Po základní škole byl z politických důvodů odmítnut ke studiu na střední lesnické škole a nastoupil do učebního oboru automechanik.\n\nPo upálení Jana Palacha, který chtěl v lednu roku 1969 vyburcovat československý národ k aktivnímu odporu proti okupantům, následoval jeho činu. Před Národním muzeem v Budapešti se 20. ledna 1969 (ve stejný den jako Josef Hlavatý) polil benzínem a zapálil, celou dobu byl při vědomí. V rukou měl dvě maďarské vlajky. První pomoc mu poskytl procházející medik Sándor Bihari. Po transportu do vojenské nemocnice na něj byla uvalena prozatímní vazba. Tisk o události informoval krátkým sdělením až 22. ledna, nicméně o něm informoval jako o činu chorého jedince bez politického motivu. Na následky popálenin zemřel o den později.\n\nPohřeb na hřbitově Rákospalota se uskutečnil pod policejní kontrolou.\n\nJeho činem se nechal inspirovat sedmihradský maďar Márton Moyses, který se na protest proti komunistické diktatuře v Maďarsku a v Rumunsku upálil dne 13. února 1970 před sídlem komunistické strany v Brašově.\n\nPodobným způsobem protestovali:\n\n"}
{"id": "638297", "url": "https://cs.wikipedia.org/wiki?curid=638297", "title": "Nachal Kevara", "text": "Nachal Kevara\n\nNachal Kevara (: נחל כברה nebo נחל כבארה) je krátké vádí v severním Izraeli, na jihozápadním okraji pohoří Karmel a v pobřežní nížině.\n\nZačíná v nadmořské výšce okolo 100 metrů nad mořem, na jižním okraji města Zichron Ja'akov a severním okraji turisticky využívané výšiny Ramat ha-Nadiv. Odtud vádí směřuje k jihozápadu zalesněnou krajinou, přičemž poté strmě klesá ze svahů Ramat ha-Nadiv do pobřežní nížiny. Poblíž vádí tu stojí jeskyně \"Ma'arat Kevara\" (מערת כבארה) s dlouhou sídelní tradicí. V pobřežní nížině je vádí svedeno do umělých vodotečí a poblíž vesnice Ma'agan Micha'el zaústěno zprava do dolního toku Nachal Taninim.\n\n"}
{"id": "638302", "url": "https://cs.wikipedia.org/wiki?curid=638302", "title": "Nachal Timsach", "text": "Nachal Timsach\n\nNachal Timsach (: נחל תמסח) je krátké vádí v severním Izraeli, na jihozápadním okraji pohoří Karmel a v pobřežní nížině.\n\nZačíná v nadmořské výšce okolo 100 metrů nad mořem, nedaleko jižního okraje města Zichron Ja'akov, na turisticky využívané výšině Ramat ha-Nadiv. Odtud vádí směřuje k západu a strmě klesá přes skalní stupeň Cukej Chotem ze svahů Ramat ha-Nadiv do pobřežní nížiny. V ní podchází těleso dálnice číslo 4 a pak vytváří areál původních mokřadů a pramenů \"Ajanot Timsach\" (עינות תמסח), který je chráněn jako přírodní rezervace \"Šmurat Brejchat Timsach\". Ten je pak odvodňován zprava do dolního toku Nachal Taninim.\n\n"}
{"id": "638306", "url": "https://cs.wikipedia.org/wiki?curid=638306", "title": "Nachal Chotem", "text": "Nachal Chotem\n\nNachal Chotem (: נחל חטם) je krátké vádí v severním Izraeli, na jihozápadním okraji pohoří Karmel a v pobřežní nížině.\n\nZačíná v nadmořské výšce necelých 100 metrů nad mořem, nedaleko severního okraje města Binjamina, na jižním okraji turisticky využívané výšiny Ramat ha-Nadiv. Odtud vádí směřuje prudkým klesáním skrz vrch Chotem ha-Karmel a okolo skalního stupně Cukej Chotem k jihu, do pobřežní nížiny. V ní ústí zprava do toku Nachal Taninim.\n\n"}
{"id": "638317", "url": "https://cs.wikipedia.org/wiki?curid=638317", "title": "Nachal Šimri", "text": "Nachal Šimri\n\nNachal Šimri (: נחל שימרי) je vádí v severním Izraeli, v pohoří Karmel.\n\nZačíná v nadmořské výšce okolo 150 metrů nad mořem, severně od vesnice Ofer. Odtud vádí směřuje k západu zalesněnou krajinou na západním okraji pohoří Karmel. Míjí zde jeskyni \"Ma'arat Pa'amon\" (מערת פעמון). Pak tok strmě klesá z okraje Karmelu do pobřežní nížiny, u jejíhož okraje se nalézá archeologická lokalita \"Churvat Šimri\" (חורבת שימרי) se zbytky staveb z křižáckého a osmanského období. Okolí vádí je turisticky využíváno. V pobřežní nížině je Nachal Šimri sveden do umělých vodotečí v zemědělsky intenzivně využívané krajině u vesnice Ejn Ajala.\n\n"}
{"id": "638327", "url": "https://cs.wikipedia.org/wiki?curid=638327", "title": "Smrčina (Krušné hory)", "text": "Smrčina (Krušné hory)\n\nSmrčina (1000 m n. m.) je nevýrazný vrchol v západní části Krušných hor přibližně 1,5 km jihovýchodně od Blatenského vrchu, jehož je vedlejším vrcholem. Nad plošinu klesající od Blatenského vrchu mírně k jihu, vystupuje na okraji lesa nevýrazná kupka s krátkým strmým svahem na západní straně, téměř bez výhledu. Od vrcholové kupky klesá bažinatá louka k Horní Blatné.\n\nPřístup od křižovatky zelené značky Abertamy - Horní Blatná a Bludenské cesty vedoucí od Perninku (lyžařská přeshraniční stezka Henneberg/Korce - Hřebečná). Asi po 200 m od křižovatky směrem do Perninku je odbočka vpravo (s označením lyžařské trasy do Horní Blatné), po této jinak neznačené cestě je asi po 1 km vlevo patrná vrcholová kupka.\n\n"}
{"id": "638334", "url": "https://cs.wikipedia.org/wiki?curid=638334", "title": "Nachal Maharal", "text": "Nachal Maharal\n\nNachal Maharal (: נחל מהר\"ל, : \"Vádí Henu\") je vádí v severním Izraeli, v pohoří Karmel.\n\nZačíná v nadmořské výšce přes 400 metrů nad mořem, jižně od města Dalijat al-Karmel a západně od trasy lokální silnice 672. Odtud vádí směřuje k jihu skrz zalesněnou hornatou krajinu, po východních svazích hory Har Sumak. Pak se stáčí k západu a míjí tuto horu z jižní strany. U vrchu Giv'at Šana se vádí dotýká z jihu údolí Emek Maharal. Vede pak jižně od vesnice Kerem Maharal a vstupuje do úzkého údolí Bik'at Šir, jež z jihu obchází vrch Giv'at Šluchit. Zde podél toku vede lokální silnice 7021. Následuje vstup do pobřežní planiny u vesnice Crufa, kde je vádí svedeno do umělých vodotečí a zaústěno severně od vesnice ha-Bonim do Středozemního moře.\n\n"}
{"id": "638344", "url": "https://cs.wikipedia.org/wiki?curid=638344", "title": "Nachal Charuvim", "text": "Nachal Charuvim\n\nNachal Charuvim (: נחל חרובים) je vádí v severním Izraeli, v pohoří Karmel.\n\nZačíná v nadmořské výšce přes 400 metrů nad mořem, v jižní části města Dalijat al-Karmel, na severovýchodních svazích hory Har Mehalel. Odtud vádí směřuje k jihozápadu skrz zalesněnou hornatou krajinu, přičemž ze severu a severovýchodu míjí horu Har Sumak. Pak severně od vesnice Kerem Maharal vstupuje do údolí Emek Maharal, které tvoří rovinatou enklávu uprostřed hornatiny Karmelu. Zde ústí zleva do vádí Nachal Me'arot, které odvádí jeho vody do Středozemního moře.\n\n"}
{"id": "638356", "url": "https://cs.wikipedia.org/wiki?curid=638356", "title": "Nachal Hod", "text": "Nachal Hod\n\nNachal Hod (: נחל הוד, : na horním toku \"Vádí Hadžli\", na dolním \"Vádí al-Akhras\") je vádí v severním Izraeli, v pohoří Karmel.\n\nZačíná v nadmořské výšce přes 300 metrů nad mořem, východně od vesnice Ejn Chaud a západně od města Dalijat al-Karmel. Odtud vádí směřuje k severozápadu zalesněnou hornatou krajinu, přičemž z jihozápadu míjí vesnici Ejn Chaud, za kterou zprava přijímá vádí Nachal Chanilon. Vede potom hlubokým údolím okolo vesnic Nir Ecion a Ejn Hod, za kterou vstupuje do pobřežní nížiny. Zde je svedeno do umělých vodotečí, které odvádějí jeho vody do Středozemního moře.\n\n"}
{"id": "638359", "url": "https://cs.wikipedia.org/wiki?curid=638359", "title": "Nachal Chanilon", "text": "Nachal Chanilon\n\nNachal Chanilon (: נחל חנלון) je krátké vádí v severním Izraeli, v pohoří Karmel.\n\nZačíná v nadmořské výšce okolo 300 metrů nad mořem, východně od vesnice Ejn Chaud. Odtud vádí směřuje k západu hlubokým zalesněným údolím. Mezi vesnicemi Ejn Chaud a Nir Ecion ústí zprava do vádí Nachal Hod, které odvádí jeho vody do Středozemního moře.\n\n"}
{"id": "638361", "url": "https://cs.wikipedia.org/wiki?curid=638361", "title": "Ultra-wideband", "text": "Ultra-wideband\n\nUltra-Wideband (UWB, tj. \"ultra-širokopásmové\") je v radiokomunikacích označení bezdrátová technologie, která může být použita při nízké úrovni energie pro širokopásmovou komunikaci krátkého dosahu při využití velké části rádiového spektra. UWB je zpravidla používáno v nekooperativním radarovém zobrazování. Nejaktuálnější použití jsou sběr dat z cílového senzoru, přesná lokalizace a sledovací aplikace.\n\nUWB komunikace je přenášena způsobem, který neruší jiné více používané úzkopásmové komunikace, ani komunikace používající spojité nosné vlny, které jsou ve stejném frekvenčním pásmu. Nicméně první studie ukazují, že nárůst rušení se zvětšujícím se počtem UWB vysílačů zatěžuje existující komunikační služby. To může být problematické pro přenos stávajícími typy komunikace a může to ovlivnit jejich stabilitu.\n\nUWB je technologie přenosu informace rozprostřené v širokém frekvenčním pásmu (>500 MHz), která by teoreticky za ideálních podmínek měla být schopna sdílet toto pásmo s ostatními uživateli. Regulační nastavení FCC (Federal Communications Commission) ve Spojených státech jsou určeny k zajištění účinného využití omezeného frekvenčního pásma jak pro vysokorychlostní bezdrátové „osobní sítě“ (PAN), nízkorychlostní aplikace, tak i radarové a zobrazovací systémy.\n\nUWB bylo běžně chápáno jako pulzní vysílání, ale FCC a ITU-R nyní definovala UWB jako vysílání, jehož frekvenční šířka převyšuje buď 500 MHz nebo 20 % střední frekvence kanálu. Takové pulzně založené systémy, kde každý odeslaný impuls okamžitě zabírá šířku pásma UWB nebo při agregaci alespoň 500 MHz, mohou při dodržení pravidel získat přístup k UWB spektru. Frekvence opakování pulzů může být jak nízká, tak i vysoká. Pulzně založené UWB radary a zobrazovací zařízení zpravidla používají nízkou frekvenci pulzů, typicky v rozsahu od 1 do 100 MHz. Na druhou stranu systémy s vysokou frekvencí pulzů, typicky v rozsahu od 1 do 2 GHz, umožňují vytvoření systémů s krátkým dosahem a přenosovou rychlostí v řádu Gbit/s.\n\nVýznamným rozdílem mezi tradičním radiovým přenosem a UWB radiovým přenosem je, že tradiční způsob přenosu informace využívá úrovňovou, frekvenční a/nebo fázovou modulaci sinusové nosné vlny. UWB přenos přenáší informaci radiovým vysíláním generovaným v určitý čas a zabírajícím široké frekvenční pásmo, což umožňuje použít pulzně-poziční nebo časovou modulaci. Informace může být také modulována na UWB signál zakódováním polarity pulzu nebo amplitudy pulzu. Pulzní UWB systémy byly demonstrovány na kanálech s frekvencí vyšší než 1,3 GHz s použitím nepřetržitého toku UWB pulzů, podporujících korekci chyb zakódovaných dat při přenosových rychlostech přesahujících 675 Mbit/s.\n\nJedním z cenných aspektů UWB radiové technologie je možnost určení „doby letu“ přímého vysílání mezi vysílačem a přijímačem na různých frekvencích.\n\nDalším hodnotným aspektem UWB je, že pulzy jsou v prostoru velmi krátké (méně než 60 cm pro frekvenci 500 MHz a méně než 23 cm pro frekvenci 1,3 GHz), takže většina odrazů nepřekrývá originální pulz a díky tomu neexistuje mnohocestné slábnutí signálu v úzkém pásmu. Nicméně stále je tu rušení mnohocestným šířením pro rychlopulzní systémy, které musí být zmírněno kódovacími technikami.\n\nVlastnosti UWB se velmi dobře hodí pro aplikace na krátké vzdálenosti. Příkladem jsou PC periferie (např. Wireless USB, implementace nad UWB).\n\nJedním z měřítek výkonu bezdrátového přenosu v použitích jako komunikace, lokalizace, sledování a radar, je kapacita kanálu pro danou šířku pásma a formát signálu. Kapacita kanálu je teoreticky maximální možný počet bitů informace přenesených za sekundu, které lze sdělit skrze jedno nebo více spojení v oblasti. Podle Shannon-Hartleyho teorému je kapacita kanálu přímo úměrná šířce pásma a logaritmu odstupu signálu od šumu (SNR, tj. signal-to-noise ratio), za předpokladu že se jedná o bílý Gaussův šum. Kapacitu kanálu tak můžeme lineárně zvětšit zvětšením šířky pásma kanálu až na maximální možnou hodnotu, nebo ekvivalentně v pevné šířce pásma, tím že zvětšujeme sílu signálu exponenciálně. Na základě ohromné šířky pásma zahrnuté do UWB systémů můžeme dosáhnout ohromné kapacity kanálu (dostatečný SNR) v zásadě bez nutnosti vyššího řádu modulace, který potřebuje velmi vysoký SNR.\n\nV ideálním případě přijme přijímač signál ve stejné šířce pásma, tvaru signálu a čase, jako byl odvysílán. Jakákoliv záměna vede ke ztrátě solventnosti pro UWB bezdrátové spojení.\n\nAktuální technologie redukce chybovosti poskytují kanálu výkon velmi se blížící Shannonovu limitu (Shannon-Hartleyho teorém). Když je zapotřebí utajený přenos informací, mohou některé UWB formáty (zejména pulzní) poměrně jednoduše změnit způsob komunikace tak, že se komunikace pro přijímač, který nezná složitý vzor signálu, jeví jako slabé zvýšeni šumu v pozadí.\n\nMnohocestné rušení (je způsobeno tím, že signál putuje k přijímači různými cestami je přijat s různými fázovými posuny a různými polarizačními posuny) je nepřítelem úzkopásmové bezdrátové komunikace. Stejně tak ovlivňuje UWB přenosy, ale podle Shannon-Hartleyho teorému s odkazem na různé geometrie vztahující se na různé kmitočty, je schopnost pro kompenzaci výrazně zlepšena. Některé UWB systémy používají „rake“ přijímací techniky pro obnovení mnohocestně generovaných kopií původního pulzu, které zlepšují výkon přijímače. Jiné UWB systémy používají techniky vyrovnání kanálů pro dosažení stejného výsledku. Úzkopásmové přijímače mohou používat podobné techniky, ale jsou limitovány horší rozlišovací schopností úzkopásmových systémů.\n\n\nVzhledem k extrémně nízkým vysílacím úrovním, povolenými regulačními agenturami, jsou systémy UWB určeny zejména pro vnitřní aplikace nízkého dosahu. Vysokorychlostní UWB mohou poskytnout efektivní přenos dat z digitálních videokamer, bezdrátový tisk digitálních fotografií z digitálního fotoaparátu bez nutnosti použít osobní počítač, také přenos dat mezi mobilnímy telefony a jinými přenosnými zařízeními jako jsou osobní audio a video přehrávače.\n\nUWB je součástí vyhledávacích systémů a vyhledávacích systémů reálného času. Se svojí přesností spolu s velmi nízkou spotřebou energie je ideální pro určité frekvence v citlivých prostředích jakou jsou nemocnice a místa zdravotní péče.\n\n\n"}
{"id": "638362", "url": "https://cs.wikipedia.org/wiki?curid=638362", "title": "Nachal Bustan", "text": "Nachal Bustan\n\nNachal Bustan (: נחל בוסתן nebo נחל בסתן) je vádí v severním Izraeli, v pohoří Karmel.\n\nZačíná v nadmořské výšce přes 300 metrů nad mořem, v západní části města Dalijat al-Karmel. Odtud vádí směřuje k západu hlubokým zalesněným údolím na jižních svazích hory Har Šokef. Ze severu míjí vesnici Nir Ecion, u které zprava přijímá vádí Nachal Duchan. Pak ústí na okraji pobřežní nížiny zleva do vádí Nachal Oren, které odvádí jeho vody do Středozemního moře. Údolí je turisticky využíváno.\n\nV prosinci 2010 bylo okolí vádí postiženo lesním požárem, který zničil velkou část zdejších lesů.\n\n"}
{"id": "638366", "url": "https://cs.wikipedia.org/wiki?curid=638366", "title": "Nachal Duchan", "text": "Nachal Duchan\n\nNachal Duchan (: נחל דוכן) je vádí v severním Izraeli, v pohoří Karmel.\n\nZačíná v nadmořské výšce přes 300 metrů nad mořem, na západních svazích hory Har Šokef. Odtud vádí směřuje k západu hlubokým zalesněným údolím. Severně od vesnice Nir Ecion zprava ústí do vádí Nachal Bustan, které odvádí jeho vody do Středozemního moře. Údolí je turisticky využíváno.\n\nV prosinci 2010 bylo okolí vádí postiženo lesním požárem, který zničil velkou část zdejších lesů.\n\n"}
{"id": "638368", "url": "https://cs.wikipedia.org/wiki?curid=638368", "title": "Tabule (datová struktura)", "text": "Tabule (datová struktura)\n\nTabule (v angl. Blackboard) je v informatice datová struktura používaná především v aplikacích umělé inteligence. Datová struktura tabule byla vytvořena pro účely řešení komplexních problémů, kde výsledné řešení spočívalo v součtu částečných řešení. Pro tabuli je typický distribuovaný výpočet.\n\nDatová struktura tabule byla navržena o mnoho dříve než byla uvedena v praxi. Již v 60. letech navrhoval Allen Newell, aby systémy pro řešení problémů využívaly nějakou architekturu se společnou datovou strukturou. Popsal to metaforou se skutečnou tabulí:\n\nPředstavme si skupinu expertů, kteří se snaží vyřešit nějaký komplexní problém s využitím běžné tabule. Experti musí spolupracovat, aby našli přijatelné řešení. Jsou schopni na tabuli psát a kreslit, mohou také některé poznatky na tabuli smazat a nahradit je novými. Mají také povoleno propojovat jednotlivé příspěvky na tabuli mezi sebou šipkami. Každý expert však může upravovat nebo přidávat příspěvky, které souvisí pouze s jeho odborností. Zároveň nemají povoleno mezi sebou komunikovat, mohou pracovat pouze s informacemi na tabuli. Problém je vyřešen ve chvíli, kdy experti vyhodnotí, že na tabuli je požadované řešení. \n\nV praxi se tabule začala používat na začátku 70. let 20. století v projektu Hearsay-II. Cílem projektu bylo rozpoznávání řeči v přibližně reálném čase. Hearsay-II dokázal rozpoznat dotazy do databáze a odpovědět na ně. Zachycený zvukový signál byl interpretován na několika úrovních, od parametrů akustického signálu až po celé věty. \n\nProjekt Hearsay-II byl prvním implementovaným systémem typu tabule a vznikl jako součást většího výzkumného projektu ARPA. Využití této architektury začalo být populární a na projekt Hearsay-II navázal systém HASP/SIAP. Jeho úkolem bylo provádět průzkum oceánu. Systém sbíral sonarové signály a snažil se rozpoznat lodě a ponorky, které tyto signály vytvářely. \n\nDalším příkladem je expertní systém Crysalis, který vznikl v 80. letech 20. století. Jeho úlohou bylo zkoumání trojrozměrné molekulární struktury proteinů. \n\nV moderních systémech se spíše setkáme s vývojově novější datovou strukturou, kterou je Tuple space (někdy též „nástěnka“). Tuple space je abstraktní, globální a datově nezávislá struktura, která je založena na podobném principu jako tabule. Datové elementy, které se vkládají do nástěnky, se nazývají n-tice (v angl. tuple). Každý z paralelně běžících procesů může přistupovat k n-ticím v nástěnce. Každý prvek n-tice má jako atribut datový typ. Tento typ musí odpovídat některému z datových typů, definovaných v hostitelském programovacím jazyce. \n\nImplementaci struktury Tuple space můžeme najít v programovacích jazycích Java (JavaSpaces), Lisp, Python, Ruby, Smalltalk, .NET framework a dalších.\n\nDatová struktura tabule je globální struktura, která se skládá z množiny objektů {d, … , d}. Objekty jsou předdefinované objektové datové typy, které obsahují jednu a více hodnot. Původní systémy typu tabule ze 70. let používaly pro objekty termín příspěvky. \nTabule má obvykle formu globální databáze, která zprostředkovává komunikaci mezi komponentami systému a zároveň poskytuje sdílené prostředí pro ukládání dat. Systémy, které takovou strukturu využívají jsou zejména expertní systémy určené pro řešení různých problémů. Všechny aktivity, které se podílejí na řešení problému jsou centralizovány okolo tabule. \n\nTabule se tedy chová jako rozhraní pro komponenty, dovoluje jim číst data týkající se problému a modifikovat je, pokud je to potřeba. Postupným zlepšováním vzniká řešení daného problému. \n\nČásti řešení se zaznamenávají formou zmíněných objektů. Objekt je tedy komplexní datová struktura, můžou to být vstupní data, částečná řešení, alternativní data či finální řešení. Objekty na tabuli jsou hierarchicky uspořádány do vrstev, které představují různé stupně abstrakce. O transformaci informací mezi jednotlivými vrstvami se starají speciální zdroje znalostí využívající algoritmické procedury nebo heuristická pravidla pro provádějí transformací. \n\nObjekty mohou mít mnoho atributů, které definují slovník prostoru řešení. Každá vrstva tabule využívá různou podmnožinu termínů, které se mohou překrývat (např. „typ“). Vztahy mezi objekty jsou označovány pojmenovanými odkazy. Tento vztah je speciálním případem atributu. Vztah mezi objekty může existovat na různých vrstvách (např. „je-část“) nebo mezi objekty stejné vrstvy (např. „závisí-na“ či „soused“) \n\nArchitektura typu tabule (v angl.Blackboard Architecture) je softwarovou interpretací již zmíněné metafory. Základní struktura a chování systému využívající tuto architekturu ho odlišuje od ostatních systémů pro řešení problémů. Uplatnění této architektury nalezneme v např. v hybridních expertních systémech.\n\nAbychom mohli říci, že systém využívá architekturu typu tabule, musí obsahovat následující tři principiální komponenty:\n\n\nDatabáze je organizována lineárně do vrstev, které představují různé stupně abstrakce. Každá úroveň abstrakce vidí řešený problém z jiného úhlu pohledu. \n\nSíla architektury typu tabule tkví v kombinování různých zdrojů znalostí. Snaží se maximalizovat výhody systému založeném na pravidlech a systému založeném na modelu. Různé zdroje znalostí jsou však zároveň hlavním problémem, neboť komunikace probíhá pouze prostřednictvím tabule. Zdroje nemají žádný formální jazyk. \n\nZdroje znalostí představují poznatky systému, které jsou využívány k řešení problémů. Struktura zdroje znalostí je obvykle tvořena dvěma částmi: podmínkami a akcemi. Podmínky popisují okolnosti, za kterých zdroj znalostí může přispět k řešení problému. Akce pak upravují stav tabule. Podmínka obvykle vyžaduje existenci již dříve vygenerovaných příspěvků a je možné se na ni dívat jako na predikát příspěvků. Akce generuje nové příspěvky, které jsou určené k publikování na tabuli, nebo pouze modifikuje existující. \n\nStruktura zdroje znalostí napovídá, že pracuje dvoustupňově:\n\nKontrolní mechanismus určuje směr, jakým se bude ubírat proces řešení problému. Umožňuje zdrojům znalostí, aby oportunisticky měnily obsah tabule. \nPři typickém zpracování se při aktualizaci tabule zdrojem znalostí vygenerují události, které jsou zároveň zaznamenány. Jakmile zdroj znalostí skončí s úpravou příspěvků na tabuli, kontrolní mechanismus použije zaznamenané události pro aktivaci dalšího zdroje znalostí. \n\nVe znalostních systémech, které slouží k řešení problémů se využívá inteligentního usuzování. Architektura typu tabule je příkladem implementace tzv. oportunistického usuzování (v angl. Opportunistic reasoning). Znalosti jsou aplikovány v nejpříhodnější době nejvhodnějším způsobem, není tedy použito výlučně přímé nebo zpětné usuzování. Tím se liší od metod striktního přímého nebo zpětného usuzování. Metoda usuzování je volena dynamicky v závislosti na tom, co systém naposledy zjistil. Tato forma usuzování je vhodná v aplikacích, kde znalosti o řešení problémů mohou být rozčleněny do nezávislých modulů, které pak při řešení problému kooperují.\n\n\nVyužití datové struktury tabule je vhodné pro diverzifikované problémy (různé formy vstupních dat, nejasně definované cíle, použití mnohonásobných linií uvažování) a pro distribuovaná prostředí. Pro efektivní využití možností tabule je dobré, aby prostor řešení byl rozložitelný na menší oddělené části. Tabule je také výhodná pro problémy, které vyžadují různé formy přístupu k řešení, jako je usuzování zdola-nahoru (bottom-up) nebo shora-dolu (top-down) .\n\nPřehled typů úloh, které jsou vhodné pro řešení v systému typu tabule :\n\nStrukturu částečných řešení, která vznikají na tabuli si demonstrujeme na následujícím příkladu. V roce 1979 představili Makoto Nagao a Takashi Mastuyama systém strukturální analýzy komplexních leteckých snímků. Při analýze uplatnili datovou strukturu tabule, která poskytovala sdílené prostředí pro rozpoznávané objekty na fotografiích. \n\nCílem systému bylo identifikovat a popsat objekty, které se ve fotografiích vyskytovaly. Pro efektivní rozpoznávání bylo třeba vzít v úvahu mnoho faktorů, které mají vliv na výslednou fotografii. Bylo tedy nutné specifikovat prostorové vlastnosti objektů, které zahrnovaly velikost, tvar, jas, spektrální vlastnosti, textury, prostorové vztahy atd. \n\nLetecké snímky obsahovaly množství objektů jako jsou pole, lesy, travnaté plochy, domy, řeky, silnice a mnoho dalších. Vzhledem k diverzifikované povaze problému rozpoznávání povrchu země, bylo na místě rozdělení systému na subsystémy, které se zaměřily na specifickou doménu objektů. \n\nTyto subsystémy využívaly společnou databázi, tedy tabuli, pro zápis částečných výsledků. Na obrázku je zobrazena struktura tabule v systému. Tabule obsahuje globální parametry stejně jako vlastnosti oblastí a objektů. \n\nMáme k dispozici ukázkovou sadu pravidel a faktů:\n\nCílem je rozpoznat živočicha. Všechny poznatky jsou umístěny na tabuli a všechny znalosti jsou uloženy do zdrojů znalostí. Mohou být použity různé modely usuzování, např. dopředné či zpětné usuzování. Podívejme se, jak by se postupovalo při dopředném usuzování. Poznatek F1 splňuje podmínku R2, tudíž hypotéza „živočich je masožravec“ je odvozena a uložena na tabuli. Algoritmus zkontroluje nejnovější vygenerovaná data, pokud nesplňují žádnou podmínku, pokračuje a vyhodnotí poznatek F2, který splňuje podmínku R1. Hypotéza „živočich je savec“ je uložena na tabuli. Další poznatky nesplňují žádnou podmínku, a je proto vyhodnocena jejich kombinace, která přinese výsledek „živočich je tygr“. \n\n"}
{"id": "638369", "url": "https://cs.wikipedia.org/wiki?curid=638369", "title": "Polk County", "text": "Polk County\n\nPolk County je název dvanácti okresů ve Spojených státech amerických:\n"}
{"id": "638370", "url": "https://cs.wikipedia.org/wiki?curid=638370", "title": "Nachal Rakit", "text": "Nachal Rakit\n\nNachal Rakit (: נחל רקית) je vádí v severním Izraeli, v pohoří Karmel.\n\nZačíná v nadmořské výšce přes 400 metrů nad mořem, na severozápadních svazích hory Har Šokef. Odtud vádí směřuje k severozápadu hlubokým zalesněným údolím, přičemž ze západu míjí horu Har Arkan. Jižně od vesnice Bejt Oren pak ústí zleva do vádí Nachal Oren, které odvádí jeho vody do Středozemního moře. Údolí je turisticky využíváno.\n\nV prosinci 2010 bylo okolí vádí postiženo lesním požárem, který zničil velkou část zdejších lesů.\n\n"}
{"id": "638374", "url": "https://cs.wikipedia.org/wiki?curid=638374", "title": "Pneuma", "text": "Pneuma\n\nPneuma (řecké slovo πνεύμα s významem „vzduch“, „dech“, „duch“, v širším smyslu „dech života“) je vzdušná či ohnivá podstata světa. Jde o ústřední pojem stoicismu. \n\nPro první stoiky je Bůh opravdu dech šířící se celým světem, tvůrčí oheň, či přesněji řečeno směs ohně a vzduchu, ztělesňující aktivní princip. Ten, dále smíšen s pasivními živly, zemí a vodou, vytváří veškerá těla, zvířata, rostliny a minerály. V dokonalém smíšení s pasivní matérií propůjčuje pneuma tělům konzistenci, vnitřní pnutí (\"tonos\"), a zároveň zajišťuje jednotu světa, prodchnutého substancí nesoucí sémě všech věcí (\"logoi spermatikoi\").\n\nBěhem procesu integrace pojmů stoické filosofie do novoplatonismu a především pod vlivem křesťanství zduchovněl pojem pneuma do té míry, že překročil rámec alchymické či chemické teorie matérie. Stoická stopa se ztrácí kdesi v řecké alexandrijské alchymii. Zósimos již označuje pojmem pneuma jakoukoli vzdušnou substanci. Lékařská literatura arabského a latinského středověku, inspirovaná Galénem, pak rozšířila stoickou představu \"causa contentiva\", zajišt'uící soudržnost těl a jakožto \"spiritus innatus\" dávající bytostem život. Tak se mohla v alchymických naukách opět vynořit představa duchovní substance, která provívá svět a pod různými označeními vytváří podstatu tří říší přírody; velmi často si přitom alchymisté nebyli jasně vědomi jejího stoického původu.\n\nPojem pneuma můžeme rozpoznat v nesčetných variantách vazké vlhkosti, v níž přírodní filosofové a alchymisté od středověku až do 18. století spatřovali příčinu soudržnosti těl, jejich rozpínavosti i jejich hořlavosti – ať už jde o bitumen, síru, \"terra pinguis\" Johanna Joachima Bechera, \"flogiston\" Georga Ernsta Stahla, nebo dokonce o elektřinu. Zvláštní vlastnosti pneuma však lze spatřovat i v kvintesenci Jana z Rupescissy, nebo u Paracelsa, kde těla proniká a udržuje jemná substance. Dúležitost koncepce se ukazuje ve snaze cestou destilace izolovat universálního ducha, který je předstupněm kovů i životním duchem. \nO tohoto ducha, nazývaného občas vzdušný sanytr nebo \"Spirit of nitre\", se zajímali Robert Fludd, Michael Sendivogius, Johann Baptist van Helmont a další; Rudof Glauber jej nazval \"miraculum mundi\".\n\nPierre Jean Fabre ve svém \"Palladium Spagyricum\" („Spagyrický chrám“, Toulouse 1624) výslovně sbližuje stoickou teorii duha, který dává světu sílu (\"spiritus mundi\") s alchymickým učením o všepronikající substanci a ztotožňuje pneuma s „duchem světa“.\n\nPneuma je v Novém zákoně ze Starého zákona převzatý pojem pro vnitřní živý charakter člověka, který mu Bůh daroval a který je závislý na Božím ustanovení, odhaluje se postupně ve své hloubce, a tak odlišuje a současně udržuje pohromadě mnoho vzájemně se překrývajících pojmů:\n\n"}
{"id": "638375", "url": "https://cs.wikipedia.org/wiki?curid=638375", "title": "Sanidin", "text": "Sanidin\n\nSanidin (Nose, 1808), chemický vzorec KAlSiO, je jednoklonný minerál ze skupiny tektosilikátů. Je to vysokoteplotní K-živec, která se časem mění přes ortoklas na mikroklin.\nNázev je složen z řeckých slov σανις (\"sanís\") – tabulka a είδος (\"idos\") – vidět.\n\n\nKrystaly obvykle tabulkové podle {010}, se čtvercovým průřezem, až 50 cm. Jehlicovité krystaly vyplňují sférolity. Dvojčatění: běžně podle karlovarského zákona.\n\n\n\n\n\nSanidin je dokonale mísitelný s vysokoteplotním albitem.\n\nNěkdy jako drahý kámen – fasetové brusy, kabošony.\n\nMísty hojný minerál, dobře vyvinuté krystaly tvoří jen vzácně.\n\nDana, E.S. (1892) Dana's system of mineralogy , (6th edition), 318.\n\n\n"}
{"id": "638376", "url": "https://cs.wikipedia.org/wiki?curid=638376", "title": "Nachal Oren", "text": "Nachal Oren\n\nNachal Oren (: נחל אורן nebo נחל ארן, doslova \"Borovicové vádí\",: \"Vádí Fela\") je vádí v severním Izraeli, v pohoří Karmel.\n\nZačíná v nadmořské výšce přes 400 metrů nad mořem, v severní části města Dalijat al-Karmel. Odtud vádí směřuje k severozápadu hlubokým zalesněným údolím mezi horami Rom Karmel, Har Alon a Har Ela na severní straně a Har Šokef a Har Arkan na straně jižní. Zprava sem ústí menší boční vádí Nachal Nec, Nachal Chejk a Nachal Alon. Jižně od vesnice Bejt Oren se vádí stáčí k západu a zleva přijímá vádí Nachal Rakit. Vede pak velmi hlubokým kaňonem okolo výšiny Har Oren. Podél vádí zde vede lokální silnice 721. Údolí je turisticky využíváno.\n\nSeverně od vesnice Ejn Hod zleva přijímá vádí Nachal Bustan a zároveň vstupuje do pobřežní nížiny. Zde podchází dálnici číslo 4 i dálnici číslo 2 a vede umělým korytem napříč zemědělsky využívanou krajinou. Ústí do Středozemního moře severně od Atlitu.\n\nV prosinci 2010 bylo okolí horního a středního toku vádí postiženo lesním požárem, který zničil velkou část zdejších lesů.\n"}
{"id": "638378", "url": "https://cs.wikipedia.org/wiki?curid=638378", "title": "Kurská jaderná elektrárna", "text": "Kurská jaderná elektrárna\n\nKurská jaderná elektrárna leží v Kurské oblasti Ruska, asi 40 km západně od Kurska, nedaleko Kurčatova. Jejím provozovatelem (jako ostatně všech jaderných elektráren v Rusku) je státní společnost Rosenergoatom. Elektrárna je vybavena čtyřmi reaktory RBMK-1000 (výkon 1000 MW elektrické energie/925 MW běžný síťový výkon).\n\nO stavbě bylo rozhodnuto v roce 1960 a byla započata o jedenáct let později. Hlavním důvodem vybudování elektrárny byly rostoucí energetické potřeby především hutního průmyslu, který má v okolí dlouhodobou tradici. První blok byl spuštěn v roce 1976, druhý v roce 1979, třetí 1983 a poslední 1985. Elektrárna se tak stala jednou z největších v Rusku. Plánovány byly ještě další dva bloky, blok 5 byl ve výstavbě již od roku 1985 a dokončen měl být v roce 2010 nebo 2011, ale z důvodů černobylské havárie byla stavba přerušena a následovně zrušena. Z tohoto důvodu byl projekt bloku 6 také zrušen. Rovněž existují plány na JE Kursk II. Plánovaný první blok by již měl být vybaven reaktorem typu VVER-1200.\n\nV reaktorech RBMK je jako moderátor využit grafit a jako chladicí médium obvykle lehká voda. Jedná se o jednookruhovou elektrárnu – turbíny pohání přímo chladicí médium. Tato pára je potom zkapalněna s pomocí vody z chladicí nádrže. Elektrárna pokrývá 90 % spotřeby v Kurské oblasti, dodává energii i do přilehlých oblastí Ukrajiny.\n\n"}
{"id": "638380", "url": "https://cs.wikipedia.org/wiki?curid=638380", "title": "Karel Böhm (skladatel)", "text": "Karel Böhm (skladatel)\n\nJUDr. Karel Böhm (12. ledna 1890 Karviná – 13. dubna 1973 Karviná) byl český právník, hudební skladatel a dirigent.\n\nPo maturitě na gymnáziu v Praze vystudoval práva na Karlově univerzitě. Titul doktora práv získal v roce 1915. Stal se advokátem ve Fryštátě.\n\nV hudbě se vzdělával soukromě. Hře na varhany se učil u Jana Kasperlíka. Ve skladbě byl samouk. Pečlivě však studoval díla českých klasiků, Hectora Berlioze, Richarda Strausse i teoretické práce Hugo Riemanna.\n\nZaložil a řídil \"Orchestrální sdružení\", se kterým provedl mimo jiné symfonické básně Bedřicha Smetany, Dvořákovy \"Slovanské tance\" i Blodkovu operu \"V studni\".\n\nAdvokátní praxi ukončil v roce 1938. Za německé okupace byl nějaký čas i vězněn, poté vystřídal různá zaměstnání.\n\nJeho skladatelská tvorba byla ovlivněna lidovými hudebními projevy těšínského regionu. Harmonizoval 18 goralských nápěvů z Hrčavy. V padesátých letech 20. století komponoval i úspěšnou zábavnou a estrádní hudbu.\n\n\n\n\n\n"}
{"id": "638383", "url": "https://cs.wikipedia.org/wiki?curid=638383", "title": "Nachal Nec", "text": "Nachal Nec\n\nNachal Nec (: נחל נץ) je krátké vádí v severním Izraeli, v pohoří Karmel.\n\nZačíná v nadmořské výšce přes 400 metrů nad mořem, na jižním okraji města Isfija. Odtud vádí směřuje k jihu zalesněným údolím. Pak ústí zprava do vádí Nachal Oren. To odvádí jeho vody do Středozemního moře.\n\n"}
{"id": "638386", "url": "https://cs.wikipedia.org/wiki?curid=638386", "title": "N-gram", "text": "N-gram\n\nN-gram je definován jako sled po sobě jdoucích položek z dané posloupnosti. Ze sémantického pohledu může být tato posloupnost buď posloupností slov nebo písmen, nebo čehokoli jiného. V praxi se častěji vyskytují n-gramy jako sled slov. Sled dvou po sobě jdoucích slov bývá často označován jako bigram, pro sled tří položek je zažitý pojem trigram. Od čtyř a výše se používá označení n-gram, kde je nahrazeno počtem za sebou jdoucích elementů. Při řešení úloh z oblasti počítačového zpracování přirozeného jazyka se na reprezentaci textu využívají ve většině případů slova nebo n-gramy slov.\n"}
{"id": "638391", "url": "https://cs.wikipedia.org/wiki?curid=638391", "title": "Böhm", "text": "Böhm\n\nPříjmení Böhm, Böhme a Böhmová (od německého výrazu pro obyvatele Čech), nese řada osob:\n\n\n"}
{"id": "638394", "url": "https://cs.wikipedia.org/wiki?curid=638394", "title": "Katharina Wagnerová", "text": "Katharina Wagnerová\n\nKatharina Friederike Wagnerová, nepřechýleně Katharina Wagner (* 28. května 1978 Bayreuth), je německá operní režisérka a od roku 2008 – společně se svou nevlastní sestrou Evou Wagnerovou-Pasquierovou – umělecká vedoucí a provozní ředitelka Hudebních slavností v Bayreuthu.\n\nKatharina Wagnerová je dcera Wolfganga Wagnera a jeho druhé ženy Gudrun, a tím také vnučka Siegfrieda Wagnera, pravnučka Richarda Wagnera a prapravnučka Franze Liszta. Vyrůstala v Bayreuthu, studovala divadelní vědu na Svobodné univerzitě Berlín a pracovala jako asistentka režie u Harryho Kupfera v berlínské Státní opeře Pod lipami i na Hudebních slavnostech v Bayreuthu (\"Mistři pěvci norimberští\" 1996, \"Lohengrin\" 1999, \"Tannhäuser\" 2002, \"Parsifal\" 2004).\n\nPrvní vlastní režijní práci představila roku 2002 ve Würzburgu. Zde i v dalších svých inscenacích – které byly obecenstvem i kritikou přijímány vesměs jako kontroverzní – vytvořila režijní styl značně odlišný od stylu svého otce. S ohledem na její záměrně provokativní \"Mistry pěvce norimberské\" na Hudebních slavnostech v Bayreuthu roku 2007 jí bylo vytýkáno, že dosud nenašla svůj umělecký profil, a poukazovalo se na režijní nedostatky. Podle oficiálních stránek samotných hudebních slavností však \"\"její inscenace znovu prokázala, že je nejen jednou z nejvýjimečnějších německých režisérů, ale i tou režisérskou osobností, která vyvolává největší naděje do budoucna\"\". Inscenace byla přijata s nevolí velkou částí premiérového obecenstva.\n\nZejména od roku 2001, kdy se Nadace Richarda Wagnera Bayreuth neúspěšně pokusila prosadit proti vůli Wolfanga Wagnera za jeho nástupkyni jeho dceru z prvního manželství Evu Wagnerovou-Pasquierovou, asistovala Katharina Wagnerová svému otci i v oblasti vedení hudebních slavností a byla jím představována jako jeho potenciální nástupkyně. Pomáhala mu získat pro Bayreuth nové režiséry, jako například Christopha Schlingensiefa, a posílila styk festivalu s veřejností – což jí vyneslo obvinění z populismu. Roku 2007 poprvé zpřístupnila zkoušky novinářům; roku 2008 iniciovala přímý obrazový i zvukový přenos jednoho z festivalových představení na bayreuthský Volksfestplatz.\n\nDlouhý spor o nástupnictví ve vedení hudebních slavností byl po smrti Gudrun Wagnerové na konci roku 2007 vyřešen kompromisem. V dubnu 2008 Wolfgang Wagner vyslovil svou připravenost odstoupit s návrhem, aby po něm vedení převezmou hudebních slavností převezmou obě jeho dcery – Eva Wagnerová-Pasquierová a Katharina Wagnerová. Nato obě podaly správní radě nadace společnou kandidaturu, která ji dne 1. září 2008 většinou 22 hlasů (se dvěma abstencemi, totiž dalších dvou zástupců Wagnerovy rodiny Nike Wagnerové a Vereny Lafferentzové) přijala.\n\nKatharina Wagnerová slíbila otevřít rodinné archivy týkající se nacistické historie festivalu.\n\nV říjnu 2010 se pokusila ukončit bojkot Wagnerova díla v Izraeli trvající od roku 1938 a pozvala Izraelský komorní orchestr vedený Robertem Paternostrem, aby v červnu 2011 zahrál na Bayreuthské radnici úvodní koncert k hudebním slavnostem, zahrnující i Wagnerovu \"Sigfriedovu idylu\". Návštěva Kathariny Wagnerové v Izraeli byla zrušena pro protesty přeživších obětí holokaustu.\n\n\n\n\n"}
{"id": "638403", "url": "https://cs.wikipedia.org/wiki?curid=638403", "title": "Pulaski County", "text": "Pulaski County\n\nPulaski County je název sedmi okresů ve Spojených státech amerických:\n"}
{"id": "638404", "url": "https://cs.wikipedia.org/wiki?curid=638404", "title": "SDSS", "text": "SDSS\n\nZkratka písmen SDSS může znamenat:\n\n"}
{"id": "638405", "url": "https://cs.wikipedia.org/wiki?curid=638405", "title": "Putnam County", "text": "Putnam County\n\nPutnam County je název devíti okresů ve Spojených státech amerických:\n"}
{"id": "638409", "url": "https://cs.wikipedia.org/wiki?curid=638409", "title": "Láska je pes: Básně 1974-1978", "text": "Láska je pes: Básně 1974-1978\n\nLáska je pes: Básně 1974-1978 (anglicky \"Love Is A Dog From Hell, Poems 1974-1977\") je sbírka básní amerického spisovatele a básníka Charlese Bukowského z roku 1977. Autor ji věnoval \"Carlu Weissnerovi\", svému příteli - německému agentovi a překladateli.\n\nČesky vydalo knihu v roce 1994 nakladatelství Pragma.\nVíce než 150 básní na téma „láska“ je rozděleno do 4 částí:\n\n1 - ubohé stvoření zblázněné láskou (one more creature dizzy with love)\n\n\n2 - já a jedna stará žena: žal (me and that old woman: sorrow)\n\n\n3 - Scarlet\n\n\n4 – populární melodie z vašeho podvědomí (popular melodies in the last of your mind)\n\n\nviděl jsem příliš mnoho tuláků jak se strnulým pohledem sedí pod mostem a pijí laciné víno\n\nDnes večer – nová žena na gauči. Kdo koho pozře napřed?\n\nvášnivka\n\nNeustále myslí na sex, nosí to s sebou jako v papírovém pytlíku. Zírá na každého muže. Mizí s každým mužem. Říká, že jsem žárlivý muž. Jednoho dne se propadla do svých pohlavních orgánů. Cítím se už líp a nosím černý plstěný klobouk.\n\nsladká hudba\n\nNezraňuje jako láska.\n\njá\n\nTy umíš milovat, povídá mi. Je to pravda, já umím milovat.\n\ndnes v noci\n\nTvoje básně tady budou i poté, co ženské zmizí – povídá mi redaktor. Ty ženské už zmizely, ale dejte mi opravdovou ženu a můžete mít všechny básně. Víte, jak to myslím?\n\nútěk\n\nUtéct černé vdově je zázrak, přesto se mi to podařilo, zatímco ona vysávala ostatní muže. Pozoruji jiné pavučiny.\n\nkonec krátké lásky\n\nRozdávali jsme si to vestoje, bylo to fajn, dokud mě nesejmula prudká bolest vystřelující od páteře. „Už běž, musím si vyvolat film“ řekl jsem jí a ona odešla. Za chvíli zvoní telefon, volá ona: „Miluju tě!“ „Dík“ – odpovím. „To je vše, co mi řekneš? Jdi do prdele!“ Láska usychá rychleji než sperma.\n\nbáseň pro křivozubou bábu\n\nVěřila v lepší svět, ublížila méně lidem než ostatní a tak vytvořila lepší svět, což chtěla. Báseň pro Frances Smithovou – matku jediné dcery Charlese Bukowského.\n\npřijímání\n\nKoně, Bach v rádiu, vodíková bomba ... a ona je pryč... s nějakým bláznem a řehtá se.\n\nvyrovnávání účtů\n\nPotřebuju vyrovnat skóre, moje holka se tento týden vyspala se 2 chlapama a tak ležím na posteli s ženskou, která prodělala 3 potraty. Až je po všem, pomyslím si, ještě jedna kunda a budem si kvit, pokud si nenašla dalšího, což určitě udělala.\n\nchicago\n\n„Koukej na moje boty“ říká, „líbí se ti?“ – „Jsou moc pěkný.“ „Tak ahoj,“ řekla a zamířila k autu. Nebyl jsem její typ. Takových ženských jsem potkal nejvíc ze všech.\n\ntiché hezké dívky v šatech z panamy...\n\nZnám jen kurvy, alkoholičky, vyžilé narkomanky, a přitom potřebuju dobrou ženskou, víc než tento psací stroj a vidím ji, jak se mazlí s kočkou.\n\nzima\n\nObrovský poraněný pes, sražený autem, krvácí ze zadku, jedu si vsadit, pes chcípá naproti nákupnímu středisku, zatímco se z oblohy snášejí první vločky sněhu.\n\nželeznej Mike\n\nSklátí každou ženskou a pak ji vyhodí a když se některá nechce pakovat, ubalí jí jednu na cestu. \"Mě nedostanou\" říká. \"Miku, nikdo není neporazitelný, jednoho dne se zblázníš do očí jakoby namalovaných dětskou pastelkou a nebudeš moct nic udělat.\" Lásce podlehne i ta největší tvrdost.\n\njak se stát slavným spisovatelem\n\nnávod: spi s mnoha ženami, napiš pár milostných básní, neohlížej se na jiné, pij pivo, choď na dostihy, občas vyhraj. Spi do dvanácti, pij víc piva, pokud miluješ, miluj především sebe, vždy si buď vědom možnosti absolutní prohry, ať už se ti důvody zdají správné nebo ne - rané ochutnání smrti může k něčemu být. Netrap se kvůli ženským, žádná nestojí za víc než 50 dolarů. Pořiď si psací stroj a per to do něj, pamatuj na staré páky: Ernest Hemingway, Louis-Ferdinand Céline, Fjodor Michajlovič Dostojevskij, Knut Hamsun.\n\nsám se všemi\n\nŽeny rozbíjejí vázy o stěny, muži příliš pijí, nikdo nikdy nenajde toho pravého, ale lidé se hemží dál. Skládky se plní, blázince se plní, nemocnice a hřbitovy se plní a nic jiného se nenaplní.\n\nporážka\n\nDivím se, že jsem se napůl nezbláznil z posledního rozchodu, poznal jsem mnoho žen, jedna jako druhá. Jsem sám bez samoty, hle zvítězil jsem.\n\npostele, záchody, ty a já -\n\nVšechny ty postele a záchody, kanalizační systém je velký vynález, spláchla jsi mě, teď je řada na tobě, někdo ti to udělá, nebo se spláchneš sama.\n\nto pak -\n\nVždycky si myslíš, už jsem se poučil, nenechám se doběhnout, chci jen trochu útěchy a nakonec do toho spadneš a výsledek je stejný - marně čekáš a nasloucháš krokům.\n\ndědictví poddajných\n\nNěkteré sebevraždy jsou tak nenápadné, že si jich nikdo ani nevšimne.\n\nžlutý taxík\n\nV kavárně mi mexická tanečnice zatřásla zadkem před nosem a moje holka vypálila ven, když ti uteče ženská tímto stylem, přemýšlíš, jestli v tom není ekonomika, když už se nechat šoustat, radši od nějakého zazobance než chudáka. Když člověk přijde skoro o všechno, dodá mu to sil a tak jsem řekl číšníkovi: \"jsem šílený, zavolejte na mě vyhazovače, já se mu vychčiju za krk.\", vyhodili mě svižně, právě včas, abych ji zahlédl, jak nastupuje s jiným chlapem do žlutého taxíku.\n\nkritický okamžik\n\nLidé si nejsou dost dobří navzájem, ve škole učí, že můžeme být všichni prdelózní vítězové, ale o sebevraždách a bídě neřeknou nic. Nebo o tom, jaká je hrůza žít v úzkosti a osamělosti. Vrah usekne dítěti hlavu, jako když si kousnete do kornoutu se zmrzlinou. Neztrácím naději, přece musí existovat způsob, jak z toho ven.\n\nmíšenka\n\nS prázdným pohledem, jednou ti nějaký magor zakroutí krkem a ty budeš volat mé jméno a pochopíš, co jsi měla pochopit už dávno.\n\nvražednice\n\nŽraločí ústa, dokonalé tělo, nízká duše, běhá od muže k muži a nabízí. Příliš pozdě pochopíme - první zhltne ptáka a pak srdce.\n\nmodlitba za špatného počasí\n\nJak to dělají, zkonejší člověka, a pak ho nechají smažit se ve vlastní šťávě, nechají ho naslouchat dešti.\n\nmelancholie\n\nVšichni patříme do dějin melancholie, já už ji znám dlouho, jsme jako staří přátelé. Nakopl jsem víru do řiti, ale totéž jsem měl udělat té zrzce.\n\nláska je pes\n\nJsem takový a makový, balíček prezervativů pomalu teří, kam jste se všechny poděly?\n\na kdybyste teda vy učil tvůrčí psaní, zeptal se, co byste jim řekl?\n\nŘekl bych jim, aby se nešťastně zamilovali (opakovaně), pili laciné víno, měli hemeroidy, nechodili do opery, nesnažili se o úspěch, odepsali všechny přátele, známé a příbuzné...\n\nŘek\n\nChlápek odvedle neumí anglicky, je to Řek a vypadá přihlouple. Jednou odkoukal od domácího, jak maluje a zkusil to taky. Je dobrý ve svých pětačtyřiceti. Pomyslím, co bude dál? Co když bude hodně dobrý? Budu svědkem rostoucí slávy, budu pozorovat jeho obdivovatelky, než přijde pád? Vyžírkové se již šikují, vidíte, už i já jsem k němu přilnul.\n\nnevypadalo to tam zle\n\nKdyž jsme skončili, hodila mi jakýsi ztvrdlý hadr naškrobený spermatem stovky chlapů. Utřel jsem se do prostěradla. Když se pak sehnula, spatřil jsem to zezadu v plné parádě.\n\no jeřábech\n\nKdyž dostaneš od života pořádnou nakládačku, přeješ si být jeřábem stojícím na jedné noze. Ale je tu ještě to staré vychování - to přece nejde. Krom toho jeřáb si nemůže koupit děvku nebo se oběsit v poledne. To dělají jen lidi a i oni umí stát na jedné noze.\n\n"}
{"id": "638412", "url": "https://cs.wikipedia.org/wiki?curid=638412", "title": "Douglas A-3 Skywarrior", "text": "Douglas A-3 Skywarrior\n\nDouglas A-3 Skywarrior byl strategický bombardér navržený pro United States Navy, který patřil mezi nejdéle sloužící palubní proudová letadla. Do služby byl zařazen v polovině 50. let 20. století a vyřazen byl až v roce 1991. Po mnoho let po svém zařazení zůstával nejtěžším letadlem, které vzlétalo z paluby letadlových lodí. Letoun obdržel i neoficiální přezdívku \"The Whale (Velryba)\". Na konci své služby sloužil jako základna pro elektronický boj, taktický letecký průzkum a jako velkokapacitní tankovací letadlo.\n\nUpravený letoun Skywarrior sloužil i u USAF až do začátku 70.let pod názvem Douglas B-66 Destroyer. Skywarrior byl jedním ze dvou letounů US Navy, které vstupovaly do služby jako strategický bombardér. Druhým typem strategického bombardéru byl palubní nadzvukový letoun A-5 Vigilante. Nicméně rozhodnutím, že námořnictvo bude mít svůj odstrašující jaderný arzenál umístěný na ponorkách, muselo i v jeho případě dojít ke změně určení – na palubní taktický průzkumný letoun.\n\nNa začátku 2. světové války americké námořnictvo začalo zkoumat koncepci proudového letounu, který by operoval z letadlových lodí. Úspěchy v této oblasti povzbudily další vývoj a krátce po válce US Navy začalo uvažovat o proudovém pohonu letadla, které by mohlo působit z paluby letadlových lodí a bylo by i dostatečně velké, aby mohlo působit jako strategický bombardér. Zavedení jaderných pum do výzbroje amerického námořnictva otevíralo nové možnosti. První jaderné pumy však byly poměrně velké, a tudíž bylo třeba i velké letadlo k jejich dopravě.\n\nV lednu 1948 velení námořních operací vydalo požadavky na vývoj útočného letounu dlouhého doletu (minimálně 2 000 námořních mil) působícího z palub letadlových lodí schopné přepravit 4 536 kg (10 000 liber) bomb nebo jaderných zbraní. Kontrakt uzavřený mezi US Navy a Douglas Aircraft Company 29. září 1949 vedl k vývoji a výrobě letounu A3D Skywarrior. Ten byl navržen Edem Heinemannem, který se proslavil také návrhem letounu A-4 Skyhawk. Prototyp XA3D-1 (číslo 125 412) poprvé vzlétnul 28. října 1952.\n\nPřetrvávající problémy s vývojem, které se týkaly převážně původních motorů, zpozdily zavedení Skywarriorů až do jara 1956. A-3 byl daleko největším a nejtěžším letounem, který kdy byl navržen pro použití na letadlových lodích, ačkoliv je ironií, že tento letoun byl nejmenším z dalších předložených návrhů. Ostatní návrhy mohly létat jen z plánované super letadlové lodi USS United States. Konstruktér Ed Heinemann moudře usoudil, že by bylo nemoudré navrhovat letoun pro neexistující letadlovou loď, a proto navrhl letoun, který byl schopný operovat z již zavedených lodí. Pro úsporu místa v hangáru letadlové lodi měl letoun sklopná křídla směrem nahoru hned za motory a sklopnou svislou ocasní plochu na pravou stranu. Kvůli své mohutnosti se letounu přezdívalo \"The Whale (Velryba)\" (po jeho úpravě pro elektronický boj se z letounu stala \"The Electric Whale (Elektrická velryba)\"). Výroba skončila v roce 1961.\n\nSkywarrior byl hornoplošník s křídly o šípovitosti 36° a dvěma proudovými motory Pratt & Whitney J57 zavěšených na šikmém rameni pod křídly. První prototypy používaly plánované motory Westinghouse J40. Tyto motory ale byly velice nespolehlivé a byly brzy zrušeny. Pomocné raketové motory Aerojet JATO na tuhé palivo s tahem 20 kN usnadňovaly vzlet. Používaly se při startech z letadlových lodí, které nebyly vybaveny katapultem. Letoun měl rozměrný celokovový (hliníkový) trup.\nOvládání letounu bylo hydraulické, obě křídla a svislá ocasní plocha byly sklopné pro úsporu místa na letadlové lodi. Velké palivové nádrže letounu umožňovaly dlouhý dolet.\n\nRané varianty letounu A-3 měly tříčlennou posádku. Ta se skládala z pilota, bombometčíka/navigátora (BN) a navigátora. Pilot a bombometčík seděli v kokpitu vedle sebe. Pilot seděl na levé straně. V prvních variantách seděl třetí člen posádky, který sloužil jako střelec, za touto dvojicí otočen zády proti směru letu. Třetí člen posádky měl i přístroje na navigaci podle hvězd a ovládal i obranná elektronická zařízení. Pozdější verze pro elektronický boj měly sedmičlennou posádku, která se skládala z pilota, druhého pilota, navigátora a čtyř operátorů elektronických systémů, kteří byli umístěni v bývalé prostorné pumovnici.\n\nPožadavky na co nejmenší hmotnost vedly k tomu, že letoun nebyl vybaven vystřelovacími sedadly s odůvodněním, že stejně bude většinou létat ve velkých výškách. Posádka letoun opouštěla takzvaným únikovým tunelem podobně jako u letounu F3D Skyknight. Díky tomu posádky poněkud morbidně vysvětlovali, co znamená označení letounu „A3D“, označení prý znamenalo „All Three Dead (Všichni tři mrtví)“. Naproti tomu verze letounu pro USAF, B-66 Destroyer, byla vybavena vystřelovacími sedadly po celou dobu jejich služby.\nZdokumentovaná historie těchto letounů vykazuje nadprůměrné množství poruch. Někteří se domnívali, že tomu tak bylo, protože s letounem létali méně zkušení piloti, ale opak byl pravdou. S letounem často létali ti nejlepší z nejlepších kvůli jeho roli strategického bombardéru vybaveného jadernou zbraní.\n\nSkywarrior mohl nést v pumovnici až 5 443 kg bomb, které byly u pozdějších verzí nahrazeny kamerovým vybavením nebo dalšími palivovými nádržemi. Původní systém pro řízení bombardování AN/ASB-1A byl později nahrazen systémem AN/ASB-7, což si vyžádalo mírnou úpravu nosu letounu. Obranná výzbroj se skládala z dvojice 20 mm kanónů v dálkově ovládané ocasní věžičce navržené společností Westinghouse, která byla obvykle odstraňována a nahrazena aerodynamickým krytem. Ačkoliv na počátku války ve Vietnamu letoun podnikl několik bombardovacích misí, další útoky prováděly již jen hbitější letouny. Letouny Skywarrior tak většinou sloužily jako tankovací letouny a jako podpůrná letadla pro elektronický boj.\n\nPředtím než vstoupily do operační služby jaderné ponorky vyzbrojené balistickými jadernými střelami Polaris, hrály letouny klíčovou roli v jaderné odstrašující síle US Navy. Letky těchto letounů tvořily dvě těžká letecká křídla (\"Heavy Attack Wings (HATWING)\"). Jedno bylo umístěno na námořní letecké základně Whidbey Island, stát Washington, zatímco druhé bylo původně umístěno na námořní letecké základně Jacksonville, stát Florida. Poté bylo přemístěno na námořní leteckou základnu Sanford, stát Florida. Letecké křídlo na základně Whidbey Island později přešlo na variantu letounu EA-3 a na letouny EA-6B Prowler. Křídlo na základně Sanford přešlo na letouny A-5 Vigilante. Přesto však zde byl ponechán malý počet cvičných TA-3B pro výcvik námořních leteckých důstojníků. V 60. letech námořnictvo USA opustilo myšlenku strategických jaderných bombardérů a přešlo na balistické rakety vypouštěné z ponorek. Původně strategické jaderné bombardéry začaly plnit jiné úkoly.\n\nSkywarriory byly během války ve Vietnamu použity několikrát k bombardování a kladení min od roku 1965 do roku 1967. Americké námořnictvo začalo brzo používat pro útočné akce ve Vietnamu obratnější letouny, ale letouny A-3 sloužily dále v roli tankovacích letounů, pro fotografický průzkum a elektronický boj. Letoun vybavený tankovacím zařízením mohl doplňovat palivo všem proudovým letounům US Navy, USMC a některým letounům USAF. Tím Skywarrior nejen že prodloužil dolet útočících letounů, ale i zachránil mnoho vracejících se pilotů, kterým docházelo palivo, podobně jako větší a mnohem známější letoun USAF KC-135 Stratotanker.\n\nTéměř celou válku ve Vietnamu letouny EA-3B letky VQ-1 „Det B“ létající z letecké základny Da Nang prováděly elektronický boj nad celou oblastí včetně tzv. Ho Či Minovy stezky a až na sever k přístavu Haiphong. Posádky a pozemní personál byly dočasně převeleny z námořní letecké základny Atsugi v Japonsku a po roce 1970 z námořní letecké základny Agana na Guamu.\n\nVerze A-3B, která byla modifikována na verzi RA-3B, byla používána ve Vietnamu k fotografickému průzkumu. Letky ze základen Agana na Guamu (VAP-61) a z Jacksonville na Floridě (VAP-62) létaly ze základny DaNang a prováděly mapování a shromažďování zpravodajských informací nad oblastí jihovýchodní Asie. S výbavou 12 kamer se RA-3B dobře hodil k mapování oblastí, pro které nebyly k dispozici podrobné mapy. S infračerveným vybavením letouny RA-3B byly používány k nočnímu monitorování pohybů jednotek na silnicích a stezkách v Laosu.\n\nBěhem války ve Vietnamu byly Skywarriory upraveny na víceúčelové tankovací letouny EKA-3B, které se staly skutečnými tahouny mezi tankovacími letadly. Útočné letouny A-3 byly modifikovány na tankovací letouny KA-3. Přidáním elektronických rušiček vznikly letouny EKA-3, které mohly rušit nepřátelské radary zatímco čekaly na letadla, která budou potřebovat doplnit palivo. Nakonec byly letouny EKA-3B nahrazeny menšími tankovacími letouny KA-6D Intruder, které ačkoliv neměly takovou kapacitu a výdrž, mohly sloužit ve větším množství v rámci leteckého křídla na letadlové lodi.\n\nLetoun EA-3 byl nepostradatelným zdrojem informací pro velení flotily a byl používán v důležitých misích elektronického zpravodajství z palub letadlových lodí a tak doplňoval ze břehu působící letouny EP-3. Svou poslední službu vykonal jako základna pro elektronické zpravodajství během operace Pouštní bouře.\n\nLetoun EA-3B byl upraven pro elektronickou zpravodajskou činnost proti Varšavské smlouvě. Své mise vykonával po celém světě od roku 1956 podobně jako letoun amerického letectva EB-47 Stratojet. Letoun EA-3B měl sedmičlennou posádku, tříčlenná posádka byla v kokpitu a důstojník pro elektronický boj a tři operátoři elektronických systémů v upravené pumovnici letounu. Poskytoval své výjimečné schopnosti v elektronickém průzkumu během mnoha konfliktů v době Studené války včetně války ve Vietnamu.\n\nNěkolik desetiletí sloužily Skywarriory US Navy v mnoha rolích. Poslední z 282 vyrobených letounů byl vyřazen 27. září 1991. Zkušební letky umístěné na základnách Point Mugu a China Lake se pokoušely o uchování svých zkušebních letounů A-3 v provozu. Tento plán ale selhal, když viceadmirál Richard Dunleavy, zástupce náčelníka námořních operací pro vzdušný boj, sám původně bombometčík/navigátor letounu A-3, učinil konečné rozhodnutí o definitivním vyřazení tohoto typu letounů.\n\nPo svém vyřazení z činné služby byly některé letouny ještě nějaký čas používány několika společnostmi pro testování některých součástí letounů.\n\n\"Pozn.:\" podle původního způsobu značení letounů US Navy byly letouny Skyearrior označeny A3D (třetí útočný letoun od společnosti Douglas Aircraft). V září 1962 byl zaveden nový jednotný systém označování letounů USA a letoun tak získal označení A-3. U těch letounů, kde došlo k přeznačení je označení před rokem 1962 uvedeno jako první a označení od roku 1962 je uvedeno v závorce.\n\n\n\"Data pocházejí z oficiálních „Standard Aircraft Characteristics“\".\"\n\n\n\n\n USA\n\n\n\n\n"}
{"id": "638415", "url": "https://cs.wikipedia.org/wiki?curid=638415", "title": "Kryštof a nebeský kůň", "text": "Kryštof a nebeský kůň\n\nKryštof a nebeský kůň je československý \"Večerníček\" z roku 1986. Poprvé byl vysílán od 28. března 1986 do 3. dubna 1986 na 1. i 2. programu ČST.\n\n\n"}
{"id": "638416", "url": "https://cs.wikipedia.org/wiki?curid=638416", "title": "Velká cesta (film, 1962)", "text": "Velká cesta (film, 1962)\n\nVelká cesta () je československo-sovětský film z roku 1962 režírovaný Jurijem Ozerovem. Film zachycuje část života Jaroslava Haška.\n"}
{"id": "638418", "url": "https://cs.wikipedia.org/wiki?curid=638418", "title": "Э̇", "text": "Э̇\n\nЭ̇ (minuskule э̇) je písmeno cyrilice. Jedná se o variantu písmena Э. Vyskytuje se v něnečtině.\n"}
{"id": "638424", "url": "https://cs.wikipedia.org/wiki?curid=638424", "title": "FMEA", "text": "FMEA\n\nFMEA (\"Failure Mode and Effects Analysis\", analýza možného výskytu a vlivu vad) je analytická metoda, jejímž cílem je identifikovat místa možného vzniku vad ve výrobě.\n\nTato metoda je často používaná při výrobě díky jejímu možnému převedení jako standardu pro ostatní výrobky. Tato metoda také odhaluje rizika již v rané fázi plánování, tj. úspora času a jeho investice do vývoje produktu a procesu. Díky této metodě je také důkladně zdokumentován výrobní postup daného výrobku. \n\nO výsledek kvalitní analýzy se musí zasloužit celý tým z různých úrovní organizace. Metoda je relativně jednoduchá, je k ní ale potřeba vysoká zkušenost a znalost zkoumaného produktu, nebo alespoň produktu jemu podobného. Nejen z tohoto důvodu je zapotřebí tým lidí napříč více oborů, protože pro každého člena týmu je důležitá jiná část postupu výrobku. Pokud je FMEA analyzována pouze jedním člověkem, není zaručeno, že byly vzaty v úvahu všechny možné druhy vady a jejich příčiny. Přesně vzato je FMEA souhrnem poznatků technika nebo týmu v průběhu vývoje celého procesu. \n\nTato metoda byla vyvinuta v 60. letech minulého století v USA během vesmírného programu společnosti NASA, jako nástroj pro hledání závažných rizik. První civilní využití této metody byly společnosti Ford asi o 10 let později, z důvodu špatné kvality projektu Ford Pinto, na kterém tato metoda byla poprvé použita. Na začátku 80. let byla metoda FMEA zpracována do jednotné příručky a byla zahrnuta do normy QS9000. V průběhu posledních 20 letech se FMEA postupně vyvíjela a rozšiřovala, vznikly například metody VDA, DRBFM, FMECA aj. které navazují nebo mají základ v této metodě.\n\n\"System Failure Mode Effects Analysis\" (systémová) analyzuje systémy a subsystémy v raném (koncepčním) stadiu a zaměřuje se na interakce mezi systémy a elementy systému. \n\n\"Design Failure Mode Effects Analysis\" (konstrukce, návrh) analyzuje výrobek dříve, než se začne s výrobou. Zaměřuje se na druhy vad způsobené nedostatky konstrukce (návrhu).\n\nProvádí se tzv. „pencil-and-paper analysis“ neboli analýza prováděná ještě před konstrukcí samotného produktu. Tuto analýzu provádí tým, který má zkušenosti s podobným produktem. V ideálním případě by tato metoda měla prozkoumat všechny možné způsoby vzniku poruchy a tím předcházet problémům dříve, než nastanou. Pokud se v návrhové fázi nepodaří úplně odstranit nalezenou chybu, tým dbá na to, aby alespoň co nejvíce omezil příčiny a zmírnil její následky.\n\n\"Process Failure Mode Effects Analysis\" (procesní, výrobní) analyzuje výrobní a montážní procesy, nedostatky procesu výroby nebo montáže.\n\nZpracovávají se a hodnotí možnosti selhání procesu a jeho efektivnosti. Mimo jiné se identifikují akce, které odstraní nebo redukují pravděpodobnost tohoto selhání. Dokument PFMEA by měl být sestaven nejpozději ke dni zahájení nebo ve fázi proveditelnosti, před vlastní produkcí; měl by také vzít v úvahu všechny výrobní operace z jednotlivých součástí.\n\nPFMEA identifikuje a řadí každé potenciální riziko selhání pro každý zpracovatelský krok. Potenciální selhání, která jsou ohodnocena nejvyšším číslem riskové priority (RPN, Risk Priority Number), pomohou inženýrským službám a managementu k tomu, aby určili, jak alokovat čas a finanční rozpočty na řešení potenciálních selhání. PFMEA může také být využívaný pro dokumentaci výsledků nebo výrobních technik procesu.\n\nK běžným chybám PFMEA patří:\n\n\n"}
{"id": "638429", "url": "https://cs.wikipedia.org/wiki?curid=638429", "title": "PTA", "text": "PTA\n\nZkratka PTA může mít více významů:\n\n"}
{"id": "638434", "url": "https://cs.wikipedia.org/wiki?curid=638434", "title": "Seznam apoštolských cest papeže Benedikta XVI.", "text": "Seznam apoštolských cest papeže Benedikta XVI.\n\nPapež Benedikt XVI. byl ve svém poměrně vysokém věku velmi aktivním poutníkem do cizích zemí, podle vzoru svého předchůdce papeže Jana Pavla II.\n\nPři většině svých cest se ve svých projevech věnoval otázkám, které hrají důležitou roli v navštíveném regionu, zejména v oblasti vzdělávání, morálky a duchovního života katolíků. Důležitým tématem byly také ekumenické otázky a vztah k nekřesťanským náboženstvím.\n\nPapež přicestoval do Německa, aby se 18. srpna zúčastnil 20. světového dne mládeže v Kolíně nad Rýnem. Setkal se s tehdejším prezidentem Horstem Köhlerem, německým kancléřem Gerhardem Schröderem, vůdkyní opozice Angelou Merkelovou a dalšími osobnostmi a navštívil známou kolínskou katedrálu. Navštívil také synagogu židovské obce v Kolíně nad Rýnem, která je nejstarší židovskou komunitou na sever od Alp. Papež Benedikt a jeho bezprostřední předchůdce Jan Pavel II. jsou jediní dva papežové, o kterých je od dob svatého Petra známo, že navštívili synagogu. Hovořil také se zástupci muslimské komunity a protestantské církve. 21. srpna sloužil mši svatou na letišti v Marienfeldu.\n\nPapež zahájil návštěvu dne 25. května těsně po 11. hodině na vojenském letišti Okęcie ve Varšavě. V průběhu své návštěvy často pronášel několik vět v polštině, kterou se naučil foneticky vyslovovat. Po uvítacím ceremoniálu přejel ve svém papamobilu do katedrály sv. Jana, kde se setkal zhruba s tisícovkou duchovních a pronesl k nim kázání. Potom se na oficiální návštěvě v prezidentském paláci sešel s polským prezidentem Lechem Kaczyńskim a později se zúčastnil setkání s představiteli různých náboženství. 26. května slavil na náměstí Pilsudského ve Varšavě mši svatou pod širým nebem a navštívil klášter Jasna Góra v Čenstochové, odkud odjel do Krakova. 27. května navštívil Wadowice, rodiště svého předchůdce, svatyni na Kalvárii Zebrzydowské, svatyni Božího milosrdenství v Łagiewnikách, katedrálu na Wawelu a oslovil mladé lidi shromážděné v parku Błonia v Krakově. Poslední den své návštěvy, v neděli 27. května, slavil mši svatou v parku Błonia pro asi 900 000 poutníků a později téhož dne se krátce pomodlil v bývalém nacistickém koncentračním táboře Osvětim-Březinka.\n\nPapež Benedikt navštívil Španělsko na žádost krále Juana Carlose a místních katolických biskupů. Zvláštním důvodem návštěvy byla účast na pátém světovém setkání rodin ve Valencii. Závěrečnou mši svatou slavil Svatý otec v místní Čtvrti umění a věd. Při bohoslužbě koncelebroval arcibiskup z Valencie, Agustín García-Gasco Vicente, který oslovil Svatého otce i shromážděné poutníky.\n\nPapež navštívil Mnichov, Altötting, Marktl am Inn a Řezno, města ve svém rodném Bavorsku. Po příletu přivítali Benedikta XVI. na mnichovském letišti kancléřka Angela Merkelová a prezident Horst Köhler. Papamobilem projel Mnichovem, kde byl v letech 1977 až 1982 arcibiskupem. Na náměstí Marienplatz se pomodlil stejně jako před lety, kdy byl povolán do Říma papežem Janem Pavlem II. Mší svatých, které se konaly pod širým nebem v Mnichově a Řezně se zúčastnilo více než půl milionu věřících. Papež navštívil také Marktl am Inn, kde se narodil a byl pokřtěn. Jeden den strávil se svým starším bratrem, Mons. Georgem Ratzingerem. Navštívili hrob svých rodičů a strávili zbytek dne v bývalé rezidenci papeže Benedikta. Dům na předměstí Řezna je stále ve vlastnictví papeže.\n\nNa pozvání Bartoloměje I., ekumenického patriarchy z Konstantinopole (Istanbulu), navštívil papež Turecko. Návštěva v převážně muslimské zemi byla nejprve zastíněna spory o přednášku, kterou přednesl před dvěma měsíci v Řezně během návštěvy Bavorska. Provázely ji nacionalistické a islámské demonstrace a bezprecedentní bezpečnostní opatření.\n\nPo příletu na mezinárodní letiště Esenboğa v Ankaře byl dne 28. listopadu přivítán premiérem Recepem Tayyipem Erdoğanem, který odlétal na jednání summitu NATO. Poté navštívil Atatürkovo mauzoleum, setkal se s prezidentem Ahmetem Necdetem Sezerem, vedl rozhovory s Alim Bardakoğlem, ministrem pro náboženské záležitosti, a přijal pracovníky vatikánského velvyslanectví v Ankaře.\n\n29. listopadu 2006 navštívil chrám Panny Marie v Efezu, kde sloužil mši svatou pod širým nebem. V Istanbulu se sešel k modlitbě a soukromému rozhovoru s ekumenickým patriarchou Bartolomějem I. v patriarchální bazilice svatého Jiří. Benedikt XVI. prohlásil, že jedním z hlavních cílů jeho pontifikátu je usmíření dlouhotrvajícího rozkolu mezi východní pravoslavnou a římskokatolickou církví.\n\nDne 30. listopadu 2006 se Benedikt XVI. zúčastnil slavení božské liturgie ze svátku svatého Ondřeje. Šlo o hlavní cíl jeho dlouho připravované cesty, který symbolizuje hledání usmíření mezi západním a východním křesťanstvím. Na znamení hledání cesty k jednotě obou církví podepsali oba představitelé společné prohlášení.\n\nDále papež navštívil chrám Božské moudrosti, původně největší kostel pravoslavné církve, který byl později přeměněn na mešitu a muzeum. Potom navštívil Modrou mešitu.\n\nBěhem návštěvy vedl rozhovory s patriarchou Mesrobem II. Mutafyanem z Konstantinopole a patriarchálním vikářem Morem Filiksinosem Yusufem Çetinem, hlavami arménské a asyrské obce v Turecku. Setkal se také s Izákem Halevou a Hakhamem Bashim (vrchním zemským rabínem) z komunity sefardských Židů žijících v Turecku.\n\n1. prosince zakončil Svatý otec svou návštěvu v římskokatolické katedrále Svatého Ducha. Po vypuštění bílé holubice symbolizující mír odhalil sochu papeže Benedikta XV. a slavil v katedrále mši svatou. V projevu na rozloučenou na istanbulském Atatürkově letišti papež řekl: „Část mého srdce zůstává v Istanbulu.“\n\nV Brazílii papež navštívil svatyni Aparecida a São Paulo. Svou cestu využil ke kritice mexických zákonodárců, kteří legalizovali potraty. Nicméně ujistil, že ačkoli souhlasí s biskupy, kteří tvrdí, že mexičtí politici se svým činem „sami exkomunikovali“, nechystá se žádná formální exkomunikace těchto osob.\n\nV Aparecidě se obrátil ke členům konference biskupů Latinské Ameriky. Během kázání odsoudil potraty a používání antikoncepce. Zároveň odsoudil negativní vlivy kapitalismu a také marxismu pro jeho ničivé účinky na hospodářství, státní správu a náboženství. Řekl také, že je důležité, aby se zabránilo v odchodu katolíků k protestantismu, ale aby se místo toho upevnilo jejich spojení s katolickou církví.\n\nPři slavnostní mši svaté v São Paulu, které se zúčastnily stovky tisíc věřících, Benedikt XVI. svatořečil mnicha Antonia Galvãa, františkána, který žil v 18. století.\n\n7. září 2007 přistál papež Benedikt XVI. na mezinárodním letišti ve Vídni, kde byl uvítán rakouským prezidentem Heinzem Fischerem a arcibiskupem Christophem kardinálem Schönbornem. Návštěva byla koncipována jako národní pouť do baziliky v Mariazell, rakouské národní svatyně. Během své třídenní návštěvy navštívil papež také klášter Heiligenkreuz a s vídeňským vrchním rabínem uctil v památníku památku 65 000 vídeňských Židů, kteří zahynuli v nacistických koncentračních táborech.\n\nNávštěvu Spojených států zahájil Svatý otec dne 15. dubna 2008. Na vojenské letecké základně Andrews ve státě Maryland jej přivítal prezident George W. Bush s manželkou Laurou a dcerou Jennou. Byla to první papežská návštěva Benedikta XVI. ve Spojených státech a první návštěva papeže v USA od návštěvy Jana Pavla II. v St. Louis v roce 1999.\n\nBěhem pobytu ve Spojených státech Svatý otec nejprve navštívil Washington, kde byl 16. dubna, v den svých 81. narozenin, slavnostně přijat v Bílém domě. Návštěvy Bílého domu se zúčastnilo více než 9000 pozvaných hostí, kteří si vyslechli papežovu promluvu. „Jedná se o jeden z největších uvítacích ceremoniálů, které se kdy v Bílém domě konaly,“ uvedla tisková mluvčí Bílého domu Dana Perinová. Podle odhadů lemovalo ulice města dalších 4000 lidí bez vstupenek.\n\nPoté Svatý otec odcestoval do americké národní baziliky Neposkvrněného početí, kde promluvil ke katolickým kardinálům a arcibiskupům z USA.\n\nDruhý den ráno, 17. dubna, slavil ve Státním parku mši svatou, které se zúčastnilo 47 000 lidí. Po mši svaté se soukromě setkal s některými z dětských obětí sexuálního zneužívání kněžími z bostonské diecéze.\n\nPozději téhož dne se papež obrátil k zástupcům amerických katolických univerzit a k americkým kardinálům, arcibiskupům, představitelům katolických škol a vybraným hostům z univerzitní obce v projevu na Katolické univerzitě USA, který věnoval roli katolické církve ve vzdělávání. (Univerzita byla založena Svatým stolcem a je provozována americkou katolickou církví.) Naposledy ji v roce 1979 navštívil papež Jan Pavel II. Po projížďce univerzitním areálem dorazil do Kulturního střediska papeže Jana Pavla II., kde se soukromě setkal se 150 předními představiteli nekřesťanských náboženství. Hovořil o otázkách jednoty napříč vyznáními ve prospěch míru a harmonie ve světě.\n\nPoté odcestoval do New Yorku, kde přednesl projev před Valným shromážděním OSN. Jako historicky první papež na území Spojených států navštívil synagogu v New Yorku. V katedrále svatého Patrika potom slavil mši svatou. V homilii se dotkl i skandálu se sexuálním zneužíváním a modlil se za uzdravení způsobených ran. Poté se setkal s postiženými dětmi a jejich rodinami v semináři sv. Josefa, kde později oslovil shromáždění asi 25 000 mladých lidí, po kterém mu zazpívala hvězda americké soutěže American Idol Kelly Clarksonová, která vystoupila se Schubertovým „Ave Maria“.\n\nPo skončení navštívil bývalé Světové obchodní centrum a modlil se na místě památníku Ground Zero. Svou druhou mši slavil na stadionu Yankees, před níž se na jeho počest uskutečnil koncert Harryho Connicka a jeho orchestru, Kima Burrella a dalších.\n\nBěhem závěrečného projevu na Kennedyho letišti v „hangáru 9“ se rozloučil s hostiteli a nasedl na palubu papežského letadla.\n\nPapež se setkal s mladými lidmi z celého světa při příležitosti Světového dne mládeže 2008 v Sydney. Aby si zvykl na časový posun, odpočíval tři dny před zahájením setkání na utajeném místě, později bylo zveřejněno, že se jednalo o studijní centrum organizace Opus Dei v Kenthurst na předměstí Sydney. Obvyklými body programu Světových dní mládeže bylo přivítání mladými, křížová cesta, sobotní modlitební vigilie a závěrečná mše s účastníky setkání pod širým nebem na závodišti Randwick. Kromě toho se papež setkal i s oficiálními představiteli Austrálie, zástupci jiných náboženství a křesťanských církví, postiženými a zástupci církve.\n\nV katedrále Panny Marie v Sydney se 19. července 2008 papež historicky omluvil za sexuální zneužívání dětí katolickými kněžími v Austrálii. Před 3400 účastníky bohoslužby požádal o náhradu škody a trest pro ty, kdo se provinili tímto „zlem“: „Na tomto místě bych se rád zastavil a přiznal stud, který jsme všichni cítili v důsledku sexuálního zneužívání nezletilých některými duchovními a řeholníky v této zemi. Hluboce se omlouvám za bolest a utrpení způsobené obětem a ujišťuji je, že jako jejich pastýř přijímám také podíl na jejich utrpení.“ Papež dodal: „Obětem se musí dostat soucitu a péče a osoby zodpovědné za tato zla musí být postaveny před soud. Tyto přečiny představují závažné porušení důvěry a zaslouží si jednoznačné odsouzení. Žádám vás všechny, abyste svým biskupům poskytli podporu a pomoc a spolupracovali s nimi v boji proti tomuto zlu. Podpora bezpečnějšího a zdravějšího prostředí je zvláště pro mladé lidi naléhavou potřebou.“\n\nPapež Benedikt navštívil Paříž a setkal se s francouzským prezidentem Nicolasem Sarkozym. Potom odcestoval do Lurd v jihozápadní Francii u příležitosti 150. výročí zjevení Panny Marie. Venkovní mše v Paříži se zúčastnilo 250 000 lidí. Papež při ní odsoudil moderní materialismus – lásku světa k moci, majetku a penězům: „Nestvořil si náš moderní svět své vlastní modly? Nenapodobuje tak, možná nechtěně, pohany starověku tím, že odvádí člověka od jeho pravého cíle, totiž radosti z věčného života s Bohem? To je otázka, kterou si všichni lidé, jsou-li sami k sobě upřímní, musí nevyhnutelně klást.“\n\nV říjnu 2008 prohlásil papež Benedikt na oficiálním zakončení synodu biskupů, že by chtěl na jaře roku 2009 cestovat do Afriky. V Kamerunu zahájil setkání Africké biskupské konference. Diskuzi vyvolalo jeho prohlášení, že řešením krize AIDS v Africe nejsou kondomy, ale zodpovědné sexuální chování. Z Kamerunu odcestoval do Angoly, kde oslavil 500. výročí katolické přítomnosti v zemi. Při mši 21. března vyzval katolíky, aby se vydali obrátit věřící v čarodějnictví. Během setkání s mládeží ve stejný den byly dvě ženy ušlapány v davu k smrti.\n\nPapež přiletěl 8. května do jordánského Ammánu, kde zahájil svou cestu po Jordánsku, Izraeli a Palestinských územích. Během své návštěvy odsoudil popírání holocaustu a vyzýval ke spolupráci mezi Palestinci a Izraelci. Po papežově promluvě v Jeruzalémě převzal mikrofon Taysir Tamimi, předseda muslimského soudu šaría na Západním břehu Jordánu a v pásmu Gazy, a začal v arabštině kritizovat Izrael. Na Palestinských územích papež předal monumentální basreliéf Výhonek Jesse vyřezaný Czeslawem Dzwigajem jako dar pro kostel Narození Páně a lidem z Betléma.\n\nPapež Benedikt XVI. přijal pozvání českých a moravských biskupů a prezidenta Václava Klause k návštěvě České republiky. V Praze se setkal s řeholníky, akademickou obcí a představiteli církví. Na brněnském letišti v Tuřanech sloužil pontifikální mši svatou, které se zúčastnilo 120 000 věřících. Návštěvu zakončil setkáním s mládeží ve Staré Boleslavi při příležitosti svátku svatého Václava.\n\nPapež Benedikt XVI. navštívil Maltu v souvislosti s 1950. výročím ztroskotání svatého Pavla na Maltských ostrovech. Mezi hlavní události papežovy návštěvě patřilo papežovo setkání s prezidentem Malty a dalšími představiteli státu v prezidentském paláci ve Vallettě. Papeže pozdravily také děti shromážděné před palácem. Svatý otec navštívil také jeskyni svatého Pavla v Rabatu. V neděli koncelebroval mši svatou ve Florianě. V budově papežské nunciatury v Rabatu se později uskutečnilo neplánované setkání s oběťmi sexuálního zneužívání na Maltě. Během setkání měl papež Benedikt XVI. údajně slzy v očích. V odpoledních hodinách se papež přeplavil z přístavu v Kalkaře na nábřeží ve Vallettě, kde se zúčastnil setkání s mladou generací.\n\nHlavním cílem cesty papeže Benedikta XVI. do Portugalska byla svatyně Panny Marie ve Fátimě, kde 13. května sloužil mši svatou. Během cesty však navštívil také Lisabon a Porto. Počet poutníků při mši svaté ve Fatimě se odhaduje na 500 000.\n\nPapeže Benedikta XVI. přivítali prezident Dimitris Christofias a kyperský ortodoxní arcibiskup Chrysostomos II. na mezinárodním letišti Paphos. Benedikt XVI. představil biskupům „Instrumentum laboris“ (pracovní dokument) synodu pro Blízký východ, který byl zahájen následující říjen ve Vatikánu.\n\nNávštěva Velké Británie se uskutečnila na pozvání britské královny Alžběty II. a premiéra Gordona Browna. Jednalo se o historicky první státní návštěvu papeže ve Spojeném království. Návštěva byla zahájena ve skotských městech Edinburgh a Glasgow. V paláci Holyroodhouse se konalo oficiální setkání papeže a britské královny. Po přeletu do Londýna byl papežský program věnován setkání s akademickým světem a anglikánskou církví. Historickými okamžiky návštěvy se stalo setkání s arcibiskupem z Canterbury Rowanem Williamsem, setkání s britskými představiteli ve Westminsterském paláci a ekumenická bohoslužba ve Westminsterském opatství. Při nedělní mši svaté papež blahořečil kardinála Johna Henryho Newmana.\n\nPapež Benedikt XVI. navštívil v listopadu dvě města ve Španělsku: Santiago de Compostela dne 6. listopadu při příležitosti svatého roku sv. Jakuba a Barcelonu, kde 7. listopadu vysvětil kostel Sagrada Família.\n\nPapež Benedikt XVI. navštívil Chorvatsko ve dnech 4. až 5. června 2011. V sobotu 4. června přistál na letišti v Záhřebu, odkud zamířil na setkání s prezidentem Chorvatské republiky Ivo Josipovičem v prezidentském paláci a posléze s předsedkyní vlády Jadrankou Kosorovou na apoštolské nunciatuře. V podvečer se setkal s představiteli společenského, politického, akademického, kulturního života a podnikateli, diplomaty a zástupci církví v Chorvatském národním divadle. Večer se zúčastnil modlitební vigilie s chorvatskou mládeží na náměstí Josipa Jelačiće. V neděli 5. června slavil mši svatou při příležitosti celonárodního dne chorvatských katolických rodin na záhřebském hipodromu, po které pronesl modlitbu Regina Caeli. Po obědě s chorvatskými biskupy se večer zúčastnil liturgie nešpor s biskupy, kněžími, řeholníky a seminaristy u hrobu bl. Alojzije Viktora Stepinace v katedrále Nanebevzetí Panny Marie a sv. Štěpána. Po ní návštěvu zakončil soukromým setkáním s kardinálem Josipem Bozanicem, záhřebským arcibiskupem, v jeho rezidenci.\n\nV neděli 19. června 2011 odletěl Svatý otec helikoptérou na návštěvu San Marina, kde sloužil mši svatou na stadionu v Serravalle. Potom odjel do domu sv. Josefa ve Valdragone. Oficiální část návštěvy začala večer setkáním s představiteli San Marina a diplomaty. Po něm navštívil baziliku v San Marinu, odkud se helikoptérou přesunul do Pennabilli. Zde se večer setkal s mládeží diecéze San Marino - Montefeltro.\n\nPapež Benedikt navštívil španělský Madrid při příležitosti Světového dne mládeže 2011. První den návštěvy, čtvrtek 18. srpna, byl zahájen přivítáním na náměstí Plaza de Cibeles. V pátek 19. srpna se papež dopoledne setkal se španělským králem Juanem Carlosem v královské rezidenci Zarzuela, odkud odjel do kláštera El Escorial, kde na prvním nádvoří pozdravil mladé řádové sestry a v bazilice promluvil k mladým univerzitním profesorům. Večer se po oficiálním setkání s premiérem Zapaterem zúčastnil křížové cesty s mladými účastníky světového dne mládeže. V sobotu 20. srpna nejprve svatý otec vyzpovídal čtyři vybrané účastníky setkání, poté sloužil mši svatou pro seminaristy v katedrále Almudena a v arcibiskupském paláci poobědval se španělskými biskupy. Večer se nejprve setkal se členy přípravného výboru Světového dne mládeže, potom v institutu sv. Josefa s postiženými a nakonec se zúčastnil modlitební vigilie s mladými, přerušené prudkou průtrží mračen. Nedělní mši svatou sloužil na letišti Cuatro Vientos. Návštěva byla ukončena setkáním s dobrovolníky, kteří se podíleli na organizaci setkání.\n\nBenedikt XVI. navštívil Berlín a diecézi Erfurt ve východním Německu a diecézi Freiburg na jihozápadě země. Jednalo se o první oficiální státní návštěvu v rodné zemi, při níž jej doprovázel německý prezident Christian Wulff a kancléřka Angela Merkelová. Podstatným rysem byla ekumenická a mezináboženská setkání, ať už šlo o setkání s německými evangelíky či pravoslavnými nebo zástupci místních židovských a muslimských společenství. Mše svaté sloužil papež na Olympijském stadionu v Berlíně, v Erfurtu a na letišti ve Freiburgu. Na poutním místě v Etzelsbachu se během mariánských nešpor setkal s živou komunitou místních věřících, která se zde udržela navzdory dvěma totalitním režimům. Na výstavišti ve Freiburgu se Benedikt XVI. připojil k modlitební vigilii mladých. Program ve Freiburgu doplnila setkání s německými křesťanskými politiky, členy křesťanských sdružení a bývalým německým kancléřem Helmutem Kohlem.\n\nBenedikt XVI. navštívil Benin, aby zde podepsal postsynodální exhortaci synodu pro Afriku. Po příletu navštívil místní katedrálu v hlavním městě Cotonou. Druhý den se v dopoledních hodinách setkal s prezidentem Yayi Bonim a státními představiteli Beninu a okolních zemí. Potom odcestoval do města Ouidah, kde se nejprve pomodlil u hrobu významného katolického kardinála Bernardina Gantina, který byl dlouholetým děkanem kolegia kardinálů a jeho osobním přítelem. Po setkání s kněžími, seminaristy a řeholníky podepsal postsynodální exhortaci Africae Munus. V podvečerních hodinách pozdravil v domově Misionářek lásky ve farnosti svaté Rity místní řeholnice a shromážděné děti. V neděli slavil mši svatou za účasti asi 40 000 lidí na Stadionu přátelství v Cotonou.\n\nBenedikt XVI. navštívil Mexiko a Kubu. Šlo o jeho druhou cestu do Latinské Ameriky. Svůj úmysl oznámil během bohoslužby v den liturgické památky Panny Marie Guadalupské, patronky Latinské Ameriky.\n\nNávštěva Mexika se konala od pátku 23. března do pondělí 26. března 2012. Navštívil zde provincii Guanajuato a dostalo se mu vřelého a velmi emotivního přijetí. Průvodcem mu byl mexický prezident Felipe Calderón. Papež podpořil jeho boj s mafií a vyzval mladé, aby se vyhýbali drogám.\n\nOd pondělí 26. března do středy 28. března pokračoval ve své cestě návštěvou Kuby, kde ho přijal prezident Raul Castro. Hlavním cílem návštěvy byla oslava 400. výročí objevení milostného obrazu Panny Marie z Cobre, patronky Kuby, jíž se papež zúčastnil v Santiagu de Cuba. Odtud přeletěl do Havany, kde také sloužil mši svatou a kromě prezidenta Raula Castra se setkal i s jeho bratrem Fidelem Castrem. Papež návštěvy využil k žádosti o větší náboženskou svobodu mexické církve a podařilo se mu dosáhnout zařazení Velkého pátku mezi kubánské oficiální svátky.\n\nBenedikt XVI. navštívil tuto zemi ve dnech 14. – 16. září 2012. V Bejrútu slavnostně podepsal a zveřejnil apoštolskou exhortaci ze zvláštního zasedání biskupské synody o Blízkém východě. Navštívil největší libanonské poutní místo v Harisse a setkal se se zástupci místních církví i představiteli islámu.\n\n"}
{"id": "638440", "url": "https://cs.wikipedia.org/wiki?curid=638440", "title": "Jednotka správy paměti", "text": "Jednotka správy paměti\n\nMemory management unit (MMU) je v informatice součást mikroprocesoru umožňující přístup do virtuální paměti (dříve samostatná hardwarová součást mimo procesor). Zajišťuje překlad virtuální adresy na fyzickou adresu, ochranu paměti, kontrolu koherence cache, arbitraci paměťové sběrnice a v závislosti na architektuře také přepínání mezi paměťovými bankami.\n\nMMU jednotky rozdělují virtuální adresní prostor na stránky. Velikost každé stránky se rovná mocnině čísla 2, obvykle několika KiB, nicméně může být i mnohem větší. Dolních n bitů z adresy (ofset bez čísla stránky) zůstává beze změny. Horní bity z adresy označují číslo virtuální stránky. MMU překládá číslo virtuální stránky na fyzickou stránku nejprve pomocí asociativní cache paměti, nazývané TLB (Translation Lookaside Buffer). Pokud se požadovaná stránka v TLB nevyskytuje, je spuštěn pomalejší mechanismus, vyhledávání v tabulce stránek (EAT). Fyzické číslo stránky je zkombinováno s číslem rámce stránky (hodnota v tabulce stránek), což vytvoří kompletní fyzickou adresu. Položka v tabulce stránek, nebo TLB může také obsahovat informaci, zdali je na vybrané stránce zapsána nějaká informace, doba posledního použití, či přístupová oprávnění (uživatelský, nebo privilegovaný mód). Tyto informace mohou být využity mechanismem pro plánování procesů.\n\nObčas položka TLB, nebo tabulka stránek neumožní přístup na virtuální stránku. To může být způsobeno tím, že na zvolené virtuální stránce není adresována žádná fyzická paměť (což bývá často důsledek softwarové chyby), anebo proto, že je požadovaná stránka odsunuta na disku. V tom případě vyšle MMU řadiči zprávu o výpadku stránky. Operační systém poté vykoná patřičnou obsluhu přerušení. Pokud ještě je v operační paměti volné místo, provede se přemapování a použité virtuální číslo stránky je nastaveno na novou fyzickou adresu. Pokud již volné místo v operační pamětí není, je pro účel přemapování zvolena „nahrazovacím“ algoritmem existující stránka s tím, že původní data jsou uložena na pevný disk.\n\nVýhodná vlastnost MMU je také eliminace problému s fragmentovanou pamětí. Souvislý blok virtuálních adres může totiž být namapován na více bloků fyzické paměti, které nemusí být uloženy vcelku. Kromě toho může být každému procesu přidělen virtuální adresní prostor, do kterého nemají přístup ostatní procesy.\n\nV některých případech může být chyba stránky využita pro detekci chyby v programu. Klíčovým přínosem MMU je ochrana paměti: jádro operačního systému může použít MMU k ochraně proti chybám v programech, když detekuje (či znemožní) přístup do paměti, která danému procesu nepatří. Znamená to, že OS přiděluje každému programu svůj vlastní adresový prostor. MMU také zmírňuje problém fragmentace paměti. Potom co byly přiděleny bloky paměti a následně uvolněny, volná paměť může začít s fragmentací (přerušovanou) tak, že největší souvislý blok volné paměti může být mnohem menší než celková velikost uvolněné paměti. Souvislý rozsah adres virtuální paměti, může být mapován na několik nesousedících bloků fyzické paměti. U prvních návrhů mikroprocesorů se správa paměti prováděla v samostatném integrovaném obvodu, jako je VLSI VI475 (1986), Motorola 68851 (1984). Později mikroprocesory (Motorola 68030 a Zilog Z280) umístily MMU spolu s CPU na stejný integrovaný obvod, stejně jako Intel 80286 a později x86 mikroprocesory.\n\nVětšina moderních systémů rozdělí paměť na stránky, které jsou 4–64 KiB velké, často s možností využití velké stránky od 2 MiB do 512 MiB. Stránka překladů je uložena v tzv. Translation Lookaside Buffer (TLB). Některé systémy, zejména starší RISC, byly v pasti, když nemohly najít stránku s překladem v TLB. Většina systémů povoluje vypnutí MMU.\n\nStránky VAX jsou velké 512 B, jsou tedy velmi malé. OS tak může zacházet s více stránkami, jako s jednou velkou. Například Linux má VAX skupiny po osmi stránkách. To znamená, že systém pracuje se 4 KiB stránkou. VAX rozděluje paměť na čtyři pevně určené oblasti, každá o velikosti 1 GiB. Jsou to:\n\n\nTabulky stránek jsou velké lineární pole. Za normálních okolností by to bylo velmi nehospodárné, pokud jsou třeba adresy na obou stranách možného rozsahu. Ovšem tabulka stránek pro aplikace je sama o sobě uložena v paměti stránkového linuxového jádra. Zde je dvouúrovňový strom, umožňující aplikacím použít rozložení paměti bez plýtvání místa na nevyužité položky stránkovací tabulky. VAX MMU se vyznačuje absencí přístupového bitu. Operační systémy, které implementují stránkování musí najít nějaký způsob, jak emulovat (napodobit) přístupový bit, jestliže má fungovat efektivně. OS nebude pravidelně mapovat stránky tak, že je stránka bez přítomnosti poruchy a OS ji může použít aby nastavil přístupový bit.\n\nMIPS architektura podporuje až 64 záznamů v TLB. Počet záznamů je konfigurovatelný v konfiguraci CPU před syntézou. TLB záznamy jsou dvojí. Každá položka TLB mapuje číslo virtuální stránky (VPN2) do jednoho ze dvou rámců (PFN0 nebo PFN1), v závislosti na nejmenším významovém bitu virtuální adresy. Tento bit a bitová maska stránky nejsou uloženy v VPN2. Každá položka má vlastní velikost stránky, která může být libovolně velká od 1 KiB do 256 MiB v násobcích po 4. Každý PFN v TLB záznamu má atribut cache a status bit. VPN2 má globální status bit a OS přiřazené ID, které je součástí záznamu do TLB v případě že je tento bit v nule.\n\nArchitektura x86-64 je 64bitové rozšíření x86, které téměř úplně odstranilo segmentaci. Je to použito téměř ve všech operačních systémech pro procesory 386 nebo novější. V dlouhodobém režimu jsou všechny segmentové posuny ignorovány s výjimkou částí FS a GS. Při použití 4 KiB stránek má tabulkový strom čtyři úrovně místo tří. Virtuální adresy jsou rozděleny takto: 16 bitů nepoužité, 9 bitů pro každou ze čtyř úrovní stromu (celkem 36) a 12 nejnižších bitů se přímo zkopíruje do výsledků. Při použití 2 MiB stránek má tabulkový strom pouze tři úrovně pro celkově 27 bitů. Některé novější CPU podporují 1 GB stránky s dvěma úrovněmi pro 30 bitů.\n\n"}
{"id": "638441", "url": "https://cs.wikipedia.org/wiki?curid=638441", "title": "Vladimir Poljakov", "text": "Vladimir Poljakov\n\nVladimir Poljakov ( , * 17. dubna 1960) je bývalý sovětský atlet ruské národnosti, jehož specializací byl skok o tyči.\n\nV roce 1979 se stal v polské Bydhošti juniorským mistrem Evropy. O rok později získal na halovém ME v tehdy západoněmeckém Sindelfingenu stříbro. Na halovém ME 1981 v Grenoblu obsadil 7. místo a v témže roce získal stříbro na světové letní univerziádě v Bukurešti. Stříbrnou medaili získal na ME v atletice 1982 v Athénách, kde skočil 560 cm. Stejnou výšku zdolal také Alexandr Krupskij, díky lepšímu technickému zápisu se však stal mistrem Evropy. V roce 1983 vybojoval v Budapešti titul halového mistra Evropy.\n\n26. června 1981 v gruzínském Tbilisi skočil 581 cm, čímž tehdy vylepšil jen šest dní starý světový rekord Francouze Thierryho Vignerona. O rekord Poljakova připravil až 28. srpna 1983 jiný francouzský tyčkař Pierre Quinon, který v Kolíně nad Rýnem překonal 582 cm.\n"}
{"id": "638443", "url": "https://cs.wikipedia.org/wiki?curid=638443", "title": "Atanas Tarev", "text": "Atanas Tarev\n\nAtanas Kirilov Tarev ( ; * 31. ledna 1958, Plovdivská oblast) je bývalý bulharský sportovec, atlet, jehož specializací byl skok o tyči.\n\nPrvní mezinárodní úspěch zaznamenal v roce 1977 na juniorském mistrovství Evropy v Doněcku, kde vybojoval bronzovou medaili. O tři roky později reprezentoval na letních olympijských hrách v Moskvě, kde se mu však nepodařilo postoupit z kvalifikace.\n\nV roce 1982 na halovém ME v Miláně skončil na 5. místě a vybojoval bronz na evropském šampionátu v Athénách. O rok později obsadil na halovém ME v Budapešti 4. místo, kde překonal 555 cm stejně jako Francouz Patrick Abada. Ten však měl lepší technický zápis a bral bronz. Na prvním ročníku MS v atletice 1983 v Helsinkách vybojoval výkonem 560 cm bronzovou medaili. Na stupních vítězů ho doplnili Konstantin Volkov (stříbro) a Sergej Bubka (zlato).\n\nPozději zaznamenával úspěchy především v hale. V roce 1985 na halovém ME v Athénách a v roce 1988 na halovém ME v Budapešti získal bronz. V roce 1986 se stal v Madridu halovým mistrem Evropy (570 cm) a na ME v atletice ve Stuttgartu obsadil 4. místo. Na halovém MS 1987 v Indianapolisu skončil šestý. Zúčastnil se také letních olympijských her 1988 v jihokorejském Soulu, kde však v kvalifikaci třikrát neuspěl na výšce 540 cm a soutěž ukončil bez platného pokusu.\n\n\n"}
{"id": "638445", "url": "https://cs.wikipedia.org/wiki?curid=638445", "title": "Oude Kerk (Delft)", "text": "Oude Kerk (Delft)\n\nOude Kerk (nizozemsky \"Starý kostel\") je gotický kostel v nizozemském městě Delftu, na grachtu \"Oude Delft\" v nejstarším jádru města. Jeho charakteristickým prvkem je 75 m vysoká cihlová věž zvaná \"Oude Jan\" (\"Starý Jan\"), jejíž vrcholek je vychýlen o 2 m do strany. Kostel má 370 schodů.\n\nOude Kerk je starší ze dvou městských gotických kostelů v Delftu. Jeho předchůdcem byl zřejmě kolem poloviny 11. století založený dřevěný farní kostel sv. Hippolyta. V roce 1246 zde pak bylo započato se stavbou zděné stavby kostela s patrociniem sv. Bartoloměje apoštola. Šlo o typickou baziliku s hlavní lodí lemovanou dvěma loděmi postranními. V letech 1425-1440 vznikl z baziliky halový kostel, když byly stropy bočních lodí zvýšeny na stejnou úroveň jako strop lodě hlavní. V následujícím století byla nicméně hlavní loď opět zvýšena, takže kostel získal znovu charakter baziliky. Krátce po roce 1500 se započalo se stavbou příčné lodě, realizována však byla jen její severní strana. \n\nVěž s pěti věžičkami byla vystavěna v letech 1325-1350 a byla jedinou dominantou okolní krajiny přes půl století, kdy byla vybudována věž Nieuwe Kerk. Je pravděpodobné, že pro získání místa na stavbu věže byl přesunut přilehlý kanál, což způsobilo nestabilitu podloží a následné vychýlení věže.\n\nPožár města v roce 1536, ikonoklasmus v 16. století a výbuch skladiště střelného prachu v roce 1654 i atmosférické vlivy způsobily vážné škody na budově, které byly a jsou postupně odstraňovány během mnohaletých rekonstrukcí. V letech 1949-1961 byly v kostele osazeny nové okenní vitraje od sklářského mistra \"Joepa Nicolase\".\n\nV kostele byly instalovány troje varhany: 1857 (hlavní varhany), 1873 (severní loď) a 1770 (kůr). Ve zvonici jsou mimořádné zvony - již v roce 1570 odlité \"Trinitas\" a \"Bourdon\", které znějí v devíti tónech; kvůli velkým vibracím se rozeznívají jen při mimořádných příležitostech, jako je ukládání ostatků členů královské rodiny do královské krypty v blízkém Nieuwe Kerk.\n\nZatímco nedaleký Nieuwe Kerk je pohřebním místem královského domu Oranje-Nassau, je v Oude Kerk pohřbeno na 400 osob většinou občanského původu, mezi nimi: \n\n"}
{"id": "638456", "url": "https://cs.wikipedia.org/wiki?curid=638456", "title": "Korelační diagram", "text": "Korelační diagram\n\nKorelační diagram nebo též bodový graf (anglicky \"scatter plot\") je matematický graf, který zobrazuje v kartézských souřadnicích hodnoty dvou proměnných. Data jsou znázorněna jako množina bodů, jejichž umístění na vodorovné ose udává hodnota první proměnné a umístění na svislé ose hodnota druhé proměnné. Pomocí korelačního diagramu je možné jednoduše zjistit vzájemný vztah mezi oběma proměnnými (a to i nelineární), případně tuto závislost interpolovat (přímkou, křivkou, nebo jiným typem závislosti).\n\nKorelační diagram je jedním ze sedmi základních nástrojů zlepšování kvality.\n"}
{"id": "638459", "url": "https://cs.wikipedia.org/wiki?curid=638459", "title": "Oldřich Uhlík", "text": "Oldřich Uhlík\n\nOldřich Uhlík (1. listopadu 1888 Vrbno nad Lesy – 13. srpna 1964 Chřibská u České Kamenice) byl autokarosář, zakladatel a majitel přední české karosárny Uhlík.\n\nOldřich Uhlík se dvěma společníky založil roku 1921 v Praze-Holešovicích podnik \"Karosa\". Ten se v následujících letech vypracoval mezi přední české karosářské firmy. Roku 1927 Uhlík svůj podíl ve firmě prodal a založil nový vlastní podnik v Praze-Strašnicích. Ve třicátých letech jeho nový podnik patřil mezi tři nejlepší v Československu, spolu vysokomýtským Sodomkou a vrchlabským Peterou. Přitom Uhlíkovy kreace byly považovány za nejelegantnější a získaly řady ocenění na domácích i zahraničních přehlídkách (\"Concours d´Elegance\"). \nV rámci poválečného znárodňování byla Uhlíkova pražská firma přičleněna ke znárodněnému podniku Josefa Sodomky ve Vysokém Mýtě. Zatímco těžištěm nového podniku se stalo Vysoké Mýto, pro název nově vzniklého národního podniku byla zvolena značka původní pražské Uhlíkovy firmy, tedy Karosa.\n\nPo roce 1989 byl státní podnik Karosa zprivatizován. Od roku 2007 nese podnik název Iveco Czech Republic.\n\n"}
{"id": "638467", "url": "https://cs.wikipedia.org/wiki?curid=638467", "title": "Vladimír Lorenz", "text": "Vladimír Lorenz\n\nVladimír Lorenz (20. srpna 1925 Krompachy – 7. března 2010 Hradec Králové) byl československý judista a odbojář. V judu obdržel stupeň 8. dan, byl znám pod přezdívkou „Kazik“ (přezdívka z mládí, zřejmě ještě ze skauta, což je významem indiánský náčelník Kasik) nebo „Lora\", ale to byla přezdívka od aikidistů z počátku tréninků na Balkáně. Jinak bývá také označován za zakladatele aikido v Čechách.\n\nVladimír Lorenz se narodil do české rodiny dne 20. srpna 1925 v Krompachách na Slovensku. Jeho otec byl na Slovensko služebně vyslán. Ještě jako dítě se s rodiči přestěhoval do Čech (do Lysé nad Labem a později do Hradce Králové). V mládí se jako skaut zúčastnil mobilizace v oddílech SOS v pevnosti Hanička. Během nacistické okupace se zapojil do protinacistického odboje v organizaci železničářů Modrá fronta. Pak byl vyloučen z reálky v Hradci Králové, důvodem bylo odmítnutí hajlovat při návštěvě německého inspektora. Přestoupil do Bechyně na odbornou keramickou školu, kde se po čase zapojil do činnosti odbojové skupiny knížete Alfonse Paara a zámeckého učitele Langa. V dubnu 1943 byl však Vladimír Lorenz prozrazen a zatčen. V Hradci Králové jej gestapo krutě vyšetřovalo, aby vyzradil jména svých kompliců. Poté byl vyšetřován na Pankráci a půl roku v pražském Petschkově paláci. Neprozradil nikoho. Nakonec byl Lorenz převezen do Terezínské Malé pevnosti, kde mezitím čekal, až se dostane k soudu. V Terezíně jako vězeň pracoval na stavbě podzemní továrny v Radobýlu a okolních silnic. Počátkem roku 1945 byl Vladimír Lorenz v Norimberku odsouzen k trestu smrti oběšením a stětím za přípravu velezrady a přechovávání zbraní. Smrti unikl dílem náhody 23 dní před vykonáním rozsudku, když během spojeneckého náletu na Norimberk bylo rozbombardována také věznice. Během putování do Čech byl opět chycen a konec války prožil ve vězení v Litoměřicích. Během těchto válečných let se mu dostalo přezdívky „Kazik“, což bylo též jeho krycí jméno v odboji.V letech po válce začal cvičit judo, jež ovlivnilo jeho následující život. Nicméně po komunistickém převratu v roce 1948 byl Lorenz zatčen a dva měsíce vyšetřován v „Domečku\" kvůli podezření z napojení na západní mocnosti. Ale nepromluvil a tak byl propuštěn.Jeho životním učitelem byl japonský profesor filozofie Džunjú Kitajama, s nímž se seznámil po válce v Československu. Lorenz se stal jeho žákem a působil do jeho smrti do roku 1962 jako jeho asistent. Naučil se od něho mnoho z principů a myšlenek bojových umění a japonského uvažování. Společně také vydali knihu o sebeobraně. V roce 1964 se Lorenzovi podařilo vycestovat do Japonska. Rok zde zůstal a studoval bojová umění přímo u japonských mistrů. Dle známých informací judo studoval u legendárního Kjúzo Mifuneho (10. dan), judo též cvičil u Kendži Tomikiho. U učitelů Nagaoky a Nakataniho se učil gošindžucu a též judo. Také se setkal se zakladatelem aikidó Morihejem Uešibou. Nějakou školu šermu kendžucu studoval u učitele Akagawy a dostalo se mu i nějakých informací o technikách použití šurikenu a šakenu.\n\nPo návratu do Československa Lorenz pokračoval v práci profesionálního trenéra juda, je zakladatelem aikida u nás. Během svého života založil judistický oddíl v Hradci Králové a spoustu dalších v celém Československu. Do roku 1959 působil v Hradci Králové a byl aktivním činovníkem juda na Královéhradecku. Po rozchodu se svojí první ženou v roce 1959 se přestěhoval do Prahy. Zde pak vedl tréninky v domě Maratón (klub judó při VŠ Praha) a v roce 1961 založil svůj oddíl juda v tehdejším TJ Spoje Praha (Žižkov, ulice Na Balkáně). Do roku 2010 pravidelně cvičil a vedl tréninky oddílu v téže jednotě, která se dnes nazývá TJ Sokol Žižkov II. Rovněž dojížděl do Hradce Králové na čtvrteční tréninky, téměř do konce svého života. Předával zájemcům o judo své nabyté informace a příležitostně prováděl i v pokročilém věku demonstrace či ukázky judo.\n\n\n"}
{"id": "638473", "url": "https://cs.wikipedia.org/wiki?curid=638473", "title": "2011 ve fotografii", "text": "2011 ve fotografii\n\nTento článek popisuje významné události roku 2011 ve fotografii.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "638477", "url": "https://cs.wikipedia.org/wiki?curid=638477", "title": "Džunjú Kitajama", "text": "Džunjú Kitajama\n\nDžun'jú Kitajama (: 北山 淳友, Kitajama Džun'jú, : Kitayama Junyu) (29. ledna 1902 v Jaizu (Japonsko, prefektura Šizuoka) – 19. ledna 1962 v Praze) byl japonský profesor s doktorátem s filozofie, lingvista, metafyzický humanista, buddhista, spisovatel, překladatel a učitel juda a japonštiny.\n\nPocházel z bývalého samurajského rodu, jeho děd byl v Japonsku známý šermíř. Byl nejstarším synem Akira Šinobu Kitajamy – představeného buddhistické svatyně Kjónendži ( 教念寺 Kyonen-ji ) ve městě Jaizu. V roce 1921 maturoval v Šizuoce, kde tedy vystudoval střední školu tehdejšího typu. V roce 1924 absolvoval školu Šúkjó daigaku ( 宗教大学, Shūkyō daigaku \"Náboženská Univerzita\" – soukromá buddhistická církevní škola v Tokiu v Japonsku, od roku 1926 spojením s dalšími školami se stala Taišó Univerzitou – 大正大学, Taishō daigaku). V některých německých pramenech je uváděno, že pan Kitajama byl buddhistický mnich a u některých jeho pozdějších děl je uváděno, že pochází z Taišó Univerzity. V roce 1926 odcestoval do Německa, kde navštěvoval kurzy filozofie. Nejprve na univerzitě ve Freiburgu pod vedením Edmunda Husserla. Od roku 1927 pokračuje ve studiu na Univerzitě v Heidelbergu u Karla Jasperse. Sem odešel proto, že doufal, že zde rychle dokončí své doktorandské studium a vrátí se zpět do Japonska, jelikož jeho otec mu přestal posílat peněžní příspěvky. Edmund Husserl poslal do Japonska o Kitajamovi pochvalný dopis a na základě toho zřejmě zůstal. Studuje také historii náboženství pod vedením W.Otta. Kitajamovou filozofickou specializací bylo téma indického mahajánového buddhismu a na toto téma v roce 1931 pod vedením Karla Jasperse dokončil a zkompletoval svoji doktorandskou práci. Některé japonské prameny uvádějí, že titul Ph.D. získal v roce 1929 a roku 1930 skončil svoji působnost na univerzitě v Heidelbergu.\n\nOd 1930 do 1936 byl 'lektorem' japonské kultury a jazyka a asistentem na univerzitě ve Frankfurtu a také na univerzitě v Marburgu, kde se seznámil s Ottem a Frickem. Na základě Frickovi iniciativy byl roku 1940 jmenován 'čestným profesorem' kulturních a náboženských studií východní Asie (Religionskundliche Sammlung) pro univerzitu v Marburgu. Zde také v letech 1941 a 1944 učil srovnávací náboženská témata. Mezi lety 1936 – 1944 hlavně působil jako japonský asistent a zároveň i jako zástupce ředitele na Japonském institutu v Berlíně. Během svého pobytu v Německu vydal několik knih, které pojednávaly o tématech z oblasti kultury, filozofie, náboženství východu. V těchto letech napsal a vydal dvě svá stěžejní díla West – östliche Begegnung: Japans Kultur und Tradition (Setkání východu se západem: Japonská kultura a Tradice) a Heroisches ethos (Hrdinský étos). Publikace byly v Německu oblíbené, některé z nich byly opakovaně vydávány ( některá díla se vydávají v Německu, Itálii i dnes ). Od 1.1.1945 byl vyslán do Prahy, aby zde založil a vedl nový ústav pro výzkum východní Asie \"Institut für Erforschung und Vermittlung der Kultur - und Geistesgeschichte Ostasiens\" (Ústav pro studium a výuku kulturní – a intelektuální historie Východní Asie) na tehdejší Německé Karlově Univerzitě (Deutsche Karlsuniversität Prag). Také měl za úkol od japonského velvyslance v Berlíně Ošimy připravit budovu japonského velvyslanectví v Praze pro případnou evakuaci velvyslanectvi z Berlína před blížící se Rudou armádou.\n\nDne 9. května roku 1945 byl v Praze zatčen a 27. května byl odeslán na polní práce na statek pana Šimonka do Lobče u Mělníka. Propuštěn byl po 7.měsících za přímluvy Dr. Jaroslava Průška z Orientálního ústavu v Praze. Po propuštění zde působí jako lektor japonského jazyka (zde učí japonštinu budoucí známe japanology Miroslava Nováka nebo Libuši Boháčkovou). Ve stejné době také začal učit judo v rámci Sokola. V letech 1946 a 1947 publikoval dva články vztahující se k japonské a asijské kultuře v nově vzniklém časopise Nový Orient. Kolem roku 1950/1951 je sledován Státní bezpečností (podobně jako všichni pracovníci Orientálního ústavu). Od roku 1951 mu byl umožněn přístup do akademické knihovny Orientálního ústavu a opět se může věnovat vědecké činnosti. Rozhodne se, že napíše vědeckou práci, která by mu umožnila návrat do Japonska. V roce 1951 vedl seminář na Filozofické fakultě Karlovy univerzity, není pak známo, zda tam dále působil. Také v tehdejším Orientálním ústavu vyučoval japonštinu. S českým prostředím se záhy sžil a významně přispěl k poznání japonštiny a japonské kultury u nás, jež obohatil o syntézu buddhistických myšlenek a německé existencialistické filozofie svých učitelů Husserla a Heideggera. Vlastnil rozsáhlou sbírku knih, ze které čerpal ve svém studiu i pozdější otec české japanologie pan Miroslav Novák, jehož byl Kitajáma japonským mentorem.\n\nV letech před 2.světovou válkou učil judo v Německu a v poválečných letech též v Československu mezi československými zájemci. Zasloužil se tak o rozvoj juda v Československu. V literatuře z let 1950 – 1960 věnující se judu nebo sebeobraně pomocí juda je v poděkováních autorů zmiňováno jméno pana Kitajámy. Je tam také uvedeno, že je držitelem technického stupně 5.dan. Jeho žákem byl například Vladimír Lorenz (8.dan judo), s nímž připravoval knihu věnovanou sebeobraně s využitím technik juda (Gošin džucu), která však vyšla až rok po jeho smrti. Kniha je na svou dobu velmi pečlivě zpracovaná a pojednává o i mnoha obecně platných aspektech boje mimo samotný popis techniky (vzdálenost, použití očí, strategie, dechu atd.), které se dochovaly dnes např. v japonském šermu kendó.\n\nV říjnu roku 1961 byl hospitalizován v Thomayerově nemocnici v Praze se srdečnými problémy. Zemřel v Praze dne 19. ledna 1962. Přál si být pohřben v Japonsku. Pro jeho ostatky si přijel do Československa mladší bratr pana Kitajamy – představený mnich chrámu Kjónendži pan Hiroaki Kitajama. Ten se sešel s přáteli a profesnímy kolegy pana Kitajámy a obdržel informaci, že vědecká práce, kterou Džun’jú psal, je v Německu. Opět se sám vydal do Německa. Byl velmi dojat a rozradostněn, když se dozvěděl, že toto dílo pečlivě opatrovala Džun’júova bývalá sekretářka. Dílo odvezl do Japonska. Toto vědecké dílo je zaměřeno na buddhistickou filozofii, je však napsáno německy. V jeho rodném městě Jaizu mu byl v roce 1984 odhalen pomník v chrámu Kjónendži \"Pomník filozofie\", kde působil jeho otec. V okolí chrámu Kjónendži se nachází i Kitajámův hrob. Bratrovi pana Kitajámy se podařilo v roce 1985 vydat v japonštině jeho dílo, které přivezl z Japonska. Vyšlo pod názvem Kitajama, Džun’jú. Higaši to niši eien no miči: Bukkjó tecugaku, hikaku tecugaku ronšú v nakladatelství Hokudžu šuppan (Junyu Kitayama, Higashi-to-nishi – eien-no-michi: bukkyō-tetsugaku ; hikakutetsugaku-ronshū, Kitaki shuppan).\n\nKitajama učil japonštinu a představoval svým žákům japonskou kulturu již v Německu. Nicméně po svém příchodu do Československa taktéž. V badatelně Ústavu Archivu Karlovy Univerzity jsou dokumenty a informace o panu Kitajamovi (v archivním fondu Kurátor německých vysokých škol v Praze), tam by měly být informace též k \"Institut für Erforschung und Vermittlung der Kultur - und Geistesgeschichte Ostasiens\" (Ústav pro studium a výuku kulturní – a intelektuální historie Východní Asie), který měl od 1.1.1945 Kitajama na UK vést.\nOd roku 1946 působil v Praze Orientálním ústavu jako učitel japonštiny a později působil na Státní jazykové škole. Ve spisech STB je seznam žáků, kteří navštěvovali tyto hodiny v Orientálním ústavu (kolem roku 1950) – např. Libuše Boháčková, Miroslav Novák, Dr.Kautský, Dr. Palát, Jaroslav Bařinka. Kitajama byl v poválečných letech jediný japonský lektor v Československu. V roce 1951 vedl dokonce seminář na Karlově univerzitě. Nicméně není jasné, zda tam působil i posléze. Japonštinu učil ještě v roce 1961.\n\nDle vzpomínek pamětníků navštěvoval pan Kitajama občas tréninky juda klubu VŠ Praha v domě Maratón, kde cvičily veličiny juda pánové jako Karel Zrůbek a Vladimír Lorenz a další. Při trénincích hovořil dobrou češtinou, byl usměvavý, lidský, vždy s dobrou náladou a nikdy si na nic nestěžoval. Z jeho osobnosti vyzařovaly klid, nadhled a vnitřní síla, jenž se projevovala na způsobu, kterak klidným hlasem hovořil. Pan Kitajama byl malé postavy cca (165 cm, 63kg) a mezi jeho oblíbené techniky patřily techniky ze skupin Goši waza (přehozy pomocí boků) a Aši waza (podmety). Techniky Sutemi waza (strhy) moc nepoužíval. Taktéž byl silný v technikách boje na zemi, kde prý soupeře nemačkal, ale držel a velmi rád přecházel a kombinoval techniky (držení, škrcení, páčení). V boji v postoji bylo vzpomínáno, že uchopoval soupeře lehce, ale při precizním vychýlení velmi důrazně působila jeho velká síla zápěstí a předloktí, což dávalo velkou dynamiku jeho vychýlení. Kladl důraz na kombinaci technik a nevracení se z neúspěšné techniky, ale pokračování v útoku další technikou. Důraz byl také kladen na precizní techniku chvatů a také zejména na provedení vychýlení soupeře z rovnováhy. Po rozcvičení se provádělo mokusó (soustředění v seiza) a ti kdo během cvičení vyrušovali, tak bývali odkazováni na několik minut do kouta tělocvičny, kde seděli v seiza a dívali se do zdi, podobně jako je to v zenových dódžó při zazenu. Tak docházelo k potřebného zklidnění. Tréninky pod jeho vedením byly jinak velmi namáhavé, nebylo nic výjimečného, když během tréninku jednotlivec shodil/vypotil 2,5 kg. Na konci tréninku se lidé pravidelně vážili. Hodně se posilovalo, aby se vybudovalo silné a odolné tělo a cvičilo se učikomi (série nástupů do chvatů) v provedení na obě strany, randori (cvičný boj), také kata a použití technik juda v sebeobranných situacích. Někdy pan Kitajama učil také základy kendžucu (japonský šerm).\nBěhem tréninků často v praxi ukazoval své ovládání technik juda známých jako kuacu (resuscitace, zdravověda). Toto prý mistrně ovládal a byl schopen účinně pomoci při nejrůznějších zraněních z tréninků (vykloubení, naražení, distorze, zaražení dechu).\n\n\"(čerpáno ze vzpomínek pana Václava Němce z Českých Budějovic)\"\n\nDalší zmínky jako o učiteli juda najdeme mezi judisty Sokola Hradec Králové, kde do roku 1959 působil jeho žák Vladimír Lorenz. Na jeho pozvání se pan Kitajama účastnil pravidelného letního 14denního soustředění na zdejším lehkoatletickém stadiónu a přislíbil Lorenzovi spolupráci v oblasti psychické přípravy východní filosofie spojené s aplikací v rámci praktických ukázek na tatami. Mezi oddílem a prof. Kitajamou vznikla úzká spolupráce a do značné míry ovlivnila technický růst hradeckého judo. Pan profesor Kitajama byl členy ve vší úctě zván „Kitka“, stal se řadě členů blízkým a napomohl rozvoji juda v Hradci Králové.\n\nJak bylo již zmíněno, pan Kitajáma ovládal kuacu. Toto byl jen zlomek jeho uzdravovacích znalostí. Dle informací pamětníků též pomáhal lidem svým léčením pomocí způsobů orientální medicíny (práce s energií, moxování a jiné). O tom, kde se naučil tyto techniky není nic známo, lze jen předpokládat, že během studií v mládí v Japonsku.\n\n\"\"Strach, to je nemoc duše, musíte se jí zbavit.\"\"\n\"\"Největším nepřítelem kariéry každého člověka je jeho vlastní lenost.\"\"'\nVladimír Lorenz na Kitajamu vzpomíná: „Byl to první člověk, na kterého jsem narazil, který mi nezalhal jediné slovo. Vždycky říkal: \"Lorenz, pamatuj si: Co říkáš, to čiň! Nikdy nebuď v rozporu s tím, co říkáš a děláš. To vždycky vede do zkázy.‘ \" \"\n\n\n"}
{"id": "638480", "url": "https://cs.wikipedia.org/wiki?curid=638480", "title": "2011 ve filmu", "text": "2011 ve filmu\n\nToto je seznam filmů, jejichž premiéra se uskutečnila v roce 2011.\n\n\n\nNásledujícím seznam řadí filmy s celosvětovou premiérou v roce 2011 dle jejich tržeb v amerických dolarech. Zahrnuty jsou tržby za celou dobu promítání filmu (tedy i mimo rok 2011).\nNásledující seznam řadí filmy podle návštěvnosti v českých kinech v roce 2011. Tržby a návštěvnost jsou uvedeny pouze za rok 2011.\n"}
{"id": "638483", "url": "https://cs.wikipedia.org/wiki?curid=638483", "title": "Oude Kerk (Amsterdam)", "text": "Oude Kerk (Amsterdam)\n\nOude Kerk (nizozemsky \"Starý kostel\") je nejstarší dochovaná stavba Nizozemského hlavního města Amsterdamu. Nachází se ve čtvrti \"De Wallen\", známé jako \"\"čtvrť červených luceren\"\".\n\nNa místě kostela se v 13. století nacházela malá dřevěná kaple se hřbitovem. Mateřským kostelem byl \"Ouderkerk aan de Amstel\", v roce 1334 však byl již samostatným farním kostelem zasvěceným sv. Mikuláši. Počátkem 15. století byl od něho odštěpen na západě města se nacházející Nieuwe Kerk (Nový kostel).\n\nPůvodní dřevěná stavba byla v 2. polovině 13. století nahrazena kamennou stavbou halového kostela, pravděpodobně nejstarším halovým kostelem v Nizozemí. Kolem roku 1330 dostal kostel nový chór, v letech 1330-1350 byl rozšířen o dvě postranní lodě. V pozdějších letech se na východě rozrostl o pětiboký ochoz chóru. V letech 1380–1412 byla k severní straně připojena kaple sv. Jiří, v letech 1450–1460 na jihu kaple sv. Sebastiána. V 16. století byl strop lodě kostela zvýšen a byla zvětšena věž. V současnosti zaujímá kostel plochu 3 300 m². \n\nV roce 1566 padla středověká výzdoba a mobiliář za oběť obrazoborectví, po roce 1578 dostal kostel vybavení pro protestantské bohoslužby, v tomto roce začal plnit i roli matriky, byl využívat i k přechovávání městského archivu. V letech 1584 - 1611 sloužil kostel také jako burza.\n\nV roce 1951 musel být kostel kvůli nebezpečí zřícení uzavřen a byl po dobu 24 let restaurován. Další renovace proběhla v letech 1994 - 1998.\n\nDo roku 1865 se v Oude Kerk pohřbívalo. Nachází se na 2 500 hrobů s více než 10 000 pohřbených amsterodamských občanů. Mezi nimi jsou např.:\n\n\nVarhany postavil v letech 1724–1726 Christian Vater, žák Arpa Schnitgera, podle severoněmecké tradice, s 45 registry, 8 měchy a 54 píšťalami. \"Johann Caspar Müller\" je posléze rozšířil o dalších 9 registrů. V letech 1869 a 1879 doznaly varhany úprav a změn od \"C.F.G. Wittea\". V současnosti se připravuje jejich restaurace.\n\nVe věži Oude Kerk je zavěšena zvonkohra, kterou odlil původně v roce 1858 \"François Hemony\". Z jeho 35 zvonů o váze 0-3400 kg a tónovém rozsahu \"c1\"-\"d1\" až \"b4\" se do současnosti dochovalo jen 14 největších, ostatní jsou od zvonařské firmy \"Eijsbouts\".\n\n"}
{"id": "638487", "url": "https://cs.wikipedia.org/wiki?curid=638487", "title": "Canaan", "text": "Canaan\n\nNázev Canaan může mít:\n\n\n\nKenaan (rozcestník)\n"}
{"id": "638492", "url": "https://cs.wikipedia.org/wiki?curid=638492", "title": "Nickyho rodina", "text": "Nickyho rodina\n\nNickyho rodina (2011) je další ze série filmů Mateje Mináče o záchraně židovských dětí Nicholasem Wintonem těsně před vypuknutím druhé světové války. Jde o dokumentární film s hranými rekonstrukcemi.\n\nFilm byl v běžné distribuci uveden v USA, Austrálii a Francii, premiéra v Londýně proběhla za účasti Nicholase Wintona. Film byl přeložen do ruštiny (překladatel Andrey Efremov) a uveden v rámci Dnů slovenské kinematografie v Moskvě v roce 2014\n\nFilm se začal natáčet v roce 2006. Během natáčení na Slovensku, v České republice, Kambodži, Kanadě, Izraeli, Dánsku a Maďarsku vzniklo 450 hodin filmového materiálu. Ve střižně a zvukovýrobě se film zpracovával 4000 hodin.\n\nFilm získal diváckou cenu na MFF v Karlových Varech 2011 a byl oceněn porotou na MFF v Jeruzalémě, kde získal cenu „Fóra pro zachování audiovizuální paměti“. Film byl uveden i na MFF v Montrealu, kde získal cenu diváků za nejlepší dokument. V roce 2012 se zúčastnil Prix Italia.\n\nV lednu 2013 byl film uveden v americké distribuci. Slavnostního uvedení se chtěl účastnit sám Winton, ale jeho rodina mu to pro jeho pokročilý věk nedovolila. Do USA přicestoval jeho syn Nick Winton.\n\n• Divácká cena Práva – MFF Karlovy Vary 2011\n• Cena Fóra pro zachování audio-vizuální paměti – Jerusalem Film Festival 2011\n• Cena za nejlepší dokumentární film – Montreal World Film Festival 2011\n• Cena primátora města Piešťany – MFF Piešťany – Cinematik – 2011\n• Cena Oty Hofmana Dětského filmového festivalu a televizního festivalu v Ostrově – 2001\n• Zvláštní cena poroty za dílo s nejvýraznějším morálním akcentem\n• Dětský filmový a televizní festival Oty Hofmana – Ostrov – 2001\n• Grand Prix režisérovi Mateji Mináčovi za objevné a lidsky hluboké téma filmu Nickyho rodina – 52. MFF filmů pro děti a mládež Zlín – Česká republika\n• Cena – Davidova Camera za nejlepší hudbu – Warsaw Jewish Film Festival, Polsko\n• Shoreshova divácká cena – UK Jewish Film Festival, London, Velká Británie\n• Divácká cena – Palm Beach Jewish Film festival – USA\n• Divácká cena – Best Documentary Feature Film 2012 – Sedona Int´l Film Festival – USA \n• Divácka cena – Best Documentary Feature 2012 – Atlanta Jewish Film Festival – USA\n• Divácká cena – Best Film 2012 – Charlotte Jewish Film Festival – USA\n• Divácká cena – Best Documentary 2012 – Denver Jewish Film Festival – USA\n• Divácká cena – Best Documentary Film 2012 – AJC Seattle Jewish Film Festival – USA \n• Divácká cena – Best Film 2012 – Houston Jewish Film Festival – USA \n• Divácka cena – Best Documentary Film -Hartford Jewish Film Festival\n• Divácka cena – Best Documentary 2012 – Pittsburgh Jewish Film Festival\n• Divácka cena – Best Film 2012 – Rockland Int´l Jewish Film Festival, USA\n• Cena slovenské filmové kritiky – v kategorii slovenský celovečerní a středometrážní dokumentární film s premiérou v roce 2011, Slovenská republika\n• Tvorivá prémia za filmovú a dokumentárnu tvorbu – Výročné národné tvorivé ceny Slovenského filmového zväzu, Únie slovenských televíznych tvorcov a \n• Literárneho fondu, Slovenská republika\n• Divácká cena za nejlepší dokument – Zagreb Jewish Film Festival 2012, Chorvatsko\n• Cena za nejlepší režii za mistrovské využití narativních technik, kdy se filmový příběh představuje prostřednictvím osobního nazírání režiséra – \n• MECEFF festival – Rumunsko\n• Cena SIGNIS světové katolické asociace pro komunikaci, sdružující 140 zemí, za propagaci a šíření lidských hodnot – 64. ročník PRIX ITALIA – Turín\n• Cena FIAT/IFTA (Achievement Award) za nejlepší použití archivů – Britský filmový institut, Londýn 2012 \n• Divácká cena – Best Film 2012, Scottsdale International Film Festival, USA \n• GRAND PRIX – Nejlepší film festivalu, XVII International TV Festival Bar, Montenegro\n• Nejlepší kolekce filmů – Cena pro ČT, součástí kolekce je Nickyho rodina, XVII International TV Festival Bar, Montenegro \n• Audience Award – Best Film, Three Rivers Film Festival 2012, USA\n• Cena unie ruských kritiků – Jalta – 2013\n\n"}
{"id": "638497", "url": "https://cs.wikipedia.org/wiki?curid=638497", "title": "V (seriál, 2009)", "text": "V (seriál, 2009)\n\nV je americký vědecko-fantastický televizní seriál poprvé vysílaný na stanici ABC od 3. listopadu 2009 do 15. března 2011. Název je první písmeno z anglického slova \"visitors\", to je \"návštěvníci\". Jedná se o remake stejnojmenné televizní minisérie scenáristy a producenta Kennetha Johnsona z roku 1983.\n\nV příběhu na planetu Zemi přicházejí technologicky vyspělí mimozemšťané podobní lidem, kteří dávají okázale najevo mírové úmysly, avšak sledují temné cíle.\n\nNad 29 největšími městy světa se objeví obrovské kosmické lodi a jejich krásná a charismatická nejvyšší velitelka Anna (Morena Baccarin) ujistí obyvatele Země, že návštěvníci přicházejí v míru. Výměnou za své pokročilé technologie a lékařské znalosti žádají pouze malé množství surovin. Nepatrná menšina lidí však pochybuje o dobrých úmyslech mimozemšťanů. Jednou z nich je agentka protiteroristického oddělení FBI Erica Evans (Elizabeth Mitchell), která zjistí, že návštěvníci ve skutečnosti už několik desetiletí tajně pronikají do lidských vládních, ekonomických a náboženských institucí a v současnosti jsou v konečné fázi plánu na převzetí planety. Erica se připojí ke hnutí odporu, kde se setkává také s mimozemským spícím agentem Ryanem (Morris Chestnut), u něhož se časem vyvinuly lidské emoce a přešel na stranu lidstva. Jejich vzpoura však naráží na další a další překážky, protože návštěvníci si získávají sympatie lidí tím, že léčí nemoci a kromě jiného zapojují mládež (včetně Eričina syna Tylera (Logan Huffman)) do činností, při nichž nevědomky slouží jako agenti.\n\nV seriálu hrají Morena Baccarin, Lourdes Benedicto, Morris Chestnut, Joel Gretsch, Logan Huffman, Charles Mesure, Elizabeth Mitchell, Laura Vandervoort a Scott Wolf.\n\nProducenty jsou Scott Rosenbaum, Yves Simoneau, Scott Peters, a Jace Hall. Seriál vyrábí The Scott Peters Company, HDFilms a Warner Bros. Television. 13. května 2010 ABC začala natáčení druhé série, která měla premiéru 4. ledna 2011.\n"}
{"id": "638504", "url": "https://cs.wikipedia.org/wiki?curid=638504", "title": "Luděk Zelenka", "text": "Luděk Zelenka\n\nLuděk Zelenka (* 11. září 1973, Liberec) je bývalý český fotbalový útočník. V současnosti působí jako spolukomentátor České televize při fotbalových přenosech. Co se týče fotbalu, hraje za amatérský fotbalový klub FK Kralupy 1901, momentálně hrající III. třídu okresu Mělník.\n\nDříve prošel pražskými kluby FK Viktoria Žižkov, SK Slavia Praha, FK Dukla Praha a Bohemians 1905.\n\nTakřka celou svou kariéru odehrál v českých klubech (mimo ně hrál v moravském Brně a na jaře 2008 v rakouském Klagenfurtu). V nejvyšší soutěži odehrál 341 utkání, v nichž vsítil 92 gólů. Nejvíce z nich (25) nastřílel za 1. FC Brno, tamtéž zažil i jedinou prvoligovou sezonu s dvouciferným počtem branek za jeden klub (Gambrinus liga 2006/07 – 11 branek, Gambrinus liga 1998/99 – 9 branek za Žižkov a 1 za Slavii). K jeho silným stránkám patřila dobrá střela, důraz a orientace v pokutovém území.\n\nV mládežnických kategoriích hrál v Liberci. Mezi muži začal v Českém Dubu a Turnově. V roce 1995 si jej vyhlédl FK Jablonec, kde také debutoval v české nejvyšší soutěži. Kariéru ukončil po podzimu 2009 v dresu Bohemians 1905, kde byl na hostování z pražské Dukly. Hráč uvedl, že již neměl motivaci pokračovat. Ke vstupu do Klubu ligových kanonýrů mu chybělo 8 gólů.\n\n"}
{"id": "638505", "url": "https://cs.wikipedia.org/wiki?curid=638505", "title": "Marcel Buntaj", "text": "Marcel Buntaj\n\nMarcel Buntaj (* 7. červen 1974, Bratislava, Československo) je hudebník, hráč na bicí nástroje, klavír, hudební producent a hudební aranžér.\n\nJe absolventem Bratislavské konzervatoře, kde vystudoval hru na bicí. Od šestnácti let spolupracuje na mnoha hudebních projektech různých hudebních žánrů od klasické hudby, jazzu (člen \"Big Bandu Bratislavské konzervatoře\"), blues po rock, nebo jako studiový hráč při nahrávání alb populární hudby.\n\nV době svého studia nahrál tympány na albu Petra Martinčeka \"Missa Danubia\" (se sólisty Evou Jenisovou a Peterem Dvorským). Funguje s hudebními formacemi jako Bossa Noha (1989 - 1994), Bratislavské jazzové kvarteto (1990), Orchestr Komorné opery v Bratislavě (1991), Oklobase (1991 - 1992), Blues Band Joža „Barryho” Barinu, Jazz Special, Scat Adrieny Bartošové, v Československém Kvintetu, v MIDI Roba Grigorova, v Mr. Band Silvie Josifoské (1991 - 1993), v letech 1994-2008 byl členem formace Peter Lipa Band, v roce 2001 se stal členem kapely Wedding Band.\n\nJako jeden z nejlepších a nejvyhledávanějších hudebníků na Slovensku a v Česku, dostal v roce 1995 Cenu Ladislava Martoníka jako \"jazzman roku\" a v roce 1998 získal cenu hudební akademie \"Grand Prix ZAI 1997\" jako instrumentalista roku.\n\nV roce 1997 spolu s Andrejem Šebanem, Oskarem Rózsou a Marošem Hečkem založili dnes už rozpadnutou formaci Free Faces, se kterou nahráli dvě alba a jedno EP, v téže době se jeho spolupráce se Šebanem a Rószou přetavila do tria BuŠeRo (Buntaj - Šeban - Rózsa), které bylo známé několikahodinovými improvizovanými koncerty a doprovázením známých slovenských umělců jako například Marián Varga (1999-2000), Jaroslav Filip (1997-2000), Richard Müller(1995-2005). V této sestavě v triu nahráli 2 vlastní alba: 2CD \"Milión Bohov\" a \"Kamakura\".\n\nZúčastnil se mnoha workshopů a hudebních festivalů na Slovensku i v zahraničí (Rakousko, USA, Česko, Francie, Polsko, Švýcarsko, Lucembursko, Anglie, Švédsko, Maďarsko, Itálie, Německo, Rumunsko.)\n\nJeho hru na rytmické nástroje můžeme slyšet v skladbách umělců populární hudby: Jana Kirschner, Lenka Filipová, Pavol Hammel, Orchestr Gustáva Broma, Adriena Bartošová, Beata Dubasová, Václav Patejdl, Oľga Záblacká, Katarína Hasprová, Robo Grigorov, Robo Opatovský, Richard Müller, Jaro Filip, Marián Varga, Jiří Stivín, Peter Cmorík a mnoha dalších.\n\nV roce 2000 hrával se skupinou IMT Smile a v roce 2003 hostoval se skupinou Elán na koncertě na Letenské pláni v Praze. Nahrával hudbu k muzikálům \"Jozef a jeho zázračný farebný plášť\" a \"Cyrano z predmestia\".\n\nOd roku 2004 hraje spolu s baskytaristou Martinem Gašparem a hráčem na klávesové nástroje Jurajem Tatárem v kapele nazvané Bkk Trio. Trio vzniklo z hudebníků hrajících už deset let v skupině Petra Lipy. V roce 2005 skupina vydala skladby ze svého repertoáru na debutovém albu \"Bukake jazz...\".\n\nKoncem roku 2008 se spolu s ostatními členy BKK tria spojil s kytaristou TEAMu Dušanem Antalíkem a vytvořili jazz-rockovou kapelu Aeroc Therapy.\n\nKromě nahrávání a produkování alb jiných interpretů, Marcel Buntaj vydal v roce 2008 vlastní sólové album Marcel Buntaj, které si zkomponoval, zaranžoval a nahrál sám. Marcel v albu využil svůj neobvyklý talent v tzv. mouth-drums, v modulování a napodobování zvuků různých hudebních nástrojů. V roce 2010 vyšli dvě skladby z tohoto alba v Kanadě na nu-jazzové kompilaci Long Distance Compilation, která v roce 2009 vyšla taky na Slovensku.\n\nZe zajímavých okamžiků jeho života v posledních letech patří koncert v roce 2006 s kapelou TUTU pro prezidenta České republiky Václava Klause a koncert se žijící legendou jazz-funku a fusion, baskytaristou Victorem Baileym (Madonna, Weather Report, Steps Ahead...). V průběhu května a června roku 2009 se zapojil do česko-slovenského projektu Megakoncert Fontána pro Zuzanu live, kde spolu s ostatními členy kapely doprovázel v několika českých i slovenských městech zpěvácké hvězdy jako Lucii Bílou, Pavola Haberu, Joža Ráže a.j.\nV současnosti Marcel koncertuje hlavně s Bkk-triem,Pavlem Hammelem,Vašo Patejdlem, spolu s Martinem Gašparem hraje jako člen skupiny TUTU Borise Urbánka, jako člen orchestru \"Diabolské husle Jána Berkyho\",Vlastou Redlem,Petrem Lipou. Produkuje třetí album Tomáše Bezdedy a podílí se na přípravě druhého CD Bkk-tria. Jeho diskografie dosud obsahuje přes 100 alb a neustále se zvětšuje...\n\nMarcel momentálně hraje na soupravách Gretsch (rok výroby '74) a DW Collector Gold, činely Istanbul.\n\n\n\n\n\n\n\n\n"}
{"id": "638531", "url": "https://cs.wikipedia.org/wiki?curid=638531", "title": "Security Assertion Markup Language", "text": "Security Assertion Markup Language\n\nSecurity Assertion Markup Language (SAML) je standard založený na XML poskytující mechanismus pro výměnu autentizačních a autorizačních dat mezi zúčastněnými stranami, tj. poskytovatelem služeb a poskytovatelem identity. Je vyvíjen organizací OASIS.\nFunguje na principu „prosazení“ důvěry, tedy aplikace může prosadit, že jde o určitého uživatele a ten má určitá privilegia.\n\nV praxi řeší SAML problém jednotného přihlašování na více webů – Single Sign-On (SSO). Nějaký portál autentizuje uživatele. Uživatel se připojí k jinému portálu a ten si vyžádá informace z předcházejícího portálu. Pokud dostane správné a ověřené informace, dojde k již zmíněnému prosazení důvěry i na tento portál a uživatel bude i zde automaticky autentizován.\n\nJe tedy vhodné rozdělení na poskytovatele identity a poskytovatele služeb. Pokud chce uživatel přistupovat ke zdrojům poskytovatele služeb, pak jeho identitu zkontroluje jeho poskytovatel identity a ten posílá informace poskytovateli služeb, u kterého uživatel žádá o poskytnutí služby. Tímto se odpovědnost za ověření identity přesunuje vždy na poskytovatele identity. Tato koncepce vede k ustanovení tzv. federací, které si mohou navzájem vyměňovat informace o autentizaci subjektu. SAML poskytuje pouze distribuci samotné informace mezi zúčastněnými stranami, a proto nezáleží na jejím počtu. Standard neurčuje samotné ověřování identity u poskytovatele identit.\n\n\nUživatel se přihlásí na server A a je zde autentizován. Později se chce přihlásit na server B. Bez užití SSO by musel své autentizační údaje zadávat znovu. Pokud je užit SAML, pak server B pošle požadavek na server A s dotazem, zda je již uživatel na A autentizován. Server A odpoví prohlášením, že uživatel je autentizován. Poté B zpřístupňuje své zdroje, aniž by vyžadoval opětovné zadání přihlašovacích údajů (login).\n\nUživatel použije přihlášení k nějaké službě serveru A (kupuje dům) a poté chce jinou službu od serveru B (chce dům pojistit). Uživatel poté může předat informace o existenci svého profilu (adresa, jméno…) na A serveru B. Ten pošle dotaz podle standardu SAML serveru A, ve kterém bude chtít veškeré informace, které o uživatelovi má. A tyto informace pošle ve formě tvrzení – odpověď.\n\nPomocí této služby je možno zasílat potvrzení, že je někdo k něčemu autorizován, oprávněn, například k platbě, objednání zboží apod. Uživatel chce provést za organizaci nějakou akci. Poskytovatel služby požádá danou organizaci o potvrzení, zda daný uživatel smí akci za univerzitu provést. Rozdíl oproti předchozím případům je v tom, že jde nejen o potvrzení identity, ale i o svolení k dané akci či operaci.\n\nZákladem zprávy je tedy SAML tvrzení na jehož základě je prosazena důvěra na jiném serveru. V podstatě se jedná o XML dokument, který obsahuje bezpečnostní informace, které učinila tzv. identifikační autorita. Tvrzení SAMLu neprovádějí autentizaci, ale slouží pouze k obalení, zapouzdření tohoto procesu autentizace.\n\nKaždé tvrzení obsahuje:\n\nAutorita může o subjektu prohlásit 4 druhy výroků:\n\nAutentizační výrok říká, že uvedený subjekt byl autentizován konkrétními prostředky M (jméno, heslo, lístek Kerberos, klíčem od XKMS aj.) v konkrétním čase T. Toto tvrzení je reprezentováno elementem <AuthenticationStatement> a typicky ho vydává tzv. identity provider (SAML autorita). Autentizace se používá z důvodů zavedení SSO.\n\nTvrzení, že uvedený subjekt je svázán s atributy A, B a tedy s odpovídajícími hodnotami a, b atd. Výrok atribut je použitelný pro distribuovanou transakci a autorizační službu.\n\nŽádost o povolení přístupu typu A (číst, psát, mazat) uvedeného subjektu k uvedeným zdrojům R (webové zdroje) byla povolena nebo zamítnuta. O tomto rozhoduje vydávající autorita. Rozhoduje o tom na základě přítomnosti evidence E žádající strany. Zdroj R může být webová služba nebo webová stránka. Toto tvrzení je reprezentováno elementem <AuthorizationDecisionStatement>.\n\nSkupina OASIS se v roce 2001 rozhodla definovat XML framework pro výměnu autentizačních a autorizačních informací.\nVycházela z již existujících standardů:\nSAML od verze 1.0 prošel jednou menší a jednou větší revizí. Nyní se používá verze 2.0, která není kompatibilní s předchozími.\n\nStandard SAML využívá řadu stávajících norem a standardů:\nTvary SAML zpráv jsou specifikovány s použitím XML schémat.\nObě verze SAML 1.1 a SAML 2.0 používají digitální podpisy (založené na standardu XML Signature) pro autentizaci a integritu zaslané zprávy.\nPomocí protokolu XML Encryption (XML šifrování), SAML 2.0 poskytuje možnosti pro šifrování jmen, atributů, a celých tvrzení (SAML 1.1 nemá šifrovací schopnosti).\nSAML využívá pro svoji komunikaci protokol HTTP a SOAP. SAML požadavky nebo odpovědi jsou nejprve zabaleny do SOAP obálky a poté ještě do HTTP obálky, aby mohly být přenášeny přes síť Internet. Tato procedura obalování se nazývá obecně SAML Binding. Konkrétní typy se dělí podle toho, které části komunikace se týkají. Např. SAML SOAP Binding, HTTP POST Binding nebo HTTP Redirect (GET) Binding.\n\nSAML profily detailně popisují, jak jsou SAML tvrzení, protokoly, a vazby (Bindings) kombinovány za určitým specifickým účelem použití.\n\nV praxi se dnes nejčastěji můžeme setkat s použitím SAMLu ve standardu OpenID nebo u technologie Shibboleth, používané především na univerzitě. OpenID je používáno především pro jednotné přihlašování na webech. Shibboleth provozuje většinou domovská organizace a poskytuje jiným službám pouze bezpodmínečně nutné informace, zda je např. uživatel oprávněn k danému úkonu. Nemusí poskytovat ID uživatele ani např. jméno, stačí pouze svolení.\nObě technologie jsou volně dostupné a používají open source nástroje a standardy.\n\n"}
{"id": "638538", "url": "https://cs.wikipedia.org/wiki?curid=638538", "title": "Černá labuť (film, 2010)", "text": "Černá labuť (film, 2010)\n\nČerná labuť (: \"Black Swan\") je americký film režiséra Darrena Aronofského z roku 2010, v jehož hlavních rolích stanuli Natalie Portman, Vincent Cassel a Mila Kunis. Film je označován jako psychologický thriller či psychologický horor.\n\nDěj snímku pojednává o představení baletu Petra Iljiče Čajkovského \"Labutí jezero\" v podání prestižního newyorského baletního souboru. Produkce požaduje, aby hlavní baletka byla schopna zahrát jak nevinnou bílou labuť, tak smyslnou černou labuť. Jedna z tanečnic, Nina (Natalie Portman), je ideální kandidátkou na bílou labuť, zatímco Lily (Mila Kunis) svou osobností sedí černá labuť. Při vzájemném soupeření o roli královny labuti v sobě Nina objeví svou temnou část.\n\nFilm měl premiéru 1. září 2010 na 67. ročníku Mezinárodního filmového festivalu v Benátkách, který zahajoval. Ve Spojených státech měl oficiální premiéru 3. prosince 2010 a ve zbytku světa 17. prosince. Natalie Portman získala za ztvárnění Niny ocenění Zlatý glóbus v kategorii nejlepší herečka v hlavní roli v dramatu.\n\n\n"}
{"id": "638549", "url": "https://cs.wikipedia.org/wiki?curid=638549", "title": "Better", "text": "Better\n\n\"Better\" je rocková píseň od skupiny Guns N' Roses. Je to třetí skladba jejich nejnovějšího studiového alba \"Chinese Democracy\". Byla vydána jako v pořadí druhý singl z tohoto alba, po stejnojmenné titulní písni \"Chinese Democracy\".\n\"Better\" napsal frontman a zpěvák Guns N‘ Roses Axl Rose, společně s bývalým kytaristou Robinem Finckem. Píseň byla nahrána už v roce 2006, předtím, než skupina vyrazila na turné. Později však většina z bicích partů bubeníka Bryan Mantii byla v písni přehrána jeho nástupcem Frankem Ferrerem. Před vydáním písně jako singlu byla často hrána naživo během Chinese Democracy Tour v letech 2006 a 2007. V únoru 2006 demoverze písně \"Better\", společně s demoverzemi písní \"Catcher in the Rye\", \"I.R.S.\" a \"There Was a Time\" unikli na internet prostřednictvím jedné z fans stránek Guns N‘ Roses. Management kapely poté ihned požádal o odstranění všech mp3 souborů i textů k těchto písní, včetně odkazů na ně na fórech a webových stránkách.\nNa začátku října 2006 byla píseň použita jako hudební podklad k internetové reklamě společnosti Harley-Davidson. Reklama však na internetu dlouho nevydržela, neboť jí po stížnostech skupiny společnost rychle stáhla.\nBetter byla jako singl vydána ve Spojených státech 17. listopadu 2008, ve Velké Británii 5. ledna 2009.\n11. prosince 2008 po dvouměsíční odmlce zpěvák Axl Rose oznámil, že bude brzo představen videoklip k písni režírovaný Dalem Resteginim. Krátce poté bubeník skupiny Metallica Lars Ulrich prohlásil, že se také v tomto videoklipu krátce objevil. Následné spory s ním zdržely vydání videoklipu a mnohými je označován za viníka složité situace kolem něj. Sám Ulrich prohlásil, že být ve videoklipu Guns N‘ Roses by pro něj byla čest a že podivné spory kolem klipu vůbec nechápe. V lednu roku 2011 se na Facebookové stránce skupiny objevil nečekaně bez jakéhokoliv předchozího oznámení videoklip s písní, skládající se z krátkých záběrů z různých částí turné skupiny. Předpokládá se, že tento videoklip je pouze provizorní a že brzy vyjde očekávaná konečná verze.\n\n\"Better\" v živém provedení skupina předvedla poprvé 12. května 2006 na koncertě v New Yorku, který byl jejich prvním od roku 2002. Od té doby je hrána prakticky na každém vystoupení jako jeden z vrcholů celého programu.\nPíseň získala povětšinou kladné hodnocení od hudebních kritiků a i mnohými fanoušky je považována za nejpovedenější na celé desce. Získala 19. místo na žebříčku nejlepších singlů 2008 prestižního hudebního časopisu Rolling Stones.\n"}
{"id": "638550", "url": "https://cs.wikipedia.org/wiki?curid=638550", "title": "Gouda", "text": "Gouda\n\nGouda může být:\n\n"}
{"id": "638551", "url": "https://cs.wikipedia.org/wiki?curid=638551", "title": "Svatováclavský dub", "text": "Svatováclavský dub\n\nSvatováclavský dub (také známý jako dub svatého Václava nebo Tisíciletý dub) je považovaný za jeden z nejstarších dubů v České republice. Tento památný strom roste ve městě Stochov nedaleko Kladna.\n\n\nStrom roste na náměstí, před kostelem (nadmořská výška 448 m n. m.). Prostor lemuje podezdívka opatřená nízkým plotem.\n\nSilný dutý kmen nese poslední živou větev, zbytky suchých větví jsou staženy lany, kmen zpevňují obruče. Pozůstatky kmene jsou poznamenané i larvami brouků, které se živí tlejícím dřevem. Před 100 lety byla koruna výrazně bohatší, byť už nekompletní (viz historický snímek). Obvodem byl tehdy řazen na 14. místo.\n\nStrom byl několikrát odborně ošetřen.\nPodle pověstí by Svatováclavský dub byl starý asi 1100 roků. Současné odhady věku jsou ale střídmější a mluví nejčastěji o 700–900 letech. Některé zdroje uvádějí, že jde vůbec o nejstarší památný strom v republice. Tato informace se vzhledem k odhadům věku některých dalších památných stromů (Vilémovický tis, Pernštejnský tis, Žižkův dub v Náměšti a další) jeví jako nepravděpodobná (není ověřitelná). Jiní autoři předpokládají, že památné duby, jejichž věk se podle pověstí pohybuje kolem 1000 let, by ve skutečnosti mohly být nástupci původních stromů.\nV místě současného Stochova stávalo před tisíci lety hradiště českých knížat. Stochovský hrad uvádí již Hájkova kronika v roce 870. Podle pověsti kněžna svatá Ludmila roku 903, když se narodil její prvorozený vnuk Václav, vysadila dub v rohu hradního nádvoří. Byla sice křesťankou, ale ctila i staré tradice, ke kterým vysazování stromu na počest narození dítěte patřilo. Strom prý zalévaly chůvy vodou, ve které koupaly malého Václava. Podle Václava Hájka z Libočan byla ves Stochov pojmenována podle sta chův, které se o svatého Václava staraly.\n\nV roce 1887 byl před strom umístěn podstavec s pískovcovou sochou sv. Václava, která je na místě k vidění dodnes.\n\nText na tabulce uvádí:\n\n\"\"Tenhle dub byl zasazen v r. 903 sv. Ludmilou při narození sv. Václava ve hradě, který tu kdysi stával. Dub má 8,5 m v obvodu.\"\"\n\nJiné pověsti hovoří o tom, že strom vysadil strážný, nebo ovčák, který tudy vodil stádo.\n\n\n"}
{"id": "638559", "url": "https://cs.wikipedia.org/wiki?curid=638559", "title": "Louis Léger", "text": "Louis Léger\n\nLouis Léger (13. ledna 1843 Toulouse – 30. dubna 1923 Paříž) byl francouzský spisovatel. Byl žákem Aleksandera Chodźka na Collège de France a v letech 1885–1923 zde sám zastával místo profesora \"\", tj. slovanských jazyků a literatury (pozici, která zde byla zřízena roku 1840 pro Adama Mickiewicze). Již v mládí podlehl modní polské vlně, zanechal studia práv a pustil se do studia slovanských jazyků. V roce 1864 poprvé navštívil Prahu a později plynule hovořil i psal česky. V roce 1872 odjel z pověření francouzské vlády do Ruska, což jej výrazně ovlivnilo.\n\nVěnoval se především počátkům slovanských dějin, mytologii a folkloristice a jeho práce se staly klíčovým zdrojem informací pro další západní autory. Ve svém díle zastával pozice panslavismu, soustavně se však zabýval i českými tématy. \n\n8. ledna 1923, v předvečer 80. narozenin, byla na jeho počest pojmenována Legerova ulice v Praze (do té doby se nazývala Táborská).\n\n\n\n"}
{"id": "638561", "url": "https://cs.wikipedia.org/wiki?curid=638561", "title": "Vilniuská církevní provincie", "text": "Vilniuská církevní provincie\n\nVilniuská církevní provincie je jedna ze dvou církevních provincií římskokatolické církve na území Litevské republiky.\n\nÚzemí dnešní Vilniuské církevní provincie náleželo od pozdního středověku do roku 1925 především diecézi vilniuské a částečně i diecézi žmuďské, které byly do roku 1798 součástí Hnězdenské církevní provincie, poté v letech 1798–1925 součástí Mohylevské církevní provincie.\n\nVilniuská církevní provincie byla zřízena dne 28. října 1925 papežskou bulou \"Vixdum Poloniae unitas\". Nacházela se zcela na tehdejším území Polské republiky. Od roku 1945 nefungovala; na základě poválečného uspořádání byla provincie i samotná vilniuská arcidiecéze rozdělena mezi Polsko, Litvu a Bělorusko, metropolita Romuald Jałbrzykowski (†1955) sídlil v Białystoku a po něm byli ustanoveni jen administrátoři. Roku 1989 byl novým metropolitou jmenován Julijonas Steponavičius. Od provincie i arcidiecéze však byla 13. dubna 1991 formálně oddělena běloruská část a 5. června 1991 i polská část, naopak k ní byly dne 24. prosince 1991 apoštolskou konstitucí \"Quo efficacius posthac\" přičleněny dvě diecéze náležející dosud Litevské (Kaunaské) církevní provincii. Hranice provincie se naposledy změnily k 28. květnu 1997 zřízením Šiauliaiské diecéze.\n\nÚzemí provincie se člení na tyto diecéze:\n\nV minulosti byly součástí Vilniuské církevní provincie též:\n\nV čele Vilniuské církevní provincie stojí arcibiskup-metropolita vilniuský; v současnosti (od roku 2013) je jím Gintaras Grušas.\n\n\n"}
{"id": "638570", "url": "https://cs.wikipedia.org/wiki?curid=638570", "title": "Ludmila Pelikánová", "text": "Ludmila Pelikánová\n\nLudmila Pelikánová, provdaná Vlasáková, (8. září 1915, Praha – 6. října 1993, Praha) byla česká herečka, recitátorka, pořadatelka kulturněpolitických sborníků a politická agitátorka. \n\nV letech 1938–1945 byla členkou pražského divadla Uranie a od roku 1948 členkou Divadla na Vinohradech, kde setrvala až do odchodu do penze v roce 1981 .\n\nNejvíce se věnovala uměleckému přednesu. V televizi to byla \"Nedělní chvilka poezie\" či představení v divadle Lyra Pragensis. Na zájezdech prezentovala nejčastěji revoluční díla sovětských a českých básníků. Napsala odborné knihy \"O přednesu\" (1942), \"Recitace, nástroj a zbraň\" (1962) a \"Pár slov k recitátorům\" (1984). Jako členka KSČ byla politicky velmi angažovaná. Známé bylo její vystoupení v televizním pořadu \"Křeslo pro hosta\". Za svou angažovanou činnost získala titul zasloužilá umělkyně (1965), Státní cenu (1953), Řád práce (1962) a poděbradskou Křišťálovou růži (1977) za poezii. Podle vzpomínek Jiřiny Švorcové se u ní před rokem 1989 projevila duševní choroba, následně musela být internována do psychiatrické léčebny v Bohnicích, kde nakonec i zemřela.\n\n\n"}
{"id": "638574", "url": "https://cs.wikipedia.org/wiki?curid=638574", "title": "Kaunaská církevní provincie", "text": "Kaunaská církevní provincie\n\nKaunaská církevní provincie (do roku 1991 Litevská církevní provincie) je jedna ze dvou církevních provincií římskokatolické církve na území Litevské republiky.\n\nÚzemí dnešní Kaunaské církevní provincie náleželo od pozdního středověku do roku 1926 především diecézi žmuďské, která byla do roku 1798 součástí Hnězdenské církevní provincie a v letech 1798-1926 součástí Mohylevské církevní provincie. Pouze oblast Klaipėdy podléhala do roku 1926 diecézi varmijské, která byla od zániku Rižské církevní provincie roku 1566 exemptní.\n\nPo osamostatnění litevského státu a ustálení jeho hranice se sousedy vytvořil papež Pius XI. apoštolskou konstitucí \"Lituanorum gente\" ze dne 4. dubna 1926 novou Litevskou církevní provincii pro celé tehdejší státní území. Metropolitním sídlem se stal Kaunas, již od roku 1864 sídlo žmuďské diecéze, vedle toho byly zřízeny další čtyři diecéze.\n\nÚzemí, které Litvě připadlo po II. světové válce, včetně hlavního města Vilniusu zůstalo mimo Litevskou církevní provincii až do roku 1991. Dne 24. prosince 1991 papež Jan Pavel II. apoštolskou konstitucí \"Quo efficacius posthac\" přičlenil dvě diecéze náležející dosud Litevské církevní provincii reformované Vilniuské církevní provincii. Současně se dosavadní název provincie změnil z „Litevská“ na „Kaunaská“. Hranice provincie se naposledy změnily k 28. květnu 1997 zřízením diecéze šiauliaiské.\n\nÚzemí provincie se člení na tyto diecéze:\n\nV minulosti byly součástí Kaunaské církevní provincie též:\n\nV čele Kaunaské církevní provincie stojí arcibiskup-metropolita kaunaský, v současnosti (od roku 1996) je to Sigitas Tamkevičius.\n\n\n"}
{"id": "638579", "url": "https://cs.wikipedia.org/wiki?curid=638579", "title": "Australian Open 2011 – mužská dvouhra", "text": "Australian Open 2011 – mužská dvouhra\n\nObhájcem titulu byl Roger Federer, který v loňském finále porazil Andy Murrayho. Pokud by zvítězil v tomto ročníku, mohl se s pěti tituly odpoutat od čtyřnásobného vítěze turnaje Andre Agassiho, a jako jediný dosáhnout rekordního pátého titulu v otevřené éře. V semifinále však nestačil na Srba Novaka Djokoviće a podlehl mu ve třech setech 6–7, 5–7, 4–6.\n\nPrvní hráč světa Rafael Nadal mohl turnajovým vítězstvím získat čtvrtý grandslam v řadě a navázat na čtyřicet dva let starý výkon Australana Roda Lavera, který vyhrál grandslam v letech 1962 a 1969. Ve čtvrtfinále ovšem podlehl krajanu Davidu Ferrerovi po sadách 4–6, 2–6, 3–6.\n\nVítězem se podruhé stal Srb Novak Djoković, když ve finále porazil Skota Andyho Murrayho. Ten se tak nestal prvním britakým mužem, jenž mohl triumfovat ve dvouhře na grandslamu po sedmdesáti pěti letech. Poslední, kterému se to povedlo byl Fred Perry v roce 1936.\n\n\n"}
{"id": "638583", "url": "https://cs.wikipedia.org/wiki?curid=638583", "title": "Kurt Oberhauser", "text": "Kurt Oberhauser\n\nKurt Friedrich Oberhauser (27. března 1903 Duisburg – 18. dubna 1947 Praha - Věznice Pankrác) byl strojní inženýr, vrchní tajemník pražského gestapa, SS-Untersturmführer. \n\nZaměstnancem gestapa se stal v roce 1933. Pracoval v Mnichově, od listopadu 1934 až do března 1939 pak přímo v Berlíně. Od května 1937 členem NSDAP. \n\nDne 15. března 1939 byl odvelen se zvláštním oddílem do Prahy. Do srpna 1939 pracoval jako referent v židovském oddělení, následně jako kriminální vrchní tajemník v oddělení pro židovské, církevní a zednářské záležitosti. \n\nSystematicky pronásledoval české duchovenstvo. Jeho pozornosti však neušli ani někteří duchovní němečtí. Vedl vyšetřování proti příslušníkům pravoslavné církve, kteří v kryptě katedrálního chrámu sv. Cyrila a Metoděje ukrývali parašutisty, kteří provedli atentát na Heydricha. Nechal rozpustit řády benediktinů a milosrdných bratří.\n\nCelkem měl podíl na zatčení 150 duchovních osob. Při jejich výslechu používal běžně fyzického násilí a pohrůžek smrtí zastřelením či smrtící injekcí. Většina ze zatčených byla bez soudu poslána do koncentračního tábora. Pro nepohodlné duchovní, kteří nezavdali záminku pro trestní stíhání dle říšských zákonů, byl určen internační dům (Demeritenhaus) v Zásmukách u Kolína. Tam pokračoval Oberhauser v jejich vyslýchání s cílem získat podklady pro jejich další postih. \n\nJedním z jeho významných spolupracovníků z řad německého duchovenstva byl Franz Werner Bobe.\n\nV dubnu 1947 byl Kurt Friedrich Oberhauser odsouzen k smrti a popraven.\n\n"}
{"id": "638584", "url": "https://cs.wikipedia.org/wiki?curid=638584", "title": "Postnatální vývoj člověka", "text": "Postnatální vývoj člověka\n\nPostnatální vývoj člověka je fáze jeho ontogeneze, která probíhá po porodu. Jde o produktivní a nejdelší část vývoje jedince, která se dělí do 12 stádií. Stádia jsou charakterizována a ovlivňována fyzickými (fyziologické a anatomické změny), psychickými i sociálními faktory. Mezi fáze patří:\n\nCharakteristické je, že první fáze ontogeneze člověk jsou časovány především z fyzického a psychického hlediska, kdežto v pozdějším věku již spíše z pohledu sociálního. Hranice nejsou nikdy absolutní, ale mohou se měnit (a většinou se mění) z důvodů zrychlení (zpomalení) vývoje jedince, nebo nastavení jiných kulturně-společenských pravidel. Nejrychleji vývoj probíhá v raných fázích a s rostoucím věkem se zpomaluje. Zejména v oblasti psychických a fyzických schopností člověka nastává vrchol vývoje zhruba kolem 24. roku věku.\n\nNerovnoměrnosti a defekty v ontogenezi může posuzovat nejlépe pedagog, psycholog a lékař. Existuje celá škála různě spolehlivých testů, které dokáží zjistit zda nedochází ke zpoždění v některých ze stádií. Testovat je možné i děti poměrně malé.\n\nObdobí ve vývoji člověka určené především k adaptaci na nové vnější prostředí. Upravuje se termoregulace, mění se anatomie oběhové soustavy (zaniká foramen ovale a další součásti), klesá počet červených krvinek (novorozenecká žloutenka), startuje činnost ledvin, které do této chvíle nefungovaly apod. V důsledku velkých a energeticky náročných změn se dočasně snižuje váha dítěte (ztráta tuku). V dýchací soustavě dochází k uzavření cévní spojky mezi plicnicí a aortou a oválného okénka (způsobuje mísení krve). To samé se děje s pupečníkovými cévami.\n\nVe stavbě těla dominuje hlava, která tvoří až 1/3 velikosti dítěte. Tento rozdíl se ale rychle vyrovnává. Lebeční kosti jsou nespojené.\n\nDítě ještě plně nevnímá smysly. Nejvíce vyvinuté je ústrojí polohové a pohybové. Čočka oka ještě neakomoduje (neostří) a potřebuje silné podněty. Uplatňují se především reflexy (sací, polykací, dýchací, obranný = pláč, uchopovací), jelikož reflexní oblouky jsou již plně vyvinuty. Dítě je plně závislé na péči matky na kterou se vytváří prvotní citový vztah.\n\nPo úspěšné adaptaci na prostředí mimo dělohu, dochází k rychlému rozvoji orgánů a smyslů. Dítě je závislé na příjmu mléčné potravy (nejlépe mateřské mléko). Zhruba po 6 měsících se prořezávají první mléčné zuby.\n\nStavba těla rychle nabývá na objemu a váze díky růstu svalů a tukové tkáně. To umožňuje rozvoj pohybového aparátu (zvedání hlavičky, převalování, počátky lezení apod.) a formování dvojesovitého zahnutí páteře.\n\nSmysly dosahují nového stupně vývoje. Čočka oka již dokáže zaostřit na předměty v zorném poli a rozlišuje tak například tváře. S tím se rozvíjí i prostorové vnímání. Hmat a sluch jsou také plně funkční. Může se projevit první vokalizace (žvatlání).\n\nCitový vztah k matce se prohlubuje a dítě je na ní stále plně závislé. Můžeme pozorovat i první známky socializace.\n\nNavazuje na kojenecké období především rozvojem pohybového aparátu. Dítě přijímá již stravu kombinovanou. Tedy polotekutou, tuhou i mléčnou. Mléčné zuby se již prořezaly.\n\nLebeční kosti srůstají. Končetiny jsou stále poměrně krátké vůči celému tělu. Dítě se začíná pohybovat nejprve na čtyřech a posléze i po dvou končetinách (batolení). Pohyby jsou v prvopočátku nemotorné, ale v průběhu věku se upravují.\n\nSmyslová soustava se již příliš nezdokonaluje, ale v prudkém rozvoji pokračuje soustava nervová. Dítě je již schopné rozlišovat rodinné příslušníky, díky pohybu se již dobře orientuje v prostoru a má tendenci jej objevovat. Řečové schopnosti se rychle zkvalitňují a rozšiřuje se slovní zásoba.\n\nV sociální oblasti se dítě sbližuje s blízkými lidmi a učí se komunikovat. Je stále závislé na matce (rodičích). Umí uskutečňovat některé hygienické potřeby.\n"}
{"id": "638585", "url": "https://cs.wikipedia.org/wiki?curid=638585", "title": "Kouzelníci z Waverly (1. řada)", "text": "Kouzelníci z Waverly (1. řada)\n\n\n\n"}
{"id": "638589", "url": "https://cs.wikipedia.org/wiki?curid=638589", "title": "Katedrála v Trani", "text": "Katedrála v Trani\n\nKatedrála v Trani (it. \"Cattedrale di San Nicola Pellegrino\") je románská katedrála v apulijském městě Trani situovaná na břehu Jaderského moře.\n\nStavba zasvěcená sv. Mikuláši, který byl kanonizován roku 1094, byla zakladatelským dílem arcibiskupa Bisanzia. Arcibiskup založil katedrálu roku 1098 na místě staršího kostela.\n"}
{"id": "638591", "url": "https://cs.wikipedia.org/wiki?curid=638591", "title": "Národní park Ånderdalen", "text": "Národní park Ånderdalen\n\nNárodní park Ånderdalen ( ) je národní park, který leží na ostrově Senja v kraji Troms og Finnmark na severu Norska. Byl založen královským nařízením 6. února 1970 a v roce 2004 došlo k jeho rozšíření. Rozloha parku činí 125 čtverečních kilometrů.\n\nNa území parku roste poměrně málo druhů rostlin, což je dáno chudou půdou. Ånderdalen je známý především díky své četné losí populaci, která sem migrovala v roce 1940.\n"}
{"id": "638593", "url": "https://cs.wikipedia.org/wiki?curid=638593", "title": "Australian Open 2011 – ženská dvouhra", "text": "Australian Open 2011 – ženská dvouhra\n\nLoňskou vítězkou byla Serena Williamsová, která však titul neobhajovala pro dlouhodobé zranění nohy, které ji znemožnilo hrát od Wimbledonu 2010.\n\nV úvodním kole se střetly dvě stávající světové jedničky ženského žebříčku WTA. Nejlepší hráčka ve dvouhře Caroline Wozniacká porazila po setech 6–3, 6–4 nejlepší deblistku světa Giselu Dulkovou.\nPremiérový titul z úvodního grandslamu sezóny získala Belgičanka Kim Clijstersová, která ve finále porazila Číňanku Na Liovou. Ta se stala prvním čínským tenistou v historii, jenž se probojoval do finále dvouhry jakékoli grandslamové události.\n\nPo prohře ve 3. kole bývalá světová jednička Justine Heninová oznámila ukončení profesionální kariéry.\nZápas 4. kola mezi Francescou Schiavoneovou a Světlanou Kuzněcovovou, který skončil výsledkem 6–4, 1–6, 16–14, trval 4 hodiny a 44 minut a stal se nejdelším zápasem celé ženské sezóny 2011.\n\n\n"}
{"id": "638599", "url": "https://cs.wikipedia.org/wiki?curid=638599", "title": "Janelle Monáe", "text": "Janelle Monáe\n\nJanelle Monáe (1. prosince 1985, Kansas City, Kansas, USA) je americká zpěvačka, tanečnice a performerka, která byla několikrát nominována na cenu Grammy. Do hudebního světa se uvedla konceptuálním EP \"Metropolis: Suite I (The Chase)\" (2007). Singl \"Many Moons\" byl nominaný na cenu grammy. Album ale nedosáhlo většího komerčního úspěchu, v americkém albovém žebříčku se umístil na nelichotivé 115. příčce.\n\nNásledovala deska \"The ArchAndroid (Suites II and III)\" (2010), která koncepčně navazuje na předchozí EP. Album sklidilo příznivé kritiky a bylo nominováno na cenu Grammy v kategorii Nejlepší současné R&B album. Album bylo komerčně velice úspěšné a dosáhlo na 17. příčku americké albové hitparády.\n\nV roce 2011 se objevila jako doprovodný vokál v úspěšné skladbě \"We Are Young\" od skupiny fun..\n\nV ČR poprvé vystoupila 15. 7. 2012 na Colours of Ostrava.\n\n\n"}
{"id": "638606", "url": "https://cs.wikipedia.org/wiki?curid=638606", "title": "Mistrovství Evropy v atletice 2014", "text": "Mistrovství Evropy v atletice 2014\n\nXXII. mistrovství Evropy v atletice proběhlo ve švýcarském městě Curych ve dnech 12. – 17. srpna 2014. Konalo se na stadionu Letzigrund, kde se každoročně koná mítink Weltklasse, jeden z nejprestižnějších atletických závodů na světě. Prezidentem organizačního výboru byl Švýcar Hansjörg Wirz, který je také prezidentem Evropské atletické asociace.\n\nO přidělení mistrovství rozhodla Rada Evropské atletické asociace na svém zasedání 1. května 2010.\n\nČeský atletický svaz stanovil kvalifikační kritéria pro účast na tomto mistrovství Evropy. Při uzávěrce 3. 8. 2014 nominoval celkem 43 atletek a atletů. Šampionátu se však zúčastnilo jen 42 sportovců, protože Jan Kubista se ze zdravotních důvodů omluvil.\n\nNejvětšími českými nadějemi byla oštěpařka Barbora Špotáková, která se po atletické přestávce, během níž se jí narodil syn, dostala do formy, a oštěpař Vítězslav Veselý, který obhajoval titul z minulého šampionátu. Věřilo se i Jiřině Svobodové ve skoku o tyči, koulařům, kteří nastoupili v silné sestavě Ladislav Prášil, Tomáš Staněk a Jan Marcell, vicemistryni Evropy v běhu na 400 metrů překážek Denise Rosolové nebo např. Lukáši Melichovi v hodu kladivem.\n\nNa mistrovství neodjely dvě velké naděje české atletiky: Natržený sval vyřadil čtvrtkaře Pavla Masláka, který před mistrovstvím dosahoval výborných výkonů. Zuzana Hejnová ukončila sezónu, ve které se jí během několika málo startů nevedlo, a rozhodla se doléčit bolestivý zánět v patě. „Nechci tam odjet jen kvůli tomu, abych se zúčastnila. Asi bych se tam opravdu trápila“, prohlásila.\n\nŠéftrenér české výpravy Tomáš Dvořák věřil v 10 finálových umístění. Počet medailí však odhadovat nechtěl, prohlásil jen „My vám ty medaile přivezeme“.\n\nNa programu bylo celkově 47 lehkoatletických disciplín – 24 mužských a 23 ženských.\nPrvní den – úterý 12. srpna – začal kromě kvalifikací i mužský desetiboj, kde mělo Česko tři zástupce. Nejlepší z nich, Adam Sebastian Helcelet, obhajoval osmé místo z minulého mistrovství světa. V dálce si sice zlepšil svůj nejlepší výkon, ale po prvním dnu byl až jedenáctý. Marek Lukáš byl po pěti disciplínách na 22. místě a třetí český desetibojař, juniorský mistr světa Jiří Sýkora, si při cvičném skoku před soutěží v dálce poranil kotník a z desetiboje odstoupil. Prvnímu dni dominovali Němci Kai Kazmirek a Arthur Abele. Mezi ně se dostal jen Bělorus Andrej Kravčenko, který však udivil výkonem 222 cm ve výšce.\n\nPrvní den probíhalo také finále ve vrhu koulí mužů, kde se po trojnásobné české účasti na předchozím mistrovství světa vkládala velká naděje do českých atletů. Do finále však postoupil jen Jan Marcell, který si zde zlepšil osobní rekord na 20,93 m a skončil šestý. Titul suverénně obhájil favorizovaný Němec David Storl.\nDruhý den pokračovala soutěž desetibojařů, i když byla poznamenána deštěm a především neobvykle silným větrem, kvůli němuž byla dvakrát přerušena soutěž v tyči. Z českých atletů Adam Sebastian Helcelet nezlepšil svou jedenáctou pozici z předchozího dne, i když si věřil na lepší výkon. Druhý český reprezentant Marek Lukáš skončil na 16. místě. Závod vyhrál Bělorus Andrej Kravčenko především vyrovnanými výkony v soutěžích druhého dne.\n\nV běhu na 10 km mužů dokázal Angličan Mo Farah, že se umí připravit na velké závody, a zvítězil s přehledem před svým krajanem Andy Vernonem. Na nejkratší ženské trati 100 m vyhrála Dafne Schippersová z Nizozemska, které ještě minulý rok závodila hlavně v sedmiboji. Stejný závod mužů vyhrál Angličan James Dasaolu před přece jen více favorizovaným obhájcem titulu Christophe Lemaitrem z Francie. V disku rozšířil svou zlatou kolekci Němec Robert Harting. Estonci Gerdu Kanterovi se ani potřetí nepodařil útok na nejvyšší evropskou příčku a potřetí si z mistrovství Evropy odvezl stříbrnou medaili.\n\nTřetí den – čtvrtek 14. srpna – přinesl českým sportovcům první medaili. V chůzi žen na 20 km zazářila mladá talentovaná Anežka Drahotová. Závod zvládla takticky lépe, než na mistrovství světa 2013, kdy po většinu trati udávala tempo. Poslouchala rady svého trenéra Ivo Pitáka a taktickým výkonem si došla pro bronzovou medaili, když se v posledních dvou kilometrech od ní odtrhla jen vítězná Ruska Elmira Alembeková a těsně před cílem ji předešla ještě Ukrajinka Ljudmila Oljanovská. V devatenácti letech se tak stala nejmladší českou medailistkou z mistrovství Evropy.\n\nVečer přinesl české atletice největší úspěch: v hodu oštěpem vyhrála Barbora Špotáková. Mistrovství Evropy byl poslední velký šampionát, který ještě nevyhrála, a tak byla před závodem hodně nervózní. V prvním pokusu hodila solidních 62,86 m, což však bylo o metr méně, než její největší soupeřka, Němka Linda Stahlová. V dalších hodech žádná ze závodnic výrazněji nevylepšila své maximum, až v páté sérii všechny přehodila Srbka Tatjana Jelačová hodem 64,21 m. Tím Špotákovou podle jejích vlastních slov vyhecovala a ta hodila ve stejném kole 64,41 m. Tento výkon už žádná ze soupeřek nepřekonala. Špotáková pak označila svůj výkon za špatný a celý závod za nepříjemný, ale byla pyšná na to, že ke konci závodu dokázala zabojovat.\nVe skoku o tyči neobhájila zlatou medaili Jiřina Svobodová. Skončila na 6. místě; vzhledem k dosavadnímu průběhu sezóny však byla spokojena. Překvapil naopak její bývalý manžel Petr Svoboda, když ve finále běhu na 110 m překážek skončil pátý. Soutěž sedmibojařek nedokončila Eliška Klučinová, když v první disciplíně, běhu na 100 m překážek, po kolizi na osmé překážce špatně dopadla a zranila si nárt.\n\nDiskvalifikací skončil běh na 3000 m překážek pro vítězného Francouze Mahiedine Mekhissi-Benabbada. Když dobíhal s jasným náskokem do cíle, svlékl si před poslední překážkou dres a radostně jím mával. Podle rozhodčích tím porušil pravidlo, že atlet musí absolvovat celý závod s oběma čísly viditelnými na dresu.\n\nČtvrtý den skončil úspěchem pro slovenské sportovce. Dopoledne vybojoval na nejdelší trati šampionátu – chůzi na 50 km – stříbrnou medaili Matej Tóth. Na trati předešel i ruské chodce, kteří závod rychlým nástupem na začátku protaktizovali, a nestačil jen na Francouze Yohanna Dinize. Večer pak Martina Hrašnová zopakovala stříbrnou medaili za hod kladivem. V závodě zvítězila Polka Anita Włodarczyková, česká reprezentantka Kateřina Šafránková obsadila 9. místo.\n\nV odpoledním programu se očekával útok francouzského sprintera Christophe Lemaitrana zlato v běhu na 200 m. Skončil však stejně jako v úterním závodě na 100 m druhý; tentokrát vyhrál Brit Adam Gemili. Dvojité vítězství se však na této kombinací tratí podařilo nizozemské atletce Dafne Schippersové.\n\nVečer v dešti dosáhl velkého úspěchu výškař Jaroslav Bába, když jen na pokusy skončil výkonem 2,30 m čtvrtý. Závod vyhrál podle předpokladů Ukrajinec Bohdan Bondarenko, i když se jeho očekávaný souboj s Ivanem Uchovem nekonal – ruský reprezentant nepřeskočil 2,33 m.\n\nPátý den – sobota 16. srpna – byl medailový pro dalšího českého atleta: Jan Kudlička ve skoku o tyči přeskočil 5,70 m a skončil na děleném třetím místě spolu s Francouzem Menaldem. Překonal jej jen Polák Wojciechowski, který dosáhl stejného výkonu, ale na méně pokusů. Suverénem soutěže se stal další Francouz Renaud Lavillenie; titul mistra Evropy získal už potřetí za sebou. Na medaili naopak na nedosáhla spolufavoritka běhu na 400 m překážek Denisa Rosolová. Celý závod sice udržovala krok s hlavní favoritkou a pozdější vítězkou Britkou Eilidh Childovou, těsně před cílem ji však přespurtovaly Ukrajinka Hanna Titimecová a Ruska Irina Davydovová. Rosolová byla v cíli velmi zklamaná a později přiznala, že ke konci o soupeřkách vůbec nevěděla.\n\nV ranním maratonu žen dominovaly hlavně zkušené matadorky: opanovala jej devětatřicetiletá Francouzka Christelle Daunayová, která porazila jen o rok mladší italskou závodnici Valerii Straneovou a časem 2.25:14 vytvořila nový rekord mistrovství Evropy. Třetí pak skončila Portugalka Jéssica Augustová. Do odpoledního finále v disku žen sice postoupily obě české atletky, ale do užšího finále se nedostaly – Eliška Staňková skončila desátá a Jitka Kubelová poslední. Suverénně vyhrála favorizovaná Chorvatka Sandra Perkovićová, když předvedla nejlepší světový výkon za posledních 22 let.\n\nPoslední den se očekávalo, zda bude ve finále hodu oštěpem bojovat o zlato Vítězslav Veselý s finským rekordmanem Terem Pitkämäkim. Nad oběma však nečekaně dominoval další Fin Antti Ruuskanen, který výkonem 88,01 m předvedl nejlepší hod několika posledních let. Veselý nezačal dobře a v páté sérii hodů se propadl až na 4. místo, ale nejbližším hodem se vzchopil a vybojoval stříbrnou medaili.\n\nRáno se běžel maraton mužů, v němž se hned už před 5. km vydal na sólo Polák Marcin Chabowski. Vydržel však jen do 35. km, kdy jej předběhl pozdější vítěz Ital Daniele Meucci. Odpoledne bylo na programu finále závodu na 1500 m, kam se z rozběhů probojoval i Jakub Holuša. Viróza jej však na start nepustila. Závod vyhrál Francouz Mahiedine Mekhissi-Benabbad, který si sice nesvlékal dres jako ve čtvrtečním závodu na 3000 m překážek, ale v cílové rovince si nedopustil mnohoznačné gesto směrem k soupeřům. Jednou z hvězd šampionátu se stal Brit Mohammed Farah, který si po triumfu na 10 km doběhl pro zlato i na poloviční trati. Stejné dvojité vítězství se mu podařilo i na mistrovství Evropy v roce 2010.\n\nZávěr šampionátu obstaraly mužské i ženské štafety na 4×100 i 4×400 m. Do finále té druhé postoupili i čeští muži, kteří však skončili poslední. Za splněný cíl však považovali už postup do finále.\n\n\"(v závorkách uvedeny počty vyslaných sportovců)\"\n\n"}
{"id": "638609", "url": "https://cs.wikipedia.org/wiki?curid=638609", "title": "Boogie rock", "text": "Boogie rock\n\nBoogie rock je hudební žánr, který vyšel z blues-rocku na konci 60. let 20. století. Jedna z prvních kapel, které proslavily Boogie rock byla skupina Canned Heat. Boogie rock hrají například také: ZZ Top, The Allman Brothers Band, Lynyrd Skynyrd, nebo kanadská kapela Bachman-Turner Overdrive. Britské kapely potom: Status Quo, Humble Pie, T.Rex nebo Foghat.\n\n"}
{"id": "638618", "url": "https://cs.wikipedia.org/wiki?curid=638618", "title": "Gibson CS-336", "text": "Gibson CS-336\n\nGibson CS-336 je kytara od Gibson Guitar Corporation, představená v roce 2001. CS-336 je zmenšená verze vysoce uznávané kytary Gibson ES-335.\n\n"}
{"id": "638624", "url": "https://cs.wikipedia.org/wiki?curid=638624", "title": "Theofylaktos Simokattés", "text": "Theofylaktos Simokattés\n\nTheofylaktos Simokattés, řecky Θεοφύλακτος Σιμοκάτ(τ)ης, latinizovaně \"Theophylactus Simocatta\", (6. – 7. století) byl byzantský historik a básník původem z Egypta. Napsal dílo \"Oikumeniké historia\" (\"Světové dějiny\", v češtině vyšlo jako \"Na sklonku věků\"), které zachycuje období vládnutí císaře Maurikia (582–602) a sbírku fingovaných listů \"Epistolai éthikai, agroikai, hetairikai\". Jeho dílo přeložil na začátku 16. století do latiny Mikuláš Koperník.\n\n"}
{"id": "638626", "url": "https://cs.wikipedia.org/wiki?curid=638626", "title": "Jan Pinkava (malíř)", "text": "Jan Pinkava (malíř)\n\nJan Pinkava (26. prosince 1846, Brno-Zábrdovice – 12. března 1923, Hranice) byl český pedagog a malíř, který patřil k zajímavým osobnostem města Hranice. I když nebyl místním rodákem, stal se významnou osobnosti tohoto města.\n\nNarodil se v Brně v rodině obuvníka Vavřince Pinkavy a jeho manželky Terezie. O jeho dětství a mládí nemáme podrobnější informace. Studoval na vyšší reálné škole v Brně (do roku 1864) a poté na Akademii výtvarných umění ve Vídni, kterou ukončil v roce 1870. Do Hranic přišel v roce 1872. V roce 1877 se zde oženil s Růženou Tesaříkovou, dcerou místního kupce Antonína Tesaříka a jeho manželky Františky. Tesaříkovým patřil dům čp. 29 v Radniční ulici, kde spolu s nimi manželé Pinkavovi bydleli a kde se jim narodili synové Antonín Jan František a Ludvík Jan. Když v roce 1861 koupil Antonín Tesařík od Anny Knorrové (vdovy po staviteli Václavu Knorrovi) výstavný dům ve Farní ulici čp. 39 (nyní Dům Jana Pinkavy), přestěhoval se tam. Pinkavovi se sem nastěhovali počátkem 80. let 19. století, když dům v Radniční ulici byl prodán. V novém domě se Janu Pinkavovi narodily ještě tři děti – syn Jindřich (který brzy zemřel) a dcery Marie Růžena Františka a Růžena Karolína. Pinkava žil v tomto domě až do své smrti. Pohřben je na hranickém městském hřbitově (hrob č. 21, IV. oddělení).\n\nJako pedagog působil po ukončení akademických studií (s aprobací kreslení pro vyšší reálné školy a reálná gymnázia) od podzimu 1870 do konce září 1871 jako asistent při Vyšší reálné škole v Brně a poté jako suplent na Státní vyšší reálné škole v Opavě (do 30. 11. 1872). Dne 1. 12. 1872 nastoupil jako řádný učitel na Obecním reálném gymnáziu (communal Realgymnasium) v Hranicích, kde vyučoval v českých i německých třídách kreslení. Po administrativní změně – převedení gymnázia do státní správy – pokračoval od 1. 10. 1873 v pedagogické činnosti jako řádný učitel kreslení na tomto státním gymnáziu. Hranické gymnázium prošlo během pedagogického jeho působení několika organizačními změnami, které ho však nepostihly ani profesně ani existenčně. Od roku 1874, kdy se kreslení stalo na reálných gymnáziích povinným předmětem, ho vyučoval ve všech třídách všech čtyř ročníků (jeho úvazek činil 23 hodiny týdně). Od školního roku 1875/1876 do svého onemocnění vyučoval kromě kreslení také krasopis. V roce 1900 až 1901 čerpal pro onemocnění zdravotní dovolenou a na podzim 1901 odešel na vlastní žádost na trvalý odpočinek.\n\nV roce 1909 obdržel jubilejní kříž, udělovaný občanským státním zaměstnancům na základě podané žádosti. Podmínkou udělení bylo, aby žadatel nepřetržitě aktivně sloužil po dobu 10 let (v případě Pinkavově od 29. 11. 1898 do 28. 11. 1908).\n\nAngažoval se také jako hranický občan. V září 1903 byl zvolen členem obecního výboru (tj. řečeno současnou terminologií – stal se zastupitelem města) a byl jednohlasně zvolen do stavební a hospodářské sekce. V následujících dvou letech byl postupně zvolen do dalších odborů – stavebního (1904) a policejního (1905). V příštích letech se ale jeho jméno mezi komunálními politiky již neobjevilo.\n\nNa malíře a svého učitele vzpomínali také jeho studenti. Například Alois Jambor ve vzpomínce na české profesory gymnázia na přelomu 19. a 20. století píše: \"„Všichni byli podle své povahy lidé dost originální, nejvíce snad prof. Pinkava, který vyučoval kreslení. Byl nadšený umělec, který žil nejen ve škole pro své umění, nýbrž mu tak úplně zasvětil celý svůj život. Ve škole stavěl svůj předmět nad ostatní, dovedl nadšenými slovy vzbuzovat zájem svých žáků a nabádal je, aby volný čas věnovali pozorování přírody a zachycovali ji v náčrtech. … Sám měl vždy připravenou tužku a papír a všude v přírodě i ve společnosti jste jej mohli vidět při kreslení neb malování. Zůstal věrný svému kumštu i v pensi až do vysokého stáří. Maloval mnoho hranických zákoutí, často s domem některého z majitelů. … Rád maloval též zátiší, zejména růže neb zvěřinu… Při zakládání městského sadu, který povstal z původního stromořadí u Bečvy byl uměleckým poradcem. … Byl dobrý člověk, i když se navenek zdál býti drsným. … Byl celým svým životem hlasatelem umělecké myšlenky, které věnoval svůj život ve škole i v soukromí.“\"\n\nJak vystihl ve své vzpomínce jeden ze studentů, byl Jan Pinkava bystrým pozorovatelem přírody i společnosti a dokázal své dojmy vtělit do svých obrazů. Je autorem četných krajinomaleb, portrétů i litografií. Ale jistě nejvíce se zapsal do povědomí obyvatel Hranic svými akvarely, v nichž zachycuje neopakovatelnou atmosféru města a okolí. Jeho obrázky a skici z trhů a jarmarků na náměstí ukazují jejich obraz na počátku 20. století.\n\n"}
{"id": "638634", "url": "https://cs.wikipedia.org/wiki?curid=638634", "title": "Třetí plavba Jamese Cooka", "text": "Třetí plavba Jamese Cooka\n\nTřetí plavba Jamese Cooka byla námořní průzkumná plavba pod velením kapitána Jamese Cooka do Tichomoří, vykonaná v letech 1776–1779. Oficiálně uveřejněným účelem plavby byl návrat Omaie, mladého domorodce, kterého do Anglie z Tahiti přivezl během druhé plavby komandér Tobias Furneaux. Skutečným a tajným účelem výpravy však bylo nalezení Severozápadního průjezdu. Výpravy se zúčastnily dvě lodě: HMS \"Resolution\", dělová šalupa, které při vyplutí velel J. Cook, a HMS \"Discovery\", které velel Charles Clerke. Po zastávce na Tahiti zamířila výprava do severního Tichomoří. Zde J. Cook objevil souostroví, které pojmenoval Sandwichovy ostrovy (dnes Havajské ostrovy). Poté výprava doplula k břehům Severní Ameriky, kde Cook marně hledal Severozápadní průjezd. Po ukončení hledání průjezdu se výprava vrátila na Havajské ostrovy, kde se 14. února 1779 v zátoce Kealakekua dostal James Cook do konfliktu s domorodci a při pokusu zajmout jejich náčelníka byl v následné šarvátce s nimi zabit. Velení výpravy po Cookově smrti převzal Charles Clerke, avšak ten během plavby na Kamčatku v srpnu 1779 zemřel na tuberkulózu. Po Clerkově smrti převzal velení výpravy John Gore a s ním se výprava také vrátila do Anglie.\n\n"}
{"id": "638647", "url": "https://cs.wikipedia.org/wiki?curid=638647", "title": "Lvovská církevní provincie", "text": "Lvovská církevní provincie\n\nLvovská církevní provincie (v letech 1366–1412/14 Haličská církevní provincie) je církevní provincie římskokatolické církve na území Ukrajinské republiky.\n\nNovou církevní provincii zřídil roku 1367 papež Urban V. na žádost polského krále Kazimíra III. Velikého jako vrchol organizace římskokatolické církevní správy na Kazimírem dobytém území západní Ukrajiny. Sídlo arcibiskupa-metropolity bylo původně v Haliči, brzy však bylo navrženo jeho přenesení do většího a obranyschopnějšího Lvova, což schválil papež Jan XXIII. bulou ze dne 28. srpna 1412, vyhlášenou haličským metropolitou dne 24. prosince 1414.\n\nLvovská církevní provincie zabírala jihovýchodní část polské monarchie; s posuny hranic ve prospěch Ruska zde římskokatolická církevní organizace zanikala. Po trojím dělení Polska proběhlo několik reorganizačních kroků a Lvovská provincie v letech 1818–1925 odpovídala rakousko-uherské korunní zemi Haliči. Změny církevně-správních hranic v rámci obnovené Polské republiky provedl papež Pius XI. bulou \"Vixdum Poloniae unitas\". Římskokatolická církevní správa na území Ukrajiny, které připadlo Sovětskému svazu po roce 1920 (diecéze žytomyrská) a po roce 1939 (diecéze lucká a většina arcidiecéze lvovské), byla rozvrácena. Po pádu komunismu, roku 1991, byla Lvovská církevní provincie reaktivována a reorganizována tak, aby zahrnovala celé území Ukrajiny.\n\nÚzemí provincie se člení na tyto diecéze:\n\nV minulosti byly součástí Lvovské církevní provincie též:\n\nV čele Lvovské církevní provincie stojí arcibiskup-metropolita lvovský, v současnosti (od roku 2008) je to Mieczysław Mokrzycki.\n\n\n"}
{"id": "638650", "url": "https://cs.wikipedia.org/wiki?curid=638650", "title": "Síbská smlouva", "text": "Síbská smlouva\n\nSíbská smlouva byla dohoda dosažená v roce 1920 mezi maskatským sultánem Tajmúrem bin Fajsalem a ománským imámem. Znamenala autonomii pro Ománský imamát ve vnitrozemí soustátí Maskatu a Ománu, zatímco si Maskatský sultanát ponechal svrchovanost nad zbytkem země. Smlouva byla pojmenována po pobřežním městě Síb.\n\nSmlouvě předcházely aktivity Salima bin Rašída al-Charusiho, který se snažil podnítit protimaskatské povstání mezi konzervativními ibadíjovskými sektami v horských vnitrozemních oblastech Ománu a vyhlásit islámský Ománský imamát. Za pomoci Britského impéria vešla smlouva v platnost roku 1920. Hlavním městem imamátu se stalo město Nazvá.\n\nVztahy mezi Maskatem a Ománem byly poměrně klidné až do roku 1954, kdy propuklo povstání vznícené imámem Ghalibem bin Alím. Jednalo se o reakci na snahy sultána Saída bin Tajmúra rozšířit svůj vliv do vnitrozemí. Sultán porušil Síbskou smlouvu a donutil imáma uprchnout do exilu v Saúdské Arábii.\n"}
{"id": "638652", "url": "https://cs.wikipedia.org/wiki?curid=638652", "title": "Nieuwe Kerk (Amsterdam)", "text": "Nieuwe Kerk (Amsterdam)\n\nNieuwe Kerk (nizozemsky \"\"Nový kostel\"\") je jedním z kostelů v Amsterdamu. V tomto kostele se konají intronizace nizozemských králů a svatby členů královské rodiny. Jako poslední zde byl v roce 2013 intronizován nizozemský král Vilém Alexandr Oranžský, který zde měl v roce 2002 svatbu s Máximou Zorreguieta Cerruti. Byly zde intronizovány i jeho předchůdkyně Beatrix, Juliána a Vilemína.\n\nNieuwe Kerk se nachází na náměstí Dam, vedle Královského paláce (\"Koninklijk Paleis\"). Je po Oude Kerk druhým nejstarším kostelem v Amsterdamu. Biskup z Utrechtu svolil se stavbou dalšího kostela v roce 1408, neboť Oude Kerk byl již příliš malý na to, aby mohl posloužit všem obyvatelům rozrůstajícího se města. Nieuwe Kerk byl zasvěcen sv. Marii a sv. Kateřině.\n\nKostel utrpěl při požárech v letech 1421 a 1452 a zcela shořel v roce 1645, kdy byl vystavěn znovu v gotickém stylu. Velkou renovací prošel v letech 1892–1914, kdy byl opatřen mnoha novogotickými detaily. Další renovace se uskutečnila v letech 1959–1980.\n\nV současnosti se již v kostele nekonají bohoslužby, ale slouží k výstavním účelům a k pořádání varhanních koncertů.\n\n"}
{"id": "638653", "url": "https://cs.wikipedia.org/wiki?curid=638653", "title": "Antonín Borovička", "text": "Antonín Borovička\n\nAntonín Borovička (4. listopadu 1895 Davle – 3. prosince 1968 Davle) byl český kapelník a hudební skladatel.\n\nAntonín Borovička se nejprve vyučil u svého otce hrnčířem. Otec byl kapelníkem vesnické kapely a tak syn hrál od dětství v jeho kapele. Nejprve na křídlovku a housle, ale v šestnácti letech již ovládal pět nástrojů.\n\nNa začátku 1. světové války musel narukovat, ale byl zraněn a byla mu amputována pravá noha. Z nemocnice v Záhřebu vrátil domů do Davle jako invalida. Založil dechový a smyčcový orchestr \"Vltavanka\", který se pod jeho vedením stal známým a vyhledávaným orchestrem.\n\nSvé skladby si nejprve vydával sám kamenotiskem. Později se jich ujalo pražské nakladatelství \"Grando\". Prostřednictvím rozhlasu a tiskových vydání se rychle rozšířily do sousedních zemí. Hned jeho první skladba, polka \"„Nejhezčí koutek“\" z roku 1923 si získala světovou proslulost pod německým názvem \"Löffelpolka\".\n\nSeznam jeho skladeb není rozsáhlý, napsal jich jen něco okolo čtyřiceti, ale téměř každá z nich se stala trvalou součástí repertoáru tanečních orchestrů do dnešních dnů.\n\n\n\n\n"}
{"id": "638654", "url": "https://cs.wikipedia.org/wiki?curid=638654", "title": "WMF", "text": "WMF\n\nWMF může být:\n\n"}
{"id": "638661", "url": "https://cs.wikipedia.org/wiki?curid=638661", "title": "Oxid seleničitý", "text": "Oxid seleničitý\n\nOxid seleničitý (chemický vzorec SeO) je jedním z oxidů selenu, který v něm má oxidační číslo IV. Je to anhydrid kyseliny seleničité. V přírodě se vyskytuje jako minerál downeyit .\n"}
{"id": "638664", "url": "https://cs.wikipedia.org/wiki?curid=638664", "title": "Most v zámeckém parku Kačina", "text": "Most v zámeckém parku Kačina\n\nMost Kačina je kamenný most přes Kačinský potok, který se nachází v parku empírového zámku Kačina nedaleko Kutné Hory. Zámecký park projektoval N. J. Jacquin.\n\nKlenba mostního oblouku o světlosti 4,5 m se skládá z kamenných opracovaných kvádrů. Část mostního tělesa je z cihel, výplň kamenného parapetu je z litiny. Parapet se skládal na dvou stranách vždy ze tří polí: výplň centrálního pole zdobila dvojice litinových delfínů, ostatní pole rostlinnými motivy.\n\n\n\n"}
{"id": "638666", "url": "https://cs.wikipedia.org/wiki?curid=638666", "title": "Administrativní dělení Švédska", "text": "Administrativní dělení Švédska\n\nŠvédsko má dva stupně místních úřadů (vlád): lokální/municipální (kommun) a regionální/krajské (län) řízené regionálními radami (landsting).\n\nÚzemí Švédska je rozděleno na 290 komun a 21 regionů (na způsob našich krajů), z nichž dva mají formu vlastních samospráv: Skåne a Västra Götaland. 1. ledna 2005 byla vytvořena jednotná organizace, která monitoruje zájmy nižších správních celků, poskytuje jim služby, radí a koordinuje jejich aktivity. Vláda diskutuje možnost snížení počtu krajů jejich slučováním do větších celků.\n\nNěkdy jsou län zaměňovány za provincie (landskap), což jsou historické, geografické a kulturní regiony. Švédsko má 25 provincií. Provincie nemají žádnou administrativní funkci, ale jsou historickým dědictvím a kulturní identifikací. Některé z nich byly součástí Švédska do roku 1634, kdy byly nahrazeny kraji (län). Některé jiné byly původně dánské či norské, další pak byly ztraceny (na dnešním území Finska). Laponsko je jedinou provincií, která byla získána kolonizací.\n\nSrovnání hranic krajů a provincií:\n"}
{"id": "638667", "url": "https://cs.wikipedia.org/wiki?curid=638667", "title": "Party (album)", "text": "Party (album)\n\nParty je studiové album Iggy Popa z roku 1981, na kterém spolupracoval s českým kytaristou a baskytaristou skupiny Patti Smith Group Ivanem Králem.\n\nVšechny skladby napsali Iggy Pop a Ivan Král, pokud není uvedeno jinak.\n\n\n\n"}
{"id": "638670", "url": "https://cs.wikipedia.org/wiki?curid=638670", "title": "Katedrála svatého Lazara (Autun)", "text": "Katedrála svatého Lazara (Autun)\n\nKatedrála sv. Lazara v Autunu (\"fr. Cathédrale Saint-Lazare\") je katedrála v burgundském městě Autun v departementu Saône-et-Loire.\n\nPřevážně románská katedrála sv. Lazara, vystavěná v letech 1120-1146 a přestavěná po vypálení Angličany roku 1379, je situována na návrší nad starým městem. V 15. století byla postavena také mohutná střední věž nad křížením. Z původní románské výzdoby se zachovala řada sochařských detailů, především monumentální tympanon západního portálu s výjevy Posledního soudu a hlavice sloupů z dílny mistra Gisleberta. Gislebertus je považován za jednoho z nejvýznamnějších středověkých sochařů, tvůrce nejlidštějších děl románského období.\n\n"}
{"id": "638671", "url": "https://cs.wikipedia.org/wiki?curid=638671", "title": "Gouda (Nizozemsko)", "text": "Gouda (Nizozemsko)\n\nGouda je nizozemské město v provincii Jižní Holandsko, známé pro tamní stejnojmenný sýr.\n\nMěsto leží na soutoku řek Hollandse IJssel a Gouwe.\n\nSousední obce: Waddinxveen, Bodegraven-Reeuwijk, Zuidplas, Ouderkerk a Vlist.\n\n\n\n"}
{"id": "638673", "url": "https://cs.wikipedia.org/wiki?curid=638673", "title": "Ústav sociální práce Univerzity Hradec Králové", "text": "Ústav sociální práce Univerzity Hradec Králové\n\nÚstav sociální práce Univerzity Hradec Králové (anglický název \"Institute of Social Work\") byl založen 1. ledna 2011 jako vysokoškolský ústav a pátá součást Univerzity Hradec Králové. Ústav vznikl vyčleněním sociálních oborů z mateřské pedagogické fakulty. V současné době nabízí bakalářská a jedno navazující magisterské studium zaměřené na oblast sociální práce.\n\nBývalým ředitelem ústavu je JUDr. Miroslav Mitlöhner, který rezignoval po zveřejnění jeho výroků proti vrozeně postiženým dětem, což bylo odmítnuto zástupci odborné veřejnosti v oblasti sociální práce.\n\nÚstav sociální práce je řádným členem Asociace vzdělavatelů v sociální práci.\n\nNa ústavu studuje v současnosti okolo 600 studentů v prezenční i kombinované formě studia.\n\n\n\n"}
{"id": "638674", "url": "https://cs.wikipedia.org/wiki?curid=638674", "title": "Bang Bang", "text": "Bang Bang\n\nBang Bang je píseň, kterou napsal americký zpěvák Iggy Pop spolu s tehdejším členem jeho doprovodné kapely Ivanem Králem. Původně vyšla na desce \"Party\" v červnu roku 1981. Rovněž vyšla jako singl. Ten se umístil na 35. příčce hitparády Club Play časopisu \"Billboard\". Anglický zpěvák David Bowie, který s Iggym Popem několikrát spolupracoval, nahrál vlastní coververzi písně a vydal jí na svém albu \"Never Let Me Down\" v roce 1987. Spoluautor písně Ivan Král vydal svou verzi na sólovém albu \"Dancing Barefoot\" (1999).\n\n"}
{"id": "638676", "url": "https://cs.wikipedia.org/wiki?curid=638676", "title": "Victorinox", "text": "Victorinox\n\nVictorinox AG je firma vyrábějící především nože (švýcarské nože), která byla založená v Ibachu (část města Schwyz) ve Švýcarsku roku 1884. Od roku 2005, kdy koupila konkurenční společnost Wenger, se stala jediným dodavatelem víceúčelových nožů pro švýcarskou armádu.\n\n1884 –\nTohoto roku byla společnost založena ve městě Ibach ve Švýcarsku. Jejím zakladatelem byl tovaryš Karl Elsener, který pracoval v Paříži a později v německém městě Tuttlingen. Energii pro leštící a brousící stroje dodávalo vodní kolo na potoku Tobelbach.\n1891 –\nSpolečnost začala dodávat nože pro švýcarskou armádu.\n1897 –\n12. června byl patentován švýcarský důstojnický a sportovní nůž.\n1909 –\nVzniká znak Victorinox (bílý kříž na červeném štítu), kterým jsou označeny všechny nože vyráběné od tohoto roku. Znak sloužil jako rozeznaní originálního nože od padělku a používá se dodnes. Dochází také ke změně názvu společnosti na Victoria podle jména matky majitele, která v tomto roce zemřela.\n1921 –\nDo výroby byla zavedena nerezová ocel (zkráceně známá jako \"inox\"). Spojením jména Victoria se slovem \"inox\" vznikl nový název společnosti - Victorinox.\n1945 –\nPo 2. světové válce nakoupili Spojené státy americké Švýcarské důstojnické nože pro vojáky a úředníky americké armády, námořnictva a letectva. Američané nožům říkali \"Swiss Army Knife\" a tento název je dodnes používán ve všech anglicky mluvících zemích. \n1969 –\nSpolečnost získala novou pětipatrovou budovu, kde vyráběla domácí a profesionální nože. \n1980 –\nDošlo k největší expanzi podniku. Výrobní, kancelářské a skladovací prostory se zvýšily z 11 000 m na 27 000 m. Pracovalo zde 730 zaměstnanců a roční tržby přesáhly 65 miliónů švýcarských franků.\n1989 –\nSpolečnost uvedla na trh v USA Swiss Army Watches (hodinky švýcarské armády), které zaznamenaly velký úspěch.\n1992 –\nV Japonsku byla založena první prodejní pobočka. V následujících letech vznikly další dceřiné firmy v Mexiku, Brazílii, Polsku, Číně, Vietnamu a Chile.\n1999 –\nZaložením Victorinox Watch SA v Bonfolu znamenalo expanzi Hodinářského odvětví. Za účelem posílení značky Victorinox a zvýšení její přitažlivosti se začala rozvíjet linka cestovní výbava. Výroba byla možná pouze s licencí, která kladla vysoké nároky na kvalitu.\n2000 –\nByla zřízena Victorinox Foundation (Nadace Victorinox), jejímž hlavním cílem bylo poskytovat jistotu zaměstnání v dlouhodobém horizontu a zajistit finanční nezávislost. \n2001 –\nVznikla oděvní kolekce podnikání a volného času určená pro severoamerický trh, která poskytovala zákazníkům stejnou kvalitu jako švýcarské armádní nože. Všech pět kategorií produktů (nářadí, domácí a profesionální nože, hodinky, móda a cestovní výbava) se poprvé společně představili ve vlajkovém obchodě v Soho v New Yorku. \n2002 –\nVictorinox se stala jediným akcionářem společnosti Swiss Army Brands Inc. v USA. \n2005 –\n26. dubna společnost převzala konkurenční firmu Wenger SA. Tím se Victorinox dostala na pozici jediného výrobce a dodavatele víceúčelových nožů pro švýcarskou armádu.\n2006 –\nTovárna na hodinky se přesunula do Porrentruy. Společnost měla asi 900 zaměstnanců, kteří za rok vyrobili zhruba 34 000 švýcarských armádních nožů, 38 000 kusů multifunkčního nářadí a 30 000 kuchyňských a domácích nožů. Přibližně 90 % výrobku se vyvezlo do více než 100 zemí. \n2007 –\nVictorinox založila novou společnost Victorinox Swiss Army Fragrance AG. Bývalá parfémová linka společnosti Wenger přemístěna a označena emblémem Victorinox.\n2008 –\nV New Bond Street v Londýně byl otevřen první evropský značkový obchod Victorinox.\n2009 –\nSpolečnost má přes 1 700 zaměstnanců po celém světě a její roční tržby se pohybují okolo 500 miliónů švýcarských franků.\n\nJedná se o nejznámější produkt společnosti Victorinox. Jsou to malé zavírací multifunkční nástroje, které jsou kromě nože vybaveny dalšími nástroji, například otvírákem na konzervy, lupou, nůžkami, pilkou nebo pilníkem. Vyrábí se v mnoha kombinacích, velikostech, tvarech a barvách střenek.\n\nTypickým výrobkem je Victorinox Spartan se dvěma vrstvami želízek a délkou v zavřeném stavu 91 mm. Obsahuje malý a velký nůž, plochý šroubovák s otvírákem láhví, šroubovák na křížové šrouby s otvírákem konzerv, na hřbetní straně vývrtkou a výstružníkem. Rukojeť má příložky z temně červeného cellidoru (celulózový plast), ve kterých jsou zasunuty pinzeta a plastové párátko.\n\n\n"}
{"id": "638678", "url": "https://cs.wikipedia.org/wiki?curid=638678", "title": "Der Blaue Reiter", "text": "Der Blaue Reiter\n\nDer Blaue Reiter (\"Modrý jezdec\") byla německá umělecká skupina, která vznikla roku 1911 v Mnichově. Zakládajícími členy byli Franz Marc, Gabriela Münterová, Alfred Kubin a Vasilij Kandinskij, podle jehož obrazu s názvem \"Modrý jezdec\" (1903) se skupina pojmenovala. Uspořádali dvě významné výstavy a to v roce 1911 a 1912, na které byli zastoupeni i jiní umělci. \n\nDíky podpoře Herwartha Waldena se stali po skupině Die Brücke druhým střediskem avantgardního umění v Evropě. Celá skupina se rozpadla na začátku první světové války v roce 1914.\n\n"}
{"id": "638680", "url": "https://cs.wikipedia.org/wiki?curid=638680", "title": "Jaroslav Vohradník", "text": "Jaroslav Vohradník\n\nJaroslav Vohradník, zvaný Prďola (29. července 1950, Klášterská Lhota – 12. ledna 2011, Kuks) byl český hostinský. Rodák z Klášterské Lhoty se vyučil klempířem, ale po zaučení v restauraci \"Hankův dům\" ve Dvoře Králové nad Labem nastoupil v roce 1974 jako vedoucí provozovny podniku Jednota v Kuksu. Později si hostinec pronajal a působil zde až do své smrti. Byl známou postavou na Královédvorsku, Jaroměřsku a Královéhradecku. Podle jeho přezdívky, vzešlé z dobově populárního citátu \"„tak kdepak je ten prďola, co tady čepuje to pivo“\" z filmu Jáchyme, hoď ho do stroje, získal i hostinec v Kuksu název \"U Prďoly\".\n\nPůsobil také několik let jako zastupitel obce Kuks. Ke konci první dekády 21. století se dostal do sporu s představiteli obce kvůli dalšímu osudu hostince. Obec Kuks se rozhodla pro kompletní rekonstrukci domu č. p. 57 zapsaného v seznamu národních kulturních památek. Společně s Královéhradeckým krajem založila v roce 2009 obecně prospěšnou společnost Revitalizace KUKS, aby z evropských dotací zajistila rekonstrukci zchátralé budovy. Plán převodu nemovitého majetku včetně bývalé hospody U Prďoly na společnost byl předmětem veřejné diskuze a rozděloval občany obce. Změna majitele domu se na provozu hostince neprojevila a Jaroslav Vohradník byl hostinským až do své smrti. Zemřel náhle 12. ledna 2011 v důsledku embolie. Jeho úmrtí bylo zaznamenáno v regionálním tisku a na internetových stránkách. Posledního rozloučení v kostele Nejsvětější Trojice v Kuksu se zúčastnilo téměř 300 osob.\n\n"}
{"id": "638681", "url": "https://cs.wikipedia.org/wiki?curid=638681", "title": "Gislebertus z Autunu", "text": "Gislebertus z Autunu\n\nGislebertus z Autunu byl románský sochař, v letech 1120 – 1135 autor monumentálního tympanonu západního portálu a hlavic kostelních sloupů v katedrály svatého Lazara v burgundském Autunu.\n\nGislebertus je považován za jednoho z nejvýznamnějších středověkých sochařů, tvůrce nejlidštějších děl románského období. Jeho jméno se dochovalo díky jeho vlastnoruční signatuře u nohou Krista ve výjevu Posledního soudu. Sochy jsou výrazné a nápadité: démoni se svými pozoruhodně nataženými postavami na západním tympanonu, Eva na severním portále – první ženská nahá postava v evropském umění od starověku. \n\n"}
{"id": "638682", "url": "https://cs.wikipedia.org/wiki?curid=638682", "title": "Sfinga (Egypt)", "text": "Sfinga (Egypt)\n\nSfinga je souhrnné označení pro typ sochy, které byly vytvářeny v průběhu dějin starověkého Egypta a byly jedním z klasických způsobů zpodobňování faraona a sloužící k oslavě jeho velikosti a moci. Mohly být různých velikostí (ode velikosti těžítka až po několikametrové sochy) a mohly být vytvořeny jako samostatná socha, tak i jako řada shodných soch lemujících cestu vedoucí k paláci nebo chrámu.\n\nZákladní podoba sfingy se dá popsat, jako nejčastěji sedící (občasně stojící) lví tělo s lidskou hlavou zpodobňující faraona (včetně faraonské pokrývky hlavy nemes)\n\nKrom faraonických sfing se však také objevovaly i sfingy k poctě božstva, kde pak namísto faraonovy hlavy byla na lvím sedícím těle zobrazena hlava zvířete, které bylo danému božstvu zasvěceno. K Amonově chrámu v Karnaku vede cesta lemovaná sfingami, které mají na lvím těle beraní hlavy.\n\nVelká sfinga v Gíze patří k tomuto typu soch. Je z nich nejznámější a také největší, o jejím stáří se vedou spekulace. Dlouhou dobu byla vůbec největší existující sochou a i dnes patří mezi největší.\n\nExistují i napodobeniny velké sfingy v Gíze. Např. v Las Vegas.\n"}
{"id": "638688", "url": "https://cs.wikipedia.org/wiki?curid=638688", "title": "Miloš Petr", "text": "Miloš Petr\n\nMiloš Petr (31. března 1933 Duchcov – 2. března 2001 Praha) byl přední český hráč na lesní roh.\n\nPo studiu hry na pozoun na Pražské konzervatoři (prof. Ušák) a u profesora pražské AMU O. Séligra (lesní roh), začal hrát na tento hudební nástroj ve slovenském Prešově. Po angažmá v Teplicích a Karlových Varech (jako sólohornista Karlovarského symfonického orchestru) nastoupil v roce 1965 jako sólohornista do tehdejšího Symfonického orchestru Československého rozhlasu v Praze (nyní Symfonický orchestr Českého rozhlasu) a působil v něm až do roku 1993. Vytvořil mnoho rozhlasových (60) i televizních nahrávek (sólově i s komorními uskupeními, jejichž byl nezřídka zakládajícím členem), uskutečnil gramofonovou nahrávku všech koncertů pro lesní roh a orchestr W. A. Mozarta) a dalších 11 gramofonových nahrávek, zejména skladeb svých současníků, v premiéře např. Koncert pro lesní roh, trubku, pozoun a orchestr J. Matěje (společně s pozounistou Zdeňkem Pulcem /1936–2010/ a trumpetistou Miroslavem Kejmarem) za řízení Vladimíra Válka.\n\nJako sólista vystupoval Miloš Petr se SOČR v Itálii, SSSR, Polsku, NDR a Maďarsku. Pro zahraniční rozhlasové a gramofonové společnosti nahrál světová díla literatury pro svůj nástroj. Spolupracoval také se zahraničními orchestry, jako například s Gewandhausorchester Leipzig, Leningradskou filharmonií, Orchestrem v Halle, Orchestrem Mozartea v Salzburgu, Brucknerovým komorním orchestrem v Linzi. Za významné lze považovat kompletní provedení všech Mozartových koncertů v Salzburgu.\n\nByl dlouholetým členem Peškovy Komorní harmonie, Pražského dechového kvinteta, spoluzakladatelem Pražského a Českého žesťového kvinteta. Byl vyhledávaným interpretem české i světové soudobé hudby a někteří hudební skladatelé psali přímo pro něj (O.Flosman, J.Dvořáček, J. Matěj, M. Vacek, F. Domažlický,Š.Lucký, F.Kalabis, A.Fried ad.).Za nahrávku Capricií K.Slavického získal cenu UNESCO.\n\nMiloš Petr působil také pedagogicky na Pražské konzervatoři.\n\n"}
{"id": "638689", "url": "https://cs.wikipedia.org/wiki?curid=638689", "title": "Minsko-mohylevská církevní provincie", "text": "Minsko-mohylevská církevní provincie\n\nMinsko-mohylevská církevní provincie (do roku 1991 Mohylevská církevní provincie) je církevní provincie římskokatolické církve na území Běloruska.\n\nPřed dělením Polska patřila ta část dnešního běloruského území, která náležela Polsku, z největší části do Hnězdenské církevní provincie. Ruské impérium na území nabytém od Polska v letech 1772-1795 římskokatolickou církevní správu jednak redukovalo, jednak ji oddělilo od svazků s metropolemi hnězdenskou a lvovskou, které se ocitly na území Pruska resp.Rakouska. Proto již po druhém dělení carevna Kateřina II. Veliká zřídila novou arcidiecézi se sídlem v Mohylevě, kterou roku 1783 schválil papež Pius VI. bulou \"Onerosa pastoralis officii cura\". Po třetím dělení Polska (1795) byla roku 1798 vytvořena Mohylevská církevní provincie, která v zásadě až do roku 1926 zahrnovala veškerá území Ruského impéria, s výjimkou tzv. Kongresového Polska. Od roku 1873 sídlil arcibiskup-metropolita v Petrohradě.\n\nTy části Mohylevské církevní provincie, které po I. světové válce připadly Polsku, Finsku, Rumunsku nebo pobaltským republikám, od ní byly letech 1920-1926 postupně odděleny. Protože Sovětský svaz římskokatolickou církev pronásledoval a udržení pravidelné církevní správy bylo nemožné, byly roku 1926 bez ohledu na hranice dosavadních diecézí zřízeny apoštolské administratury (mj. apoštolská administratura mohylevská pro území Běloruska). Úprava církevní organizace na území Sovětského svazu byla možná až po pádu komunismu.\n\nDosavadní, již dlouho jen teoreticky existující, Mohylevská církevní provincie byla reorganizována apoštolskou konstitucí \"Ex quadam praeteritorum temporum\" ze dne 13. dubna 1991. Byla přejmenována na provincii minsko-mohylevskou a její územní rozsah byl omezen na Bělorusko.\n\nÚzemí provincie se člení na tyto diecéze:\n\nV minulosti byly součástí Mohylevské církevní provincie též:\n\nV čele Minsko-mohylevské církevní provincie stojí arcibiskup-metropolita minsko-mohylevský, v současnosti (od roku 2007) je to Tadeusz Kondrusiewicz.\n\n\n"}
{"id": "638693", "url": "https://cs.wikipedia.org/wiki?curid=638693", "title": "Klokočovská lípa", "text": "Klokočovská lípa\n\nKlokočovská lípa - také známa jako Tisíciletá lípa, Karlova lípa, Královská, nebo dokonce Císařská - je jedním z nejstarších žijících památných stromů v Čechách. Jako jedna z mála našich památných lip by skutečně mohla dosahovat věku, který ji přiřkly staré příběhy a pověsti. Roste v obci Klokočov a je nejmohutnějším stromem na Havlíčkobrodsku. Je uváděna již roku 1883 v časopise Háj.\n\n\nV blízkosti lípy je umístěna tabule \"památný strom\" s laminovanou vývěskou informující o lípě a vývěska ve tvaru listu o anketě Strom roku. Dále před lípou stojí bílý pomník a pamětní kámen s (původně mosaznou - od listopadu 2007 plastovou) tabulí s nápisem:\n\n\"„Tisíc skoro let přeletělo přes moji hlavu a jsouc nejstarší v království, mohu vypravovat o slávě Žižkově a Jiříkově i o ponížení lidu svého po bitvě bělohorské. Stáří moje nechť zírá vstříc jen šťastným dnům příštích věků!“\" \n\nNedaleko lípy jsou k dispozici lavičky a stolek.\n\nLípa má původní kmen, byť popraskaný a s objemnou otevřenou dutinou. Větví se výšce 2,5 metru. Dva terminály tvoří korunu, třetí je nekompletní, ohnutý (vodorovný) a obrostlý výmladky.\n\nV roce 1923 byl kmen stažen obručemi. Během roku 1935 lípu restauroval inženýr J. Frič nákladem ministerstva školství a národní osvěty. Frič provedl konzervaci dutiny a stažení obručí. Při ošetření v roce 1989 po požáru dutiny bylo vyměněno zastřešení dutiny.\n\nV následujících letech došlo k poškození stromu vylomením větve, ale i růstu adventivních kořenů, které strom vyživují a stabilizují. V roce 1995 byla provedena celková sanace, ošetření dutiny, její zastřešení proti zatékání, povolení obruče, odstranění suchých a poškozených větví a vybudování plůtku kolem stromu, jehož účelem je ochrana kořenových náběhů.\n\nKlokočovská lípa byla údajně jedním ze stromů, které fungovaly jako směrník pralesních mokřadů Libické obchodní stezky. Ve 14. století šlo už o velmi statný strom, jehož stín zaujal Karla IV, který roku 1370 projížděl kolem. Císař jel ze zámku v Lichnici (kde ho rozbolela stará zranění) k léčivému prameni do Modletína a jelikož byla cesta dlouhá, rozhodl se odpočinout ve stínu této lípy. Na počest Karla IV je lípa nazývána Královská nebo Karlova.\n\nRoku 2008 navrhly Iva Čechová (MěÚ Chotěboř) a Eva Jirsová (Gymnázium Chotěboř) Klokočovskou lípu do ankety Strom roku, ve které se probojovala do finále a získala díky rovným 2700 hlasům 6. místo.\n\nPodle dobového průvodce po Chotěboři z roku 1935 se do lípy vešlo 13 dospělých osob nebo 20 dětí.\n\nLípě byl věnován prostor v televizním pořadu Paměť stromů, především v 8. dílu: Stromy královské.\n\n\n"}
{"id": "638705", "url": "https://cs.wikipedia.org/wiki?curid=638705", "title": "Dancing Barefoot", "text": "Dancing Barefoot\n\n\"Dancing Barefoot\" je rocková skladba, kterou napsali Patti Smithová a Ivan Král pro skupinu Patti Smith Group. Skladba byla vydána v roce 1979 jako druhý singl z alba Wave. V roce 2004 se tato píseň umístila na 323. místě v anketě \"500 největších písní všech dob\" časopisu Rolling Stone.\n\nDancing Barefoot\n\"5-4-3-2-1\" (Live)\n\n\n"}
{"id": "638707", "url": "https://cs.wikipedia.org/wiki?curid=638707", "title": "NURBS", "text": "NURBS\n\nNon-uniform rational basis spline (NURBS) je matematický model běžně používaný v počítačové grafice pro generování a reprezentování křivek a ploch, které nabízejí velkou flexibilitu a přesnost při manipulaci jak s analytickými tak s  volnými tvary.\n\nVývoj NURBS začal v padesátých letech 20. století kvůli potřebě matematicky přesně reprezentovat volné tvary jako trupy lodí, vnější povrchy letadel, aeroplánů, a karoserie automobilů, které by mohly být přesně reprodukovány, kdykoliv je to technicky nutné. Předchozí reprezentace takovýchto druhů povrchů existovaly jen jako fyzikální modely vytvořené designéry. \n\nPrůkopníky tohoto vývoje byli Pierre Bézier, který pracoval jako inženýr pro Renault, a Paul de Casteljau, který pracoval pro Citroën, oba ve Francii. Bézier pracoval téměř paralelně s de Castejauem, aniž by o sobě navzájem věděli. Ale jelikož Bézier publikoval výsledky své práce, tak dnešní běžný uživatel počítačové grafiky zná křivky – které jsou reprezentovány body ležícími na křivce samotné – jako Bézierovy křivky, zatímco de Casteljauovo jméno je známé a používané jen pro algoritmy, které vyvinul pro vyhodnocování parametrických povrchů. V 60. letech 20. století vyšlo najevo, že NURBS jsou zobecněné Bézierovy křivky, které lze považovat za neuniformní racionální B-spline křivky.\n\nZ počátku byli NURBS používány pouze v CAD programech v automobilových společnostech. Později se staly součástí běžných počítačových grafických programů.\n\nNURBS jsou běžně používané v computer-aided design (CAD), manufacturing (CAM), a engineering (CAE), a jsou také součástí mnoha průmyslových široce používaných standardů jako IGES, STEP, ACIS a PHIGS. Nástroj NURBS nalezneme také v různých 3D modelovacích a animačních programech jako Blender, Maya, Rhino3D, Cinema4D, Cobalt, form•Z a Solid Modeling Solutions. Existují ještě jiné programy než tyto, specializované přímo na NURBS modelování jako Autodesk Alias Surface a solidThinking.\n\nNURBS umožňují reprezentaci geometrických tvarů v kompaktní formě. Mohou být efektivně ovládány počítačovými programy a přitom umožňují snadnou lidskou interakci. NURBS povrchy jsou funkce dvou parametrů mapovaných na povrch v třírozměrném prostoru. Tvar povrchu je dán kontrolními body.\n\nNástroje využívající výhody a vlastnosti NURBS mohou vytvořit povrchy s různou úrovní geometrické návaznosti:\n\n\n\n\nKřivka NURBS je definována svým pořadím, skupinou kontrolních bodů s různou váhou a uzlovými vektory. NURBS křivky a povrchy se vytvářejí zevšeobecňováním obou B-spline i Bézierových křivek a ploch. Hlavním rozdílem je, že kontrolnímu bodu byla dána váha, to dělá NURBS křivky racionální (neracionální B-spline křivky jsou speciálním případem racionálních B-spline křivek).\nVyhodnocením funkcí křivek NURBS s různými hodnotami parametrů, můžeme křivku prezentovat ve dvourozměrné nebo třírozměrné kartézské soustavě souřadnic. Stejně tak vyhodnocením funkcí povrchů NURBS s různými hodnotami parametrů, může být povrch prezentován v kartézské soustavě souřadnic.\n\nKřivky a povrchy NURBS jsou užitečné z mnoha důvodů:\n\nMnoho transformací může být použito na NURBS objekty. Například, pokud je nějaká křivka definována určitým stupněm a \"n\" kontrolními body, tak stejná křivka stejného stupně může být vyjádřena za pomoci \"n+1\" kontrolních bodů. Při této operaci změní kontrolní body svoji pozici a je vložen uzel do uzlového vektoru. Když přidáme kontrolní bod, tvar křivky by měl zůstat stejný, což tvoří výchozí bod pro další úpravy. Některé z těchto operací jsou popsány níže.\n\nJak už název napovídá, \"vložení uzlu\" vloží uzel do uzlového vektoru. Pokud je stupeň křivky \"n\", tak \"n−1\" kontrolních bodů je nahrazeno \"n\" novými. Tvar křivky zůstane stejný.\n\nUzel může být vložen vícekrát až do maximální násobnosti uzlu. To je někdy považováno za hladkost uzlu a může toho být dosaženo algoritmem který je více efektivní než opakované vkládání uzlů.\n\nÚčelem je odstranit uzel a přemístit kontrolní body tak aby tvar zůstal pokud možno stejný a bylo dosaženo kompaktnější prezentace křivky. Je zřejmé, že toto není vždy proveditelné při zachování stejného tvaru křivky. V praxi je definována míra přesnosti, která je použita pro zjištění zda může být uzel odstraněn nebo ne. Tento proces se používá k čištění po interaktivním modelování kde mohly být uzly vloženy ručně, po importování křivky z jiných souborů kde jednoduchý převod může vést k nadbytečnému počtu kontrolních bodů.\n\nKřivka NURBS určitého stupně může být vždy vyjádřena jinou křivkou NURBS vyššího stupně. Toto je často používáno při kombinování oddělených NURBS křivek, např. při tvorbě NURBS povrchu interpolací mezi sadou NURBS křivek nebo při sjednocování sousedních křivek. Při tomto procesu by měly být křivky různých stupňů sjednoceny na stejný stupeň, obvykle na nejvyšší stupeň jedné ze sady křivek.\n\nNejdůležitější vlastností v diferenciální geometrii je křivost κ. To popisuje místní vlastnosti (hrany, rohy, atd.) a vztahy mezi první a druhou derivací a tím i přesný tvar křivky. Křivost lze za pomoci derivací snadno vypočítat formula_1 nebo zaokrouhlením z druhé derivace můžeme vypočítat délku oblouku formula_2. Přímý výpočet křivosti křivky κ za pomoci těchto rovnic je velkou výhodou parametrických křivek oproti jejich polygonálnímu vyjádření.\n\n"}
{"id": "638708", "url": "https://cs.wikipedia.org/wiki?curid=638708", "title": "Královská lípa", "text": "Královská lípa\n\nNázev Královská lípa nese několik významných a památných stromů:\n\n"}
{"id": "638709", "url": "https://cs.wikipedia.org/wiki?curid=638709", "title": "Marco Crugnola", "text": "Marco Crugnola\n\nMarco Crugnola (* 24. května 1983, Varese) je italský profesionální tenista, který hraje na okruhu ATP od roku 2004. K únoru 2011 na něm nevyhrál žádný turnaj, ve čtyřhře získal pět deblových titulů na challengerech, v sérii Futures, která se koná v rámci ITF, třikrát triumfoval ve dvouhře a čtrnáctkrát ve čtyřhře. Jeho dosud nejvyšším postavením na žebříčku ATP ve dvouhře je 165. místo (6. července 2009) a ve čtyřhře 118. místo (6. dubna 2009). K roku 2011 jej trénoval Corrado Borroni.\n\n"}
{"id": "638719", "url": "https://cs.wikipedia.org/wiki?curid=638719", "title": "Katedrála Proměnění Páně (Cefalù)", "text": "Katedrála Proměnění Páně (Cefalù)\n\nKatedrála Proměnění Páně v Cefalù (italsky \"Duomo di Cefalù\", nebo též \"Basilica Cattedrale della Trasfigurazione\") je románská katedrála v dnešní provincii Palermo na Sicílii. \n\nKatedrála byla založena roku 1130 králem Rogerem II. Jde o stavbu se směsicí papežského, islámského, byzantského a normanského románského stylu. Z doby výstavby pochází transept a sanktuář. \n\nNa velkolepý plán krále, jenž měl v úmyslu katedrálu využít jako místo posledního odpočinku normanských sicilských králů, stavebně poněkud skromněji navázali králové z dynastie Štaufů. V letech 1180-1240 byla postavena hlavní loď katedrály a fasáda. \n\nMozaiky jsou zřejmě dílem místní byzantské mozaikářské školy v Cefalù.\n"}
{"id": "638723", "url": "https://cs.wikipedia.org/wiki?curid=638723", "title": "Be What You Want To", "text": "Be What You Want To\n\nBe What You Want To je album rock and rollového kytaristy Link Wraye z roku 1972. Na albu se podílelo mnoho hudebníků, například Jerry Garcia ze skupiny Grateful Dead.\n\n\n"}
{"id": "638724", "url": "https://cs.wikipedia.org/wiki?curid=638724", "title": "Čeněk Kramoliš", "text": "Čeněk Kramoliš\n\nČeněk Kramoliš (7. prosince 1862 Rožnov pod Radhoštěm – 16. června 1949 Brno) byl český pedagog a prozaik.\n\nNarodil se v Rožnově pod Radhoštěm v rodině řezníka Michaela Kramoliše. Matka Anna Stušková pocházela z rodiny učitele. Vystudoval nižší gymnázium ve Velkém Meziříčí a učitelský ústav v Příboře. Na první učitelské místo nastoupil v roce 1882 v Krásensku u Vyškova a až do roku 1905 učil v obcích v okolí Bučovic. V roce 1892 se oženil. Od roku 1911 žil v Hranicích, kde byl, kromě funkce inspektora, ředitelem dívčí měšťanské školy. Všude, kde pracoval, působil také osvětově (ochotnické divadlo, přednášky a besedy atd.) Po sedmnácti letech ve funkci školního inspektora odešel v roce 1924 na odpočinek.\n\nVzhledem ke zhoršujícímu se zdraví se v roce 1930 odstěhoval k dceři do Brna, kde v roce 1949 zemřel.\n\nVe svém díle se Čeněk Kramoliš věnoval vesnické a historické tematice, především z Valašska.\n\nJeho příspěvky byly uveřejňovány v regionálních periodikách pod pseudonymy \"Č. Šilomark\" a \"K. Čeněk\". V Kroměřížských novinách, které vycházely dvakrát týdně, zveřejňoval již v roce 1884 svůj fejeton na pokračování \"Výlet na Pernštýn\".\n\n\nJednoaktovky Čeňka Kramoliše byly uvedeny v Rožnově pod Radhoštěm a v dalších místech:\n\n\nZákladní životopisné zdroje uvádějí, že Čeněk Kramoliš v roce 1938 částečně ohluchnul a oslepnul v důsledku rozrušení, které mu přinesl poslech rozhlasové zprávy o Mnichovské dohodě. Je pochopitelné, že taková zpráva neproběhla denním tiskem; nepodařilo se dohledat prvotní zdroj této informace. Jiné zdroje hovoří o „stále slábnoucím zraku“\".\n\n"}
{"id": "638725", "url": "https://cs.wikipedia.org/wiki?curid=638725", "title": "Denis Gremelmayr", "text": "Denis Gremelmayr\n\nDenis Gremelmayr (* 16. srpna 1981, Heidelberg, Západní Německo) je německý profesionální tenista, který hraje na okruhu ATP od roku 2000. K únoru 2011 na něm nevyhrál žádný turnaj, ve čtyřhře získal na challengerech šest titulů v singlu a dva v deblu, v sérii Futures, která se koná v rámci ITF, pak triumfoval osmkrát ve dvouhře. Jeho dosud nejvyšším postavením na žebříčku ATP ve dvouhře je 59. místo (5. května 2008) a ve čtyřhře 188. místo (22. června 2009). K roku 2011 jej trénoval Helmut Luethy.\n\nV roce 2008 prohrál ve 2. kole Australian Open v pěti setech s nenasazeným Američanem Vincem Spadeou. V dubnu se pak probojoval do semifinále portugalského Estoril Open, v němž podlehl ve třech sadách prvnímu hráči světa Rogeru Federerovi.\n\n"}
{"id": "638734", "url": "https://cs.wikipedia.org/wiki?curid=638734", "title": "Infinity Awards", "text": "Infinity Awards\n\nOcenění Infinity Awards (angl. infinity = \"nekonečno\") začala slavnostně udělovat v roce 1985 organizace International Center of Photography, \"„aby se pozornost veřejnosti obrátila na vynikající úspěchy ve fotografii jednotlivců“\".\n\nTvar ceny Infinity navrhl Louis Dorfsman jako repliku stočeného 35 mm filmu ve tvaru ležaté osmičky ve významu \"„prakticky nekonečných možností fotografického média“\".\n\n\n\nCena Cornella Capy (The Cornell Capa Award, vznikla v roce 2000) je pojmenována podle zakladatele ICP Cornella Capy. Ti, kteří toto ocenění získali, patří mezi nejvýznamnější dokumentární fotografy své generace.\n\n\n\n\n\n\n\n\nInfinity Award for Art\n\n\n\n\n\n\nTito lidé byli rovněž uznáni za významné jejich fotografické příspěvky.\n\n\n\n"}
{"id": "638735", "url": "https://cs.wikipedia.org/wiki?curid=638735", "title": "Odvíjení vlákna", "text": "Odvíjení vlákna\n\nOdvíjení vlákna (pinyin \"chánsīgōng\", Wade-Giles ch'an² ssu1 kung1 纏絲功), také energie/síla spirály chánsījìng (纏絲勁) je základním principem Čchen tchaj-ťi čchüan jako vnitřního bojového umění. K jeho procvičování slouží obvykle sada jednoduchých cviků. Rozvinutí a porozumění jìng (勁) je cílem cvičení Čchen tchaj-ťi čchüan, je to celoživotní proces. \n\nJing se navenek projevuje jako spojení, forma pokročilého cvičence je spojená: jeho tělo funguje jako jeden celek, diagonálně jsou propojeny ruce a nohy, ramena a kyčle synchronně rotují v každé pozici. Ruce rotují podél své osy, otáčejí se střídavě za palcem a za malíkem, tělo je prostupné pro impulsy zdola. V tchaj-ťi čchüan není zbraní pěst, ale celé tělo spojené jing. K využití chánsījìng je třeba být správně uvolněný (Song nebo Fan Song). \n\nNa mistrovské umožňuje spirálový pohyb značnou svobodu. Vnější forma jednotlivých mistrů se liší, podle toho jak spirály používají, někdo je dělá delší, někdo kratší, někdo začíná kruhy rukama - konec spirály - výše, někdo níže.\n\nPodrobný popis a schemata v Chen Xinově manuálu: Chen Xin (陈鑫): 陈氏太极拳图说\nnyní dostupném i anglicky jako The Illustrated Canon of Chen Family Taijiquan. \n\n"}
{"id": "638739", "url": "https://cs.wikipedia.org/wiki?curid=638739", "title": "Kostel svatého Bavona (Haarlem)", "text": "Kostel svatého Bavona (Haarlem)\n\nKostel svatého Bavona nebo Velký kostel (nizozemsky \"Grote of Sint-Bavokerk\") je trojlodní křížový kostel v Haarlemu v Nizozemí.\n\nKostel, největší sakrální stavba v Haarlemu, byl postaven v letech 1370–1520 původně jako katolická katedrála v gotickém stylu, zasvěcená patronu města Haarlemu sv. Bavonovi. Jde o trojlodní baziliku se střední lodí vyšší a širší než lodě postranní. Střední věž je kvůli statice dřevěná, pokrytá olověnými šindeli. Původní kamenná věž byla v letech 1514–1517 kvůli přetížení sloupů snesena a dnes zdobí kostel v haarlemské části \"Bakeness\". Od roku 1578 slouží kostel reformační církvi.\n\nDo roku 1831 se v kostele pohřbívalo; pohřbených je více než tisíc a podlaha kostela je téměř celá pokryta náhrobními deskami černé barvy. Kromě jiných významných osobností je kostel místem posledního odpočinku i malíře Franse Halse.\n\nStavba byla prohlášena za \"Rijksmonument\", tedy památku mimořádné hodnoty.\n\nVarhany od \"Christiana Müllera\" pocházejí z roku 1738 a se svými 63 rejstříky (dnes 64), třemi manuály, pedálem a zhruba pěti tisíci píšťal byly v době svého vzniku největším nástrojem svého druhu na světě; na nástroji, považovaném za nejkrásnější na světě, hráli Georg Fridrich Händel, Felix Mendelssohn-Bartholdy a v roce 1766 desetiletý Wolfgang Amadeus Mozart. V průběhu staletí prošly varhany různými změnami a úpravami, při rekonstrukci v letech 1959–1961 jim však byly navráceny původní dispozice a v rámci možností i původní zvuková stránka.\n\nV roce 1898 byla v Haarlemu postavena katolická katedrála rovněž zasvěcená sv. Bavonovi.\n\n"}
{"id": "638740", "url": "https://cs.wikipedia.org/wiki?curid=638740", "title": "Observatoř La Silla", "text": "Observatoř La Silla\n\nObservatoř La Silla je prvním pozorovacím stanovištěm Evropské jižní observatoře (ESO) v Chile. Nachází se na 2400 m vysoké hoře La Silla (dříve Cinchado), asi 600 km od hlavního města Santiago de Chile, zeměpisné souřadnice jsou 29°15' j. z. š a 70°44' z. z. d.\n\nObservatoř, které jako první bylo uděleno osvědčení Mezinárodní organizaci pro standardizaci (ISO) 9001 Quality Management System, potvrzující kvalitu systému řízení, je v provozu od roku 1969.\n\nNachází se v jižní části pouště Atacama, v jedné z nejsušších a nejosamělejších oblastí světa. Je velmi daleko od zdrojů světelného znečištění a proto má velice temné nebe, tak potřebné pro kvalitní pozorování vzdálených astronomických objektů.\n\nV počátcích observatoře si zde některé státy nainstalovaly vlastní pozorovací zařízení a observatoře využívaly jen jako potřebného zázemí pro splnění svých vědeckých programů. Postupně však vědci z jednotlivých zemí začali pracovat na společných úkolech a pozorovací zařízení se postupně doplňovala a začala být využívána společně.\n\nJe zde v provozu více než 15 dalekohledů (teleskopů) a radioteleskopů, mezi nimi především:\n\nRočně pracovníci observatoře La Silla publikují okolo 300 vědeckých prací. Observatoř La Silla přinesla množství vědeckých objevů, hlavně při hledání exoplanet s malou hmotností. Mimo jiné observatoři patří zásluha na objevu pravděpodobně první kamenné planety mimo naší sluneční soustavu, v obyvatelné zóně hvězdy Gliese 581. Podílela se na potvrzení zrychlujícího se rozpínání vesmíru. Provedla první kompletní fotografickou přehlídku jižní oblohy. Významně se podílí i na současném studiu supernovy SN 1987A.\n\n"}
{"id": "638743", "url": "https://cs.wikipedia.org/wiki?curid=638743", "title": "Kriminalita v Ománu", "text": "Kriminalita v Ománu\n\nMíra kriminality v Ománu je nízká ve srovnání s vyspělými průmyslovými zeměmi. Počet případů vážných trestných činů je také nízký. Občas jsou hlášeny případy drobné kriminality jako například vloupání nebo krádež majetku zahraničních turistů. Ministerstvo zahraničních věcí Velké Británie (Foreign and Commonwealth Office, FCO) popisuje situaci v Ománu jako \"celkově dobrou\". Množství případů pouličního zločinu je rovněž nízký. K násilným trestným činům dochází, ale v porovnání se Spojenými státy je tento počet extrémně nízký.\n\nOmán je cílovým místem především pro muže a ženy ze zemí Jižní Asie, jde tedy o lidi z Bangladéše, Indie, Srí Lanky a Pákistánu migrujících dobrovolně, ale část z nich se stává oběťmi obchodu s lidmi, když se podrobí podmínkám nedobrovolného otroctví a pracují jako dělníci. Špatné zacházení zahrnuje nevyplácení mezd, omezení pohybu, zadržování cestovních pasů, výhrůžky a psychické a sexuální zneužívání. Omán je taktéž cílovou destinací pro obchodované ženy z Asie, východní Evropy a severní Afriky za účelem komerčního sexuálního vykořisťování.\n\nAustralské Ministerstvo zahraničních věcí a obchodu (Department of Foreign Affairs and Trade, DFAT) a Ministerstvo zahraničních věcí Velké Británie referovaly o lidech, představujících sebe sama jako zaměstnance Ministerstva zdravotnictví, kteří kontaktovali soukromníky ohledně očkování proti ptačí chřipce. Ománské Ministerstvo zdravotnictví však žádnou podobnou službu neposkytuje. Tito podvodníci nepodávají žádné očkovací vakcíny, nýbrž drogy, po kterých lidé upadnou do bezvědomí a mohou být okradeni.\n\nCo se týče hrozby teroristického útoku, DFAT doporučuje cizincům vysoký stupeň obezřetnosti z důvodu velké hrozby takovéhoto útoku.\n\nObchod s drogami je celkově nízký. V roce 1995 bylo zadrženo 6,2 kilogramu heroinu, což byl roční narůst o jeden kilogram. Omán proto ustanovil výbor dohlížející na drogové záležitosti. Omán má dobře organizovanou jednotku pro kontrolu drog a je součástí konvence o psychotropických látkách od roku 1971.\n\nPodle údajů Interpolu poklesla míra vražd v zemi z 0,94 na 0,91 na 100 000 obyvatel v letech 1995 až 2000, procentuálně tedy 3,2 % pokles. Míra znásilnění taktéž klesla, a to o 16,4 %. Míra krádeže ovšem vzrostla o 108,1 %. Zatímco v roce 1995 byla míra 1,24 na 100 000 obyvatel, v roce 2000 to bylo 2,58 na 100 000 obyvatel. Podobně se tak dělo u míry trestného činu napadení (10,7 %), vloupání (57,7 %), rozkrádání (317,8 %) a krádeže motorových vozidel (112,2 %).\n"}
{"id": "638749", "url": "https://cs.wikipedia.org/wiki?curid=638749", "title": "Čang Šuaj", "text": "Čang Šuaj\n\nČang Šuaj (čínsky 张帅; pchin-jinem \"Zhāng Shuài\"; * 21. ledna 1989 Tchien-ťin) je čínská profesionální tenistka a vítězka ženské čtyřhry Australian Open 2019, do níž nastoupila se Samanthou Stosurovou. Ve své dosavadní kariéře na okruhu WTA Tour vyhrála dva singlové a osm deblových turnajů. V sérii WTA 125K vybojovala jednu trofej ve dvouhře a dvě ve čtyřhře. Na okruhu ITF získala dvacet titulů ve dvouhře a osm ve čtyřhře.\n\nNa žebříčku WTA byla ve dvouhře nejvýše klasifikována v listopadu 2016 na 23. místě a ve čtyřhře pak v květnu 2019 na 9. místě. Trénuje ji Liou Šuo.\nNa pekingském China Open 2009 porazila z pozice 226. hráčky žebříčku světovou jedničku Dinaru Safinovou a stala se vůbec nejníže postavenou tenistkou, která vítězství nad první ženou klasifikace dosáhla. \n\nPrůlom do elitní světové stovky žebříčku WTA zaznamenala 9. srpna 2010, když se posunula ze 113. na 99. pozici. V letech 2013 a 2017 triumfovala na kantonském Guangzhou International Women's Open. Stala se tak pátou Číňankou, jež vyhrála singlový turnaj na okruhu WTA Tour. \n\nMezi hráčkami do 300. místa držela od US Open 2008 rekordní šňůru čtrnácti proher v prvních kolech Grand Slamu bez jediného vítězství. Ze čtrnácti soupeřek však deset figurovalo v první dvacítce žebříčku a jen dvě byly postaveny mimo Top 50. Po US Open 2015 dokonce zvažovala ukončení kariéry. Sérii však prolomila na patnáctý pokus během Australian Open 2016, na němž postoupila z kvalifikace. V prvním kole dvouhry zdolala jako 133. žena žebříčku světovou dvojku Simonu Halepovou a pavoukem prošla až do čtvrtfinále. Po Li Na, Čeng Ťie a Pcheng Šuaj se stala čtvrtou čínskou hráčkou, která postoupila do čtvrtfinálové fáze grandslamu. Podruhé se mezi osmičku tenistek na majoru probojovala ve Wimbledonu 2019. Před branami semifinále ji však vyřadila světová sedmička Simona Halepová. \n\nV čínském fedcupovém týmu debutovala v roce 2007 čtvrtfinálem Světové skupiny proti Itálii, v němž prohrála dvouhru s Tathianou Garbinovou. Italky zvítězily 5:0 na zápasy. Do roku 2020 v soutěži nastoupila k třinácti mezistátním utkáním s bilancí 5–7 ve dvouhře a 5–1 ve čtyřhře.\n\nČínu reprezentovala na Letních olympijských hrách 2012 v Londýně, kde startovala s Li Na v ženské čtyřhře. Číňanky soutěž opustily ve druhém kole po prohře od českého páru Andrea Hlaváčková a Lucie Hradecká.\n\nZúčastnila se také riodejaneirských Her XXXI. olympiády, kde na úvod dvouhry zdolala švýcarskou turnajovou dvanáctku Timeu Bacsinszkou. Ve druhém kole ji vyřadila Němka Laura Siegemundová. Spolu s Čeng Saj-saj nastoupila do deblové soutěže. Pár dohrál také ve druhé fázi na raketách Italek Sary Erraniové a Roberty Vinciové.\n\nNarodila se rou 1989 v čínském Tchien-ťinu, kde také vyrostla, do rodiny fotbalisty Čang Č'-čchianga a basketbalistky Wang Feng-čchin. Tenis začala hrát v šesti letech v místním tenisovém klubu. Od dvanácti let trénovala pod dohledem centra Čínského tenisového svazu. Za preferovaný uvedla tvrdý povrch. \n\n"}
{"id": "638752", "url": "https://cs.wikipedia.org/wiki?curid=638752", "title": "Observatoř Paranal", "text": "Observatoř Paranal\n\nObservatoř Paranal je pozorovacím stanovištěm Evropské jižní observatoře (ESO) v Chile. Nachází se na vrcholu hory Cerro Paranal (dříve Paranal Hill) vysoké 2635 m v severní části země. Je situována asi 120 km jižně od města Antofagasta (asi 1 tisíc km od hlavního města Santiaga de Chile) a 12 km od pobřeží Tichého oceánu.\n\nNa horu Paranal, nacházející se v poušti Atacama padla volba hlavně pro její odlehlost od zdrojů světelného znečištění a pro vynikající atmosférické podmínky, minimum vlhka a prachu v ovzduší a také pro předpokládanou stabilitu horského masívu.\n\nVědecký potenciál observatoře je značný, hlavně díky zařízením, která byla vyvinuta a instalována v poslední době.\n\n\nHlavní dalekohledy o průměru 8,2 m jsou umístěny v kompaktních, tepelně řízených budovách, které se otáčejí synchronně s dalekohledy. Tak jsou minimalizovány jakékoliv nepříznivé účinky na činnost zařízení. Původní názvy těchto velkých dalekohledů UT1 až UT4 byly změněny na Antu (Slunce), Kueyen (Měsíc), Melipal (Jižní kříž) a Jepun (Večernice) v jazyce mapuche, řeči místního indiánského národa.\n\nNa observatoři jsou umístěny i další přístroje národních a nadnárodních projektů, které nejsou pod správou ESO.\n\nNa hoře Cerro Armazones, vzdálené 22 km západně, staví Evropská jižní observatoř Extrémně velký dalekohled (ELT) – největší připravovaný dalekohled na světě o průměru zrcadla 39 m. Tento dalekohled bude částečně využívat zázemí na observatoři Paranal.\n\nObservatoř Paranal se nachází v pustém a odlehlém místě, kde není k dispozici ani voda. Ta se musí dovážet několikráte týdně cisternami z 120 km vzdáleného města Antofagasta. Denně se zde spotřebuje 60 000 litrů vody. \n\nDříve se podobně dovážela i nafta do dieselagregátu pro výrobu elektřiny, ale od roku 2017 je observatoř napojena, společně s blízkým Extrémně velkým dalekohledem, na Chilskou národní elektrickou síť.\n\nHlavní dominantou observatoře, odevšad viditelnou, jsou 4 hlavní dalekohledy (VLT). Budova pro ubytování personálu je naopak zanořena do terénu a je téměř přehlédnutelná. V observatoři je zaměstnáno okolo 200 lidí, asi 60 pracuje ve vědeckém provozu, 60 v technickém a zbytek ve službách (ostraha, stravování, údržba).\n\nTechnici a vědci sem přijíždějí na týdenní turnusy, na denní nebo noční směny. Vědci se podle smlouvy věnují po určitou dobu svému vlastnímu výzkumu a po zbytek času jiným, společným projektům. Podle kritérií vyvinutých na hodnocení efektivity vědecké práce je zdejší observatoř nejproduktivnější na světě. Očekává se, že množství překvapujících výsledků ještě přibude.\n\nPro ubytování vědců a dalšího personálu slouží tzv. ESO Hotel, místně označovaný jako The Residentia.\n\n"}
{"id": "638756", "url": "https://cs.wikipedia.org/wiki?curid=638756", "title": "S60", "text": "S60\n\nS60 (dříve \"Series 60 User Interface\") je v informatice název pro softwarovou platformu pro mobilní telefony, které používají operační systém Symbian OS. S60 patřil (2010) mezi nejpoužívanější platformy na světě pro smartphone telefony, nejvyššího podílu 47 % dosáhl ve 4. čtvrtletí 2008. Bylo vytvořena společností Nokia a Sony, která ji předala jako open source software nadaci Symbian Foundation (jen v letech 2008 až 2010). S60 byl používán výrobci mobilních zařízení jako je Siemens, Lenovo, LG Electronics, Panasonic a Samsung.\n\nS60 se skládá ze sady knihoven a standardních aplikací, jako je telefonování, PIM nástroje a multimediální přehrávače. Je určen určen pro moderní telefony s velkými barevnými obrazovkami, které jsou běžně známé jako smartphony.\n\nS60 software je víceprodejní standard pro smartphony, který podporuje vývoj aplikací v jazyce Java, C++, Python a Adobe Flash. Původně nejvíce charakteristický rys S60 telefonů bylo to, že po nákupu umožnil uživatelům instalovat nové aplikace. Na rozdíl od standardní stolních počítačů však výrobce zřídka aktualizuje aplikace mimo opravy chyb. Nové funkce jsou přidávány do telefonů pouze v době jejich vývoje, zatímco po uvedení na trh již ne. Některé tlačítka jsou standardizovaná, jako například tlačítko pro menu, joystick nebo d-pad, levá a pravá funkční klávesa a tlačítko smazat.\n\nS60 platform jsou čtyři hlavní verze S60: „Series 60\" (2001), „Series 60 Second Edition\" (2003), „S60 3rd Edition\" (2005) a „S60 5th Edition\" (2008).\n\nV Series 60 měl displej přístroje pevné rozlišení 176×208. Druhé vydání Feature Pack 3 Series 60 podporuje více rozlišení, tj. základní (176×208) a Double (352×416). Nokia N90 byl první S60 zařízení pro podporu vyššího rozlišení (352×416). Nokia 5500 Sport má 208×208 rozlišení obrazovky a E90 Nokia s jeho širokým 800 × 352 vnitřním displejem.\n\nS60 3rd Edition\n\nS60v3 používá verzi Symbian OS (v9.1), který má povinný podpis kódu. V S60v3 může uživatel instalovat pouze programy, které mají osvědčení od registrovaného vývojáře. Pokud uživatel tuto funkci zakáže nebo upraví firmware telefonu, lze omezení obejít.\nV roce 2006 bylo zahájeno logo programu pro vývojáře. Logo může být použito v souladu s programy (Symbian nebo Java).\n\nS60 5th Edition\n\nV říjnu 2008 byla vydána S60 5th Edition. (Nokia se rozhodla přejít od 3rd Edition přímo na 5th Edition „jako zdvořilé gesto pro asijské zákazníky“, protože číslo čtyři znamená smůlu v některých asijských kulturách). S60 5th Edition běží na Symbian OS verze 9.4 a hlavním rysem 5th Edition je podpora high-rozlišení 640 × 360 dotykového displeje. Před 5th Edition všechna zařízení S60 měla tlačítko uživatelské rozhraní. S60 5th Edition integruje standard C/C++ API a obsahuje Adobe Flash Lite 3.0 s S60-specifická rozšíření ActionScript, které dávají Flash Lite vývojářům přístup k funkcím telefonu jako kontakty, textové zprávy, senzorů zařízení, informace o poloze (GPS).\n\nSymbian nyní podstupuje období organizační změny open source Softwarové platformy. Symbian OS původně neposkytla uživatelské rozhraní (UI), které sedí na vrcholu operačního systému. Příklady Symbian uživatelské rozhraní jsou MOAP, Series 60, Series 80, Series 90 a UIQ. Nový Symbian Foundation oznámil svůj záměr sjednotit různé Symbian uživatelské rozhraní do jediného uživatelského rozhraní založené na platformě S60.\n\n"}
{"id": "638758", "url": "https://cs.wikipedia.org/wiki?curid=638758", "title": "Observatoř Chajnantor", "text": "Observatoř Chajnantor\n\nObservatoř Chajnantor je třetím pozorovacím stanovištěm Evropské jižní observatoře (ESO) na severu Chile u hranic s Bolívií. Nachází se v nadmořské výšce 5104 m na pusté planině Llano de Chajnantor v poušti Atacama. Je vzdálena 40 km od městečka San Pedro de Atacama a 275 km východně od tichomořského přístavu Antofagasta.\n\nPlanina Chajnantor je známá silnými větry, intenzivním slunečním zářením a výskytem teplot od mínus do plus 20 °C. Byla mj. vybrána proto, že je zde abnormálně suché prostředí a téměř žádné světelné znečištění. Minimální vlhkost v ovzduší je pro převážně radioastronomickou observatoř velice důležitá, vodní páry i samotné ovzduší submilimetrové záření absorbují a zeslabují. Observatoř Chajnantor se nachází o téměř 2500 m výše než observatoř Paranal a o více než 750 m výše než observatoř na Mauna Kea na Havaji.\n\nToto zařízení, \"Atacama Large Millimeter / submillimeter Array\" (ALMA) se skládá z 50 stabilních a 4 pohyblivých antén APEX s průměrem antény 12 m a dále ze 12 pohyblivých antén s průměrem 7 m. Tyto antény mohou pokrývat pole od 150 m do 16 km (podle jiných informací jen do 10 km). Předpokládá se až 10násobná citlivost ve srovnání s  obdobným americkým zařízením Very Large Array nebo s Hubblovým vesmírným dalekohledem. Výstavbu tohoto zařízení již nefinancuje pouze Evropská jižní observatoř, ale podílejí se na něm i vědecké astronomické organizace USA, Kanady, Japonska a Tchaj-wanu.\n\nČástečný provoz zařízení začal v roce 2011. Osazení a zprovoznění všech 66 antén bylo původně plánováno do konce roku 2010.. Silné povodně, které přes minimální obsah vodní páry v ovzduší zasahují oblast přibližně jednou za 10 let, však poškodily přístupové cesty a komunikační kabely. Provoz byl slavnostně spuštěn 13. března 2013.\n\nOd zařízení se očekávají zásadní objevy zejména v oblasti chladných hvězd a chladného vesmíru obecně.\n\nObservatoř dále provozuje radioteleskop \"Atacama Pathfinder Experiment\" (APEX), pracující na milimetrových a submilimetrových vlnových délkách – od infračerveného světla po rádiové vlny. Průměr jeho antény (zrcadla) je 12 m, což bylo v době jeho spuštění nejvíce na jižní polokouli. K dispozici má mj. bolometrickou kameru LABOCA využívající velmi citlivých teploměrů. Aby tyto teploměry zaregistrovaly co nejmenší změnu teploty způsobenou zářením, jsou ochlazeny na teplotu okolo 0,3 stupně nad absolutní nulu (-272,85 °C).\n\nTento radioteleskop vznikl v roce 2005 jako prototyp pro vývoj zařízení ALMA. Nadále však provádí samostatná měření.\n\n"}
{"id": "638759", "url": "https://cs.wikipedia.org/wiki?curid=638759", "title": "Giuseppe Incorpora", "text": "Giuseppe Incorpora\n\nGiuseppe Incorpora (18. září 1834 Palermo – 1914) byl přední italský fotograf působící hlavně v 19. století. Za vlády italského krále Umberta I. Dobrého získal titul \"Fotograf královského domu\". Věnoval se portrétní fotografii, fotografii architektury a krajiny.\n\nSvou kariéru započal v roce 1856 jako velmi mladý, bylo mu tehdy 22 let. Spolupracoval s Eugeniem Interguglielmim a tito dva muži se stali jedněmi z prvních fotografů v hlavním městě Sicílie. Za svou práci získali celou řadu medailí a ocenění, včetně ceny na výstavě v Palermu 1891–1892.\n\nIncorpora portrétoval například osobnosti jako byli Giuseppe Garibaldi, samozřejmě Umberto I. a italská královna Margherita di Savoia. V jeho práci pokračoval jeho syn Francesco a pak i jeho vnuci.\n\n"}
{"id": "638761", "url": "https://cs.wikipedia.org/wiki?curid=638761", "title": "Prkno (rozcestník)", "text": "Prkno (rozcestník)\n\nPrkno je obecně dlouhý plochý předmět zhotovený ze dřeva. Může se jednat o:\n\n\n\n"}
{"id": "638764", "url": "https://cs.wikipedia.org/wiki?curid=638764", "title": "IP spoofing", "text": "IP spoofing\n\nIP spoofing označuje v informatice vytvoření IP datagramu s falešnou zdrojovou IP adresou, který je následně odeslán počítačovou sítí k cílovému počítači, před kterým má být zatajena totožnost odesílatele. IP spoofing slouží k vedení útoků (např. DoS) a podobně. Na většině systémů je pro vytvoření datagramu s podvrženou IP adresou nutný raw přístup k internet soketu, což je umožněno pouze správci počítače, nikoliv běžnému uživateli.\n\nZákladním protokolem Internetu je IP protokol, který pracuje s IP datagramy. V hlavičce každého IP datagramu je uvedena zdrojová a cílová IP adresa. Zdrojová adresa identifikuje odesílatele paketu. Falšováním záhlaví může útočník odeslat IP datagram tak, aby to vypadalo, že byl odeslán z jiného počítače. Počítač přijímající IP datagramy s falešnou zdrojovou adresou pošle odpověď na podvrženou adresu. Tato technika se používá tam, kde útočník nepotřebuje na odeslaný IP datagram reagovat nebo když může odpověď odchytit na zpáteční cestě IP datagramu.\n\nIP spoofing se nejčastěji používá při útocích typu Denial of Service (DoS). V těchto útocích je cílem zaplavit cílový počítač IP datagramy, přičemž se útočník typicky nestará o obdržení odpovědi, takže je možné využít IP datagramy s falešnými zdrojovými adresami. Další výhodou těchto falšovaných IP datagramů je, že je těžší je filtrovat, protože každý falešný IP datagram přichází z jiné adresy a je tak skryt skutečný zdroj útoku.\n\nIP spoofing může být také způsob útoku používaný síťovými útočníky, kteří chtějí prorazit bezpečnostní opatření sítě jako je autentizace na základě IP adresy. Tento způsob útoku na vzdálený systém může být velmi obtížný, neboť vyžaduje vyzkoušení tisíců různých zdrojových IP adres. Tento typ útoku je nejvíce efektivní tam, kde si počítače navzájem příliš důvěřují. Je běžné, že systémy ve vnitřních sítích LAN si vzájemně důvěřují. Uživatelé se mohou přihlásit bez uživatelského jména a hesla pokud se připojují z jiného počítače na vnitřní síti (a tak již musí být přihlášeni). Spoofing spojení z důvěryhodného počítače pak umožní útočníkovi přístup na cílový počítač bez ověření.\n\nNa IP spoofing je náchylná taková služba, která se pro ověření protistrany spoléhá na IP adresu. Mezi ně patří níže vyjmenované služby (některé však mohou obsahovat dodatečné mechanismy ověření protistrany, čímž riziko IP spoofingu eliminují):\n\nProti IP spoofing útokům se lze bránit filtrováním IP datagramů. Brána do vnitřní sítě LAN (tj. firewall) obvykle blokuje IP datagramy, které z vnějšku přicházejí se zdrojovou adresou nacházející se ve vnitřní síti. V ideálním případě by brána měla provádět též filtrování odchozích datagramů, které by měly mít zpáteční adresu pouze z rozsahu, jaký je oficiálně používán. Také se doporučuje, aby se implementované síťové protokoly a služby při autentizaci nespoléhaly na zdrojovou IP adresu.\n\nNěkteré vyšší vrstvy síťových protokolů poskytují vlastní obranu proti IP spoofingu. Např. TCP používá posloupnost čísel domluvených se vzdáleným počítačem tak, aby příchozí IP datagramy byly součástí navázaného spojení. Útočník běžně nevidí žádné pakety s odpověďmi. V takovém případě tedy musí útočník pořadové číslo uhodnout, aby se vytvořilo spojení. Díky špatné implementaci v mnoha starších operačních systémech a síťových zařízeních lze TCP sekvenční čísla předvídat, což usnadňuje útok.\n\nTermín spoofing se někdy používá k odkazování na falšované záhlaví. Vložení nepravdivých nebo zavádějících informací v e-mailu nebo netnews záhlaví. Falšovaná záhlaví jsou používány k zakrytí původu zprávy. Jde tedy o obyčejnou techniku spammerů, kteří chtějí zakrýt původ svých zpráv.\n"}
{"id": "638767", "url": "https://cs.wikipedia.org/wiki?curid=638767", "title": "Klášter Thoronet", "text": "Klášter Thoronet\n\nKlášter Thoronet je klášter situovaný u francouzské vsi Le Thoronet v departementu Var.\n\nCisterciácká fundace byla založena roku 1136 poblíž Tourtouru. Klášterní konvent se však pro nepříznivé místní podmínky přesunul a roku 1157 již byli mniši na dnešní lokaci. Ihned započali se stavbou kostela a klášterních budov. Stavební činnost byla ukončena zřejmě okolo roku 1200. Poté následoval pomalý úpadek, roku 1514 bylo v konventu pouhých sedm mnichů.\n\n"}
{"id": "638771", "url": "https://cs.wikipedia.org/wiki?curid=638771", "title": "Marhaník", "text": "Marhaník\n\nMarhaník (\"Punica\"), česky též granátovník, je rod rostlin z čeledi kyprejovité. Zahrnuje jen dva druhy a je rozšířen od východního Středomoří po severní Indii. Marhaníky jsou opadavé keře a stromy s jednoduchými listy a růžovými až červenými květy. Marhaník granátový je pěstován pro známé ovoce, granátové jablko.\n\nMarhaníky jsou opadavé keře a stromy s jednoduchými listy bez palistů. Listy jsou střídavé nebo nahloučené na vrcholu větévek, celokrajné, řapíkaté, se zpeřenou žilnatinou. Mladé větvičky jsou čtyřhranné. Květy jsou oboupohlavné, pravidelné, jednotlivé nebo v úžlabních svazečcích. V květech je vyvinuta češule. Kalich je složen z 5 až 8 volných lístků, které jsou později kožovité a vytrvávající na vrcholu plodu. Koruna je růžová až sytě červená, složená z 5 až 8 volných lístků. Korunní lístky jsou v poupěti zmačkané. Tyčinek je mnoho, volných, s tenkými nitkami. Tyčinky dozrávají centrifugálně. Semeník je spodní, srostlý ze 7 až 9, méně často až z 15 plodolistů. Na vrcholu semeníku je jediná čnělka s hlavatou bliznou. V každém plodolistu je mnoho vajíček. Plod je dužnatý, bobulovitý, komplikované stavby.\n\nPlody marhaníku připomínají bobuli, mají však poměrně komplikovanou stavbu, na níž se podílí i češule květu. Některými charakteristikami připomínají malvici růžovitých i hesperidium citrusů. Plod marhaníku se skládá z vnější kožovité vrstvy, nazývané exokarp, z vnitřních přepážek houbovité konzistence (endokarp) a ze semen obalených zdužnatělými vnějšími semennými obaly (tzv. sarkotesta). Tento typ plodu je v moderní rostlinné morfologii nazýván \"balausta\".\n\nRod marhaník zahrnuje 2 druhy. Marhaník granátový (\"Punica granatum\") pochází z oblasti od Íránu po severní Indii, je však již po dlouhé věky pěstován ve Středomoří jako kulturní rostlina. Marhaník \"Punica protopunica\" je endemit ostrova Sokotra.\n\nMarhaník byl v klasických botanických systémech (Cronquist, Tachtadžjan aj.) nejčastěji řazen do samostatné čeledi marhaníkovité (\"Punicaceae\"). V systému APG je na základě molekulárních studií čeleď kyprejovité (\"Lythraceae\") pojata široce a rody některých blízce příbuzných čeledí, jako je marhaník, kotvice a kuželovník, byly do ní vřazeny.\n\nPlody marhaníku granátového jsou známé ovoce, granátové jablko. Marhaník je pěstován ve Středomoří a jiných klimaticky příhodných oblastech také jako okrasný keř. Byla vyšlechtěna řada kultivarů, např. s plnými a různě zbarvenými květy nebo s panašovanými listy. Občas je pěstován i v Česku jako kbelíková rostlina. Kůra plodů obsahuje zejména alkaloidy a třísloviny a má využití v medicíně.\n\n\n"}
{"id": "638773", "url": "https://cs.wikipedia.org/wiki?curid=638773", "title": "Miroslav Jansta", "text": "Miroslav Jansta\n\nMiroslav Jansta (* 8. března 1962 Nymburk) je český právník a sportovní funkcionář, předseda České basketbalové federace a předseda České unie sportu, po sametové revoluci československý politik, který byl roku 1989 kooptován z Komunistické strany Československa a poslanec Sněmovny lidu Federálního shromáždění. Od roku 1993 je členem České strany sociálně demokratické. Je spolumajitelem a jednatelem společnosti Advokátní kancelář Jansta, Kostka spol. s r.o.\nMaturitu získal na gymnáziu v Nymburku a v roce 1981 začal studovat Právnickou fakultu Univerzity Karlovy v Praze. Vysokoškolská studia dokončil v roce 1985. V letech 1985–1997 byl vědeckým a pedagogickým pracovníkem na Právnické fakultě Univerzity Karlovy. Věnoval se i sportu. V roce 1972 se stal členem basketbalového oddílu TJ Lokomotiva Nymburk, kde aktivně hrál do roku 1982. Pak byl hráčem oddílu Právnické fakulty Univerzity Karlovy Praha a Slovanu Advokacie. Dosáhl II. basketbalové ligy. Po tři sezóny byl rovněž členem volejbalového oddílu Lokomotiva Nymburk.\n\nProfesně je k roku 1989 uváděn jako odborný asistent Právnické fakulty Univerzity Karlovy, bytem Nymburk. V prosinci 1989 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 26 – Nymburk, Středočeský kraj) jako poslanec za KSČ reprezentující novou garnituru nezatíženou normalizační politickou aktivitou. Mandát obhájil ve volbách roku 1990, nyní již za federalizovanou KSČM. Během volebního období opustil komunistickou stranu a byl pak nezařazeným poslancem. Ve Federálním shromáždění setrval do konce funkčního období, tedy do voleb roku 1992. V parlamentu stal členem Komise pro objasnění událostí 17. listopadu a Komise pro odsun sovětských vojsk. Do roku 1992 byl členem ústavněprávního výboru a místopředsedou výboru imunitního. V rámci těchto funkcí se podílel na přípravě četných zákonů i ústavních zákonů.  Hlasoval jako jediný komunista pro to, aby se majetek KSČ vrátil zpět lidu. Později se profiloval jako právník.\n\nDne 1. ledna 1995 se stal předsedou dozorčí rady nově založené akciové společnosti Hospodářské služby, která od Fondu národního majetku koupila majoritní podíl v Lovochemii. V roce 1995 dále založil s bývalým hokejovým reprezentantem a pedagogem právnické fakulty Vladimírem Kostkou advokátní kancelář Jansta, Kostka a spol. V březnu 1998 upsal 90 % akcií společnosti Tax & Investment Advisers (TIA), kterou založil s Ivanem Lhotským. TIA skrytě financovala volební kampaň Zemanovy ČSSD před nadcházejícími parlamentními volbami. V lednu 1999 Lhotský o financování ČSSD promluvil v tisku, následně čelil pokusu o vraždu, střelec ho zasáhl do hrudi a do hlavy. Policie však došla k závěru, že nedošlo k žádnému pochybení, což konstatovala i média a Česká advokátní komora, která se celou věcí zabývala.\n\nV roce 2006 byl prověřován policií kvůli odměně 119 milionů, kterou získala jeho právní kancelář od Československé obchodní banky za sjednání desetileté smlouvy s Českou poštou na zajištění provozu poboček její divize Poštovní spořitelna. Na konci roku 2008 převedli Miroslav Jansta a Vladimír Kostka své podnikání na nově založenou společnost s ručením omezeným. Při této příležitosti si nechali ocenit hodnotu své advokátní kanceláře znalcem. Na základě výsledků hospodaření za období 1. ledna 2005 – 30. června 2008 znalec stanovil očekávaný roční odnímatelný čistý výnos ve výši 38 milionů korun. Od diskontní sazby stanovené na 13,97 % odečetl očekávaný růst 4 % a dospěl k současné hodnotě 385 milionů korun. Nová společnost tak byla do obchodního rejstříku zapsána se základním kapitálem 385 milionů korun. Za rok 2009 vykázala společnost ztrátu 1 milion korun při tržbách 135 milionů korun, o rok později skončilo hospodaření ziskem 6 milionů korun při tržbách 136 milionů korun.\n\nOd 90. let působil i jako sportovní funkcionář. Od roku 1995 jako organizátor basketbalového klubu Nymburk. V roce 1998 ho spolu se svým bratrem přeměnili na akciovou společnost a zasloužili se o to, že v roce 2000 postoupil do nejvyšší soutěže. Od té doby čtrnáctkrát získal titul mistra České republiky a stal se z něj jeden z nejlepších basketbalových klubů ve střední Evropě, který se pravidelně zúčastňuje mezinárodních soutěží. V letech 2002–2005 byl Jansta členem výkonného výboru České basketbalové federace. Do této funkce se vrátil roku 2009 a stal se předsedou této federace. V letech 2009–2010 působil jako předseda organizačního týmu mistrovství světa v basketbalu žen 2010 v České republice. Zvláště po libereckém lyžařském šampionátu vyniklo, když celá Janstova akce skončila ziskem 2 milionů korun a pozitivním mezinárodním ohlasem. V únoru 2011 spoluzakládal iniciativu Český sport 2011, která se zabývala problematikou financování českého sportu. V únoru 2012 byl zvolen novým předsedou ČSTV. Sám se pak postavil do viditelné role bojovníka s bývalým šéfem Sazky Alešem Hušákem, když mu na valné hromadě ČSTV před kamerami České televize spočítal vše – od vysoké mzdy, luxusních automobilů, kuchaře po předražená umělecká díla. Následně jeho tým sestavil žalobu na náhradu škody zhruba za miliardu korun. Spory s Hušákem a Českou unií sportu, která je nástupnickou organizací ČSTV se vlečou dodnes.\n\nJansta je rovněž iniciátorem zvýšení státní podpory sportu a spoluautorem zákona, který by měl jasně stanovit pravidla pro výši a způsob přerozdělování peněz ve sportu. Sport skrze státní rozpočet dostává tři miliardy korun, přitom podle studie KPMG přináší do rozpočtu státu více než padesát miliard korun ročně. Podle ministerstva školství má tento nový zákon poskytování finanční podpory sportovcům a mládeži zprůhlednit a stanovit jasná pravidla kdo a za jakých podmínek může žádat o dotaci na sportovní oddíl.\n\nJe ženatý a má tři dcery.\n\n\n"}
{"id": "638775", "url": "https://cs.wikipedia.org/wiki?curid=638775", "title": "Robert Sýkora", "text": "Robert Sýkora\n\nRobert Sýkora (3. června 1964) je český podnikatel, bývalý náměstek ministra průmyslu a obchodu Miroslava Grégra.\n\nV roce 2007 prodal expremiérovi Stanislavu Grossovi za 21 milionů Kč třetinový podíl ve společnosti Moravia Energo, který Gross později prodal za 110 milionů korun společnosti Arca Capital Bohemia.\n\nJeho otcem je Antonín Sýkora, bývalý poslanec ČSSD, o kterém v roce 2011 referovala média jako o muži, kterému na švýcarský účet mělo přijít v souvislosti s privatizací společnosti Mostecká uhelná 85 000 dolarů, což ale A. Sýkora popřel.\n\nV roce 1991 se stal místopředsedou mladých sociálních demokratů, kde se spřátelil se Stanislavem Grossem.\n\nPo parlamentních volbách v červnu 1998 získal ředitelský post na ministerstvu průmyslu a obchodu. V září 1998 se MPO rozhodlo vyměnit všechny čtyři zástupce státu v dozorčí radě státního podniku ČPP Transgas. Jedním z nových členů se měl stát i Robert Sýkora.\n\nDne 1. ledna 1999 se Sýkora stal jedním z Grégrových náměstků. V létě téhož roku řešil propouštění ve společnosti OKD, kterou prostřednictvím společnosti Karbon Invest ovládal Metalimex. Navrhl prodat 45 % podíl státu v OKD Metalimexu a získané prostředku použít na útlum těžby. Po zvolení 21. června 1999 vykonával od 12. října 1999 do 22. června 2000 funkci předsedy dozorčí rady akciové společnosti Nová huť (dnes Liberty Ostrava).\n\nNa jaře roku 1999 řešil útlum těžby ve společnosti Mostecká uhelná (dnes Czech Coal), jejíž majoritním vlastníkem tehdy byla společnost Appian Group. Sýkora se s vedením MU dohodl na založení speciální agentury, která bude hledat pro odcházející zaměstnance nové uplatnění. Stát do agentury vložil 100 milionů korun.\n\nV roce 2012 informoval internetový magazín Česká pozice, že byl Sýkora obviněn švýcarskou prokuraturou spolu s dalšími v kauze Mostecké uhelné ze zpronevěření více než 14 miliard korun, ovšem Sýkora mezi obžalovanými nebyl.\n\nV květnu 2017 podalo Vrchní státní zastupitelství v Olomouci v kauze obžalobu na Sýkoru a na pětici bývalých manažerů Mostecké uhelné (Antonína Koláčka, Jiřího Diviše, Marka Čmejlu, Oldřicha Klimeckého a Petra Krause ).\n"}
{"id": "638778", "url": "https://cs.wikipedia.org/wiki?curid=638778", "title": "Slovenská archivistika", "text": "Slovenská archivistika\n\nSlovenská archivistika je od roku 1966 slovenský časopis pro archivnictví, archivistiku a pomocné vědy historické. Je vydáván dvakrát ročně slovenským ministerstvem vnitra – odborem archivů a registratur.\n"}
{"id": "638781", "url": "https://cs.wikipedia.org/wiki?curid=638781", "title": "Swing (tanec)", "text": "Swing (tanec)\n\nSwing je rodinou tanců vyvinutých souběžně se swingovou hudbou ve 20., 30. a 40. letech 20. století, nejstarší formy jsou však starší. Nejznámější swingovým tancem je lindy hop, populární párový tanec vzešlý z Harlemu, který se tancuje dodnes. Většina swingových tanců má své kořeny v afroamerických komunitách, některé však vzešly z jiných kulturních tradic.\n\nMimo Spojené státy se \"swing\" používá všeobecně pro všechny tance swingové éry: lindy hop, charleston, shag a balbou. Tato skupina je často ještě rozšířena o West Coast Swing, East Coast Swing, Hand Dancing, jive, rock and roll, moderní jive a další tance vyvinuté ve 40. letech a později. V Evropě se často díky tradici počítají mezi swingové tance i soutěžní boogie woogie a rock'n'roll.\n\n\n\n"}
{"id": "638782", "url": "https://cs.wikipedia.org/wiki?curid=638782", "title": "Výkupné za Eraka", "text": "Výkupné za Eraka\n\nVýkupné za Eraka (v anglickém originále \"Erak’s Ransom\") je pátá kniha ze souboru Hraničářův učeň od australského spisovatele Johna Flanagana. V australské i americké verzi je tato kniha umístěna na místo sedmé po knihách Čaroděj na severu a Obléhání Macindawu. Příběhově se odehrává mezi 4. dílem (Nositelé dubového listu) a 6. dílem (Čaroděj na severu).\n\nNa hradě Redmontu se chystá očekávaná svatba hraničáře Halta a diplomatky lady Pauliny. Přijíždí i samotný král Duncan, kterého doprovázi jeho dcera princezna Kasandra. Ovšem mezi mnohými hosty se na svatební hostinu dostaví i jeden nezvaný. Je jím skirl Svengal, který přichází s prosbou o pomoc. Vypráví, že oberjarl Erak byl zajat v Aridě při svém posledním plánované nájezdu. Jako oberjarl si už totiž oficiálně nemůže takovéto akce dovolit. Svengal přijel poprosit krále Duncane o půjčku na výkupné, protože kdyby se vydal do Skandie byl by Erak za své nepřítomnosti sesazen ze svého postu jedním ze svých odpůrců, zrádným Toskjakem. Král Duncan Svengalovi vyhoví a posílá spolu s ním do Aridy i Kasandru (Evanlyn), aby zařídila převod stříbra. Jako její ochránce vyráží i známa trojka Halt, Will a Horác a spolu s nimi jede i Gilan.\n\nWill má obavy. Po návratu z Aridy má totiž být povýšen na úplného hraničáře a pochybuje o svých schopnostech, proto se svěřuje Gilanovi, který ho uklidňuje a ujišťuje ho, že je to naprosto normální.\n\nNa břehu Aridy jsou chladně přivítáni vakírem Selejem el'Tínem, který je uvítá podfukem, když za vakíra vydává svého písaře, což Evanlyn prokoukne. Potom jim Seletin prozradí, že nechal Eraka převézt, protože netušil, že se Svengal vrátí tak brzy. Nicméně nabízí možnost, že by pro něj mohl poslat. Vyslanci to ovšem odmítají a navrhují, že si oberjarla vyzvednou sami za předpokladu, že je vakír a oddíl vojáků doprovodí přes poušť. Na cestě pouští zjišťují, že byl Erak unesen Tualagy a předpokládají, že jim Toskjak zaplatil. Will se vydává hledat Cuka, který mu utekl při písečné bouři. Věří, že ho díky Seletinově mapě a kompasu najde rychle a vrátí se ke skupině, jenže se nestane a Will na poušti omdlévá žízní. Díky oběti svého náhradního koně Šípa není sežrán pouštním lvem a nalézá ho asejch Umar ibn Talúd, hlava choreských Bedullinů a nejen to, zase se shledává s Cukem. Halt s Gilanovou pomocí sleduje stopu Tualagů a nechává zbytku skupiny znamení, aby je nalezli. V táboře Tualagů pak nacházejí Eraka. Problém nastane, když se při stopování mezi ně připlete bedullinský zvěd a svou nešikovností přivede Tualagy na jejich stopu. Jsou zajati a odvedeni do města Mašaby, kde byla naplánována jejich veřejná poprava. Will mezitím vyhrál Cuka v závodu s chlapcem jménem Hasan, který ho našel a staral se o něj. Potom od zvěda zjistil, že byli jeho přátelé zajati Tualagy. Will prosí Umara o pomoc a ten mu vyhoví.\n\nKdyž dorazí do města Mašaby a Will zjistí tu strašnou zprávu o osudu přátel, ještě víc ho to povzbudí. Vymyslí plán na obsazení města a jejich vysvobození.\n\nHasún, to je jméno kata, který je má zbavit života. Jeho oblíbenost a síla je v tom, že dokáže pobavit diváky. Snaží se společníky postrašit různými hranými útoky, ale nikdo z nich ani nemrkne a to ho vyvádí z míry, proto přistupuje k samotné popravě. První na řadu přichází Halt, který i přes nepříznivou situaci věří, že je Will zachrání. Will ho nezklame a jeho šíp nachází cíl v Hasúnově hrudi. V nastalém mumraji se nakonec povede společníkům přežít. Nakonec díky Evanlyninu umu s prakem se jim podaří chytit zrádného Toskjaka a Erak ho v souboji zabijí. Vracejí se zpět k pobřeží a po malé výměně názorů o výkupném nasedají na loď zpět do Araluenu.\nV roce 2008 získal Flanagan ocenění Australian Publishers Association's Book of the Year for Older Children a International Success Award za knihu Výkupné za Eraka (\"Erak's Ransom\").\n\n"}
{"id": "638787", "url": "https://cs.wikipedia.org/wiki?curid=638787", "title": "Robert Býček", "text": "Robert Býček\n\nRobert Býček (* 16. února 1968, Uherské Hradiště, Československo) je bývalý český profesionální boxer a amatérský kickboxer. Do svých šesti let vyrůstal v Babicích. Odtud se spolu s rodinou přestěhoval do Zlína. Má jednoho syna. V současné době pracuje jako trenér a manažer Tiger Club Zlín.\n\n\n"}
{"id": "638793", "url": "https://cs.wikipedia.org/wiki?curid=638793", "title": "Komárovský rybník (Branžež)", "text": "Komárovský rybník (Branžež)\n\nKomárovský rybník je rybník v CHKO Český ráj, druhý největší na tomto území po rybníku Žabakor. Nachází se v rekreační oblasti Branžež – Nová Ves v okrese Mladá Boleslav. Další sídla v blízkém okolí jsou Zakopaná a Srbsko. Převážně zabrané katastrální území je Branžež, malou částí též Suhrovice. 4 km dále na jihozápad leží obec Kněžmost – jihozápadní brána Českého ráje.\n\nDříve, v době rozkvětu rybníkářství (období cca 16.–18. století), byly na tomto místě tři „Komárovské rybníky“, po jejichž hrázích vedly spojovací cesty. Všechny tyto rybníky byly později zrušeny pro potřeby pastvin a až v polovině 20. století byl znovu napuštěn jen největší rybník z nich, dnes známý právě jako „Komárovský“.\n\nRybník byl dříve spíše rybářským centrem, dnes však už slouží více jako rekreační centrum západní části Českého ráje. Jeho písčité dno a dobrý přístup do vody jsou vhodné pro rodiny s dětmi. K dispozici je několik pláží a kempů, okolní terén je vhodný pro turistiku a cykloturistiku. Romantický ráz krajiny dokreslují zejména na severní straně širokého údolí pískovcové Příhrazské skály v čele se skalním masivem Sokolkou. V okolí jsou rozlehlé jehličnaté lesy a Žehrovská obora.\n\nPodle sdělení Ministerstva zdravotnictví České republiky ze dne 28. února 2014 nebude Komárovský rybník na základě žádosti vlastníka předmětného vodního díla, nadále uváděn v seznamu vod, které jsou určeny pro koupání osob. Z tohoto důvodu nebude již jakost koupací vody rybníka v rekreační sezóně sledována Krajskou hygienickou stanicí.\n\nRybník má vodní plochu o rozloze 38 ha, dosahuje hloubky až 2,5 m a leží v nadmořské výšce 270 m.\n\nRybník je napájen nedaleko pramenící Kněžmostkou a dalšími třemi přítoky, nejdelší z nich (cca 5 km) se někdy nazývá \"Mezilužský\" (pramení v Meziluží), ale má nesouvislý tok.\n\n"}
{"id": "638799", "url": "https://cs.wikipedia.org/wiki?curid=638799", "title": "Šev", "text": "Šev\n\nŠev má více významů:\n\n"}
{"id": "638800", "url": "https://cs.wikipedia.org/wiki?curid=638800", "title": "Steh", "text": "Steh\n\nSteh je jeden pracovní krok při vytváření švu:\n"}
{"id": "638802", "url": "https://cs.wikipedia.org/wiki?curid=638802", "title": "Kostel svatého Augustina (Manila)", "text": "Kostel svatého Augustina (Manila)\n\nKostel svatého Augustina ( ) v Manile je nejstarší stojící kostel na celých Filipínách. Jedná se o římskokatolický kostel z roku 1607, který je pod patronátem řádu augustiniánů, je postavený v barokním stylu a nachází se v historické čtvrti Intramuros.\n\nV roce 1993 se stal jedním ze čtyř barokních filipínských kostelů, které byly nadací UNESCO prohlášeny za Světové dědictví. Filipínskou národní památkou je již od roku 1976.\n"}
{"id": "638815", "url": "https://cs.wikipedia.org/wiki?curid=638815", "title": "Jars of Clay", "text": "Jars of Clay\n\nJars of Clay je křesťanská rocková kapela z amerického Nashvillu v Tennessee, která se dala dohromady na Greenville College v Illinois. Žánrově se pohybuje mezi alternativním rockem, folkrockem a blues-rockem.\n\nJméno kapely je dovozeno z biblického verše 4,2 z druhého listu Korintským, který v překladu New International Version zní: „But we have this treasure in \"jars of clay\" to show that this all-surpassing power is from God and not from us.“, což je v českém kralickém překladu „Mámeť pak poklad tento v \"nádobách hliněných\", aby důstojnost té moci byla Boží, a ne z nás,“.\n\nSkupina má čtyři členy. Dan Haseltine je zpěvák, Charlie Lowell hraje na klavír nebo jiný klávesový nástroj, Stephen Mason hraje sólovou kytaru a Matthew Odmark hraje rytmickou kytaru. Skupina nemá trvale žádnou basovou kytaru ani bicí, ovšem na koncertech obojí bývá často zastoupeno hosty.\n\n"}
{"id": "638819", "url": "https://cs.wikipedia.org/wiki?curid=638819", "title": "Prkno", "text": "Prkno\n\nPrkno (nářečně \"deska\") je druh stavebního řeziva, které má šířku rovnou alespoň dvojnásobku své tloušťky (a více), tloušťku maximálně do 38 mm. Krajinová prkna mají tloušťku maximálně 25 mm a musí mít po celé délce alespoň jednu plochu dotčenou pilou. Je to dřevařský výrobek, který se vyrábí na strojních pilách resp. na katrech podélným řezáním jednotlivých\nkmenů z poražených stromů. Používá se jako stavební materiál. Prknu se podobá fošna, která je oproti prknu tlustší, minimálně 38 mm.\n\n\n"}
{"id": "638821", "url": "https://cs.wikipedia.org/wiki?curid=638821", "title": "Eugenio Interguglielmi", "text": "Eugenio Interguglielmi\n\nEugenio Interguglielmi (1850-1911) byl italský fotograf působící hlavně v 19. století. Věnoval se portrétní fotografii, fotografii architektury a krajiny.\n\nFotografickou kariéru zahájil v roce 1863 v Palermu, základy tohoto umění se naučil od svého strýce. Spolupracoval s Giuseppem Incorporou, se kterým se stal průkopníkem fotografie v hlavním městě Sicílie. Na výstavě v Palermu 1891-1892 získali za svou práci vysoké ocenění.\nPo jeho smrti v roce 1909 (nebo 1911) převzal fotografickou živnost jeho syn Eugenio Interguglielmi junior.\n\n\n"}
{"id": "638824", "url": "https://cs.wikipedia.org/wiki?curid=638824", "title": "Čaroděj na severu", "text": "Čaroděj na severu\n\nČaroděj na severu (v anglickém originále \"The Sorcerer in the North\") je šesté pokračování souboru \"Hraničářův učeň\" od australského spisovatele Johna Flanagana.\n\nWill jako novopečený hraničář dostavá na svá bedra odlehlé ostrovní léno Seacliff na východním břehu Araluenu. Cestou najde zraněnou fenku, o kterou se postará a později ztrestá i jejího původního majitele. V Seacliffu narazil na něco, na co v Redmontu vůbec nebyl zvyklý. Slabý baron, nečinný bojový mistr a líná hradní posádka. Všechno začal uvádět do správných kolejí, dokonce k tomu použil posádku jedné skandiiské lodi, která \"zabloudila\" k Seacliffským břehům. Postupem času si všiml změny a byl velice rád, že všechno klape.\n\nKdyž ho navštívila Alyss s důležitou zprávou od Halta a Crowleyho, že se má co nejdřív dostavit na hraničářské sněmoviště, usoudil, že je léno na dobré cestě a on se může s klidným srdcem na nějakou dobu vzdálit. Crowley s Haltem mu oznámí, že pro něj mají úkol na severu v lénu Norgate, kde se kvůli hranicím s Piktou nacházejí dva hrady. Will se má vydat do toho druhého, do Macindawu. Poblíž něj se totiž vyskytuje údajný čaroděj Malkallam, který má na svědomí nemoc tamního hradního pána, lorda Syrona, jehož prapředek podle legendy Malkallama vyhnal ze země. Jenže teď se vrátil a Will má v převleku za kejklíře sehnat co nejvíce informací.\n\nWill vyráží a cestou se dozvídá, že čaroděj se nachází v Grimsdellském lese nedaleko hradu Macindaw. Lord Orman, syn lorda Syrona, uvítal Willa velmi chladně a nepřátelsky, naproti tomu sir Keren, jeho bratranec, se k němu zachoval velmi přívětivě a Wilovi byl od první chvíle sympatický. Den po velké hostině, kdy se zběžně seznámil s poměry na hradě se vydal prozkoumat Grimsdellský les. Will nevěřil, že by tam byl nějaký opravdový čaroděj a předpokládal, že léčku nebo případné nebezpečí vycítí. Jenže se trochu přecenil. Nejdříve zaslechl divný šepot, pak spatřil ohromného rytíře a nakonec uslyšel přízračný hlas. Bál se, ale neutekl hned. Hledal racionální vysvětlení toho, co viděl. Když hlas promluvil podruhé, mladý hraničář už svůj strach nepotlačoval a vzal nohy na ramena.\n\nPo návštěvě Grimsdellu si Will uvědomil, že se tam bude stejně muset vrátit a pranic se mu to nelíbilo. Když se vrátil, narazil na Ormanova tajemníka, který mu oznámil, že s ním jeho pán chce mluvit. U Ormana v pracovně si všiml rozsáhlé sbírky knih o čarodějnictví a začal si o hradním pánovi a o zdejší situaci dělat předběžný obrázek. Jeho návštěvu u lorda však přerušil příchod lady Gwendolyn z Amarle, což nebyl nikdo jiný než Alyss. Alyss Willa nenápadně pozvala do svých komnat, kde mu vysvětlila, že je zde, aby mu byla nápomocná. Na oplátku ji on převyprávěl svou návštěvu lesa.\n\nAlyss se Willa vyptávala tak dlouho, že měl nakonec pochybnosti o tom, co viděl a rozhodl se, že se tam vydá co nejdříve znova, dívka se vřele nabídla, že ho doprovodí. Během zkoumání místa, kde Will viděl Nočního bojovníka, objevili mnoho zajímavých věci, kromě lan nabarvených nazeleno s stezek, také sežehlé místo. Alyss, která přišla na něco, co Will nechápal, mu vysvětlila, že si myslí, že Noční bojovník je pouze hra se světly a stíny známá jako laterna magika. Will toto vysvětlení přijal, kypěl v něm hněv, protože si uvědomoval, že ho někdo vystrašil pouhým světlem.\n\nMezitím se Halt s Crowleym na základě zprávy, kterou jim Will poslal po Alyssině holubáři rozhodnou, že jim na pomoc pošlou Horáce.\n\nWill uvažuje, že poprosí sira Kerena o pomoc proti Ormanovi. Jenže dříve nežli stačí něco udělat, uvidí na hradním nádvoří bývalého majitele své fenky, Johna Buttla, který k jeho velké nelibosti by ho mohl poznat a spolu s ním i Alyss. Když totiž Buttlovi vyprášil kůži byla mladá diplomatka zrovna u něj. Will sice nechápal jak se ten ničema dostal ze zajetí Skandijců, do kterého ho uvrhl, ale věděl, že je v nebezpečí a co víc byla v něm i Alyss. Když chtěl Alyss varovat, skočil mu do cesty posel od Ormana, který ho chtěl neprodleně vidět a pokud se nechtěl Will prozradit musel poslechnou.\n\nNic ho nemohlo šokovat víc, než když mu lord sdělil, že prokoukl jeho přestrojení a vysvětlil mu, že ho Keren otrávil stejně jako jeho otce. Orman ho požádal, aby ho odvedl k Malkallamovi, ten jediný mu dokáže pomoci. Will se obával, že se hradní pán zbláznil, ale vyhověl mu, neměl jinou možnost, když znal Orman jeho tajemství. Útěk z hradu byl obtížný, protože sir Keren už začal s uskutečňováním svého plánu a jeho muži obsadili hrad.\n\nV Grimsdellu pak Will zjistil, že Malkallam je pouhý bylinkář a léčitel Malcolm, který utekl před svou minulostí a skrýval se v lese, kde se snažil pomáhat různě postiženým lidem, kteří byli pro své okolí pouhými monstry. Když se ujistil, že Malcolm Ormanovi pomůže začal okamžitě přemýšlet jak zachránit Alyss.\n\nMezitím Alyss navštívil sir Keren a ptal se jí jestli si nevšimla rozruchu na nádvoří, který způsobil Will, Orman a jeho tajemník a přítel Xander při útěku. Když Alyss potvrdí, že to slyšela, snažil se jí namluvit, že to byli zrádci koruny a že chtěli Macindaw předat Skotiům. Alyss, která byla na vážkách má-li mu zdělit, kdo je a jaký je účel její návštěvy si ujasnila, že muži, který se jí snažil namluvit, že Will je zrádce by neměla věřit a ještě víc si to potvrdila, když uviděla Johna Buttla, který přerušil jejich rozhovor a k jejímu zklamání ji poznal.\n\nWill přemítá, kde by Alyss mohla být, jestli ji poznali. Malcolm mu řekne, že v žaláři ne, protože je zatopený, ale mohla by být ve věži a Will se rozhodne, že na věž vyšplhá po laně a dívku vysvobodí za každou cenu. Malcolm mu dá lahvičku s velmi účinnou kyselinou, která rozleptá mříže, ale varuje ho, aby byl opatrný, protože kdyby se lahvička rozbila nastal by velký problém.\n\nKdyž Alyss Kerenovi prozradí, že prohlédla jeho zradu, kterou se snažil shodit na jejího přítele, Kerena moc zajímá, kolik toho dívka ještě ví, a proto na ni použije malý modrý kámen a Alyss po chvíli zjišťuje, že je velmi upřímná, přestože nechce. Dokonce málem prozradí, že Will je hraničář.\n\nMezitím se Will dostává až k hradbám a zanedlouho už šplhá na věž. Vyšplhal k Alyssině oknu a vysvětlil jí svůj plán. Alyss byla velice houževnatá, jediným jejím problémem byly výšky. Dívka si, ale vzápětí uvědomuje, že se výškou nemusí zabývat, protože nemají šanci se přes mříže včas dostat. Keren ji totiž řekl, že se za hodinu vrátí a budou pokračovat. Alyss Wilovi řekla o modrém kameni a také to, že málem prozradila kým ve skutečnosti je. Pak mu vysvětlila Kerenův plán a spojenectví s Piktou. Will potom převedl řeč na Buttla a uvažoval, jak se dostal na Macindaw. Alyss, které se ničema pochlubil mu řekla, že se loď dostala do bouře a Skandijci v domnění, že se loď potápí mu rozvázali pouta. Nakonec když se dostali do bezpečí Buttle zabil dva z nich a utekl. Když mu to dovyprávěla, zaslechla, jak se Keren baví se strážemi venku.\n\nWill neměl radost, že ji zase opouští a před odchodem ji řekl, aby při výslechu Kerenovi všechno řekla, aby se nebránila, protože se bál, že by jí mohl ublížit. Pod vlivem modrého kamene, ale Alyss prozradila, že tam Will byl a dokonce řekne, že je stále na hradě a potřebuje čas k útěku. Willovi se i přes to všechno podaří utéct a vrací se zpět k Malcolmovi a Xanderovi, kteří ho doprovázeli. Spolu se vrací do lesa, kde vymyslí nový plán.\n"}
{"id": "638828", "url": "https://cs.wikipedia.org/wiki?curid=638828", "title": "Kyle Cassidy", "text": "Kyle Cassidy\n\nKyle Cassidy (* 31. října 1966 Woodbury, New Jersey) je americký fotograf a filmař, který bydlí a tvoří v Západní Filadelfii. Je držitelem titulu BA z angličtiny z Rowan University a je také držitelem MCSE. Jeho poslední knihou je \"Ozbrojená Amerika: Portréty vlastníků zbraní ve svých domovech\" (\"Armed America: Portraits of Gun Owners in Their Homes)\". Často přednáší na téma umění, kultura, vizuální představivost, virtuální komunita, marketing a technologie.\n\nCassidy je považován za průkopníka fotografického blogu se svým projektem \"Photo-a-Week\", který začal fungovat od 1. ledna 2000. S příchodem digitální fotografie a softwaru pro blogování byl projekt čím dál více častěji fotografy navštěvován. V roce 2008 jej navštívilo přibližně 20 000 diváků denně. V roce 2007 se o něm zmínil magazín \"Washington Post\".\n\nJeho fotografované subjekty se vyznačují tím, že je podléhají bohaté fantazii autora a jeho zřetelnému smyslu pro humor. Neuplatňuje přírodní zákony, lidé a objekty nechává často levitovat ve vzduchu, jsou jim společné rozmar, téma neprůkaznosti nebo kryptozoologie.\n\n\"Myslím, že svět na mých fotografiích je v mnoha směrech mnohem tmavší než v reálném světě, že lidé se izolují do sebe, ale je to také o hodně zábavnější. Můj svět je zlomyslný, ale vtipný, na rozdíl od reálného světa, který je zlomyslný a neúprosný...\" řekl v roce 2004 v rozhovoru s A.D. Amorosim v říjnovém čísle \"Art Matters\". Jeho obrazy se často zabývají \"pravdou\" a \"fikcí\". Toto téma vyvrcholilo v červenci 2006 v \"Lies\" show v galerii Sol ve Philadelphii. „\"Fotografie\"“, řekl ve svém prohlášení během show, „\"je stejně o lži jako o pravdě\"“.\n\nJeho práce s bezdomovci a sirotky předznamenala jeho zájem o americké vlastníky zbraní v roce 2004, který vedl ke kritikou oslavované knize \"Ozbrojená Amerika: Portréty vlastníků zbraní ve svých domovech\", která poskytla jedinečný pohled do života a kultury pro mnohé čtenáře tajemné a pro ostatní běžné. Kniha byla jmenována jednou z deseti nejlepších knih o umění roku 2007 společností \"Amazon\".\n\nCassidy dokumentoval americkou kulturu více než dvacet let. Fotografoval příslušníky gotického hnutí, punkery, fanoušky stylu modifikace těla cutter, politiky, členy metalové subkultury, dominy, autory nebo učence. V posledních letech se za svými projekty vydal do Rumunska, kde zachytil život bezdomovců, sirotky žijící v kanalizaci a do Egypta, kde fotografoval reportáž o současných archeologických výzkumech.\n\nMezi jeho publikace patří několik knih na téma informační technologie, pravidelně přispívá jako editor do časopisu Videomaker Magazine. Jeho práce se objevily v New York Times, Barron's Magazine, Photographers Forum, Asleep by Dawn, Gothic Beauty a mnoha dalších.\n\n"}
{"id": "638834", "url": "https://cs.wikipedia.org/wiki?curid=638834", "title": "Svatý Bavo", "text": "Svatý Bavo\n\nSvatý Bavo, známý též jako \"Allowin, Bavonius, Baaf\" († kolem roku 655), je světec 7. století uctívaný ve Flandrech a především v Gentu. Dochovaly se čtyři texty o jeho životě, většinou legendy; nejstarší pochází patrně z doby \"opata Eginarda\", zemřelého v roce 844.\n\nBavo se narodil koncem 6. nebo počátkem 7. století poblíž Lutychu v dnešní Belgii. Jmenoval se původně \"Allowin van Haspengouw\" a pocházel ze šlechtické rodiny, podle legendy byl synem Pipina I. Staršího a blahoslavené Idy z Nivelles (kromě Bavona byla matkou sv. Gertrudy a sv. Beggy).\n\nV mládí byl krutý a prodával své služebníky jiným místním šlechticům. Byl vojákem a vedl nevázaný život. Uzavřel sňatek s dcerou \"Adilia\", merovejského hraběte, s níž měl dceru \"Adeltrudis\". Nedlouho po smrti své mladé manželky, pod vlivem své zbožné dcery a kázání svatého Amanda se rozhodl svůj život změnit a obrátil se; rozdal svůj majetek chudým a klášteru sv. Amanda. Spolu se sv. Amandem hlásal slovo Boží na řadě evangelizačních cest po Francii a Flandrách, poté se vrátil do Gentu a po svolení sv. Amanda vedl po dobu tří let život jako poustevník a asketa v cele, kterou si postavil na velkém stromě v lese; jako způsob umrtvování nosil s sebou každodenně cestou na mši velký kámen. Nakonec se stal mnichem a vstoupil do kláštera sv. Amanda v Maubeuge ve Francii, který posléze přijal jeho jméno a napříště byl znám jako klášter sv. Bavona. Zde 1. října roku 654 nebo 655 zemřel a byl pochován. Při jeho pohřbu se měl stát zázrak - ďáblem posedlá žena se dotkla jeho těla a uzdravila se. V současnosti jsou jeho ostatky uloženy v katedrále v Gentu a v benediktinském klášteře v Nesle-la-Reposte, kam je odnesli mniši prchající v letech 882-883 před normanskou invazí.\n\nSvatý Bavo nebo \"Svatý Baaf\" je velmi oblíbeným světcem v širší oblasti svého původu, ve Flandrech (v Belgii a Nizozemí), je např. patron a ochránce měst Gentu a Lauwe v Belgii a Haarlemu v Nizozemí (Haarlem měl zachránit při obléhání v roce 1268, kdy se zjevil na nebi se štítem v levé a se sokolem na pravé ruce; vyděšení oblehatelé prchli). Je mu zasvěceno několik desítek církevních staveb především v Belgii, mezi nejznámější náleží dva kostely z období gotiky – katedrála v Gentu a kostel v Haarlemu – a římskokatolická katedrála z konce 19. a počátku 20. století v Haarlemu. Jméno sv. Bavona má v názvu vesnice Sint-Baafs-Vijve v Západních Flandrech s kostelem z 11. století, jeho jméno v sobě údajně nese název města Bamberk (původně \"Bavonberg = Bavonova hora\").\nV ikonografii je zpodobňován jako rytíř s mečem, štítem či malými váhami a sokolem. K tomuto atributu se váže následující legenda: Bavo byl jednou obviněn z krádeže cvičeného bílého sokola, za což byl v té době trest smrti oběšením; když už měl být trest vykonán, přiletěl oživlý sokol, posadil se na šibenici a jako symbol nevinnosti dosvědčil Bavonovu nevinu. Bevo je uctíván jako patron sokolníků a ochránce proti černému kašli. Svátek sv. Bavona se slaví v Gentu 1. října a 1. srpna; v Haarlemu však 9. srpna a 1. května.\n\nJeho obraz je na znaku Wilrijku (původně samostatného města, od 1. ledna 1983 čtvrti Antverp, druhého největšího města Belgie).\n\n"}
{"id": "638870", "url": "https://cs.wikipedia.org/wiki?curid=638870", "title": "Archivistika", "text": "Archivistika\n\nArchivistika je mladší disciplína vydělující se z oboru archivnictví a navazující na diplomatiku. Studuje samotné písemnosti a jejich proměnu ve spisové službě v archivní materiál resp. v konečném důsledku jako archivní fond. V dřívější době se archivistika dělila na dvě základní podskupiny a to na archivní teorii a archivní praxi. Novější, konkrétnější dělení pak rozeznává pět tematických podskupin:\n\n"}
{"id": "638872", "url": "https://cs.wikipedia.org/wiki?curid=638872", "title": "Josef Velenovský", "text": "Josef Velenovský\n\nJosef Velenovský (22. dubna 1858, Čekanice – 7. května 1949, Mnichovice) byl český botanik, mykolog a filosof, profesor Univerzity Karlovy.\n\nV letech 1878–1883 vystudoval na Karlově univerzitě botaniku a filosofii. Byl žákem Ladislava Čelakovského, navštěvoval i botanické přednášky Moritze Willkomma. Velmi cenná je Velenovského latinsky psaná květena Bulharska \"Flora Bulgarica\" (1891). Velenovský publikoval také díla z oborů morfologie rostlin, mykologie, bryologie a paleobotaniky. Významná je jeho \"Srovnávací morfologie rostlin\" (1905). V r.1885 se na UK habilitoval, 1892 byl jmenován mimořádným a 1898 řádným profesorem botaniky (na UK působil do r. 1927, mj. s Bohumilem Němcem, 1873–1966, orientovaným na rostlinnou anatomii a fyziologii). Významných badatelských výsledků dosáhl zejména v oblasti mykologie a srovnávací morfologie rostlin. V Praze založil Botanický ústav a řídil tamější botanickou zahradu.\n\nSvéráznými úvahami, především ve spisu Přírodní filosofie, zasáhl i do filozofie, kde chtěl navázat na Marešovu kritiku pozitivismu, naturalismu a na jeho úvahy metodologické. Při tom (a při studiu paranormálních jevů) se dostal pod vliv krajního spiritualismu, okultismu. Karel Vorovka ho označil za „magického idealistu“ (a své recenze I. a II. dílu Přírodní filosofie v Naší vědě zařadil do seznamu svých publikací „týkajících se okultismu“). Základními kategoriemi V. přírodní filozofie jsou hmota, duch, éter. Hmota je všude v prostoru spojena éterem s duchem, duch je pojítkem všeho, a proto duchovní svět je tím pravým světem (F. Krejčí psal v této souvislosti o V. „kosmickém psychismu“). Proti evolučnímu názoru kladl asi dvacet nových principů, např. princip organické harmonie (vzájemné podpory živočichů). Ve V. příspěvcích o otázkách společenských, kulturních a politických je zřejmý jeho politický konzervatismus a odpor vůči domácí „realistické tradici“.\n\n\n\n\n"}
{"id": "638878", "url": "https://cs.wikipedia.org/wiki?curid=638878", "title": "Vrozená metabolická porucha", "text": "Vrozená metabolická porucha\n\nVrozené metabolické poruchy (správněji dědičné metabolické poruchy (DMP)) představují heterogenní skupinu přibližně 800–900 genetických onemocnění, jejichž společným rysem je přítomnost biochemických nebo enzymatických odchylek, které je možné zjistit pouze speciálním vyšetřením. DMP jsou typickými představiteli skupiny vzácných nemocí („rare diseases“). Jsou děděné většinou autozomálně recesivním či gonosomálně recesivním i dominantním způsobem, u některých je dědičnost mitochondriální.\nPočátky objevování dědičných metabolických poruch jsou spojeny se jménem Archibalda Garroda, který jako první poukázal na souvislost lidských nemocí a Mendelových zákonů dědičnosti a formuloval koncept dědičných metabolických poruch (inborn errors of metabolism). Garrod se zabýval studiem alkaptonurie a v roce 1902 publikoval knihu \"The Incidence of Alkaptonuria: a Study in Chemical Individuality\", která je prvním záznamem případu recesivní dědičnosti u lidí. V roce 1923 vyšla další jeho kniha s názvem \"Inborn Errors of Metabolism\", v níž publikoval své studie o alkaptonurii, cystinurii, pentosurii a albinismu. Právě překladem termínu inborn errors of metabolism vznikl u nás dlouho používaný nepřesný název vrozené metabolické poruchy (vrozené metabolické vady).\n\nPříčinou DMP je geneticky podmíněná porucha funkce enzymu či transportního proteinu. Molekulovou podstatou této dysfunkce je obvykle homozygocie či smíšená heterozygocie u nemocí s autozomálně recesivním způsobem přenosu, hemizygocie u nemocí s gonozomálně recesivním přenosem a přítomnost mutací v nadkritickém množství organel u nemocí s mitochondriální dědičností.\nU části DMP jsou mutace v příslušných genech jediným postačujícím faktorem pro rozvoj klinicky patrné nemoci (především u nemocí organel). Naproti tomu\nu ostatních DMP je pro klinickou manifestaci (kromě genové mutace) nezbytné vystavení pacienta látce, kterou nedovede zpracovávat. \n\nDůsledkem enzymové nebo transportní poruchy je hromadění substrátů příslušné reakce a chybění jejích produktů. Z nadbytečných substrátů navíc mohou vznikat toxické vedlejší produkty. Tyto komplexní změny v koncentraci metabolitů mohou mít nečekané a velmi vzdálené dopady na činnost buněk (např. na signální kaskády) a rovněž na zcela jiné orgány, než na ty, které jsou enzymovým deficitem postižené (např. u poruch cyklu močoviny jsou obvykle sídlem primárního defektu játra, nemoci se však projevují poruchami vědomí při systémové hyperamonemii).\n\nUnikátní kombinace těchto dvou základních patogenetických mechanismů postihujících metabolismus látek s různou chemickou strukturou v rozmanitých orgánech pak vede ke vzniku celé škály klinických projevů lišících se u jednotlivých DMP.\nZměněné koncentrace metabolitů jsou obvykle prokazatelné ve tkáních a tělesných tekutinách, a proto je stanovení těchto metabolitů obvyklým diagnostickým postupem u DMP.\n\nV současné době již nelze vycházet z představy, že výskyt dědičných metabolických onemocnění v populaci je vzácný a že se s nimi praktický lékař během své praxe nesetká. Diagnóza metabolických onemocnění vyžaduje úzkou spolupráci mezi praktickými lékaři a specializovanými laboratořemi.\n\nPro seskupování jednotlivých DMP do vyšších hierarchických celků neexistují jednotná kriteria, různá klasifikační schémata vycházejí z různých aspektů DMP:\n\nV následujícím textu bude použita klasifikace definovaná metabolickou dráhou nebo typem metabolitu.\n\n\nKlinické příznaky metabolických onemocnění jsou různorodé a mohou se objevit u dětí i v pozdějším věku. Jejich závažnost závisí na typu molekulárního postižení, stupni enzymového deficitu a funkci postiženého enzymu nebo jiného proteinu v metabolických dějích. V novorozeneckém a časném kojeneckém věku se manifestují závažné deficity klíčových enzymů a průběh těchto onemocnění je často smrtelný.\n\nNěkterá onemocnění se mohou projevit příznaky specifickými (typickými pro dané onemocnění), jindy se metabolická porucha projeví nespecificky (příznaky, které nacházíme i u jiných onemocnění).\n\nPodezření na přítomnost metabolické poruchy by měly vzbudit zejména následující příznaky:\n\nPodle rychlosti nástupu klinických příznaků rozlišujeme metabolická onemocnění s akutním, intermitentním a chronickým průběhem.\n\nV případě dědičné metabolické poruchy způsobené deficitem enzymu nebo transportního proteinu dochází v místě metabolického bloku k hromadění specifických metabolitů. Podezření na určitou DMP lze pak vyslovit buď na základě stanovení zvýšené koncentrace metabolitů hromadících se nad metabolickýcm blokem nebo stanovením snížené koncentrace (event. nepřítomnosti) metabolitů pod tímto blokem. Podezření na DMP pak musí být ověřeno, což je možné provést na úrovni enzymu nebo genu.\n\nModerní léčba pacientů s DMP je založená na znalosti patogeneze nemocí a závisí na typu choroby a její klinické závažnosti. V současné době je známa léčba přibližně u jedné třetiny pacientů s DMP.\nV akutní fázi onemocnění se používá hemodialýza nebo hemodiafiltrace k odstranění toxických metabolitů z organismu. Pro udržení dlouhodobé metabolické kompenzace u poruch metabolismu aminokyselin se používá nízkobílkovinná dieta doplněná o esenciální (nepostradatelné) aminokyseliny prostřednictvím speciálního dietního přípravku. U poruch beta-oxidace mastných kyselin se doporučuje častá strava s omezeným obsahem tuků. V léčbě některých DMP se uplatňuje podávání vysokých dávek vybraných vitamínů. U části pacientů s lysozomálním onemocněním je účinné injekční podávání rekombinantního enzymu, u jiných pacientů s tímto typem onemocnění se uplatňuje transplantace hematopoetickými kmenovými buňkami nebo orgánová transplantace (jater, ledvin, srdce).\n\nPrimární prevence' DMP není s ohledem na jejich genetický původ možná. Velký význam však má prevence sekundární, která spočívá ve včasné diagnostice konkrétní DMP. Klasickým příkladem úspěšné sekundární prevence onemocnění se včasně zahájenou příslušnou léčbou (pokud je léčitelné) jsou novorozenecké screeningové programy. S výjimkou nemocí s mitochondriální dědičností je naprostá většina DMP diagnostikovatelná v rizikových rodinách prenatálním vyšetřením.\n\n"}
{"id": "638882", "url": "https://cs.wikipedia.org/wiki?curid=638882", "title": "Krunýřovcovití", "text": "Krunýřovcovití\n\nKrunýřovcovití (Loricariidae) je čeleď paprskoploutvých ryb z řádu sumci (Siluriformes). Pochází ze sladkých vod Kostariky, Panamy a tropické Jižní Ameriky. Mezi charakteristické znaky krunýřovcovitých patří kostěné destičky chránící tělo, ústa přeměněná v přísavku a zvláštní způsob regulace množství světla dopadajícího do oka.\n"}
{"id": "638887", "url": "https://cs.wikipedia.org/wiki?curid=638887", "title": "Vasil Atanas Božinov", "text": "Vasil Atanas Božinov\n\nVasil Atanas Božinov (13. ledna 1888 Stara Zagora – 16. listopadu 1966 Praha) byl československý hudební skladatel bulharského původu.\n\nByl synem bulharského sběratele lidových písní a hudebního skladatele Ivana Božinova. U něj získal základy hry na klavír a na housle. Po absolvování gymnázia ve Staré Zagoře studoval na učitelském ústavu v Silistře a na Hudebním ústavu v Záhřebu. Poté odešel do Německa a na lipské konzervatoři se stal žákem Maxe Regera. Po ukončení studia koncertoval v řadě měst Dalmácie a Černé Hory. Nakonec se usídlil v Praze a po vzniku republiky získal československé občanství. \n\nZpočátku jeho tvorba vycházela z klasických a romantických kořenů, i když již tehdy se vyznačovala neobvyklými harmonickými zvraty. V roce 1931 nastal v jeho tvorbě zásadní zlom. V Praze se seznámil se skupinou skladatelů okolo Aloise Háby a absolvoval jeho čtvrttónové oddělení na Pražské konzervatoři. Od té doby komponoval jednak v čtvrttónové soustavě nebo v soustavě dvanáctitónové. Stal se nadšeným zastáncem těchto směrů hudby, které propagoval i popularizačními přednáškami. Doba po roce 1948 nepřála těmto hudebním stylům, takže řada jeho děl je nezvěstných.\n\nStojí za pozornost, že v roce 1915 vyslal dr. Edvard Beneš tajně Miroslava Plesingra, pozdějšího významného politika z doby 1. republiky, do Švýcarska za Tomášem G. Masarykem a vybavil jej pasem na jméno Vasil Atanas Božinov. Plesinger od té doby oficiálně uváděl své jméno jako Miroslav Plesinger-Božinov.\n\nČetné fugy, variace, suity, písně a písňové cykly.\n\n\n\n\n"}
{"id": "638895", "url": "https://cs.wikipedia.org/wiki?curid=638895", "title": "Saxo Grammaticus", "text": "Saxo Grammaticus\n\nSaxo Grammaticus (okolo 1140 – okolo 1220) byl dánský letopisec a duchovní. Od roku 1185 sepisoval na zakázku biskupa Absalona 16svazkové dějiny Dánska v latinském jazyce, \"Gesta Danorum\" (Činy Dánů), nejranější a nejvýznamnější dánské dějepisné dílo a zároveň prostředek národní identifikace; toto dílo obsahuje též četné zmínky o Pobaltských Slovanech.\n\n\n"}
{"id": "638905", "url": "https://cs.wikipedia.org/wiki?curid=638905", "title": "Diesel (móda)", "text": "Diesel (móda)\n\nDiesel SpA je italská módní společnost. Je zaměřená na návrh (design) a výrobu módního oblečení hlavně pro mladé. Jejím nejrozšířenějším a nejznámějším produktem jsou džíny. Vznik společnosti je datován roku 1978.\n\nSpolečnost založil Renzo Rosso roku 1978, v malé vesnici Molvena na severu Itálie. Její rozmach však nastal až roku 1985 díky kompletní akvizici společnosti. V roce 1991 byla vytvořena mezinárodní reklamní kampaň, která rozšířila povědomí o značce po světě. V roce 1996 je otevřena první prodejna Diesel na Lexington Avenue v New Yorku.\n\n\nSpolečnost Diesel vyrábí kvalitní módu vysoké kvality. Design svých modelů si navrhuje sám. Je jeden z nejlepších a nejznámějších evropských výrobců džín a dalšího oblečení. V dnešní době již rozšiřuje sortiment nejen pro mladší generaci. Soustředí se i na rifle pro dospělé, vyrábí i pro teenagery, pro děti, i pro starší. Kromě riflí jsou pod značkou Diesel prodávány brýle, obuv, zavazadla, další kožené zboží a parfémy a kosmetika. Diesel má i své „značky“: DieselStyleLab – zaměřená na klientelu z vyšší příjmové skupiny, 55-DSL – sportovní značka.\n\nDiesel v posledních letech upíná svoji pozornost na mladou generaci a to především sponzoringem několika projektů, jako je DIesel-U-Music a různých uměleckých programů. Diesel je zakládajícím partnerem mezinárodní podpory talentů a to je v jeho různých formách. Diesel nabídla v roce 2006 sponzorství a tvůrčího ducha na charitativním vídeňském plese proti AIDS a na festivalu Sundance Film.\n\nDiesel je jedna z prvních společností, jejíž oblečení se objevuje i ve videohrách, což bylo stvrzeno v prosinci 2008 marketingovým partnerstvím se společností Sony Computer Entertainment v Evropě.\n\n\n"}
{"id": "638914", "url": "https://cs.wikipedia.org/wiki?curid=638914", "title": "David Johnston", "text": "David Johnston\n\nDavid Lloyd Johnston CC, CMM, COM, CD, FRSC(hon), (* 28. června 1941 Greater Sudbury, Ontario) je kanadský akademik, spisovatel a státník, bývalý Generální guvernér Kanady, v pořadí dvacátý osmý v této funkci.\n\nJohnston se narodil a vyrůstal v provincii Ontario, zde studoval před nástupem na Harvardovu univerzitu a později na universitu v Cambridgi a královskou univerzitu. Po té nastoupil jako profesor na různých postech v Kanadě, později jako děkan na právech na University of Western Ontario, ředitel McGill University a prezident univerzity Waterloo.\n\nGenerálním guvernérem Kanady byl jmenován 8. července 2010, jako generální guvernér Alžběty II., královny Kanady, na doporučení předsedy vlády Kanady Stephenem Harperem a stal se nástupcem Michaëlle Jeanové. Generálním guvernérem Kanady je od 1. října 2010, kdy složil přísahu. Úřad vykonával do 2. října 2017 kdy jeho nástupkyně Julie Payetteová složila přísahu a ujala se úřadu.\n\n"}
{"id": "638916", "url": "https://cs.wikipedia.org/wiki?curid=638916", "title": "Městská knihovna Slavoj", "text": "Městská knihovna Slavoj\n\nMěstská knihovna Slavoj je veřejná knihovny ve Dvoře Králové nad Labem, v budově bývalé Mayerovy továrny v Tylově ulici 512. „Slavoj“ je jméno hrdiny jedné básně \"Rukopisu královédvorského\".\n\nPočátky knihovnictví ve Dvoře Králové spadají do 40. let 19. století. „Kněhárna“ půjčovala knihy od roku 1845, ale po roce 1860 zřejmě přestala fungovat. Nová instituce vznikla v roce 1880, ustavující schůze nového „Literárního a čtenářského spolku Slavoj ve Dvoře Králové nad Labem“ se konala 7. listopadu 1880. Knihovna byla původně umístěna v Hankově domě postaveném 1873 Josefem Zítkem, odkud se vícekrát dočasně stěhovala do dalších objektů. V současné budově sídlí od roku 1936.\n\nNedlouho po tomto datu vypukla 2. světová válka, což pro knihovnu znamenalo vyřadit literaturu národů, kteří bojovali proti Německu a jeho spojencům. Této tendenci však neunikli ani mnozí čeští autoři. Zásahy byly natolik obrovské, že chybějící tituly museli knihovníci Slavoje nahrazovat knihami české starší literatury, které skupovaly po antikvariátech. Mnoho vzácných knih se nakonec před okupanty podařilo schovat po spolehlivých čtenářích. V roce 1941 byl též okupanty úředně zastaven časopis \"Slavoj\", který čtvrtletně přinášel čtenářům informace o nových knihách. \n\nPo válce byla hlavním úkolem snaha doplnit načas zakázané autory. V této době se také plánovalo otevření nové čítárny věnované pouze dětem. Bohužel ani v této době nebylo pro nedostatek papíru možno vydávat dříve zastavený časopis, proto se knihovna uchýlila k vydávání informací v letákové podobě. Tyto letáky vycházely velmi nepravidelně (1. číslo za rok 1945-1946, 2. číslo za rok 1945-1947, 3. číslo za rok 1948, 4. číslo za rok 1949-1950). \n\nV roce 1949 knihovna začíná pořádat kulturní besedy pro své čtenáře. Mimo jiné i výstavu české a slovenské knihy. Už v tomto roce si knihovna zadává cíl, že do roku 1950 otevře oddělení diskotéky a přehrávací síně pro hudební výchovu, která bude doplňovat již existující hudební oddělení.\n\nOd 1. září 1949 přichází přelomová změna, která se týká činnosti, jež je v dnešní době samozřejmostí. Jde o možnost volného výběru knih z regálů, kde jsou uloženy abecedně dle autorů.\n\nRekonstrukce současné budovy proběhla v letech 1996–1997.\n\n\n\nKnihovna se skládá ze šesti oddělení, které neustále rozšiřuje. Mezi hlavní rozšíření patří otevření hudebního oddělení, které nabízí nejen nosiče CD, DVD a knihy s hudební tematikou, ale jsou zde i stanice s veřejně přístupným internetem. Dalším důležitým krokem bylo otevření čajovny, do které se přesunuly knihy s náboženskou a mystickou tematikou. Nemalý význam má i internetová kavárna. \n\nMK Slavoj pro své účely používá knihovní systém CLAVIUS, který je knihovnám k dispozici od roku 1999.\n\n\n\n\n\n"}
