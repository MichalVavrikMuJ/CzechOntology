{"id": "749155", "url": "https://cs.wikipedia.org/wiki?curid=749155", "title": "Slow Dazzle", "text": "Slow Dazzle\n\nV rámci propagace předchozího alba ' (1974) vyšla deska ', která obsahovala rozhovor s Calem, v němž řekl, že na své další album nahraje coververze různých starších skladeb. Měly to být, vedle jiných: „Jerusalem“, „“ (), „“ () a „“ (). Tento plán nakonec zkrachoval a jedinou nahranou, avšak nikdy nevydanou písní z uvedených byla „“ ve stylu reggae, kterou Cale nahrál za doprovodu sboru z londýnské katedrály svatého Pavla.\n\nJeště předtím, než bylo album \" nahráno, Cale oznámil, že na něm budou například písně „“, „“ (později přejmenováno na „“), „“, „“, „“, „“ a „“. Většina z nich se však na finální verzi vůbec neobjevila, protože Cale složil nové písně přímo ve studiu při nahrávání alba. Album bylo nahráno během prosince 1974 ve studiu v Londýně.\n\nAlbu ' předcházelo uvedení propagačního singlu pro rozhlasové stanice „“ s „“ na straně B. Album bylo poprvé vydáno 25. března 1975, šest měsíců od vydání předchozího alba, společností . Na přední straně jeho obalu je fotografie Johna Calea v černé kožené bundě s brýlemi. V pravém horním rohu je velkými písmeny červeně napsáno jeho jméno a pod ním zeleně název alba. Na zadní straně obalu, kde jsou uvedeni hudebníci a seznam skladeb, Cale sedí, levou rukou si podpírá hlavu a v pravé drží srdce. Autorem fotografií je , který s Calem spolupracoval i na obalech alb ' (1974) a \" (1975). Výkonným producentem alba byl zvukař John Wood. Výjimkou je píseň „“, kde tuto funkci zastával A. Secunda. Toto je přisuzováno Caleovu tehdy častému spolupracovníkovi Tonymu Secundovi. Ten však řekl, že osoba uvedená jako „A. Secunda“ nebyl on, ale jeho bratranec.\n\nV roce 1996 vyšlo album na kompaktním disku jako součást box setu ', který obsahuje i jeho další dvě alba vydaná tímto vydavatelstvím; ' a '. V roce 2008 bylo album uvedeno na trh v reedici na dlouhohrající gramofonové desce u vydavatelství doplněné o bonusové skladby „“ a „“. V lednu 2013 vydala v USA desku v limitované reedici společnost . Několik skladeb z tohoto alba, konkrétně „“, „“ a „“, vyšlo v roce 1977 na kompilaci '. Všechny tři skladby a ještě „“ vyšly rovněž na další kompilaci ' v roce 1994. Písně „“ a „“ jsou součástí výběru ' (1999).\n\nV úvodní skladbě „“ vzdal John Cale hold Brianu Wilsonovi ze skupiny . V textu například stojí, že Caleův rodný Wales není v žádném případě jako Kalifornie, odkud pochází Wilson. Coververzi této písně nahrála v roce 2008 skupina Pontiak a vydala ji na společném EP se skupinou Arbouretum nazvaném \"Kale\". Skladba „“ ( \"vezměte to všechno pryč\") byla na pozdějších vydáních alba na CD uvedena chybně jako „“ ( \"mluvit to všechno pryč\"). Píseň „“, v jejímž textu je zmíněn Sigmund Freud, zahajuje hra na klavír, která ji provází po celou její délku. Stejně jako „“ se čtvrtá píseň „“ nese v pomalém tempu. Na saxofon v písni hraje Andy Mackay, ale mezi hudebníky na zadním obalu alba nebyl uveden. Svou verzi písně „“ nahrála zpěvačka Genya Ravan pro své album \" z roku 1978. Následuje čtyřminutová „“, v níž místa bez zpěvu zaujímají krátká sóla na elektrickou kytaru. Jde o jednu z řady Caleových písní, ve kterých křičí.\n\nPrvní místo na druhé straně původní gramofonové desky zaujímá coververze skladby „“ od Elvise Presleyho z roku 1956. Od původní verze je ta od Calea téměř k nepoznání. Jde o jedinou skladbu z alba, ve které hraje na kytaru Phil Manzanera. Cale ji hrál již při koncertu, z něhož vzešlo album '. Následuje nejkratší píseň z alba nazvaná „“. Její coververzi vydala skupina na svém albu ' z roku 1979. Hned po „“ následuje balada „“, kterou v roce 1981 přenahrála skupina a v roce 2013 pak zpěvák Mark Lanegan. Skladba „“ pojednává o Kevinu Ayersovi, který se jeden den před koncertem, při kterém vzniklo jejich společné album \", vyspal s tehdejší Caleovou manželkou Cindy Wells, a právě proto na Ayerse Cale v textu naráží. Píseň začíná slovy „“ ( \"Prevít s krátkými rukávy šukal s mou ženou\"). Cale od osmdesátých let píseň zpíval se slovem „“ místo „“ (tedy „jeho“). Podle stejné písně bylo pojmenováno kompilační album vydané v roce 1977. V závěrečné skladbě „“, stejně jako v „“ skupiny , Cale nezpívá, ale spíše vypráví. Na syntezátory zde hraje Eno a jde o jedinou píseň z alba, kde hraje, neboť byl v době nahrávání zaneprázdněný jinými projekty. Tony Secunda píseň označil za svou nejoblíbenější z celé desky, a to jen kvůli výrazům, které viděl v obličejích lidí ze společnosti , když ji slyšeli.\n\nBěhem vzniku alba bylo nahráno ještě několik dalších skladeb, které na něm nakonec nevyšly. Jde o písně „“, „“ a coververze „“ od . První dvě písně později vyšly na kompilaci \"\", třetí nevyšla nikdy.\n\nPrvního května 1975 Cale v doprovodu Chrise Speddinga (kytara), Chrise Thomase (klávesy), Pata Donaldsona (baskytara) a Tima Donalda (bicí) vystoupil v pořadu Johna Peela pro BBC. Z nového alba zde představil skladby „“ a „“. Cale v rámci propagace alba odehrál své vůbec první koncertní turné. Turné, které trvalo přibližně měsíc, se odehrávalo pouze v Evropě. Několik skladeb Cale hrál při svých koncertech i v následujících desetiletích. Jde převážně o písně „“, „“ a „“.\n\nPublicista Ned Raggett, který album ocenil čtyřmi a půl z pěti možných hvězdiček, svou recenzi pro server Allmusic uzavřel slovy „Caleův hlas zní opět úžasně, je perfektně vyvážený mezi drsností a vyškoleným ovládáním, zatímco jeho klavírní schopnosti podobně nachází spojení mezi jednoduchými melodiemi a technickou dovedností.“ Novinář Robert Christgau řekl, že Cale na albu „integruje svůj nezpěvný hlas do plnohodnothého rockového stylu“ a dodal, že „ten člověk skutečně umí křičet.“ Magazín \"Trouser Press\" desku označil za „Umírněnější, ale neméně strhující než \"\".“\n\nVelšský hudebník James Dean Bradfield, frontman skupiny , album zařadil mezi svá nejoblíbenější. Podle alba se pojmenovalo americké duo . Skupina si svůj název zvolila podle písně z této desky.\n\nNa původním vydání na LP desce bylo prvních pět skladeb na první straně a zbylé na druhé.\n\n\n"}
{"id": "749156", "url": "https://cs.wikipedia.org/wiki?curid=749156", "title": "Cyrilská jednota", "text": "Cyrilská jednota\n\nObecná jednota cyrilská byla společnost pro očistu chrámové hudby založená roku 1879 v Praze Ferdinandem Josefem Lehnerem. Zabývala se českou variantou ceciliánské reformy církevní hudby.\n\nNa začátku 19. století se prakticky setřel rozdíl mezi vokální hudbou chrámovou a italskou operou. To začalo vadit zastáncům čisté církevní hudby. Vznikla proto snaha o reformu církevní hudby, která by hudbě provozované v chrámech navrátila je duchovní poslání.\n\nVýsledkem těchto snah byl vznik společnosti \"Allgemeiner Caecilienverein für Deutschland, Österreich und Schweiz\", kterou roku 1868 založil v Regensburgu hudební skladatel a kněz Franz Xaver Witt. Podle této společnosti dostala tato reforma název – ceciliánská reforma.\n\nZ podobných pohnutek vznikla již v roce 1826 \"Jednota ku zvelebení kostelní hudby v Čechách\". Výsledkem její činnosti bylo např. založení pražské varhanické školy v roce 1830. Jakýmsi patronem těchto snah se stal renesanční skladatel Giovani Pierluigi da Palestrina (asi 1525–1594), který byl už v 16. století, během trvání Tridentského koncilu, pověřen provedením obdobné očisty církevních vokálních skladeb.\n\n29. září 1873 se den po provedení Palestrinovy mše \"Christus natus est\" konala schůzka českých zastánců ceciliánské reformy, kterou svolal kaplan kostela sv. Cyrila a Metoděje v Praze-Karlíně Ferdinand Josef Lehner. Účastníci se dohodli založit po vzoru německé \"Allgemeiner Caecilienverein\" obdobnou společnost působící v českých zemích – Ceciliánskou jednotu. Nicméně rakouským úřadům se takový spolek zdál podezřelý a byl výnosem místodržitelství č. 20 811 z 29. 12. 1873 zakázán.\n\nLehner se nevzdal. V roce 1874 začal vlastním nákladem vydávat časopis \"Cecilie\", který podporoval tyto snahy a o rok později založil \"Křesťanskou akademii\" se samostatným hudebním odborem. Té se již podařilo zlomit odpor úřadů a nové stanovy Jednoty byly nakonec 20. 2. 1880 schváleny. Ústředním listem spolku se stal časopis \"Cecilie\", který byl od 7. čísla ročníku 1879 přejmenován na časopis \"Cyril\" a \"Ceciliánská jednota\" na \"Jednotu cyrilskou\". Hnutí se velice rychle šířilo. Na Moravě byla první Cyrilská jednota ustavena v Hodoníně v roce 1880. Nejvýznamnější moravské cyrilské jednoty působily u sv. Michala v Brně (Josef Martínek), v Olomouci, v Prostějově (Ezechiel Ambros, Karel Bezdíček) a ve Slavkově u Brna (František Franc). V roce 1898 bylo v českých zemích již 110 farních cyrilských jednot. Poslední cyrilské jednoty vznikaly ve čtyřicátých letech 20. století. V současnosti má na repertoáru skladby cyrilistů Zdeněk Hatina, ředitel kůru v Brně-Zábrdovicích.\n\nDirigent Antonín Apt založil v rámci Cyrilské jednoty pěvecké těleso, k němuž byl později připojen i orchestr. V letech 1887–1889 v něm hrál na violu i Antonín Dvořák. Koncerty se konaly převážně na Žofíně a na programu byla díla od renesance až po současnost. V rozporu s původními úmysly německých zakladatelů se v Praze hrály i světské skladby a dokonce i části oper.\n\nCyrilské jednoty měly velký význam pro zvýšení úrovně chrámové hudby i pro šíření hudebního vzdělání do nejmenších obcí. Na druhé straně svým úzkým pojetím často bránily umělecké volnosti.\n\n\n"}
{"id": "749157", "url": "https://cs.wikipedia.org/wiki?curid=749157", "title": "Max Fritsch", "text": "Max Fritsch\n\nMax Fritsch (16. ledna 1881 – ???) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nVychodil národní školu a rolnickou školu v Suchdole. Profesí byl rolníkem v Suchdolu.\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\n"}
{"id": "749162", "url": "https://cs.wikipedia.org/wiki?curid=749162", "title": "Stanislav Mašata", "text": "Stanislav Mašata\n\nStanislav Mašata (4. května 1903 Vsetín – 10. června 1948 Znojmo) byl český varhaník a skladatel.\n\nHudbu studoval nejprve soukromě. Ve hře na varhany byl jeho učitelem Eduard Tregler a ve skladbě Vojtěch Říhovský. Později absolvoval varhanní kurs Cyrilské jednoty v Praze a studoval i zpěv a dirigování u Maxe Koblížka. Stal se archivářem a druhým sbormistrem Cyrilské jednoty ve Vsetíně. V letech 1928–1935 byl ředitelem kůru v Lipníku nad Bečvou a vyučoval hudební výchovu na reálce. Založil tam i žákovský orchestr. V roce 1935 se stal ředitelem kůru v Boskovicích.\n\nPo roce 1939 až do své smrti působil ve Znojmě jako učitel hudby a ředitel kůru.\n\n\nNapsal i řadu úprav národních písní pro mužský a ženský sbor, písně hanácké a vojenské.\n\n\n"}
{"id": "749163", "url": "https://cs.wikipedia.org/wiki?curid=749163", "title": "Oxid stříbrnatý", "text": "Oxid stříbrnatý\n\nOxid stříbrnatý (chemický vzorec AgO nebo AgO) je společně s oxidem stříbrným AgO, oxidem stříbrno-stříbřitým AgAgO a oxidem stříbřitým AgO jedním ze čtyř oxidů stříbra, které je v něm přítomné v oxidačním čísle II.\n"}
{"id": "749165", "url": "https://cs.wikipedia.org/wiki?curid=749165", "title": "Karl Garlik", "text": "Karl Garlik\n\nKarl Garlik (14. května 1886 Křemýž – 2. ledna 1954 Litoměřice) byl československý politik německé národnosti a senátor Národního shromáždění ČSR za Sudetoněmeckou stranu (SdP).\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl horníkem v Němečkách.\n\nPo roce 1945 jej československé úřady odsoudily k pěti letům vězení. Zemřel v lednu 1954 v Litoměřicích.\n\n"}
{"id": "749166", "url": "https://cs.wikipedia.org/wiki?curid=749166", "title": "Zuzana Čížková", "text": "Zuzana Čížková\n\nZuzana Čížková (* 10. prosince 1982, Praha) je česká sochařka, malířka a grafička.\n\nNarodila se v Praze, vyrůstala však v Brandýse nad Labem. V letech 1999–2003 studovala na Střední průmyslové škole kamenické a sochařské v Hořicích v Podkrkonoší – obor kamenosochařství. V roce 2005 se přihlásila na Vysokou školu umělecko průmyslovou v Praze (VŠUP) do sochařského ateliéru profesora Kurta Gebauera. Absolvovala v roce 2011.\nV roce 2005 reprezentovala Českou republiku na 116. ročníku Salon des indépendants v Paříži, a to na základě výzvy Francie novým členským zemím Evropské unie, aby každá z nich vybrala jednoho mladého výtvarníka do 30 let, který bude svoji zemi na této prestižní výstavě reprezentovat. V roce 2009 získala cenu současného umění v soutěži Winton Train, inspirace dobrem, Praha – Londýn.\n\nProšla různými studijními a pracovními stážemi v Česku i v zahraničí. Vyzkoušela si práci s mramorem v kamenosochařském ateliéru v Carrarských lomech v Itálii, pracovala v \"Atelier für Stein Stehlik\" v Basileji ve Švýcarsku u česko-švýcarského kameníka Josefa (Jožky) Stehlíka a v ateliéru švýcarského sochaře Ludwiga Stockera. \n\nPři pobytu v Paříži pracovala u akademického sochaře Vladimíra Škody ( sochařství, malba, grafika, videoart). V Paříži se seznámila i s tvorbou malíře Miloše Síkory. V Praze měla při studiu praxi v ateliéru sochaře Olbrama Zoubka.\n\nNa výstavách v zahraničí se prezentovala zejména obrazy. V posledních letech ze zdravotních důvodů se věnuje zejména malbě. Žije a tvoří v Dobřichovicích u Prahy. \n\nZpočátku se věnovala většinou kameni, ale již na kamenosochařské škole v Hořicích si uvědomila omezení tohoto materiálu ve výtvarném vyjádření. V posledních letech se věnuje především materiálům na bázi cemetových směsí, které pro ni byly vyvinuty ve spolupráci s Výzkumným ústavem maltovin (VUMO) v Praze - Radotíně. Z podobného materiálu vznikla i její závěrečná diplomová práce na VŠUP, reliéfní nápis ve znakové řeči sluchově postižených nazvaný \"Život je krásný, buďte šťastni a mějte se rádi!\". Motiv rukou a znakové řeči prostupuje i do dalších děl Zuzany Čížkové, objevuje se u ní na mnohých obrazech a plastikách. \n\n\n\n\n\n\n"}
{"id": "749169", "url": "https://cs.wikipedia.org/wiki?curid=749169", "title": "Justin Greger", "text": "Justin Greger\n\nJustin Greger (31. ledna 1886 Hrušovany – 10. ledna 1940 Praha) byl československý vysokoškolský pedagog, botanik a politik německé národnosti, meziválečný senátor Národního shromáždění ČSR za Sudetoněmeckou stranu (SdP).\n\nPůsobil jako vysokoškolský učitel a botanik. Byl profesorem německé vysoké školy technické v Praze. Byl členem Burschenschaftu \"Thessalia Prag\". V druhé polovině 30. let zastával i funkci rektora této vysoké školy.\n\nV parlamentních volbách v roce 1935 získal senátorské křeslo v Národním shromáždění. V senátu setrval do roku 1936, kdy rezignoval a místo něj nastoupil Kurt Brass.\n\nDůvodem k rezignaci na poslanecký mandát byl spor uvnitř SdP, kdy proti sobě stáli dva významní funkcionáři, Rudolf Kasper a Walter Brand. Předsedou čestného stranického soudu byl právě Greger, který nesouhlasil s tím, že předseda strany Konrad Henlein se i přes výsledek smírčího řízení postavil za Branda. Podal proto v červenci 1936 rezignaci na členství v SdP.\n\n"}
{"id": "749174", "url": "https://cs.wikipedia.org/wiki?curid=749174", "title": "Akmenupis", "text": "Akmenupis\n\nNázev Akmenupis může znamenat:\n"}
{"id": "749175", "url": "https://cs.wikipedia.org/wiki?curid=749175", "title": "Miroslav Vojkůvka", "text": "Miroslav Vojkůvka\n\nMiroslav Vojkůvka (* 18. října 1945) je bývalý československý fotbalista, obránce a záložník.\n\nV československé lize hrál za Duklu Praha a Baník Ostrava. S Baníkem Ostrava získal v roce 1976 ligový titul. V lize odehrál 146 utkání a dal 3 góly. V evropských pohárech odehrál 6 utkání v Poháru vítězů pohárů a 6 utkání v Poháru UEFA. Vítěz Československého poháru 1969 a 1973.\n\n\n"}
{"id": "749177", "url": "https://cs.wikipedia.org/wiki?curid=749177", "title": "Benedikt z Valdštejna", "text": "Benedikt z Valdštejna\n\nBenedikt z Valdštejna († 18. března 1505) byl 34. proboštem litoměřické kapituly v letech 1455–1485, biskup kamínský (arcidiecéze štětínsko-kamieńská) v letech 1485-1495.\n\nBenedikt/Beneš z Valdštejna pocházel ze známého starobylého rodu pánů z Valdštejna, který se postupně rozdělil na několik větví. Budoucí litoměřický probošt pocházel z významné větvě štěpanické. Jeho otec Heník (1415–1447) měl s manželkou Annou z Kováně celkem pět synů – Jana, Beneše, Hynka, Mikuláše a Felixe, kteří se rozdělili o poměrně velké a výnosné panství po svém otci. Pouze Benedikt (Beneš) se rozhodl pro duchovní povolání. Studoval na Karlově univerzitě filozofii a zakončil ji titulem magistra. Za dalším studiem odešel na polskou univerzitu v Krakově, kam odcházelo studovat poměrně málo kněží. I zde Benedikt studoval natolik výtečně, že podle Balbína nikdo nebyl na jeho úrovni. Po vysvěcení zahájil svou kariéru dosažením vysokých duchovních hodností.\nStal se nejdříve kanovníkem pražským, pak staroboleslavským a olomouckým. V Olomouci se stal později i proboštem. Balbín uvádí z blíže neznámého zdroje, že byl údajně vyhlédnut jako pražský arcibiskup, ale velké problémy pro získání dotací na arcibiskupství to neumožnily. Benedikt z Valdštejna však přece jen biskupské hodnosti dosáhl.\n\nDne 15. května 1455 prezentoval český král Ladislav Pohrobek mladšího klerika Benedikta z Valdštejna novým litoměřickým proboštem. Když se Benedikt ujal roku 1455 po svém jmenování litoměřického proboštství, poznal brzy, jak především v důsledku husitských válek přišla litoměřická kapitula o řadu statků a utrpěla vůbec velké škody. Některé škody zavinili i členové litoměřické kapituly, když museli z nouze zastavit nebo pronajmout i prodat některé kapitulní statky. Typickým příkladem je ztráta obce Vědlice, která byla dosud majetkem kapituly. Tehdejší kapitulní děkan Jan z Tábora poskytl tuto obec Janu Münzerovi-Mincířovi z Čečelic „na dva lidské životy“. Proti tomuto rozhodnutí rozhodně protestoval panovník a obec se měla vrátit původnímu majiteli, s čímž ovšem nesouhlasil Münzer s manželkou. Po jejich smrti měly Vědlice opět připadnout děkanovi, jak bylo smluveno v listině z 13. prosince 1459. Jan z Tábora sdělil držitelům Vědlic za sebe i za své následovníky, že pokud je budou Münzerov užívat, budou platit každoročně 60 grošů. Jan Münzer se stal později velkým dobrodincem proboštství, když roku 1464 daroval kapitule osadu Želetice, ležící na druhé straně litoměřického mostu, které byly připojeny ke kostelíku sv. Jana Křtitele. V Želeticích převzal probošt také dvůr. Tento dar proboštství potvrdil 15. května 1465 král Jiří z Poděbrad a král Ladislav Pohrobek (1453–1457). Současně přenechal Münzer proboštovi a jeho nástupci patronátní právo ke kostelu sv. Martina v Mlékojedech.\n\nPro značně zchudlou litoměřickou kapitulu byla třicetiletá doba Valdštejnova působení ve funkci probošta pravým požehnáním, protože obětavý probošt se neúnavně snažil, aby se neutěšená situace kapituly zlepšila. Získal od administrátorů pražského arcibiskupství Hilaria z Litoměřic a Jana z Krumlova 1460–1462 oficiální potvrzení všech práv a privilegii proboštství roku 1462. Král Jiří z Poděbrad však roku 1470 zastavil obec Řepčice za 200 kop měšťanu pražskému, později litoměřickému, Lukáši „de Villis“ 15. listopadu 1472, aby tyto pouze zastavené pozemky byly prodány Janovi z Kopist. S tímto rozhodnutím se probošt Benedikt nesmířil a použil všech právních prostředků. Využil také své známosti na rozhodujících místech, takže 20. listopadu 1475 vydal císař zvláštní dekret, jímž byl probošt Valdštejn zmocněn uvedené pozemky vyměnit, aby byly proboštství vypláceny původní kapitulní obce a pozemky. Pokud některé kapitulní obce a pozemky nebyly právně zapsány, jsou jejich uživatelé povinni je vrátit. Ve vládním dekretu je významný jeho závěr. Nikdy více nesmí být majetek patřící kapitule sv. Štěpána zastavený nebo pronajatý. Pokud by se tak stalo, \"„prohlašujeme, že jsou nájmy, zástavy, prodeje atd. neplatné, zrušené, neúčinné a bezcenné“\". Bohužel se ukázalo, že ani takto formulovaný dekret nebyl respektován. Probošt Valdštejn si byl vědom významu chrámu sv. Štěpána a litoměřického proboštství. Protože objekty byly značně zchátralé a poškozené, rozhodl probošt roku 1460 postavit nový chrám. Začaly se konat sbírky na novostavbu, ale z finančních i jiných důvodů byla stavba dokončena až za probošta Jana Žáka. Sám probošt Valdštejn věnoval na stavbu většinu svého soukromého majetku. Od papežského legáta Jeronýma získal odpustky pro ty, kteří přispějí finančními prostředky. Bohužel stavba započatá roku 1460 údajně roku 1490 vyhořela. Teprve roku 1493 byl kostel dokončen a slavnostně vysvěcen.\n\nJiž roku 1485 byl probošt Valdštejn jmenován biskupem v Kamínu v Pomořansku (dnes arcidiecéze štětínsko-kamieńská v Polsku), východně od Štětína. Jmenování přijal a ihned rezignoval na všechna svá beneficia v Čechách. Na Litoměřice však nezapomněl. Rád přijížděl z Kamínu do Čech, protože byl velký nedostatek vhodných a schopných světitelů. Valdštejn světil kostely, oltáře, zvony. Arcibiskupský stolec v Praze byl stále neobsazený. Ještě jako litoměřický probošt se Valdštejn účastnil svěcení hradní kaple v Budyni, kterou vysvětil 25. dubna vratislavský biskup Jošt z Rožmberka. Další den světil již Valdštejn na přání pánů z Házmburku kostel a hlavním oltář sv. Jana Křtitele v Klapém. Již 5. července světil kostel v Suchdole u Třeboně. Vysvětil i kostel augustiniánského kláštera v Třeboni. Život probošta a později i biskupa Benedikta z Valdštejna byl zcela zaplněn jak prací duchovní, tak i organizační a církevně právní. Probošt zemřel 18. března 1505 ve vysokém věku při návštěvě příbuzných v Zábřehu na Moravě, kde byl také v tamním zámeckém kostele pochován. Byl mu zřízen nádherný náhrobek, který však podle Balbína: \"„z kostela vyhodili heretici“\".\n\n\n"}
{"id": "749179", "url": "https://cs.wikipedia.org/wiki?curid=749179", "title": "Violet Wegnerová", "text": "Violet Wegnerová\n\nViolet Emily Wegnerová (2. února 1887 – 17. října 1960) byla dánsko-německá morganatická šlechtična, sňatkem černohorská princezna, herečka a koncertní umělkyně.\n\nViolet Wegnerová se narodila 2. února 1887 v usedlosti Ilderhede poblíž městečka Stakroge na Jutském poloostrově v Dánsku. Byla dcerou německého policisty Viléma Wegnera a Arabely Alizy von Darby, členky dánského morganatického šlechtického rodu von Darbyů. Do svých šesti let vyrůstala na rodinné venkovské usedlosti Ilderhede v harmonii s přírodou. V roce 1893 se s matkou přestěhovaly za jejím otcem do Paříže, kde studovala divadelní lyceum a kde také navštěvovala soukromou školu umění, na níž ji zaujala především hudba a její historie. Ve 13 letech začala hrát na violoncello, což v 17 letech završila Boccheriniho cellovou sonátou.\n\nPo vystudování hudby a divadla se Violet Wegnerová uplatnila jako vynikající violoncellistka ve francouzském symfonickém orchestru Concerts Colonne, kde se stala známou především jako sólistka. Během působení v tomto hudebním tělese udržovala velice kladný vztah s dirigentem Édouardem Colonnem.\n\nPo čtyřletém působením v Concerts Colonne se stala Violet Wegnerová členkou divadla Folies Bergère na ulici Rue Richer v centru Paříže, kde vystupovala v tamějším kabaretu – kritiky byla velice pozitivně přijata nejen pro svůj půvab a talent, ale především pro dovednost získat si srdce a pozornost diváků. Hudebním vystoupením se ale věnovala i nadále. Jistou dobu spolupracovala i s proslulým francouzským fotografem Constantem Puyo.\n\nV roce 1920 se Violet Wegnerová v Paříži u vážně nemocného přítele rodu von Darbyů setkala s černohorským princem Petrem Štěpánem Petrovićem-Njegošem, velkovévodou Zahumlienským - posledním potomkem černohorského knížete a později krále Nikoly I. Petroviće-Njegoše a jeho ženy kněžny a královny Mileny Vukotić Černohorské. Violet podlehla půvabu okouzlujícího mladého slovanského prince, který do ní byl také zamilován. Již po dvou měsících romantického vztahu požádal princ Petr Černohorský o ruku Violet Wegnerové. Violetina matka Arabela von Darby ale doporučila mladému páru se sňatkem počkat, jelikož měl princ Petr nárok na náhradu škody ve výši 6 000 000 amerických dolarů za konfiskaci černohorského královského od Vlády Jugoslávie. Arabela von Darby se obávala, že pokud si princ Petr vezme za manželku ženu prostého původu (morganatický původ nebyl společností uznáván), ztratí nárok na vyplacení peněz. Pár tedy čekal, ale po mnoha letech marných marných pokusů o získání financí snížil Petr svůj nárok ze šesti na dva miliony dolarů. Bohužel, ani rok po podepsání závazné smlouvy v Bělehradě se rodina slíbených dvou milionů nedočkala.\n\nPrinc Petr se nakonec vzdal nadějí na získání odškodného. 29. dubna 1924 se tedy Violet Wegnerová v pravoslavné katedrále sv. Alexandra Něvského vdala za prince Petra Štěpána Petroviće-Njegoše. Svatby se zúčastnili pouze někteří členové a přátelé královské rodiny a rodiče Violet Wegnerové. Po svatbě přešla Violet k černohorské pravoslavné církvi a přijala jméno Ljubica – až do konce života jí ale všichni oslovovali jejím původním jménem.\n\nNa podzim téhož roku se manželům narodil jejich jediný syn - princ Baltazar Petrović-Njegoš. Ten ale bohužel zemřel hned po narození. To zapříčinilo veliké zhroucení Violet Wegnerové, ale především prince Petra – dalších potomků se později už nedočkali.\n\nV roce 1926 se manželé rozhodli, i přes některé nesouhlasící členy Petrovy rodiny, přestěhovat do Dánska na Jutský poloostrov na místo Violetina narození – do venkovské usedlosti Ilderhede. Zde strávili příjemné a klidné čtyři roky života ve společnosti dánských venkovanů. Příroda v okolí Ilderhede naprosto uchvátila navrátivší se Violet Wegnerovou. Ta během života zde působila v místním malém divadelním kroužku v městečku Stakroge a věnovala se zahradničení - v Ilderhede nechala například postavit malinkou oranžérii a vysázet alej podél dlouhé příjezdové cesty vedoucí k usedlosti. Bohužel, v roce 1930 se museli manželé kvůli Petrově zhoršenému zdravotnímu stavu přestěhovat do italského lázeňského města Merano. Zde princ o dva roky později, 7. května 1932 ve 43 letech zemřel. Smrt manžela byla pro princeznu Violet další hlubokou citelnou ztrátou. Z Itálie se přestěhovala zpět do Paříže, kde se začala opět angažovat coby kabaretní herečka ve Folies Bergère.\n\nViolet Wegnerová zemřela 17. října 1960 v Monte Carlu, kam se ke konci života uchýlila. Svého manžela přežila o 28 let. Zde byla také pohřbena. V roce 1993 byly ostatky prince a princezny převezeny do parčíku u Ilderhede.\n"}
{"id": "749187", "url": "https://cs.wikipedia.org/wiki?curid=749187", "title": "Jiří Malík", "text": "Jiří Malík\n\nJiří Malík (* 26. dubna 1961) je bývalý fotbalista, obránce. \n\nOdchovanec Litovle, do ligového týmu SK Sigma Olomouc se dostal z I.A třídy. V lize odehrál 119 utkání. V Poháru UEFA nastoupil v roce 1986 proti IFK Göteborg.\n\n\n"}
{"id": "749189", "url": "https://cs.wikipedia.org/wiki?curid=749189", "title": "Alksna", "text": "Alksna\n\nNázev Alksna může znamenat:\n\nAlksna (okres Elektrėnai) – ves v okrese Elektrėnai v Litvě, 8 km od Bražuolė\n\n"}
{"id": "749192", "url": "https://cs.wikipedia.org/wiki?curid=749192", "title": "James Neal", "text": "James Neal\n\nJames Neal (* 3. září 1987, Whitby, Ontario) je kanadský hokejový útočník hrající v týmu Edmonton Oilers v severoamerické lize NHL. Předtím hrál v týmech Calgary Flames, Vegas Golden Knights či Nashville Predators, kam byl vyměněn před sezonou 2014/2015 z Pittsburghu Penguins. Dříve hrál i za Dallas Stars.\n\n\n\n"}
{"id": "749206", "url": "https://cs.wikipedia.org/wiki?curid=749206", "title": "Valtteri Filppula", "text": "Valtteri Filppula\n\nValtteri Filppula (* 20. března 1984, Vantaa) je finský hokejový útočník hrající v týmu Detroit Red Wings v severoamerické lize NHL.\n\n\n\n"}
{"id": "749208", "url": "https://cs.wikipedia.org/wiki?curid=749208", "title": "Jessica Brooks", "text": "Jessica Brooks\n\nJessica Kate Brooks (* 1981, Londýn-Ealing) je anglická herečka.\n\nPůsobí jako soprán v hudebním divadle. Objevila se v různých televizních inscenacích BBC, včetně TV filmu \"\" a v epizodách \"Footballer's Wives\".\n\nJe známá díky své roli Atreidské Ghanimy v Sci Fi Channel minisérii Children of Dune. V roce 2003 si zahrála ve svém prvním celovečerním filmu \"Collusion\".\n"}
{"id": "749209", "url": "https://cs.wikipedia.org/wiki?curid=749209", "title": "Lvíče (román)", "text": "Lvíče (román)\n\nLvíče je román Josefa Škvoreckého psaný v letech 1963–1967 a vydaný v roce 1969.\n\nRomán se skládá ze tří žánrových linií. Větší částí knihy se vzájemně proplétají milostný román a satira (s prvky klíčového románu), v závěru se vše proměňuje v detektivní příběh, který je plně rozveden až v posledních kapitolách. První české vydání knihy nese podtitul \"Koncové detektivní melodrama\".\n\nDěj, rozvržený do 17 kapitol, se odehrává převážně v pražském prostředí (s výjimkou Lednovy cesty do Medzihorence) na přelomu 50. a 60. let. Próza zahrnuje také tematiku židovskou, zároveň zevrubně představuje také soudobé poměry v knižním nakladatelství na přelomu 50. a 60. let a je též nástinem dobové atmosféry. Tato závažná sdělení autor záměrně skrývá za melodrama či detektivku, tedy žánry vnímané jako pokleslé, a to i z důvodu možného uniknutí dobové cenzuře.\n\nFilmově byl román zpracován režisérem Václavem Gajerem v roce 1969 pod názvem \"Flirt se slečnou Stříbrnou\".\n"}
{"id": "749211", "url": "https://cs.wikipedia.org/wiki?curid=749211", "title": "Nové canterburské povídky a jiné příběhy", "text": "Nové canterburské povídky a jiné příběhy\n\nNové canterburské povídky je povídkový soubor Josefa Škvoreckého. Ačkoliv byl psán již v letech 1943–1947, vydání se dočkal až roku 1996. \n\nPovídkový soubor obsahuje deset válečných příběhů, které si na tzv. jam session (setkání s programem a hudbou) vyprávějí členové jazzové kapely a jejich vrstevníci. Inspirací jim byla četba Chaucerových \"Canterburských povídek\". Název souboru je tedy přímým odkazem na zmíněné dílo anglického literáta. Některá vyprávění obsahují židovskou tematiku.\n"}
{"id": "749212", "url": "https://cs.wikipedia.org/wiki?curid=749212", "title": "Ryan Smyth", "text": "Ryan Smyth\n\nRyan Alexander Gordon Smyth (* 21. února 1976, Banff, Alberta) je kanadský hokejový útočník hrající v týmu Edmonton Oilers v severoamerické lize NHL. Je přezdívaný kapitán Kanada.\n\n\n\n"}
{"id": "749213", "url": "https://cs.wikipedia.org/wiki?curid=749213", "title": "Mistrovství Asie ve fotbale 1980", "text": "Mistrovství Asie ve fotbale 1980\n\nMistrovství Asie ve fotbale 1980 bylo sedmé mistrovství pořádané fotbalovou asociací AFC. Vítězem se stala Kuvajtská fotbalová reprezentace.\n\n\n"}
{"id": "749214", "url": "https://cs.wikipedia.org/wiki?curid=749214", "title": "Mistrovství Asie ve fotbale 1984", "text": "Mistrovství Asie ve fotbale 1984\n\nMistrovství Asie ve fotbale 1984 bylo osmé mistrovství pořádané fotbalovou asociací AFC. Vítězem se stala Saúdskoarabská fotbalová reprezentace.\n\n\n"}
{"id": "749215", "url": "https://cs.wikipedia.org/wiki?curid=749215", "title": "Mistrovství Asie ve fotbale 1988", "text": "Mistrovství Asie ve fotbale 1988\n\nMistrovství Asie ve fotbale 1988 bylo deváté mistrovství pořádané fotbalovou asociací AFC. Vítězem se stala saúdskoarabská fotbalová reprezentace, která tak obhájila titul z minulého ročníku.\n\n\n"}
{"id": "749219", "url": "https://cs.wikipedia.org/wiki?curid=749219", "title": "Dušan Liba", "text": "Dušan Liba\n\nDušan Liba (* 4. prosince 1956 Teriakovce) je bývalý československý fotbalista, obránce. Jeho bratrem je bývalý hokejista Igor Liba.\n\nLigu hrál za Plastiku Nitra (1980–1984) a za DAC Dunajská Streda (1985–1989). V lize nastoupil ke 206 utkáním a dal 14 gólů. V evropských pohárech nastoupil v Poháru vítězů pohárů ve 4 utkáních a v Poháru UEFA odehrál 4 utkání a dal 1 gól. Po skončení aktivní kariéry působí jako trenér mj. v DAC Dunajská Streda (2005), Spartaku Vráble (2006–2009), MFK Topvar Topoľčany (2009–2010) a FK Slovan Duslo Šaľa (2011–2012).\n\n\n"}
{"id": "749223", "url": "https://cs.wikipedia.org/wiki?curid=749223", "title": "Valerij Vjačeslavovič Nistratov", "text": "Valerij Vjačeslavovič Nistratov\n\nValerij Vjačeslavovič Nistratov (* 1973, Moskva) je ruský fotograf pokračující v tradici umělecké dokumentární fotografie.\n\nNarodil se v roce 1974 v Moskvě. Fotografovat začal ve věku 14 let, když od své matky dostal svůj první fotoaparát, a již v 17 letech se fotografie stala jeho profesí. Po pádu Sovětského svazu spolupracoval se společností \"Eastern Network\", první nezávislou fotografickou agenturou se sídlem v Rusku, která dokumentovala všechny vojenské konflikty v bývalém Sovětském svazu. Nistratov v této době dospěl k závěru: nefotografovat válku. Věnoval se dokumentování každodenního života v ruských provinciích v bývalém Sovětském svazu a dalších zemích. Hlavními tématy jeho fotografických cyklů jsou psychologické studie jedince (jedna z jeho raných a významných sérií – a cyklus fotografií dětí v problémových rodinách v Moskvě), vztah k životnímu prostředí a lidské chování ve společnosti.\n\nV období let 1993 až 2000 strávil několik let cestováním. Jednou z jeho cest byla pouť kolem řeky Volhy (od pramene k ústí), kde dokumentoval každodenní život rolníků na venkově a lidí ve městech v Povolží. Během tohoto období věnoval ve své práci zvláštní pozornost na téma moderního pohanství, což se odrazilo v sérii fotografií zázračně zachovalých rituálů ve vesnicích poblíž města Nižnij Novgorod a v Marijsku. Fotografie z obce Šutilovo inspirovali Vladimira Sorokina k napsání scénáře k filmu \"Čtyři\" (\"Четыре\") a také k natáčení v této obci.\n\nVýsledkem několika let cestování byla fotografická kniha \"Lesostep\" (\"Лесостепь\") – jakási retrospektiva na toto období. Na počátku 21. století odcestoval fotografovat do Afghánistánu, což vyústilo v roce 2004 ve vydání jeho druhé knihy \"Risse im Patriarchat\". Vznikla kniha o ženách po pádu Talibanu, napsaná společně se švýcarskou novinářkou Judith Huberovou.\n\nNistratov pracuje s celou řadou vizuálních forem a tématy. Jedním z posledních dokončených projektů byl ve spolupráci s americkým fotografem Jasonem Eskenazim s názvem \"Титульная нация\". Obsahem díla jsou po čtyři roky sbírané portréty Rusů z různých oblastí života, které byly pořízeny v deseti ruských městech. Úkolem bylo pořídit dokumentární portréty „jako-na-občanku“ bez uměleckých ambicí. Jednalo se o jakési socio-antropologické studium národa, které ukazuje ruského člověka 15 let po rozpadu Sovětského svazu.\n\nPoslední projekt Nistratova, na kterém nyní pracuje, se jmenuje \"Dokumenty přírody\" (\"Документы природы\"). Jedná se o sérii snímků ruské krajiny, ovlivněnou člověkem. V současné době (2011) Nistratov vyučuje dokumentární fotografii na Moskevské škole fotografie a multimédií Alexandra Rodčenka (Московская школа фотографии и мультимедиа имени Родченко).\n\n\n\n"}
{"id": "749226", "url": "https://cs.wikipedia.org/wiki?curid=749226", "title": "Rudolf Havlík (politik)", "text": "Rudolf Havlík (politik)\n\nRudolf Havlík byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nPo komunálních volbách roku 1919 byl zvolen starostou obce Ivanovice na Hané. Profesí byl knihkupcem na odpočinku v Ivanovicích na Hané.\n\nPo parlamentních volbách v roce 1935 získal senátorské křeslo v Národním shromáždění. Mandát nabyl až dodatečně v roce 1936 jako náhradník poté, co zemřel senátor Jan Filipinský. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\n"}
{"id": "749227", "url": "https://cs.wikipedia.org/wiki?curid=749227", "title": "Rudolf Havlík", "text": "Rudolf Havlík\n\nJméno a příjmení Rudolf Havlík má více nositelů:\n\n"}
{"id": "749229", "url": "https://cs.wikipedia.org/wiki?curid=749229", "title": "Josef Heger (politik)", "text": "Josef Heger (politik)\n\nJosef Heger byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nProfesí byl dělníkem v Boškově.\n\nPo parlamentních volbách v roce 1935 měl získat senátorské křeslo v Národním shromáždění jako náhradník poté, co v říjnu 1935 rezignoval senátor Josef Hocke. Mandát ale nepřevzal a v senátu místo něj usedl Gustav Mayr.\n"}
{"id": "749231", "url": "https://cs.wikipedia.org/wiki?curid=749231", "title": "Josef Hocke", "text": "Josef Hocke\n\nJosef Hocke (7. března 1886 Valteřice u České Lípy – 20. června 1941 Šumperk) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nPůsobil jako zámečník a instalatér v Šumperku. Od roku 1927 vlastnil instalatérskou firmu v Šumperku. Byl členem a funkcionářem místní organizace SdP. Profesí byl k roku 1935 klempířem v Šumperku.\n\nV parlamentních volbách v roce 1935 získal senátorské křeslo v Národním shromáždění. Již v říjnu 1935 ale na funkci rezignoval a nahradit ho měl senátor Josef Heger. Ten ale mandát nepřevzal a v senátu tak nakonec jako náhradník usedl Gustav Mayr.\n"}
{"id": "749232", "url": "https://cs.wikipedia.org/wiki?curid=749232", "title": "Magny", "text": "Magny\n\nNázev Magny má více obcí ve Francii:\n\n\nMagny je též součást názvu francouzských obcí:\n\n"}
{"id": "749240", "url": "https://cs.wikipedia.org/wiki?curid=749240", "title": "Jan Horák", "text": "Jan Horák\n\nJan Horák (24. dubna 1881 Benátky nad Jizerou\nVyučil se cukrářem. V roce 1902 nastoupil vojenskou službu v Dalmácii a v Kotoru a stal se vedoucím důstojnické jídelny. V roce 1910 se oženil a usadil v Moravské Ostravě, kde si založil cukrářský závod. Za 1. světové války narukoval a bojoval na srbské, ruské a italské frontě. Od roku 1919 byl členem Československé živnostensko-obchodnické strany středostavovské, od 1924 předseda jejího krajského výkonného výboru. Mnoho let také vyučoval na odborné škole cukrářské.\n\nV parlamentních volbách v roce 1935 získal senátorské křeslo v Národním shromáždění za živnostenskou stranu. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Profesí byl cukrářským mistrem a komerčním radou v Moravské Ostravě.\n\nZa 2. světové války se aktivně účastnil odboje a po osvobození se stal členem ČSL. V parlamentních volbách v roce 1946 byl zvolen poslancem Ústavodárného Národního shromáždění za ČSL. V parlamentu setrval formálně do konce funkčního období, tedy do voleb do Národního shromáždění roku 1948. Po roce 1948 jeho stopy mizí.\n\n"}
{"id": "749241", "url": "https://cs.wikipedia.org/wiki?curid=749241", "title": "Stanislav Horný", "text": "Stanislav Horný\n\nStanislav Horný (18. dubna 1886 Milevsko – 24. září 1944 Chyšky) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nProfesí byl ředitelem obecné a měšťanské školy v Chyškách. Publikoval články s hospodářskou tematikou.\n\nPo parlamentních volbách v roce 1935 získal senátorské křeslo v Národním shromáždění. Mandát nabyl až dodatečně v roce 1937 jako náhradník poté, co zemřel senátor Josef Vraný. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "749244", "url": "https://cs.wikipedia.org/wiki?curid=749244", "title": "František Jakubec (politik)", "text": "František Jakubec (politik)\n\nFrantišek Jakubec (19. října 1883 Smržice – 5. dubna 1969 Smržice) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nFrantišek Jakubec prožil celý svůj život ve ve Smržicích, pocházel z rodiny chudého chalupníka a měl šest sourozenců, kteří v mládí zemřeli. Studoval na reálce a hospodářské škole v Prostějově. V roce 1913 se oženil a koupil grunt v Zákostelí čp. 128, kde s manželkou hospodařil až do roku 1947. Měl dvě dcery a syna, který zemřel ve věku 26 let.\n\nV roce 1906 se František Jakubec stal spoluzakladatelem smržického Sokola a byl zvolen prvním náčelníkem sokolského dorostu, v letech 1926 až 1939 byl starostou smržické sokolské obce. Inicioval aktivity a sbírky k zahájení výstavby sokolovny, která byla realizována v letech 1930-1931.\nJako úspěšný hospodář na vlastním majetku uplatňující nové poznatky zastával řadu funkcí.. Působil v místním Hospodářském odboru založeném počátkem 20. let, zaměřeném na osvětu mezi rolníky. Byl členem představenstva Hospodářské záložny ve Smržicích a v Prostějově, Rolnické sladovny v Prostějově a Družstevní pekárny ve Vrbátkách. Za nacistické okupace zastával post předsedy Rolnického cukrovaru v Čelechovicích na Hané\n\nDlouhodobě byl aktivní v komunální politice. Od roku 1918 zastával funkci zástupce starosty Smržic, od roku 1923 byl až do roku 1931 starostou (v té době se jednalo o funkci neuvolněnou, administrativní záležitosti vyřizoval obecní tajemník). 16. června 1929 přivítal při návštěvě Smržic prezidenta Masaryka.\n\nByl politikem a národohospodářem,\nprofesí byl rolníkem v Smržicích.\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nNa počátku nacistické okupace byl, tehdy jako předseda rolnického cukrovaru v Čelechovicích na Hané, zatčen gestapem a po několik týdnů vězněn. Po válce se již výrazněji politicky neangažoval, žil v ústraní a po smrti v roce 1969 byl pochován na smržickém hřbitově.\n\n"}
{"id": "749245", "url": "https://cs.wikipedia.org/wiki?curid=749245", "title": "František Jakubec", "text": "František Jakubec\n\nJméno a příjmení František Jakubec se může vztahovat k následujícím osobnostem:\n\n"}
{"id": "749257", "url": "https://cs.wikipedia.org/wiki?curid=749257", "title": "Otakar Javornický", "text": "Otakar Javornický\n\nOtakar Javornický (15. prosince 1878 Kralupy nad Vltavou – ???) byl český a československý politik a meziválečný senátor Národního shromáždění ČSR za Československou stranu národně socialistickou.\n\nProfesí byl redaktorem železničářských listů v Praze.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "749263", "url": "https://cs.wikipedia.org/wiki?curid=749263", "title": "Ján Juriga", "text": "Ján Juriga\n\nJán Juriga byl slovenský a československý politik a meziválečný senátor Národního shromáždění ČSR za Hlinkovu slovenskou ľudovou stranu.\n\nPo parlamentních volbách v roce 1935 získal senátorské křeslo v Národním shromáždění za Hlinkovu slovenskou ľudovou stranu, respektive za Autonomistický blok, který vytvořila HSĽS a některé další opoziční formace. Mandát nabyl až dodatečně v roce 1937 jako náhradník poté, co zemřel senátor Ľudovít Labaj. V senátu setrval do jeho zrušení v roce 1939.\n\nProfesí byl úředníkem státní nemocnice v Bratislavě.\n\n"}
{"id": "749265", "url": "https://cs.wikipedia.org/wiki?curid=749265", "title": "Adjunkt", "text": "Adjunkt\n\nAdjunkt (z lat. \"adjunctus\") bylo obecné označení pomocného konceptního úředníka, asistenta přiděleného k jinému samostatnému úředníkovi, případně jeho zástupce. Uplatňovali se ve školství, justici, lesnictví, církevní správě apod.\n\nSoudní adjunkt byl převážně pomocný soudcovský úředník, který mohl být zaměstnán přímo u určitého soudu, nebo u vrchního zemského soudu a teprve pak přidělen k nějakému soudu v rámci jeho obvodu. U soudu mohl vykonávat všechny práce, kromě soudcovského rozhodování, ledaže byl jmenován samosoudcem okresního soudu nebo mu bylo svěřeno hlasovací právo (tzn. stal-li se soudcem-votantem v určitém soudním senátu sborového soudu). \n\nU protestantských církví adjunkt označoval vikáře, výpomocného duchovního správce, který býval ustanoven z okruhu kandidátů teologie v případě delšího zaneprázdnění řádného faráře. Mohl vyřizovat všechny farní záležitosti a někdy měl i právo faráře po jeho odchodu na odpočinek nahradit.\n"}
{"id": "749269", "url": "https://cs.wikipedia.org/wiki?curid=749269", "title": "Sigmund Keil", "text": "Sigmund Keil\n\nSigmund Keil (23. června 1887 Švedlár – 26. června 1946 Bratislava) byl slovenský a československý politik německé národnosti ze Slovenska a meziválečný senátor Národního shromáždění za Karpatoněmeckou stranu, v době slovenského štátu poslanec Sněmu Slovenskej krajiny.\n\nV parlamentních volbách v roce 1935 získal senátorské křeslo v Národním shromáždění za Karpatoněmeckou stranu, která kandidovala v alianci se Sudetoněmeckou stranou. V senátu setrval až do jeho zrušení roku 1939, přičemž na rozdíl od většiny německojazyčných členů parlamentu neztratil mandát v důsledku změn hranic ČSR po Mnichovské dohodě a zůstal politikem zbytkového Československa. V listopadu 1938 přešel do klubu německých národně socialistických senátorů v Československé republice.\n\nProfesí byl strojním inženýrem a ředitelem továrny ve Švedláru. Za druhé republiky byl jedním z oblastních vůdců strany, která nyní byla známa jako Německá strana a byla již definována jako odnož NSDAP.\n\n29. března 1940 se jako náhradník stal poslancem Sněmu Slovenskej krajiny.\n\nPo roce 1945 byl vydán československým úřadům a popraven.\n\n"}
{"id": "749273", "url": "https://cs.wikipedia.org/wiki?curid=749273", "title": "SeaTac", "text": "SeaTac\n\nSeaTac je město v okrese King v americkém státě Washington. Jedná se o odlehlé předměstí Seattlu, ve kterém v roce 2010 žilo 26 909 obyvatel. Ve městě se nachází velké letiště Seattle-Tacoma International Airport, které provozuje Port of Seattle. Dříve založené obce Angle Lake, Bow Lake, McMicken a Riverton jsou nyní také částí SeaTacu.\n\nObyvatelé území dnešního SeaTacu hlasovali pro začlenění obce v roce 1989. K začlenění došlo v únoru 1990 a jméno města pochází z názvů měst Seattle a Tacoma.\n\nRadnice a policejní stanice se nachází na South 188th Street. Městu vládne rada složená ze sedmi volených radních.\n\nOd roku 1990 má město smlouvu s okresním šerifem. Úředníci přidělení městu mají uniformy a řídí auta s logem města. Momentálně je městu přiděleno 51 důstojníků, detektivů a podpůrného personálu.\n\nVe městě se nachází tři hasičské zbrojnice. Stanice 45 je sídlem městských hasičů a má na starost jižní část města. Stanice 46 hasí požáry ve středu města, zatímco stanice 47 se nachází na severu města. Pro městské hasiče pracuje celkem 53 zaměstnanců na plný úvazek.\n\nMěstský soud se nachází v radnici a má omezené pravomoci. Soudce je pověřený státním zákonem předsedat veřejným přestupkům, dopravním přestupkům, trestným činům a těžkým porušením zákona a veřejným nařízením k protekci.\n\nVeřejné služby města jsou zodpovědné za plánování, design, stavbu a údržbu ulic, zlepšení dopravy, údržbu povrchové vody a recyklační programy.\n\nMěsto provozuje sedm městských parků a dvě komunitní centra.\n\nAngle Lake Park má rozlohu 42 tisíc m² a nachází se na břehu Úhlového jezera. V parku je místo pro barbecue, lodní rampa, rybářské molo, dětské hřiště, otevřené rekreační území, zázemí pro plavání, jeviště a veřejné toalety. V prostoru určeném pro plavání se od poloviny června do začátku září vyskytují plavčíci. Rybářské molo je otevřené celý rok od svítání po soumrak.\n\nBow Lake Park má rozlohu 16 tisíc m² a nachází se zde mnoho otevřeného prostoru. Des Moines Creek Trail Park má rozlohu 390 tisíc m² a prochází jím zpevněná stezka pro chodce a cyklisty, na jejímž začátku se nachází parkoviště.\n\nGrandview Park má rozlohu 150 tisíc m², prostor pro psy bez vodítka, další otevřené prostory, lavičky, oplocení, kiosek, schránky na odpadky a stezky.\n\nMcMicken Heights Park má rozlohu 10 tisíc m², otevřené prostory, dětské hřiště a tenisové kurty.\n\nNorth SeaTac Park má rozlohu 0,67 km² a nachází se zde městské komunitní centrum, baseballové, fotbalové a softbalové hřiště, discgolfové hřiště, venkovní basketbalové hřiště, dětské hřiště, piknikový přístřešek, toalety a zpevněné stezky pro chodce.\n\nSunset Park má rozlohu 73 tisíc m², obsahuje baseballové a softbalové hřiště, trať pro kola BMX, fotbalové hřiště, tenisové kurty, toalety a zpevněné stezky pro chodce.\n\nValley Ridge Park má rozlohu 85 tisíc m², baseballové a softbalové hřiště se syntetickým povrchem, venkovní basketbalové hřiště, komunitní centrum, hokejové kluziště, dětské hřiště, skatepark, fotbalové hřiště se syntetickým povrchem, tenisové kurty a toalety.\n\nVe městě se nachází pošta Riverton Heights, národní výbor dopravní bezpečnosti zde provozuje seattleskou leteckou dislokovanou stanici a federální úřad věznic zde provozuje Federální vazební centrum, SeaTac.\n\nMomentálně se ve městě nachází přes 900 licencovaných podniků, z nichž 80 patří mezi společnosti \"Fortune 1000\". Tyto společnosti zaměstnávají ve městě téměř 40 tisíc zaměstnanců a generují celkové místní obchody ve výši 3,7 miliardy dolarů.\n\nSvá sídla mají ve městě aerolinky Alaska Airlines a Horizon Air a na Pacifické dálnici se také nachází pobočky Asiana Airlines, EVA Air, Hainan Airlines a China Airlines.\n\nMěstské oddělení pro rozvoj ekonomiky a komunity bylo vytvořeno na začátku roku 2011 k zajištění povolujícího centra, zvýšení úrovně služeb a pomocí v ekonomickém a facilitačním rozvoji vytvořením soudržnějšího přístupu a vytvoření pracovních míst. Oddělení se dělí na divizi pro ekonomický rozvoj, plánovací divizi, divizi technických revizí a divizi stavebních služeb.\n\nMěsto má rozlohu 26 km², z čehož necelá 2 % tvoří voda.\n\nV roce 2010 žilo ve městě 26 909 obyvatel, z nichž tvořili 46 % běloši, 17 % Afro-Američané a 15 % Asiaté. 20 % obyvatelstva bylo Hispánského původu.\n\nVeřejné školy ve městě provozuje školní obvod Highline Public Schools.\n\nZákladní školy, které obsluhují město jsou Bow Lake, Madrona a McMicken Heights v SeaTacu a Cedarhurst v Burienu. Většina obyvatel patří pod prostřední školu Chinook Middle School a Tyeeův vzdělávací komplex, zatímco některé části patří pod prostřední školu Sylvester Middle School a střední školu Highline High School, které se nachází v Burienu.\n\nTyeeův vzdělávací komplex obsahuje akademii občanství a posílení, střední školu globálních spojení a esenciální školu Odyssey. V roce 2005 zde také byla otevřena malá střední škola Highline Big Picture.\n\nKnihovní systém okresu King provozuje ve městě knihovnu Valley View Library.\n"}
{"id": "749277", "url": "https://cs.wikipedia.org/wiki?curid=749277", "title": "Iona Station", "text": "Iona Station\n\nIona Station je osada v okresu Elgin County, v kanadské provincii Ontario při severním břehu Erijského jezera.\nSlovo „station“ v názvu je odvozeno od Kanadské jižní železnice (Canada Southern Railroad).\nJedná se o tzv. \"unincorporated area\", tedy o slabě obydlenou oblast bez vlastní správy, která není samostatným právním subjektem.\n\nIona Station je rodištěm kanadsko-amerického ekonoma Johna Kennetha Galbraitha (1908–2006). Osada, její okolí, historie a kultura jsou popsány v jeho románu \"The Scotch\" (1964).\n"}
{"id": "749286", "url": "https://cs.wikipedia.org/wiki?curid=749286", "title": "Farní sbor Slezské církve evangelické augsburského vyznání ve Stonavě", "text": "Farní sbor Slezské církve evangelické augsburského vyznání ve Stonavě\n\nFarní sbor Slezské církve evangelické augsburského vyznání ve Stonavě je sborem Slezské církve evangelické augsburského vyznání ve Stonavě. Sbor spadá pod Ostravsko-karvinský seniorát.\n\nEvangelický hřbitov byl ve Stonavě založen roku 1858. O rok později na něm byla vystavěna kaple. V roce 1900 byla postavena ve Stonavě evangelická škola. Stonavští evangelíci náleželi nejprve ke sboru v Bludovicích (do roku 1949) a následně v Havířově-Suché (1949–1950). Farní sbor ve Stonavě byl založen roku 1950. Sboru patří kostel zbudovaný roku 1938. V důsledku důlní činnosti ve 2. polovině 20. století značně poklesl počet členů sboru.\n\n\n"}
{"id": "749288", "url": "https://cs.wikipedia.org/wiki?curid=749288", "title": "Robert Scott Duncanson", "text": "Robert Scott Duncanson\n\nRobert Scott Duncanson (1821, Seneca County – 21. prosince 1872, Detroit) byl americký malíř, který patřil mezi umělce hudsonské školy.\n\nJeho otec byl Kanaďan skotského původu a jeho matka byla Afroameričanka. Jako mladý chlapec žil se svým otcem v Kanadě, zatímco jeho matka žila v Mount Pleasant asi 24 km severně od Cincinnati v USA. V Kanadě nejdříve pomáhal otci a později si založil vlastní podnik se specializací na malířské a natěračské práce. Roku 1841 odešel do matčina domu v Mount Pleasant a prohlásil, že chce být umělcem. Neměl žádné umělecké vzdělání a učil se malovat sám. Zažil dlouhou uměleckou kariéru. Byl aktivní až do své smrti v roce 1872. Během života byl dvakrát ženatý a měl tři děti.\n\nVzhledem k tomu, že neměl umělecké vzdělání, zdokonaloval své schopnosti kopírováním a malováním portrétů. V roce 1842 byly tři jím namalované portréty (\"Fancy Portrait\", \"Infant Savior\" a \"Miser\") přijaty na výstavu, kterou pořádala \"Society for the Promotion of Useful Knowledge\" v Cincinnati, což byl jeho úspěšný umělecký debut.\n\nNedostatek zakázek ho roku 1845 přinutil k přesunu do Detroitu. Zde maloval portréty a byl dobře hodnocen v místním tisku. Objektem jeho zájmu se zde stala také žánrová malba. V roce 1846 se vrátil do Cincinnati a věnoval se malbě krajiny. Roku 1848 byl pověřen metodistickým kazatelem namalovat pohled na Lake Superior. Obraz je dnes znám pod názvem \"Cliff Mine, Lake Superior\". Po této úspěšné práci se rozhodl věnovat krajinomalbě.\n\nRobert Duncanson a další dva umělci z Cincinnati – Worthington Whittredge a William Sonntag se nechali inspirovat hnutím nazvaným Hudson River School (hudsonská škola), což byla skupina krajinářů inspirovaná romantismem. Tito tři umělci se vydali na cesty, aby získali potřebný materiál a inspiraci pro další práci ve studiu v Cincinnati. Po mnoha cestách se Robert Duncanson zaměřil na údolí řeky Ohio.\n\nJeho úspěchy upoutaly pozornost jednoho z nejbohatších občanů v Cincinnati. V roce 1851 \"Nicholas Longworth\" pověřil Roberta Duncansona, aby namaloval fresky na zdech jeho domu, nazvaného \"Belmont\". Robert Duncanson vytvořil osm nástěnných maleb, z nichž každá byla tři metry vysoká a šest a půl metrů široká. Tato práce mu pomohla získat peníze na cesty do zahraničí. Nástěnné malby byly náročné, ale práce pro důležitého občana Cincinnati podporovala Ducansonovu kariéru. Počínaje rokem 1854 zhruba čtyři roky Robert Duncanson pracoval ve fotoateliéru \"James Presley Ball\", kde se zabýval retušováním portrétů a kolorováním.\n\nNa počátku občanské války se Robert Duncanson uchýlil do Kanady a později do Velké Británie. V roce 1863 se usadil v Montrealu a zůstal tam dva roky. Zde byl příznivě přijat a stal se inspirací pro kanadské malíře, jako byl např. Otto Reinhold Jacobi. Kanadská krajina jej velmi ovlivňovala, což je evidentní z mnoha jeho prací.\n\nV roce 1865 odešel z Kanady do Spojeného království. Pohyboval se zejména v Anglii a ve Skotsku. Jeho práce byla dobře přijata a prestižní \"London Art Journal\" ho prohlásil za mistra krajinomalby. V zimě na přelomu let 1866–1867 se Robert Duncanson vrátil do Cincinnati. Inspirován evropskými cestami namaloval několik scén ze skotské krajiny.\n\nI v posledních letech života se věnoval umělecké tvorbě. Jeho pozdní díla odrážejí lásku ke krajinomalbě a vyznačují se klidem a vyrovnaností. Onemocněl a zemřel 21. prosince 1872 v Detroitu ve věku 51 let. Byl pohřben na hřbitově v Monroe (Michigan).\n\nJeho dílo mělo významný dopad na americké umění a jeho vliv se projevil i v Kanadě. Jeho obrazy jsou označovány svým způsobem za průkopnické. Duncansonův syn naléhal, aby se malíř více zaměřoval na téma Afroameričanů, ale přístup Roberta Duncansona k rasovému napětí byl neformání a jemný. Jeho dílo se stalo užitečným nástrojem při výuce studentů.\n\nLandscape 1870 (\"Krajina 1870\") je diagonálně rozdělen zhruba na třetiny. Na levé straně je křoví nad nímž vyčnívají dva vysoké stromy, stojící na břehu řeky. Uprostřed se vine široká řeka s horami v dálce. Na pravé straně jsou skály, balvany a křoví. Prostor je široký a volný. Řeka přitahuje oči zpět k horám v dálce a vytváří tak pocit hloubky. Všechny prvky vytváří rozlehlost. Po podrobné prohlídce obrazu najdeme další prvky. Na pravém břehu řeky je kánoe a oheň, u něhož jsou dva muži. Zdrojem světla je přirozené sluneční světlo. Jsou vidět stíny a mlha, nejjasnější je západní obloha. Krajina vypadá jako za soumraku v horách. Barvy jsou jemné a přirozené, což přináší velmi klidný pocit. Toto dílo ukazuje vývoj Duncansona jako umělce zachycuje úspěch jeho techniky. Obraz byl vytvořen v posledním období jeho života po návratu z cecty po Evropě. Evropský vliv je vidět na stromech na levé straně, zatímco skály a hory vzdávají hold hudsonské škole. Landsacape 1870 je považováno za vrchol kariéry malíře.\n\nUncle Tom and Little Eva (\"Strýček Tom a malá Eva\") namaloval v roce 1853 a nachází se v Detroit Institute of Arts. Obraz zachycuje scénu z novely Chaloupka strýčka Toma spisovatelky Harriet Stoweové. Obraz zachycuje idylickou krajinu tropických rostlin a jezera Pontchartrain v Louisianě. Eva stojí s jednou rukou mířící k nebesům, zatímco Tom sedí na kameni a drží ji za druhou ruku. V dálce jsou plachetnice a ptáci a v popředí je Tomův slaměný klobouk. V popředí dominují postavy, ve střední vzdálenosti stromy a na pozadí je jezero. Prostředí se jeví odlehlé a intimní. Stromy vytvářejí bariéru mezi postavami a vnějším světem. Obraz zachycuje zvláštní vztah mezi Tomem a Evou. Ačkoli barvy jsou živé, růžové, žluté a zelené, světlo v obraze je matné. Sluneční světlo je nejjasnější na západní obloze. Otevřený prostor na levé straně symbolizuje svobodu. Toto malířovo dílo je jediné otevřeně politicky zaměřené a ukazuje jeho osobní názor na otroctví.\n\n\n\n"}
{"id": "749290", "url": "https://cs.wikipedia.org/wiki?curid=749290", "title": "The New Saints FC", "text": "The New Saints FC\n\nThe New Saints (\"Noví svatí\") je britský fotbalový klub, vzniklý v roce 2003 sloučením velšského TNS Llansantfraed a anglického Oswestry Town. Klub je účastníkem nejvyšší velšské soutěže (Welsh Premier League). Zápasy hraje na stadiónu v Oswestry, klubové barvy jsou zelená a bílá.\n\nKlub FC Llansantfraed byl založen v roce 1959 a byl typickým vesnickým klubem. Ale v devadesátých letech ho začala sponzorovat počítačová firma \"Total Network Solutions\", místní tým se stal prvním plně profesionálním účastníkem velšské ligy a začal hrát evropské poháry. Zároveň byl jediným fotbalovým klubem na britských ostrovech, který byl pojmenován podle sponzora.\n\nKlub Oswestry Town vznikl už v roce 1860. Ačkoli sídlí na území Anglie, přihlásil se kvůli lepší dopravní dostupnosti do velšských soutěží. V letech 1894, 1901 a 1907 vyhrál Velšský pohár. V roce 2003 se kvůli finančním potížím spojil s klubem ze 13 km vzdáleného Llansantfraedu.\n\nV roce 2006 ukončila firma TNS podporu klubu. Proto se přejmenoval na The New Saints – zachoval si tak dosavadní zkratku a zároveň je to narážka na původní přezdívku hráčů Llansantfraedu \"The Saints\". Protože sídlí na dvou místech, název města se v rozporu s britskou tradicí neuvádí. Ve znaku klubu je velšský drak i anglický lev.\n\n\n"}
{"id": "749291", "url": "https://cs.wikipedia.org/wiki?curid=749291", "title": "Isabela z Gloucesteru", "text": "Isabela z Gloucesteru\n\nIsabela z Gloucesteru ( ; 1173 – 14. října 1217) byla první manželka anglického krále Jana Bezzemka. Je známa pod neobyčejným množstvím alternativních jmen: Hadwisa, Hawisia, Hawise, Joan, Eleanor, Avise a Avisa. Jejím otcem byl William Fitz Robert, 2. hrabě z Gloucesteru a matkou jeho manželka Hawiza z Beaumontu. Její dědeček Robert, první hrabě z Gloucesteru, byl nemanželský syn krále Jindřicha I.\n\n28. září 1176 byla zasnoubena s princem Janem a po vydědění svých dvou sester byla prohlášena jedinou dědičkou Gloucesteru. Její otec zemřel v roce 1183, a tak se Isabela stala hraběnkou.\n\nV srpnu 1189 se s ní Jan na hradě Marlborough oženil a získal titul hraběte. Balduin z Exeteru, arcibiskup z Canterbury prohlásil toto manželství za neplatné z důvodu příliš blízkého příbuzenství. Papež Klement III. manželství udělil dispens, podle kterého však pár nesměl mít sexuální styky. Z tohoto svazku nevzešli žádní potomci a tak Jan tento sňatek anuloval krátký čas předtím, nebo krátce poté, co nastoupil 6. dubna 1199 na anglický trůn. Jako důvod uvedl výše zmíněné příbuzenství.\n\nPo rozvodu Jan udělil hrabství Isabelinu synovci Amaurymu z Évreux, aby mu kompenzoval ztrátu jeho francouzského titulu. Po smrti Amauryho (zemřel bez potomků) v roce 1213 se Isabela znovu stala hraběnkou. 20. ledna 1214 se vdala za Geoffreyho FitzGeoffreye z Mandeville, hraběte z Essexu. Ten však zemřel o dva roky později. V roce 1217 se znovu vdala, tentokrát za Huga z Burgh (pozdějšího hraběte z Kentu), zemřela však již o měsíc později, v říjnu 1217. K poslednímu odpočinku byla uložena v katedrále v Canterbury.\n"}
{"id": "749292", "url": "https://cs.wikipedia.org/wiki?curid=749292", "title": "Valerija Zabruskovová", "text": "Valerija Zabruskovová\n\nValerija Valerijevna Zabruskovová ( , * 29. července 1975, Postupim) je ruská atletka, oštěpařka. Její osobní rekord je 64,49 m, kterého dosáhla v červnu 2003 v Tule.\n\n"}
{"id": "749295", "url": "https://cs.wikipedia.org/wiki?curid=749295", "title": "OREDO", "text": "OREDO\n\nOREDO s.r.o. je organizace se sídlem v Hradci Králové, zřízená kraji k objednávání veřejné osobní dopravy v závazku veřejné služby v rámci integrovaného dopravního systému IREDO. Za názvem organizace, tvořeným zkratkou, se obvykle uvádí vysvětlující podnadpis Organizátor regionální dopravy Královéhradeckého kraje, od roku 2011 Organizátor regionální dopravy Královéhradeckého a Pardubického kraje, avšak tyto texty nikdy nebyly součástí oficiálního názvu společnosti zapsaného v obchodním rejstříku. Původně byl jediným společníkem Královéhradecký kraj, k 12. lednu 2011 bylo zapsáno zdvojnásobení základního kapitálu a společníky jsou rovným dílem Královéhradecký kraj a Pardubický kraj, 11. prosince 2011 pak byl systém IREDO rozšířen do Pardubického kraje.\n\nSpolečnost OREDO byla založena k 28. lednu 2003 rozhodnutím Zastupitelstva Královéhradeckého kraje z konce roku 2002, po dvouletém projednávání v orgánech zastupitelstva a po zpracování analýzy a návrhu organizace dopravní obslužnosti firmou Výrek. OREDO patří mezi zakládající členy České asociace organizátorů veřejné dopravy. V roce 2011 do společnosti OREDO vstoupil též Pardubický kraj.\n\nV čele společnosti stojí dozorčí rada, v níž je každá z politických stran zastoupených v krajských zastupitelstvech zastoupena jedním členem. Statutárními orgány jsou dva jednatelé, kteří mohou jednat každý samostatně. Od vzniku organizace je jednatelem Ing. Vladimír Záleský z Čestic, od 31. března 2011 je druhým jednatelem Ing. Emil Efler z Pardubic. Ve funkci předsedy dozorčí rady se vystřídali Jaroslav Vácha (2003–2005), Petr Kuřík (2005–2008), Josef Ješina (od 13. ledna 2009). Od 31. března 2011 má dozorčí rada 6 členů, jejím místopředsedou je Dalibor Zelený.\n\nOREDO začínalo se třemi zaměstnanci, v roce 2004 se jejich počet zvýšil na 6, působilo v pronajatých kancelářích a nevlastnilo žádný dopravní prostředek.\n\n\n"}
{"id": "749299", "url": "https://cs.wikipedia.org/wiki?curid=749299", "title": "Mistrovství Asie ve fotbale 1992", "text": "Mistrovství Asie ve fotbale 1992\n\nMistrovství Asie ve fotbale 1992 bylo desáté mistrovství pořádané fotbalovou asociací AFC. Vítězem se stala japonská fotbalová reprezentace.\n\n\n"}
{"id": "749308", "url": "https://cs.wikipedia.org/wiki?curid=749308", "title": "Gingrich", "text": "Gingrich\n\nPříjmení Gingrich, přechýleně Gingrichová, nosí více encyklopedicky významných osobností:\n\n"}
{"id": "749311", "url": "https://cs.wikipedia.org/wiki?curid=749311", "title": "Hrabství Clare", "text": "Hrabství Clare\n\nHrabství Clare ( , ) je irské hrabství, nacházející se na západě země v bývalé provincii Munster. Sousedí s hrabstvím Galway na severu, s hrabstvím Limerick na jihu a hrabstvím Tipperary na východě. Západní pobřeží omývá Atlantský oceán a proto zde panuje extrémně oceánické podnebí.\n\nHlavním městem hrabství je Ennis. Hrabství má rozlohu 3450 km² a žije v něm 116 885 obyvatel (2011). Na východě hrabství se nachází jezero Derg na řece Shannon.\n\nMezi zajímavá místa patří oblast Burrenu, Moherské útesy \"(Cliffs of Moher)\" nebo dolmen Poulnabrone.\n\nDvoupísmenná zkratka hrabství, používaná zejména na SPZ, je CE.\n\nHrabství se skládá ze 4 měst, 61 obcí a 9 oblastí.\n\nMěsta jsou následující: Ennis, Kilkee, Kilrush a Shannon.\n\nObce jsou následující: Ardnacrusha, Aughinish, Ballynacally, Ballyvaughan, Barefield, Bodyke, Bridgetown, Broadford, Cahiracon, Carrigaholt, Clarecastle, Clonlara, Cloonanaha, Connolly, Cooraclare, Coore, Corofin, Cratloe, Cree, Cross, Crusheen, Doolin, Doonaha, Doonbeg, Ennistimon, Fanore, Feakle, Hurlers Cross, Inagh, Ivarstown, Kilbaha, Kildysart, Kilfenora, Kilkishen, Killaloe, Killimer, Kilmihil, Kilnamona, Knock, Labasheeda, Lahinch, Liscannor, Lisdoonvarna, Lisseycasey, Meelick, Milltown Malbay, Mountshannon, Mullagh, Murroogh, Newmarket-on-Fergus, O'Brien's Bridge, O'Callaghans Mills, Parteen, Quilty, Quin, Ruan, Scarriff, Sixmilebridge, Spancill Hill, Spanish Point, Tuamgraney, Tulla a Whitegate.\n\nMezi oblasti patří Ardsallis, Ballaghline, Burren, Coolmeen, Deer Island, Drumcliff, Inis Cathaig, Ogonnelloe a Tullig.\n\n\n"}
{"id": "749313", "url": "https://cs.wikipedia.org/wiki?curid=749313", "title": "FC Vaslui", "text": "FC Vaslui\n\nFC Vaslui byl profesionální rumunský fotbalový klub, sídlící ve městě Vaslui na východě země. Založen byl až roku 2002, a jako takový musel startovat až ve 3. lize. Rychlým postupem se však dostal až do nejvyšší Liga I, kde od sezony 2005/06 působil nepřetržitě až do zániku, kdy v posledních letech existence patřil k nejlepším klubům (2x 3. místo). Zároveň si připsal i řadu dalších úspěchů. V roce 2008 postoupil přes Pohár Intertoto do Poháru UEFA, kde ho v 1. kole vyřadila SK Slavia Praha. V sezóně 2009–10 dosáhl na třetí místo v rumunské lize a ve stejném roce se probojoval do finále rumunského poháru. Svého největšího úspěchu dosáhl v sezóně 2011–12, kdy se po vyřazení pražské Sparty probojoval do základní skupiny Evropské ligy. Zanikl v roce 2014 díky velkým finančním potížím.\n\n\n"}
{"id": "749316", "url": "https://cs.wikipedia.org/wiki?curid=749316", "title": "Bosket", "text": "Bosket\n\nBosket je skupina parkové výsadby zeleně, vyšších stromů. Účelem bosketu je vytvořit rozdělení plochy, vytvoření pozadí, nebo jej lze použít i jako prvek vytvářející celé „přírodní komnaty“ (\"salle de verdure\"). Boskety byly součástí barokních a renesančních parků a velkých zahrad. Jde o prvek zahradní architektury používaný v sadovnické tvorbě.\n\nSlovo je odvozeno od renesančního výrazu, v Itálii \"„boschetto“\", ve Francii \"„bosquet“\". Původní význam je odvozenin od italského názvu pro les – „\"bosco\"“. \n\nLesík, skupina vzrůstnější zeleně hustě vysázených stromů jako kontrastu k plochám trávníku, nejméně však pět stromů (v trojsponu jako pětice na hrací kostce – „quincunx“). Stromy byly tvarovány tak, aby koruna byla ve stejné výšce. Byl používán v období renesance, kde byl bosket samostatnou částí, vysázených jako hájek, malý řídký les s přísně pravidelně vysázenými dřevinami. Ve francouzské barokní zahradě je formován z pravidelně tvarovaných dřevin (udržovaných ve tvarech jehlanů, kuželů, hranolů, spirál apod.), nebo upraven jako labyrint, nebo udržován řezem ve formě špalírů, do systému cest s průhledy, sochami a podobně vyplněn.\n\nBývají tradičně zpevněny štěrkem, protože jejich použití předcházelo vynálezu sekačky. A údržba trávníku pod stromy je náročná. Boskety doznaly často během let úpravy, jejich podobu vypracoval k dokonalosti Le Nôtre ve Versailles.\n\nBoskety ve Versailles jsou příkladem jejich použití ve vrcholícím baroku. Byly zde vysazovány v jednoduchém čtvercovém sponu a propojeny alejemi. \n\nPoužití bosketů přichází znovu na přelomu devatenáctého a dvacátého století v návaznosti na moderní a postmoderní architektonické celky s důrazem na přísné linie a pravidelnost. Typické stromy pro boskety udržované pravidelně řezané, například lípa srdčitá (\"Tilia cordata\"), habr (\"Carpinus betulus\"), lze použít i vhodnější. Uvedené dřeviny v pravidelných řezaných tvarech jsou náročné na pravidelnou údržbu.\n\n"}
{"id": "749317", "url": "https://cs.wikipedia.org/wiki?curid=749317", "title": "Aurons", "text": "Aurons\n\nAurons je obec ve Francii v departementu Bouches-du-Rhône.\n\nObec leží v severní části departementu Bouches-du-Rhône, sedm kilometrů severovýchodně od Salon-de-Provence nedaleko řeky Durance. Nejbližší obce jsou Alleins na severu, Vernègues na východě, Lambesc na jihovýchodě, Pélissanne na jihu, Salon-de-Provence na západě a konečně Lamanon na severozápadě.\n\nV 10. století zde došlo k vystavění hradu, jenž z počátku patřil hrabatům z Provence. V roce 1167 přešel do vlastnictví biskupa v Arles. V 16. století byl hrad několikrát zničen v průběhu hugenotských válek, později došlo k jeho přestavbě. Ve třicátých letech byl pak proměněn ve studentskou ubytovnu. Po druhé světové válce byl opět z velké části zničen. Jeho ruiny koupil v roce 1956 farář z Aurons.\n\nV děleném gotickém štítu je v červeném poli heraldicky vpravo položený kráčející zlatý býk. Ve druhém stříbrném poli je položeno šikmé zelené břevno.\n\n\n\n"}
{"id": "749320", "url": "https://cs.wikipedia.org/wiki?curid=749320", "title": "Mistrovství Asie ve fotbale 1996", "text": "Mistrovství Asie ve fotbale 1996\n\nMistrovství Asie ve fotbale 1996 bylo jedenácté mistrovství pořádané fotbalovou asociací AFC. Vítězem se stala saúdskoarabská fotbalová reprezentace.\n\n\n"}
{"id": "749321", "url": "https://cs.wikipedia.org/wiki?curid=749321", "title": "Hrabství Limerick", "text": "Hrabství Limerick\n\nHrabství Limerick ( , ) je irské hrabství, nacházející se na západě země v bývalé provincii Munster. Sousedí s hrabstvím Clare na severu, s hrabstvím Tipperary na východě, s hrabstvím Kerry na západě a s hrabstvím Cork na jihu. Na severu jej omývá ústí řeky Shannon. Nejvyšším bodem hrabství je hora Galtymore (919 m n. m.), nacházející se v jihovýchodním cípu hrabství. Panuje zde extrémně oceánické podnebí.\n\nHlavním městem hrabství je Limerick, který je třetím největším městem v Irsku. Hrabství má rozlohu 2755 km² a žije v něm 191 306 obyvatel (2011).\n\nMezi zajímavá místa hrabství patří městečko Adare nebo King John's Castle v již zmíněném Limericku.\n\nJednopísmenná zkratka hrabství, používaná zejména na SPZ, je od 1. 1. 2014 L, do roku 2013 to bylo LK. Zkratka L byla dříve používána pouze pro město Limerick.\n\nHrabství se skládá z 6 měst, 60 obcí a 2 oblastí. V závorce jsou uvedeny irské názvy.\n\nMěsta jsou následující: Abbeyfeale \"(Mainistir na Féile)\", Annacotty \"(Áth an Choite)\", Kilmallock \"(Cill Mocheallóg)\", Limerick \"(Luimneach)\", Newcastle West \"(An Caisleán Nua Thiar)\" a Rathkeale \"(Ráth Caola)\".\n\nObce jsou následující: Adare \"(Áth Dara)\", Ardagh \"(Árdach)\", Ardpatrick \"(Árd Pádraig)\", Askeaton \"(Eas Géitine)\", Athea \"(Áth an tSléibhe)\", Athlacca \"(An tÁth Leacach)\", Ballingarry \"(Baile An Gharraí)\", Ballyagran \"(Béal Átha Grean)\", Ballyhahill \"(Baile Dhá Thuile)\", Ballylanders \"(Baile an Londraigh)\", Ballyneety\" (Baile an Fhaoitigh)\", Ballysteen \"(Baile Stiabhana)\", Broadford \"(Béal an Átha)\", Bruff \"(Brú na nDéise)\", Bruree \"(Brú Rí)\", Caherconlish \"(Cathair Chinn Lis)\", Cappamore \"(An Cheapach Mhór)\", Carrigkerry \"(Carraig Chiarraí)\", Castleconnell \"(Caisleán Uí Chonaill)\", Castlemahon \"(Caisleán Maí Tamhnach)\", Castletown \"(Baile an Chaisleáin)\", Clarina \"(Clár Aidhne)\", Crecora \"(Craobh Chumhra)\", Croagh \"(An Chruach)\", Croom \"(Cromadh)\", Doon \"(Dún Bleisce)\", Dromcolliher \"(Drom Collachair)\", Fedamore \"(Feadamair)\", Feenagh \"(Fíonach)\", Feohanagh \"(Feothanach)\", Foynes \"(Faing)\", Galbally \"(Gallbhaile)\", Garryspillane \"(Garraí Uí Spealáin)\", Glenroe \"(An Gleann Rua)\", Glin \"(Gleann Chorbrai)\", Granagh \"(Greanach)\", Herbertstown \"(Baile Hiobaird)\", Hospital \"(An tOspidéal)\", Kilbeheny \"(Coill Bheithne)\", Kilcornan \"(Cill Churnáin)\", Kildimo \"(Cill Díoma)\", Killeedy \"(Cill Íde)\", Kilfinane \"(Cill Fhionáin)\", Kilfinny \"(Cill na Fíonaí)\", Kilmeedy \"(Cill m'Íde)\", Kilteely-Dromkeen \"(Cill Tíle – Drom Caoin)\", Knockaderry \"(Cnoc an Doire)\", Knocklong \"(Cnoc Loinge)\", Loughill \"(Leamhchoill)\", Monagea \"(Móin an Ghé)\", Mountcollins \"(Cnoc Uí Choileáin)\", Mungret \"(Mungairit)\", Murroe \"(Maigh Rua)\", Oola \"(Úbhla)\", Pallasgreen \"(Pailís Ghréine)\", Pallaskenry \"(Pailís Chaonraí)\", Patrickswell \"(Tobar Phádraig)\", Shanagolden \"(Seanghualainn)\", Templeglantine \"(Teampall an Ghleanntáin)\" a Tournafulla \"(Tuar na Fola)\".\n\nMezi oblasti patří Effin \"(Eimhin)\" a Raheen \"(Ráithín)\".\n\n\n\n"}
{"id": "749327", "url": "https://cs.wikipedia.org/wiki?curid=749327", "title": "Seznam hrobek v Údolí králů", "text": "Seznam hrobek v Údolí králů\n\nSeznam obsahuje staroegyptské hrobky odkryté v Údolí králů, které se nachází západně od egyptského města Luxor.\n\nHrobky jsou označovány písmeny „KV“, což je zkratka pro „Kings' Valley“ (v překladu „Údolí králů“), a číslem, které značí pořadí v kterém byly hrobky objeveny. Hrobky nacházející se v Západním údolí bývají označované písmeny „WV“ („West Valley“). Toto značení zavedl v roce 1821 Angličan John Gardner Wilkinson. V té době bylo objevených 21 hrobek, které Wilkinson očísloval podle jejich polohy. Začal u vstupu do údolí a pokračoval na jih a východ. Další hrobky byly značeny v pořadí, v jakém byly objeveny. \n"}
{"id": "749330", "url": "https://cs.wikipedia.org/wiki?curid=749330", "title": "Michail Prochorov", "text": "Michail Prochorov\n\nMichail Dmitrijevič Prochorov ( \"Михаил Дмитриевич Прохоров\"; * 3. května 1965), je ruský podnikatel, miliardář a politik. Je svobodný.\n\nRodiče jeho otce byli prohlášeni za kulaky, čímž skončili na Sibiři. Na druhou stranu, babička z matčiny strany za druhé světové války vyvíjela v Moskvě vakcíny, které bylo potřeba. Jeho rodiče patřili mezi prominenty, otec pracoval jako sportovní funkcionář a matka pracovala na univerzitě. Během studií na Moskevském institutu (v roce 1988) vstoupil do komunistické strany. V roce 1989 graduoval s vyznamenáním. V roce 1995 se mu podařilo zprivatizovat státní podnik Norilsk Nickel, po potřebné modernizaci firmy se stal světovým dodavatelem niklu. Své podnikatelské aktivity rozšiřoval i do jiných oborů, je známo, že je vlastníkem firmy Polyus Gold, což je ruský největší těžař zlata. V holdingu Onexim Group vlastní několik bank, investuje do moderních technologií - nanotechnologií či výroby hybridních aut.\n\nDle časopisu Forbes je 32. nejbohatším člověkem na světě a 3. Rusem.\n\n"}
{"id": "749331", "url": "https://cs.wikipedia.org/wiki?curid=749331", "title": "PFK Slavia Sofia", "text": "PFK Slavia Sofia\n\nPFK Slavia Sofia, v originále ПФК Славия София, je bulharský fotbalový klub z hlavního města Bulharska Sofie. Založen byl roku 1913. Klub 7× vyhrál bulharskou ligu (1928, 1930, 1936, 1939, 1941, 1943, 1996) a 7× bulharský fotbalový pohár (1952, 1963, 1964, 1966, 1975, 1980, 1996). Na mezinárodní scéně dosáhl největšího úspěch v sezóně 1966/67 kdy postoupil do semifinále Poháru vítězů pohárů. Ve stejné soutěži si v sezóně 1980/81 zahrál čtvrtfinále.\n\n"}
{"id": "749332", "url": "https://cs.wikipedia.org/wiki?curid=749332", "title": "Amundsenova expedice na jižní pól", "text": "Amundsenova expedice na jižní pól\n\nNorská expedice Roalda Amundsena na jižní pól se stala první expedicí, která pólu úspěšně dosáhla. Pětičlenná skupinka vedená samotným Amundsenem dorazila na pól 14. prosince 1911, s pětitýdenním náskokem před skupinkou vedenou Robertem Scottem z britské expedice Terra Nova. Amundsenova skupina se bez komplikací vrátila na svou základnu, zatímco všichni muži Scottovy skupiny na zpáteční cestě zahynuli.\n\nAmundsen se původně zajímal o Arktidu a jeho původním cílem bylo dosáhnout severního pólu driftováním v lodi zamrzlé v ledu. Za tímto účelem získal povolení k užití speciální lodi Fram polárníka Fridtjofa Nansena a začal shánět finance. Jeho plány ovšem dostaly ránu v roce 1909, kdy se za dobyvatele severního pólu prohlásili nezávisle hned dva američtí polárníci, Frederick Cook a Robert Peary. Amundsen se poté rozhodl, že místo severního pólu dobude jižní pól. Protože si však nebyl jistý, jak by takovou změnu cíle expedice vnímala veřejnost a hlavně jak by ji vnímali jeho sponzoři, své rozhodnutí nezveřejnil. Ještě v červnu 1910, kdy vypluli, si dokonce i většina jeho posádky myslela, že cílem expedice je severní pól.\n\nAmundsenova výprava si vybudovala svou antarktickou základnu nazvanou „Framheim“ v Zátoce velryb u Rossova šelfového ledovce. Nejprve strávili měsíce přípravami a zásobováním předsunutých skladů. Pak vyrazil Amundsen s vybranými muži k pólu, ovšem předčasně a byl počasím přinucen se vrátit, nicméně v říjnu 1911 se vydal na úspěšnou cestu k pólu. Na dosud neprozkoumané trase objevil ledovec Axela Heiberga, který použil jako cestu na jihopolární plošinu. Skupina zkušených lyžařů, kromě Amundsena Olav Bjaaland, Helmer Hanssen, Sverre Hassel a Oscar Wisting, cestovala na lyžích a se saněmi taženými psy, což se ukázalo jako dobrá volba a cesta tam i zpět se obešla bez vážných problémů.\n\nSoučástí výpravy bylo nejen dosažení pólu – jedna skupina mužů prozkoumala zemi krále Eduarda VII. a loď Fram provedla rozsáhlá oceánografická měření. V očích veřejnosti ovšem byly úspěchy Amundsenovy výpravy do značné míry zastíněny příběhem o tragédii Scottovy výpravy. Amundsenovi pak bylo například vytýkáno zatajení skutečného cíle coby podvod. \n\nNa pólu dnes stojí polární stanice pojmenovaná po obou polárnících.\n"}
{"id": "749334", "url": "https://cs.wikipedia.org/wiki?curid=749334", "title": "Ray Whitney", "text": "Ray Whitney\n\nRay Whitney (* 8. května 1972, Fort Saskatchewan, Alberta, Kanada) je kanadský lední hokejista, hrající v National Hockey League v současnosti za tým Phoenix Coyotes.\n\nJako junior hrával za Spokane Chiefs ve Western Hockey League, do NHL byl draftován v roce 1991 týmem San Jose Sharks. První utkání v NHL odehrál v ročníku 1991/1992, což byla pro San Jose první sezóna v nejslavnější hokejové soutěži. V ročníku 2011/2012 je posledním aktivním hokejistou z této sestavy San Jose. V NHL hrál později postupně za týmy Edmonton Oilers, Florida Panthers, Columbus Blue Jackets, Detroit Red Wings, Carolina Hurricanes a od sezóny 2010/2011 působí v Phoenixu. Nejlepší roky prožil v Carolině, kde v roce 2006 slavil zisk Stanley Cupu. Je považován ze jednoho z nejvíce nedoceněných hokejistů, přestože se jeho hra vyznačuje vysokou produktivitou, zejména v posledních letech. 31. března 2012 zaznamenal svůj tisící bod a stal se zatím posledním hráčem (a celkově 79.) v historii, kdo této mety dosáhl.\n\nZa Kanadu hrál poprvé na mistrovství světa v roce 1999 bez medailového úspěchu, stejně jako o rok později. Na šampionátu v roce 2010 plnil po zranění Ryana Smytha funkci kapitána.\n\nTýmové\n\nIndividuální\n\n\n"}
{"id": "749339", "url": "https://cs.wikipedia.org/wiki?curid=749339", "title": "SU-100Y", "text": "SU-100Y\n\nSU-100Y byl prototyp sovětského samohybného děla vyvinutého z prototypu tanku T-100. Vzniklo během Zimní války s Finskem jako zbraň ráže 152 mm, která by mohla ničit betonové obranné struktury jako jsou bunkry a protitankové překážky. Do konce zimní války se služby nedočkala, ale nakonec se účastnila obrany Moskvy.\n\nV prosinci 1939 nařídilo severozápadní velitelství Rudé armády 185.továrně vývoj vozidla, založeného na T-100. Vozidlo mělo operovat nejen jako samohybné dělo, k dispozici měly být i varianty pro stavbu mostů, převoz munice a odtahování tanků, zničených či poškozených na bojišti. Během vývoje bylo navrženo osadit T-100 dělem ráže 152 mm, aby tak bylo schopno ničit bunkry a jiná opevnění. Ředitel 185. továrny však navrhl použití 100 a 130 mm námořních děl. Tento návrh byl schválen a dokončené plány T-100X byly 8.1.1940 odeslány do továrny Izhorskij. T-100X měl kvádrovou nástavbu osazenou 130 mm námořním dělem typ B-13. V podvozku bylo použito nápravy s torzní tyčí, tak jak to bylo obvyklé u dobových tanků. Během vývoje prototypu byl nicméně pozměněn tvar nástavby, což mělo zrychlit nakládání munice. Nový prototyp byl označen SU-100Y a jeho plány byly odeslány továrně Izhorskij 24.2.1940. Jeho výroba začala 1.3., poprvé byl testován 14.3. Do konce Zimní války však již nestihl být bojově nasazen.\n\nBěhem zimní války byla navržena modernizovaná verze T-100, osazená silným 152 mm dělem M-10, schopným ničit betonové objekty (jako například tzv. dračí zuby, běžnou součást evropského opevnění během 2. světové války). V březnu 1940 pak byla vyvinuta nová věž, určená k lafetaci 152 mm kanónu, projekt nesl označení T-100Z. K jeho realizaci však nedošlo kvůli upřednostnění výroby tanků KV-1 a KV-2, používajících právě 152 mm děla. V dubnu 1940 navrhla 185.továrna samohybné dělo pro obranu pobřeží, vybavené 130 mm námořním kanónem B-13 a třemi kulomety ráže 7.62 mm v otočné věži. Tento návrh byl označen jako Prototyp 103, zůstal však pouze na papíře.\n\nPo ukončení prací na projektu T-100 byl prototyp SU-100Y přesunut do Kubinky. V listopadu 1941, v nejkritičtější části bojů o předměstí Moskvy byl SU-100Y nasazen spolu s prototypy SU-14 a SU−14-1, osazenými 152 mm dělem, jako součást Nezávislé dělostřelecké divize pro zvláštní nasazení. Další záznamy o bojovém nasazení nejsou známy. Prototyp SU-100Y se dočkal konce války a stal se součástí sbírky Muzea tanků v Kubince.\n\n"}
{"id": "749344", "url": "https://cs.wikipedia.org/wiki?curid=749344", "title": "Bitva u pyramid", "text": "Bitva u pyramid\n\nBitva u pyramid (též bitva u Embabeh) se odehrála 21. července 1798 severovýchodně od egyptské Gízy a byla součástí Napoleonovy egyptské kampaně. Francouzská armáda pod Napoleonovým přímým velením rozdrtila mamlúcké vojsko tureckého místodržitele v Egyptě Muranda Beje a otevřela si cestu k ovládnutí Káhiry. Napoleon před bitvou pronesl známou řeč: \"Vojáci, z vrcholků pyramid na vás shlíží 40 století historie!\" Poprvé tu také použil novou taktiku čtvercové formace, která spočívala v tom, že vojáci utvořili čtverec a z jeho stran ostřelovali nepřátele, do středu útvaru se schovali např. vědci, kteří se egyptského tažení účastnili také. Bylo to účinné hlavně proti jízdě.\n\n"}
{"id": "749346", "url": "https://cs.wikipedia.org/wiki?curid=749346", "title": "Ú", "text": "Ú\n\nÚ (minuskule ú) neboli česky ú s čárkou je písmeno latinky. Vyskytuje se v češtině, zde je 34. v pořadí, označuje délku a používá se pouze na začátku slov, ve slovech složených nebo odvozených tam, kde část slova začíná dlouhým ú (například ve slově trojúhelník, dále ve slovech přejatých (například rúž), v citoslovcích nebo slovech zvukomalebných (například búú) a také v několika málo výjimkách, kde etymologicky nepřísluší psát ů s kroužkem (například ocún, které vzniklo od spojení ots - jun tedy znova mladý); v ostatních případech se uprostřed a na konci slova k označení dlouhého \"„u“\" používá ů s kroužkem; dále se používá ve faerštině, kde je 24. písmenem abecedy. Zde může reprezentovat tyto případy: \nDále se používá ve slovenštině jako 39. písmeno abecedy a v maďarštině jako 36. písmeno abecedy, v obou jazycích vyznačuje jako v češtině dlouhé ú; dále v islandštině, kde označuje krátké u (podle výslovnosti) (na rozdíl od u – podle výslovnosti ü).\n\nPro vyznačení přízvuku, někdy také k označení cizího původu slova se používá jakožto varianta písmene \"u\" například v těchto jazycích a/nebo systémech transliterace: nizozemština, irština, okcitánština, portugalština, španělština, italština, vietnamština a pchin-jin/pinyin. \n"}
{"id": "749352", "url": "https://cs.wikipedia.org/wiki?curid=749352", "title": "Fram", "text": "Fram\n\nFram (norsky \"Vpřed\") je škuner využívaný k polárním výpravám do Arktidy i Antarktidy v letech 1893 až 1912. Své výpravy na něm uskutečnili Fridtjof Nansen, Otto Sverdrup a Roald Amundsen. V kategorii dřevěných lodí je držitelem rekordů v dosažených zeměpisných šířkách na severu (85°57′ s. š.) i na jihu (78°41′ j. š.).\n\nNavrhl jej a postavil Colin Archer roku 1893 pro Fridtjofa Nansena, který měl v úmyslu nechat jej zamrznout do ledu a dosáhnout severního pólu driftováním. Délka lodi je 39 metrů, šířka 11 metrů. Loď má neobvyklý tvar, byla konstruována tak, aby ji sevření ledových ker nerozdrtilo, ale vyzvedlo na povrch. Nansen počítal s tím, že se budou pohybovat v mělkých vodách, takže loď je téměř bez kýlu. Kormidlo a lodní šroub mohly být v případě nutnosti vtaženy do útrob lodi. Velká pozornost byla věnována též tepelné izolaci lodi. \"Fram\" měl též k dispozici větrný mlýn, který poháněl generátor pro elektrické svítilny.\n\nOd roku 1912 do konce 20. let \"Fram\" postupně chátral. Díky iniciativě Larse Christensena, Otta Sverdrupa a Oscara Wistinga se však dočkal zasloužené pozornosti a od roku 1935 je vystaven ve svém vlastním muzeu na poloostrově Bygdøy v Oslu. \n\n"}
{"id": "749359", "url": "https://cs.wikipedia.org/wiki?curid=749359", "title": "Tomáš Korvas", "text": "Tomáš Korvas\n\nTomáš Korvas byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nProfesí byl tajemníkem sklářského dělnictva v Kyjově. V Kyjově byl rovněž dle údajů k roku 1935 členem městské rady.\n\nPo parlamentních volbách v roce 1935 získal senátorské křeslo v Národním shromáždění. Mandát nabyl až dodatečně v roce 1936 jako náhradník poté, co rezignoval senátor Pavel Havránek. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\nZemřel během druhé světové války.\n\n"}
{"id": "749362", "url": "https://cs.wikipedia.org/wiki?curid=749362", "title": "Emma Koutková", "text": "Emma Koutková\n\nEmma Koutková (18. srpna 1876 Dobruška – 20. ledna 1962 Hronov) byla česká a československá politička a senátorka Národního shromáždění ČSR za Československou sociálně demokratickou stranu dělnickou.\n\nV parlamentních volbách v roce 1935 získala senátorské křeslo v Národním shromáždění. V senátu setrvala do jeho zrušení v roce 1939, přičemž krátce předtím ještě v prosinci 1938 přestoupila do nově vzniklé Národní strany práce.\n\nProfesí byla poštovní úřednicí ve výslužbě v Hronově.\n\n"}
{"id": "749364", "url": "https://cs.wikipedia.org/wiki?curid=749364", "title": "Čechy: Rok v mokřadech", "text": "Čechy: Rok v mokřadech\n\nČechy: Rok v mokřadech (\"Bohemia – A Year in the Wetlands\") je rakouský dokumentární film. Zabývá se mokřady na Šumavě v České republice a sleduje nejrůznější živočichy, jako jsou volavky, čápi, kormoráni velcí, orli mořští atd. Premiéru měl film v roce 2009 a v Česku byl vysílán poprvé na Viasat Nature.\n\n"}
{"id": "749366", "url": "https://cs.wikipedia.org/wiki?curid=749366", "title": "Michal Králka", "text": "Michal Králka\n\nMichal Králka (28. listopadu 1888 Lopej – 25. července 1939 Lopej) byl slovenský a československý politik a meziválečný senátor Národního shromáždění ČSR za Komunistickou stranu Československa.\n\nVyučil se valcířem v železárnách v Podbrezové, kde pak pracoval. Za první světové války bojoval v řadách rakousko-uherské armády a padl do ruského zajetí. Po návratu se v ČSR angažoval v komunistickém hnutí. Spoluzakládal stranickou buňku v Lopeji. Organizoval stávky a demonstrace. Byl členem obecního zastupitelstva a místostarostou Lopeje.\n\nPo parlamentních volbách v roce 1935 získal senátorské křeslo v Národním shromáždění. Mandát nabyl až dodatečně roku 1936 jako náhradník poté, co byl mandátu zbaven senátor František Kubač. V senátu setrval do prosince 1938, kdy jeho mandát zanikl v důsledku rozpuštění KSČ. Profesí byl kovodělníkem v Lopeji.\n\nJeho synem byl odbojář Michal Králka (1919-1975).\n\n"}
{"id": "749373", "url": "https://cs.wikipedia.org/wiki?curid=749373", "title": "Gottfried Krczal", "text": "Gottfried Krczal\n\nGottfried Krczal, od roku 1942 Gottfried Bergener (26. října 1885 Perná – 30. září 1966 Norimberk), byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP), později nacistický politik a poslanec Říšského sněmu za NSDAP.\n\nByl synem obecního tajemníka. Byl starokatolického vyznání. Vychodil národní školu v rodné Perné a vyšší reálnou školu ve Znojmě. Od 1. prosince 1903 až do 21. prosince 1935 pracoval u dělnické úrazové pojišťovny pro Moravu a Slezsko v Brně, zpočátku jako řadový úředník, později jako vrchní účetní rada. Za první světové válce bojoval (znojemský 99. pěchotní regiment) a byl vzat do zajetí na italské frontě.\n\nByl aktivní v turnerském tělovýchovném a národoveckém hnutí a byl předsedou jihomoravské turnerské župy a náměstkem předsedy celostátního turnerského svazu. Zastával rovněž funkci náměstka předsedy jihomoravské župy Svazu Němců.\n\nProfesí byl k roku 1935 vrchním účetním radou v Brně.\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa. Od 1. května 1938 působil jako předseda stranického soudu SdP.\n\nBěhem krize na podzim 1938 byl od 23. září do 7. října 1938 zadržován československou policií v Brně. V letech 1938–1945 byl poslancem německého nacistického Říšského sněmu za NSDAP. Angažoval se v oddílech SA, v roce 1938 uváděn v hodnosti Hauptsturmführera.\n\nV roce 1942 si změnil jméno (podle německé názvu rodné obce) na Gottfried Bergener. Zemřel v roce 1966. Uvádí se jako bývalý člen 99. znojemského regimentu Gottfried Bergener (Krczal), vyhnanec z Brna, věk 81 let. Bydliště uváděno Weitersroda v NDR. Zde žil od roku 1950. Zemřel na srdeční infarkt na zpáteční cestě do NDR z rodinné návštěvy na hlavním nádraží v Norimberku, 30. září 1966.\n\n"}
{"id": "749374", "url": "https://cs.wikipedia.org/wiki?curid=749374", "title": "Prodlení", "text": "Prodlení\n\nProdlení nastává tehdy, pokud není plněn závazek jak bylo dohodnuto. Do prodlení se může dostat jak dlužník, pokud řádně a včas neplní svůj dluh, tak věřitel, jestliže nepřijme řádně nabídnuté plnění nebo neposkytne pro splnění potřebnou součinnost.\n\nJestliže je v prodlení dlužník (\"mora debitoris\"), má věřitel především právo splnění dluhu exekučně vymáhat. Současně má právo na náhradu případné škody, ledaže v případě peněžitého dluhu bude požadovat úroky z prodlení. U prodlení s plněním věci pak na dlužníka přechází odpovědnost za škodu na této věci. Dlužník se naopak do prodlení nedostane tehdy, pokud je v prodlení sám věřitel (\"mora creditoris\"). V takovém případě odpovědnost za škodu přechází na věřitele a za dobu věřitelova prodlení nemusí dlužník platit žádné úroky.\n\nV obou případech je také možné od smlouvy odstoupit, přičemž u podstatného porušení smlouvy to stačí prodlévajícímu bez zbytečného odkladu oznámit. U nepodstatného porušení smluvních povinností až po marném uplynutí dodatečné přiměřené lhůty k řádnému splnění.\n"}
{"id": "749375", "url": "https://cs.wikipedia.org/wiki?curid=749375", "title": "Tomáš Kubalík", "text": "Tomáš Kubalík\n\nTomáš Kubalík (* 1. května 1990, Plzeň) je český hokejový útočník hrající v týmu HC Dukla Jihlava (ELH).\n\n\n\n"}
{"id": "749377", "url": "https://cs.wikipedia.org/wiki?curid=749377", "title": "Jakubovo protoevangelium", "text": "Jakubovo protoevangelium\n\nPůvodně Narození Mariino, později podle apoštola Jakuba Protoevangelium Jakubovo nebo \"Evangelium svatého Jakuba\" je apokryfní spis z 2. století, který pojednává o životě Marie, matky Ježíše Krista. Jedná se o nejstarší pokus o životopis, který však není uznán za součást kanonického Nového zákona, zejména pro nesoulad s kanonickými evangelii, pozdější vznik a četné chyby způsobené neznalostí židovského prostředí, zbožnosti a života na začátku letopočtu. \n\nPoprvé text evangelia vydal v latinském překladu francouzský humanista, jezuita Guillaume Postel v roce 1552. Od něj též pochází konenční název, založený na údajném, autorství Jakuba mladšího, Ježíšova bratra. Datace vzniku je nejasná, autorem jistě nebyl Žid, pro čež svědčí neobeznámenost s judskou realitou (nejistota o poloze Betléma, výchova dívek v jeruzalémském chrámu atd.). Nepopiratelně se evangelium váže na Lukášovo a Matoušovo evangelium, o jejichž podrobné znalosti spis svědčí.\n\nJe tedy možné že evangelium pochází částečně z druhého století, z větší části však zřejmě z doby mariologických diskusí v 5. století.\n\nText má 25 kapitol. Je to první spis, kde se (v rozporu s kanonickými evangelii) objevují jako Mariini rodiče svatá Anna a svatý Jáchym, podrobně se zabývá také Mariiným narozením a poněkud obskurním důkazem o jejím panenství po porodu (Kap. 14 apokryfu). Řadí se k evangeliím dětství.\n\nNa Mariin život se soustředí až do příchodu a klanění mudrců narozenému Ježíši. Podle tohoto apokryfu byla Marie dcerou Jáchyma a neplodné Anny a od útlého dětství byla vychovávána v chrámu Páně jako holubice a svěřena starému vdovci Josefovi, který byl pro to vylosován. Za účelem Mariiny glorifikace je její panenství, a to i po porodu, v tomto apokryfu potvrzeno porodní bábou Salome.\n\nVnitřně není text jednotný, skládá se ze tří odlišných částí\n\nhttp://fatym.com/abcd/k/000088.htm\n"}
{"id": "749380", "url": "https://cs.wikipedia.org/wiki?curid=749380", "title": "Ancestry", "text": "Ancestry\n\nAncestry, který se dříve jmenoval Rodokmen, je freeware, databázový genealogický program. Umožňuje uživateli zachovávat informace o příbuzenských vztazích jednotlivých uložených osob, umožňuje mezi nimi příbuzenské vztahy vytvářet, přikládat další doplňující dokumenty, fotografie či jiné soubory. Funkce, pomocí nichž je možné generovat \"příbuzenské stromy\", jako je např. rodový vývod, rozrod rodu, apod. Jsou také součástí tohoto sw. Tyto stromy je možné libovolně upravit a poté uložit jako JPG, PDF nebo SVG. Program je vybaven i dalšími užitečnými funkcemi (statistiky, seznam výročí, vyhledávání příbuzenských poměrů mezi jednotlivými osobami, kalkulátor dat, spojování rodokmenů, …). Podporuje také genealogický standard GEDCOM či široce nastavitelný export do HTML jsou samozřejmou součástí.\n\nProgram Ancestry prošel od roku 2003 až do současnosti poměrně dlouhým vývojem. Důležitou součástí podpory genealogům je místo setkávání uživatelů tohoto programu, kterým je diskuzní fórum Ancestry. Tam může každý psát svoje postřehy z užívání a návrhy na zlepšení programu. Jedině díky těmto podnětům se Ancestry stále vyvíjí. České uživatelské prostředí spolu s přizpůsobivostí požadavkům uživatelů a nulovou cenou patří k největším přednostem tohoto programu. \nPřes neustálé vylepšování a doplňování dalších funkcí je program plnohodnotným produktem a nic nebrání jeho používání při tvorbě rodokmenů. Data jsou samozřejmě bez problémů přenositelná ze starších verzí do novějších. V současné verzi jsou veškeré informace uloženy v jediném souboru s příponou RODZ. Každý takto vytvořený soubor je také možno chránit heslem.\n\nAutorem programu je Martin \"Nethar\" Doležal\n\n"}
{"id": "749382", "url": "https://cs.wikipedia.org/wiki?curid=749382", "title": "Otto Krommer", "text": "Otto Krommer\n\nOtto Krommer (15. července 1888 Luhy – 17. června 1945) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nPocházel z mlynářské rodiny z Horního Benešova. Absolvoval zimní hospodářskou školu. V Horním Benešově působil jako mlynář. Jeho manželkou byla Margaret Bogut. Byl ředitelem hospodářské lidové školy v Horním Benešově. Politicky se angažoval jako člen výboru okresního a místního sdružení Německého svazu zemědělců (BdL). V roce 1935 přešel s významnou částí bývalých členů BdL do Sudetoněmecké strany.\n\nProfesí byl rolníkem v Horním Benešově.\n\nV parlamentních volbách v roce 1935 získal senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\n"}
{"id": "749386", "url": "https://cs.wikipedia.org/wiki?curid=749386", "title": "Zkažená úča", "text": "Zkažená úča\n\nZkažená úča (originálním názvem Bad Teacher) je filmová komedie z roku 2011 režírována úspěšným americkým režisérem Jakem Kasdanem. Scénář k filmu napsali Lee Eisenberg a Gene Stupnitsky a v hlavních rolích se objevili Cameron Diaz, Justin Timberlake a Jason Segel.\n\nTento film vyšel poprvé do kin 17. června 2011 ve Spojeném království a následně 24. června ve Spojených státech a Kanadě. Česká premiéra proběhla 28. července 2011 .\n\n\n"}
{"id": "749393", "url": "https://cs.wikipedia.org/wiki?curid=749393", "title": "DYNAMITERS Blansko HK", "text": "DYNAMITERS Blansko HK\n\nDYNAMITERS Blansko HK (celým názvem: DYNAMITERS Blansko, Hokejový klub) je český klub ledního hokeje, který sídlí ve městě Blansko v Jihomoravském kraji. Založen byl v roce 2010 poté, co dosavadní klub HC Blansko ukončil své působení v kategorii dospělých a v jeho rámci působí pouze mládežnické týmy. Nový blanenský klub se v prvním roce své působnosti mohl pyšnit nejmladším kádrem v soutěži. Od sezóny 2010/11 působí v Jihomoravské a Zlínské krajské lize, čtvrté české nejvyšší soutěži ledního hokeje. Klubové barvy jsou modrá a bílá.\n\nDo budoucna se předpokládá zapojení týmu i do výchovy mladých talentů a úzké spolupráci se stávajícím klubem HC Blansko. V současné době se někteří z hráčů této činnosti již věnují. Blanenský klub má i svůj B-tým, který hraje okresní přebor Blansko. Klub výrazně přispívá k rozvoji mediální idenity klubu, čímž činí sport přístupnější mladším ročníkům a zvyšuje jejich zájem o nižší hokejové soutěže.\n\nSvé domácí zápasy odehrává na zimním stadionu Blansko s kapacitou 1 800 diváků.\n\n\nZdroj: \n\n\n\nZdroj: \n\n"}
{"id": "749397", "url": "https://cs.wikipedia.org/wiki?curid=749397", "title": "PCLinuxOS", "text": "PCLinuxOS\n\nPCLinuxOS (zkráceně PCLOS) je linuxová distribuce zaměřená na začátečníky. Vyvíjí jej skupina vývojářů soustředěná v organizaci PCLinuxOS (v čele s Texstarem, který kvůli zdravotním potížím dočasně odstoupil).\n\nTexstar původně pracoval na vylepšeních Mandrake Linuxu (nyní Mandriva Linux). Poté se rozhodl vytvořit vlastní upravenou verzi Mandrake a tak vznikl PCLOS. První verze pochází z října 2003 a projekt se dále rozvíjel. Počáteční verze byly postupně označeny jako „ukázkové“ (preview): p5, p7, p8 až do p81a, pak p9, p91, p92, a p93.\n\nDistribuce se instaluje z Live CD a její implicitní uživatelské rozhraní je KDE. Existují ale i komunitní edice, které dodávají i jiná prostředí (Gnome, Xfce, LXDE a na rozdíl od ostatních distribucí také Enlightenment). Při instalaci systému si můžete vybrat svůj bootovací zavaděč (na výběr máte mezi zavaděči GRUB a LILO). PCLinuxOS používá balíčkovací systém RPM, ale k instalaci se používá příkaz apt-get, nebo jeho grafická nástavba Synaptic. Balíčky RPM lze instalovat pomocí příkazu rpm codice_1, nebo pomocí programu rpm-installer (který je dostupný v „testing“ repozitáři).\n\nTyto verze mohl používat každý, aniž by měl nějaké znalosti o linuxu. Série verzí 0.93 měly velkou softwarovou výbavu (hlavně verze „BigDaddy“), takže uživatel nemusel po instalaci téměř nic stahovat.\n\nS příchodem PCLinuxOS 2007 došlo k velké modernizaci systému (tato verze byla založena na Mandriva Linuxu 2007), což znamenalo i nutnost kompletní reinstalace systému při přechodu na novou verzi. Proto také byla posléze zastavena podpora pro verze 0.93 a nižší.\nNová verze obsahovala nový vzhled a vestavěné 3D efekty. Bylo také vytvořené nové logo a kompletní nový styl vzhledu systému.\nNa základě úspěšné verze 2007 vznikla česká komunitní verze 2007.cz, která byla vydána v rámci přílohy časopisu CHIP. Jednalo se o plně počeštěné live CD připravené pro běžné uživatele – obsahovalo např. kancelářský balík OpenOffice včetně kontroly českého pravopisu, vše potřebné pro přehrávání většiny běžných audio- a videoformátů, internetový prohlížeč s podporou Flashe apod.\n\nPoslední verze hlavního live CD, PCLinuxOS 2009.2, byla uvolněna 30. června 2009. Vylepšení zahrnovala opravy chyb, nové tapety na plochu, nové zvuky a motiv startovací obrazovky a také mnohem rychlejší start systému. Bylo to poslední live CD PCLOSu dodávané s uživatelským prostředím KDE3 a poslední z verzí zpětně kompatibilních s PclinuxOS 2007.\nV praxi byla aktualizace z PCLOSu 2007 na PCLOS 2009.2 poněkud náročnější, objem aktualizací byl často přes 1 GiB a obvykle bylo jednodušší systém kompletně přeinstalovat čistým PCLOSem 2009.2 z live CD a opět doinstalovat češtinu a potřebné programy.\n\nVerze 2010 byla vydána 19. dubna 2010. Zahrnovala nové uživatelské prostředí KDE4 a inovovaný vzhled, ale i nové jádro systému. Tato verze vyžadovala kompletní přeinstalaci systému. Během roku 2010 vyšla aktualizovaná vydání verze 2010, hlavně s novými ovladači a opravenými chybami. Vyšla také česká komunitní verze.\n\nVerze 2011 byla vydána 27. června 2011. Oproti verzi 2010 přinesla LibreOffice namísto OpenOffice a nové KDE ve verzi 4.6. Z vydání 2010 bylo lze snadno upgradovat. Přineslo také nový motiv (angl. \"theme\" s výslovností [θiːm]), které opoustilo modrou barvu ve prospěch černi a odstínů šedi.\n\n\n"}
{"id": "749398", "url": "https://cs.wikipedia.org/wiki?curid=749398", "title": "První palatalizace", "text": "První palatalizace\n\nPrvní palatalizace byla fonetická změna praslovanštiny. Změna spočívala v přechodu velárních souhlásek \"k\", \"g\" a \"ch\" na \"<nowiki> č'</nowiki>\", \"<nowiki> dž'</nowiki>\" a \"<nowiki> š'</nowiki>\". Když před původní velární souhláskou byla frikativa \"s\" nebo \"z\", pak se tato sykavka v důsledku palatalizace asimilovala: sk > šč', zg > ždž'.\n\nPrvní palatalizace nastala před monoftongizací dvojhlásek, která způsobila druhou palatalizaci.\n\nNázory vědců se rozcházejí v tom, jak datovat první palatalizaci. Ukrajinský vědec H. P. Pivtorak řadí tento proces mezi 6. až 5. století př. n. l., L. Moszyński mezi začátek našeho letopočtu až 2. století n. l., A. Lamprecht ho datuje mezi roky 400 až 475 n. l. (± 25 let), G. Shevelov zase mezi 5. až 6. století n. l..\n\n\n"}
{"id": "749401", "url": "https://cs.wikipedia.org/wiki?curid=749401", "title": "Fed Cup 2011 - blok A 2. skupiny zóny Asie a Oceánie", "text": "Fed Cup 2011 - blok A 2. skupiny zóny Asie a Oceánie\n\nBlok A 2. skupiny zóny Asie a Oceánie Fed Cupu 2011 představoval jednu ze dvou podskupin 2. skupiny. Hrálo se mezi 2. až 5. únorem v areálu National Tennis Centre thajského města Nonthaburi venku na tvrdém povrchu. \n\nČtyři týmy se utkaly ve vzájemných zápasech. Vítěz následně sehrál zápas s vítězem bloku B o postup do 1. skupiny zóny Asie a Oceánie pro rok 2012. Družstva z druhé, třetí a čtvrté příčky se v baráži utkala se stejně umístěnými týmy o konečné pořadí.\n\n"}
{"id": "749404", "url": "https://cs.wikipedia.org/wiki?curid=749404", "title": "Hugo Liehm", "text": "Hugo Liehm\n\nHugo Liehm (1. dubna 1879 Žlutice – 1958 Bad Reichenhall) byl československý politik německé národnosti, člen Německé nacionální strany, senátor Národního shromáždění ČSR za Sudetoněmeckou stranu (SdP) a pak člen NSDAP.\n\nVe 20. letech byl starostou Žlutic. V srpnu 1933 byl spolu se dvěma svými náměstky odvolán z funkce pro politickou činnost prováděnou v rámci Německé nacionální strany, proti které československé úřady zakročily. Podle jiného údaje byl starostou města od roku 1926 až do roku 1935.\n\nByl aktivní v turnerském tělovýchovném a národoveckém hnutí a byl předsedou turnerské župy Egerland. Byl napojen na okruh spolku Kameradschaftsbund, který později inspiroval lidi okolo Konrada Henleina k založení Sudetoněmecké strany. Původně ale byl členem Německé nacionální strany.\n\nProfesí byl dle údajů k roku 1935 továrníkem a obchodníkem ve Žluticích. Provozoval továrnu na klarinety.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa. V září 1938 vedl delegaci Sudetských Němců z Žlutic k Runcimanově misi.\n\nV roce 1945 byl zadržen československými úřady, ale ještě téhož roku propuštěn a vysídlen. Usadil se v Bavorsku, kde ve městě Bad Reichenhall založil opět továrnu na klarinety. Spoluzakládal Witikobund. V roce 1950 se stal čestným předsedou místní organizace Sudetoněmeckého krajanského sdružení.\n\n"}
{"id": "749405", "url": "https://cs.wikipedia.org/wiki?curid=749405", "title": "Renaud z Dammartinu", "text": "Renaud z Dammartinu\n\nRenaud z Dammartinu ( \"Renaud de Dammartin\", 1165 – 1227) byl hrabě z Boulogne, Dammartinu, Aumale a Mortain. Byl zdatným rytířem a přítelem francouzského krále Filipa Augusta. Rozdělily je politické zájmy, setkali se na bitevním poli u Bouvines a Renaud dožil svůj život ve vězení.\n\nMládí strávil na dvoře kapetovských králů a od dětství byl druhem a přítelem prince Filipa, který jej pasoval rytířem. Pod vlivem svého otce se dočasně připojil k Plantagenetům a po návratu na Filipovu stranu přijal jako úplatu sňatek s Marií ze Châtillonu. Roku 1190 Marii zapudil kvůli Idě z Boulogne, dvojnásobné vdově a jejímu strategicky položenému hrabství, kterou unesl. Sňatkem s Idou, jež předtím dle kronikáře Lamberta z Ardres údajně koketovala s mladým Arnouldem z Guînes, proti sobě popudil rodinu bývalé manželky a také příbuzenstvo zklamaného nápadníka, hrabata z Guînes a Saint-Polu.\n\nRoku 1204 se Renaud podílel na vojenském tažení krále Filipa do Normandie, přispěl k dobytí hradu Gaillard a obdržel od krále hrabství Aumale. Oba muži zpečetili své spojenectví také sňatky, Šimon z Dammartinu si vzal královu neteř a králův maličký syn Filip Hurepel byl zasnouben s Renaudovou jedinou dcerou Matyldou. I přes dvojité provázání obou rodin přátelství ani spojenectví nevydrželo.\n\nRenaud po letech změnil politický kurz, odmítl předstoupit před krále a dát mu k rozřešení svůj spor s Filipem, biskupem z Beauvais, a roku 1212 se přidal na stranu anglického krále Jana Bezzemka. O dva roky později jej toto rozhodnutí přivedlo na bitevní pláň u Bouvines, kde statečně bojoval.\n\nZle zraněný se vzdal johanitovi Guérinovi a skončil v zajetí francouzského krále Filipa, který mu vyčetl všechna svá dobrodiní. Poražená hrabata Renauda a Fernanda Flanderského svěřil do rukou Jana z Nesle. Renaud setrval ve vězení v Louvru až do své sebevraždy roku 1227.\n"}
{"id": "749410", "url": "https://cs.wikipedia.org/wiki?curid=749410", "title": "Eduard Löhnert", "text": "Eduard Löhnert\n\nEduard Löhnert (13. června 1872 Velká Štáhle – 31. března 1937 Velká Štáhle) byl československý politik německé národnosti a meziválečný senátor Národního shromáždění ČSR za Sudetoněmeckou stranu.\n\nJeho otec byl rolníkem, pekařem a mlynářem. Podle jiného zdroje byl otec továrníkem. Eduard Löhnert absolvoval nižší reálku v Rýmařově a vyšší státní školu živnostenskou pro stavbu strojů v Bílsku. Získal titul diplomovaného inženýra. Sloužil u rakousko-uherského námořnictva. Po návratu do civilního života působil jako podnikatel. Vstoupil jako společník do firmy Eduard Löhnert a syn. Byl členem obecního zastupitelstva rodné obce, za první světové války zde byl i starostou. Angažoval se v místních spolcích. Byl členem místní školní rady a správní rady místní družstevní záložny. Působil v školském spolku Deutscher Schulverein pro severní Moravu a spolku Schutzverein.\nV parlamentních volbách v roce 1935 získal senátorské křeslo v Národním shromáždění. V senátu setrval do své smrti roku 1937. Jako náhradník pak za něj nastoupil Karl Bartl. Profesí byl výrobcem strojů ve Velké Štáhli.\n\n"}
{"id": "749412", "url": "https://cs.wikipedia.org/wiki?curid=749412", "title": "IREDO", "text": "IREDO\n\nIREDO (zkratka z „integrovaná regionální doprava“) je integrovaný dopravní systém autobusové a železniční dopravy v Královéhradeckém, Pardubickém a částečně Libereckém kraji. První etapa byla zavedena 12. prosince 2004, v červnu 2010 byl rozšířen na celé území Královéhradeckého kraje a od 11. prosince 2011 byl rozšířen též na celý Pardubický kraj. Organizátorem je OREDO s. r. o. \n\nV letech 2001–2002 byla v orgánech zastupitelstva Královéhradeckého kraje projednávána koncepce dopravní obslužnosti kraje a firma Výrek KID s. r. o. z Rychnova nad Kněžnou zpracovala analýzu a návrh organizace dopravní obslužnosti, na jehož základě zastupitelstvo kraje koncem roku 2002 rozhodlo o zřízení společnosti OREDO s. r. o. se sídlem v Hradci Králové k 28. lednu 2003.\n\nV roce 2003 vypracovalo OREDO analýzu zátěžových proudů a odhalilo tak nevyváženosti přepravní nabídky, neprovázanost autobusového a železničního systému, neprovázanost dopravy na hranicích okresů a nevyváženost přístupu k různým dopravcům ohledně úhrady manipulačních spojů atd. Nový systém vycházel ze tří zásad: stanovení železniční dopravy jako páteře veřejné dopravy, zavedení taktového jízdního řádu a integrace dopravy v celém regionu. Dalšími optimalizačními metodami bylo zavedení malých autobusů či poptávkové dopravy (autobusy na zavolání), k němuž však bylo třeba překonat legislativní překážky – tzv. radiobus byl zaveden v Rychnově nad Kněžnou od 15. prosince 2003 jako první projekt tohoto typu v republice. Ve vztahu k výběrovým řízením byl roku 2004 zdůrazněn nárok na kvalitu, nejen na cenu.\n\nV roce 2004 stále ještě nebyla vypracována globální koncepce dopravy v kraji, ale jen dílčí principy, návrhy investičních priorit, tarifního sbližování, pilotního integrovaného systému, standardů odbavovacích zařízení atd. Rada Královéhradeckého kraje 1. 9. 2004 schválila zadání Studie Integrovaná doprava v Královéhradeckém kraji společnosti ALG Finespa. Kvůli nedostatkům této studie však zastupitelstvo rozhodlo o jejím přepracování společností OREDO. S Univerzitou Pardubice OREDO také v roce 2005 spolupracovala na studii IDS Pardubického kraje. Dne 6. května 2005 schválila dozorčí rada OREDO plán postupné integrace území kraje s poslední fází plánovanou na prosinec 2008.\n\nByl zvolen zónově-relační tarif, kde cena není dána počtem projetých zón, ale je explicitně stanovena tabulkou (též v mapové formě) pro každou dvojici zón. Ceny jsou odvozovány z tzv. tarifních jednic IREDO, které jsou obdobou tarifních kilometrů, v mapové formě ceníku na zastávkách jsou však uvedeny přímo ceny. Cenová pásma jsou odstupňována po 2 až 10 jednicích, poslední pásmo je pro 91 nebo více jednic. V celém Královéhradeckém kraji mělo být kolem 400 zón. Cestující musí mezi zónami uvedenými na jízdence cestovat buď nejkratším směrem, nebo cestou s\nnejmenším počtem přestupů, nejkratší docházkovou či přestupovou vzdáleností nebo časově nejvýhodnějším spojením. Cesta však nesmí proběhnout přes zóny s vyznačeným vyšším jízdným, než kolik činí jízdné z nástupní do cílové zóny. Doplatkovou jízdenku pro cestu přes dražší zónu lze zakoupit pouze v pokladnách Českých drah. Pro každou zastávku je k vylepení na zastávce vytvořena speciální mapka, na níž je v každé zóně vyznačena výše základního jízdného ze zóny, ve které je mapka vyvěšena, a v této zóně je vyznačeno jízdné uvnitř zóny.\n\nVšechny jízdenky IREDO jsou plně přestupní, platí pro zařazené autobusové linky a pro druhou vozovou třídu osobních vlaků, spěšných vlaků a rychlíků Českých drah. Sedmidenní (obousměrná) jízdenka má cenu osminásobku obyčejné jednosměrné jízdenky pro tutéž relaci, třicetidenní jízdenka stojí třicetinásobek obyčejné jednosměrné jízdenky. S rozšířením IREDO do Pardubického kraje byly zavedeny i 90denní jízdenky za 81násobek ceny obyčejné jízdenky. Na časovou jízdenku lze v období její platnosti v zaplacených zónách vykonat neomezený počet jízd. Jednoduchá jízdenka pro jednu zónu platí 1 hodinu a lze na ni v dané zóně cestovat neomezeně, vícezónová obyčejná jízdenka je jednosměrná a platí 5 hodin, přičemž v případě zpoždění je rozhodující příjezd do cílového zastávky podle jízdního řádu, nikoliv skutečný čas příjezdu.\n\nJízdenky IREDO se vydávají pouze v papírové formě, elektronická forma jízdenek není zavedena. Celý sortiment jízdenek lze zakoupit v pokladnách Českých drah, u průvodčích Českých drah lze koupit obyčejnou nebo 7denní jízdenku, u řidičů autobusů zapojených do IREDO lze koupit obyčejnou, 7denní a 30denní jízdenku. V pokladnách Českých drah lze zakoupit kteroukoliv jízdenku až s dvouměsíčním předstihem. Síťová jednodenní jízdenka platí 1 kalendářní den a existuje ve variantě pro jednotlivce a ve variantě pro skupinu nejvýše 5 osob, z toho nejvýše 2 dospělých. V systému platí zákonné slevy pro děti, žáky, studenty a držitele průkazu ZTP a ZTP-P a rodiče navštěvující zdravotně postižené děti v ústavech. Zdarma se přepravují děti do 6 let a kočárky s dítětem. Držitelé průkazu PTP mají bezplatnou přepravu pouze v Královéhradeckém kraji.\n\nPři jízdě z území IREDO mimo území IREDO se platí jízdné pro celou trasu podle tarifu dopravce, tarif IREDO nelze uplatnit. Ve vlacích Českých drah může cestující při jízdě v rámci území IREDO volit mezi tarifem ČD a tarifem IREDO. V některých relacích může cestující volit též tarif VYDIS. Při nákupu jízdenky přes elektronickou peněženku u autobusových dopravců, kteří je přijímají, je na obyčejné jízdné IREDO sleva 5 %, na časové jízdenky se sleva nevztahuje. In-karta Českých drah neopravňuje ke slevě na nákup jízdenky IREDO, lze jí však prokázat věk dítěte 6–15 pro nárok na zlevněné jízdné.\n\nV roce 2003 byl vytyčen úkol vyvinout softwarové prostředí pro zpracování údajů o tržbách a vytížení spojů ze všech typů odbavovacích zařízení a pro clearing trzeb. OREDO se v roce 2004 podílelo na vytvoření a zprovoznění vyhodnocovacího programu DHV Bus, který umožňuje přesně sledovat vytížení spojů i relace vydaných jízdenek. V roce 2005 bylo v rámci OREDO odděleno financování správy systému IREDO od dalších činností vykonávaných pro kraj. V roce 2005 byl vlastními silami OREDO vyhotoven vyhodnocovací program IREDO pro prostředí MS Access pro kontrolu vykazovaných tržeb a sledování počtu přepravených osob, protože to bylo sledáno výhodnějším, než kupovat pro daný účel některý z existujících produktů. 22. listopadu 2006 byla zastupitelstvem kraje schválena a metodika klíčování tržeb v IDS IREDO u časových jízdenek podle počtu spojů v jednotlivých úsecích, u přestupních jízdenek podle místa přestupu.\n\nPro sledování pohybu autobusů pro účely dopravních průzkumů (aktuální poloha vozidla, rychlost jízdy, doba zastávkových pobytů) bylo v roce 2007 pilotně nasazeno 7 GPS modulů v oblasti Broumovska, s výhledem využití i v dalších částech kraje. Na lince ČSAD Semily 630063, nahrazující zrušený železniční provoz mezi Kopidlnem a Dolním Bousovem, byla jednotka GPS využita k dispečerskému zajištění přestupních návazností.\n\n11. dubna 2011 OREDO vyhlásilo veřejnou zakázku na modernizaci odbavovacího systému integrované dopravy Královéhradeckého a Pardubického kraje. Ze dvou uchazečů byla 3. srpna 2011 vybrána XT-Card a. s., za niž se vedoucím projektu stal Michal Holešovský, za OREDO je vedoucím projektu David Procházka. 14. září 2011 byla dokončena první etapa dodáním čtyř systémů: systém dispečerského řízení IREDO, systém certifikační autority IREDO, systém personalizací čipových karet a systém pro rozúčtování tržeb v IREDO. Ve druhé etapě do února 2012 má být dodán systém pro správu a evidenci karet IREDO, ve třetí etapě od ledna do července 2012 mají být dodány ostatní systémy pro platby a odbavení cestujících a má být zahájeno vydávání prvních 5 tisíc karet pro pilotní projekt. Ve čtvrté etapě do konce listopadu 2012 mají být upgradována odbavovací zařízení Mikroelektronika, vybavena kontaktní místa IREDO, zprovozněny funkce časových jízdních dokladů a elektronické peněženky, všechna zařízení označena podle pravidel publicity dotačního programu ROP SV a zahájen pilotní provoz. V páté etapě do konce ledna 2013 pak mají být systémy předány, vyškolen personál objednatele, ukončen projekt a zahájen rutinní provoz v celém systému IREDO. Celkové výdaje na systém byly vyčísleny na necelých 65 milionů Kč, financuje jej ROP NUTS II Severovýchod a Královéhradecký kraj.\n\nAutobusové linky jsou ve schématech sítě, záhlaví jízdních řádů a některých seznamech linek zjednodušeně označovány trojciferným číslem. V některých případech je jedna linka IREDO souhrnem více linek různých dopravců v téže trase. Číslo linky IREDO ve většině případů nemá souvislost s licenčním číslem linky. Svazek linek ze stejného místa nebo ve stejném směru zpravidla mívá skupinu po sobě jdoucích čísel, první číslice čísla linky souvisí s výchozím okresem:\nNa vozidlech ani zastávkových sloupcích se číslo linky zpravidla nijak výrazně nevyznačuje.\n\nOREDO zakoupilo v roce 2005 program ISY BUS pro tvorbu a tisk jízdních řádů.\n\nOREDO vydávalo zpočátku samostatné sešitové jízdní řády pro IREDO Náchodsko a IREDO Rychnovsko, pro rok 2008 pak jeden společný sešit pro celou zaintegrovanou oblast včetně oblasti připojené v únoru 2008. Pro rok 2009 byly vydány sešity opět samostatně s tím, že oblast Novoměstska byla uvedena v obou sešitech. Náklad od roku 2008 klesal, protože vyšší dostupnost internetového připojení snižuje poptávku po papírových informačních materiálech, v roce 2009 tak přestalo být vydávání sešitových jízdních řádů ziskové. Kromě běžných linkových jízdních řádů jsou v sešitu i různé souhrnné jízdní řády, odjezdníky z významných zastávek a přestupních uzlů, a na žádosti cestujících byly přidány i některé navazující trasy mimo systém IREDO (např. železniční trať 010 do Prahy). Do dalších let OREDO v roce 2008 plánovalo vydávat i menší, kapesní jízdní řády pro menší oblasti. K rozšíření IREDO na území celého Královéhradeckého kraje byly vydány nové sešity jízdních řádů podle okresů pro Hradecko, Jičínsko, Trutnovsko a Náchodsko.\n\nNa zastávky s menší vývěsnou plochou není vyvěšována tarifní mapa celého systému IREDO ve formátu A2 či větším, ale jen příslušné logické oblasti na formátu A4, přičemž takto vymezených cca 8 oblastí se vzájemně překrývá.\n\nDne 1. října 2006 nabyly platnosti nové Technické a provozní standardy veřejné dopravy Královéhradeckého kraje včetně sankcí. OREDO začalo kontrolovat a postihovat předčasné odjezdy ze zastávky či nevyčkání přípoje. Za celý rok 2008 bylo zaměstnanci OREDO zjištěno 80 porušení standardů (zejména nedodržení čekací povinnosti na zpožděné spoje a zanedbání péče o informace na zastávkách) a dopravcům uloženy pokuty v celkové výši 12 000 Kč. V roce 2008 byli dopravci vyzváni k připomínkování standardů a na základě připomínek připravilo OREDO novelizaci.\n\nV reakci na definování standardu středního autobusu (minimální obsaditelnost 40 osob, z toho 20 sedících, prostor pro\nkočárek, celková délka cca 8 m, dvoje dveře, autobusová konstrukce, vzduchové pérování, nízkopodlažní prostor u řidiče) a poptávce po takových vozech (kraj předpokládal až 40% zastoupení této třídy) vyvinula firma SOR Libchavy v roce 2008 typ SOR 8,5, který v roce 2009 měl jít do výroby. Prototyp byl testován v roce 2009 u dopravce Audis bus a díky testům se podařilo výrazně snížit jeho spotřebu paliva.\n\nRoku 2004 průběžně pokračovala optimalizace systému, ve výroční zprávě byly vykázány úspory 1,22 milionu Kč optimalizací Třebechovicka a 0,177 km jako tzv. vedlejší finanční přínos optimalizace na Broumovsku, nevyčíslená částka optimalizací na Policku a Hronovsku, 0,66 milionu Kč zrušením zcela nevyužívaných spojů a 0,3 milionu Kč dalším omezováním přejezdových a souběžných km, 0,354 milionů odstraněním vícenásobně vykazovaných ujetých km (překryv spojů).\n\nPro autobusovou dopravu byl v roce 2004 stanoven rozpočet ve výši 175,019 milionů Kč, výroční zpráva očekávala, že skončí s přebytkem. Za prvních 11 měsíců roku byl podíl dopravců na dotovaných výkonech a nákladech takovýto:\n\nK 10. prosinci 2006 bylo rozhodnuto vyjmout z dotace spoje s tržbami menšími než 3 Kč/km (v předchozích fázích optimalizace byl limit 1 Kč/km).\n\nV roce 2009, po částečné integraci a různých krocích optimalizace, byl podíl dopravců na dotované dopravě v kraji na ročních výkonech následující:\n\nRoku 2003 byla železniční doprava deklarována jako páteře veřejné dopravy, v roce 2004 OREDO korigovalo svou představu železnice jako páteřní sítě prohlášením, že musí dávat přednost železnici tam, kde je požadavek na vyšší dopravní výkony, ale stěží v řídce osídlených územích s rozptýleným osídlením, protože podpora železnice nesmí vést k neadekvátně vysokým podílům dotací na krytí nákladů. Bylo navrženo rozdělit železniční tratě v kraji do 4 kategorií podle významu, konkrétní rozdělení bylo zpracováno roku 2005.\n\nRoku 2004 byla zrušena osobní železniční doprava na trati Hněvčeves – Smiřice, na hlavních tratích (031, 041) byl zaveden takt 30 či 60 minut. Objednávka vlakové dopravy v Královéhradeckém kraji na rok 2005 byla pravděpodobně v ČR první objednávkou vlakové dopravy ze strany kraje.\n\nOd 11. prosince 2005 byla zavedena taktová doprava v intervalu 20, 60 nebo 120 minut na tratích 020, 021, 022, 023, 026, 031), na trati 026 v úseku Broumov – Otovice byla dotovaná doprava zrušena.\n\nK 10. prosinci 2006 byla také dokončena optimalizace železniční dopravy taktovým provozem s maximem návazností na základě kategorizace tratí provedené předchozího roku a do systému byly plně zaintegrovány i rychlíky. Taktový provoz byl zaveden na trati 040. Trať 061 byla navržená ke zrušení provozu, ale zastupitelstvo kraje schválilo návrh obcí na zachování provozu jedním motorovým vozem.\n\nNa železniční trati Kopidlno – Dolní Bousov byla v roce 2007 pracovních dnech zrušena osobní doprava a nahrazena autobusy, víkendový železniční provoz zůstal zachován. Jinak už byla železniční doprava v kraji stabilizovaná, bez větších změn. Za první čtvrtletí byla provedena analýza vytížení vlakových spojů s tržbou pod 5 Kč/km a navrženo jejich zrušení, které by představovalo ročně 73 tisíc vlakokilometrů a úsporu asi 3,8 milionu Kč.\n\nV roce 2008 změn nebylo mnoho, byly zavedeny nové spěšné vlaky na tratích 031/032 a 026, spěšné vlaky z Trutnova do Chlumce nad Cidlinou byly prodlouženy až do Kolína náhradou za některé osobní vlaky a na trati 016 byla zrušena víkendová doprava.\n\nV roce 2008 byl na letní sezónu obnoven přeshraniční provoz na trati Královec–Lubawka dopravci Viamont a Przewozy\nregionálne, kvůli finančním problémům na polské straně však byl po sezóně provoz těchto víkendových vlaků i přes velkou vytíženost ukončen. V roce 2009 byly spoje na obou stranách prodlouženy do větších měst (Trutnov a Jelenia Góra) a na všechny spoje byly nasazeny polské nízkopodlažní soupravy SA 134.\n\nDohoda mezi kraji, státem a Českými drahami o způsobu úhrady prokazatelné ztráty v drážní dopravě („Memorandum o zajištění stabilního financování dopravní obslužnosti veřejnou regionální železniční osobní dopravou“, projednané vládou 28. října 2009), uzavřená na roky 2010–2019, znamenala pro Královéhradecký kraj mimo jiné nutnost 8,5% redukce výkonů. Redukce postihla zejména spoje s malým počtem cestujících (5–20), zejména víkendové, dopolední, večerní a prázdninové, a vytíženější spoje s vysokým podílem fixních nákladů (soupravy s malým denním proběhem). Od března 2010 přestala být objednávána osobní doprava na tratích 028 Dobruška – Opočno pod Orlickými horami a 063 Kopidlno – Dolní Bousov.\n\nOd 12. prosince 2004 byl zaveden IDS IREDO Náchodsko jako pilotní projekt integrovaného systému IREDO. Systém zahrnoval dva hlavní autobusové dopravce na Broumovsku, Policku, Hronovsku a severu Náchodska, CDS Náchod a P-transport. Omezením souběhů bylo ušetřeno několik vozů a zároveň rozšířena nabídka spojů. Základními principy integrace byla doprava v hodinovém taktu, návaznost mezi dopravci a mezi autobusy a železnicí, koordinace jízdních řádů a vzájemné vyčkávání, jednotný sešitový jízdní řád pro celou oblast a jednoduchý přestupní tarif. Na březen 2005 bylo plánováno rozšíření integrace na vlaky Českých drah, výhledově rozšíření systému do celého kraje.\n\nV roce 2005 byla optimalizace dopravy na Náchodsku dolaďována – od 1. března 2005 byly do systému zapojeny osobní a spěšné vlaky Českých drah na tratích 026 a 047, od 10. prosince 2005 rychlíky na trati 026, od 1. března 2005 dvě autobusové linky ČSAD Ústí nad Orlicí, od 12. června 2005 jedna autobusová linka dopravce Rubr Hronov, byla posílena doprava v některých časech a relacích a systém IREDO propojen s MHD Náchod. Od 14. května 2005 byla jedna z linek IDS prodloužena do Polska (Kudowa-Zdrój).\n\nK 10. prosinci 2006 byla optimalizována a integrována doprava na Červenokostelecku, Českoskalicku, Úpicku a Trutnovsku včetně železniční tratě Hradec Králové – Jaroměř – Trutnov a připojena k dosavadnímu systému IREDO Náchodsko. Do systému IREDO se zapojili dopravci OSNADO (9 linek) a ORLOBUS (1 linka).\n\nNově byla v roce 2005 optimalizována doprava na jižním Rychnovsku s přesahem k Hradci Králové i do Pardubického kraje (Žamberk, Ústí nad Orlicí), na Kostelecku, v Dobrušce a v Žamberku.\n\nK 1. lednu 2006 byl na Rychnovsku zaveden tarif IREDO a vzájemné uznávání jízdních dokladů 5 dopravců (jízdenky IREDO vydávaly České dráhy, Audisbus a ČSAD Ústí nad Orlicí a uznávaly je na vybraných trasách též CDS, OSNADO a Connex Východní Čechy) a vznikl tak systém IREDO Rychnovsko.\n\nV roce 2005 vznikly nové autobusové terminály u nádraží v Doudlebech nad Orlicí a Častolovicích.\n\nSystém IREDO Rychnovsko byl od 1. září 2006 rozšířen na Choceňsko v Pardubickém kraji.\n\nV roce 2007 byly zahájeny práce na optimalizaci a zaintegrování dopravy na celém zbývajícím území kraje na konci roku 2008, rozdělené do tří projektů: V roce 2008 pokračovalo IREDO v práci na třech projektech rozšíření systému IREDO na celé území Královéhradeckého kraje, výroční zpráva z června 2009 počítala s realizací všech tří k 1. září 2009. Nové spoje byly navrhovány tak, aby předpokládaná průměrná tržba na nich byla nejméně 5 Kč/km.\n\n\n\n\nPro rok 2008 byl vydán již jen jediný společný sešit jízdních řádů IREDO, zahrnující jak oblast dvou dosavadních lokálních systémů Náchodsko a Rychnovsko, tak i mezilehlou oblast Novoměstska připravenou k integraci od února 2008. Od 1. února 2008 pak skutečně byly spojeny systémy IREDO Náchodsko a IREDO Rychnovsko a rozšířeny o nově začleněné oblasti Dobrušska, Jaroměřska, Novoměstska a Třebechovicka o jediného systému IREDO. Do systému přibylo 45 linek dopravce ORLOBUS, 11 linek dopravce Veolia Transport Východní Čechy a 1 linka dopravce Fassati. Zároveň došlo ke změně tarifu, která spočívala v mírném zvýšení cen jízdného, ale výraznému zlevnění jízd s přestupem a jízd oklikou.\n\nV průběhu roku 2008 byly na dosud neoptimalizovaných územích zrušeny některé dotované spoje, které byly v souběhu s jinými dotovanými nebo komerčními spoji. Roku 2008 byla na základě rozhodnutí kraje provedena analýza autobusových spojů s tržbou do 5 Kč/km v systémech Náchodsko, Českoskalicko a Rychnovsko a tyto spoje byly rozděleny do 4 kategorií a posuzovány z různých hledisek (párové spoje k vytíženému směru či spoje využívané školáky, spoje s předpokladem využití na předplatní či přestupní jízdenky, spoje, jejichž zrušení by výrazně zhoršilo dopravní obslužnosti obcí a spoje způsobilé ke zrušení). Spoje z poslední kategorie byly zrušeny, což představovalo v jednotlivých oblastech úsporu mezi 1 a 2 % výkonů; spoje z předposlední kategorie rozhodl kraj zachovat.\n\nProtože kvůli sporům s dopravci bylo celoplošné zavedení IREDO odloženo, v roce 2009 došlo jen k dílčím změnám, například začlenění trasy Dvůr Králové nad Labem – Trutnov do IREDO. Roční úsporu integrací této trasy vyčíslilo OREDO na 1 milion Kč. Od 1. dubna 2009 byla do IREDO začleněna městská autobusová doprava ve Dvoře Králové nad Labem.\n\n13. června 2010 byl systém IREDO podle projektů rozšířen na celé území Královéhradeckého kraje. Po 9 měsících byla opět provedena analýza spojů s tržbou do 5 Kč/km a k 12. 6. 2011 přestaly být některé z nich dotovány.\n\nDne 17. července 2009 vytvořili čtyři dopravci (OSNADO spol. s r. o. ČSAD Semily a. s., Veolia Transport Východní Čechy a. s., Orlobus a. s.) „Sdružení dopravců Královéhradeckého kraje“, jehož deklarovaným cílem bylo bránit se způsobu, jakým kraj a organizace OREDO chtěly od 1. září 2009 rozšiřovat integrovaný systém IREDO a optimalizovat autobusovou dopravu v kraji. Po ostrých konfrontačních prohlášeních z obou stran 28. července 2009 hejtman Lubomír Franc oznámil, že optimalizace a integrace se odkládá na termín 13. prosince 2009. 31. srpna 2009 kraj společnosti OSNADO bez zdůvodnění oznámil a pro MF Dnes ústy svého mluvčího potvrdil, že snížil svou objednávku výkonů od společnosti OSNADO asi o 20 % a výkony na těchto linkách si objednal u tří jiných dopravců, a to od 1. září 2009 na jedné lince (Dvůr Králové nad Labem – Náchod) s náhradním dopravcem ČSAD Ústí nad Orlicí (bylo realizováno), a od 1. října 2009 na celkem 6 linkách s předpokládanými náhradními dopravci Trutnovská autobusová doprava a P-Transport). 31. srpna 2009 vydalo OSNADO tiskovou zprávu, v níž proti snížení objednávky protestovalo a prohlásilo, že na linky má platné licence a jízdní řády a bude na nich tedy jezdit i nadále, ač to znamená zdvojení spojů. 1. září 2009 bylo oznámeno, že ČSAD Semily a. s. vystoupila ze Sdružení dopravců Královéhradeckého kraje a rozhodla se dále jednat samostatně, 3. září 2009 oznámili vystoupení ze sdružení a jeho zánik i zbylí tři členové.\n\nKe změně jízdního řádu od 13. prosince 2009 Královéhradecký kraj snížil rozsah dopravy objednané u OSNADO o 37 % a tyto výkony z ekonomických důvodů bez výběrového řízení převedl na dopravce P-transport Broumov a Trutnovská autobusová doprava (Trutnovsko), ČSAD Ústí nad Orlicí (Královédvorsko) a ČSAD Semily (Novopacko). Dopravce oznámil, že omezí dopravu v souladu s omezením objednávky. Roční úsporu změnou dopravce vyčíslilo OREDO ve výroční zprávě na 2 miliony Kč.\n\nOREDO ve výroční zprávě uvedlo že neochota těchto čtyř dopravců ke spolupráci s Oredem vedla k odložení plánovaného termínu rozšíření IREDO na celý kraj z 1. září 2009 na 13. června 2010. Dopravce OSNADO podle Oreda přišel o většinu svých výkonů proto, že odmítal dvousložkovou cenu.\n\nJiž od 14. května 2005 byla jedna z linek IDS IREDO Náchodsko prodloužena do Polska (Kudowa-Zdrój).\nV roce 2007 se systém IREDO rozšířil dále do Polska a uvažovalo se o ještě větším přesahu.\n\nV roce 2007 byl umožněn přesah Integrovaného dopravního systému Pardubického kraje do Královéhradeckého kraje a předběžně dohodnuta návaznost a integrace systému IREDO se systémem IDOL v Libereckém kraji (sjednocení slev, možnost cestování přes hranici kraje, kompatibilita čipových karet). Na jednání ČAOVD se nepodařilo prosadit myšlenku vytvoření celostátního IDS.\n\nOd 1. dubna 2010 převzala OREDO s. r. o. na základě výběrového řízení organizaci Integrovaného dopravního systému Pardubického kraje, k 12. lednu 2011 Pardubický kraj vstoupil do OREDO s. r. o. a stal se jejím polovičním vlastníkem, 11. prosince 2011 pak byl systém IREDO rozšířen do Pardubického kraje na všechny vlaky kategorií osobní vlak, spěšný vlak a rychlík a na integrované autobusové spoje. a zároveň dosavadní Integrovaný dopravní systém Pardubického kraje zanikl.\n\nProdej 90denních, 30denních a 7denních jízdenek IDS Pk byl ukončen v době 90, 30 či 7 dnů před zrušením systému tak, aby jejich platnost nepřesahovala existenci systému. Čipové karty IDS Pk mohou v systému IREDO sloužit pouze jako elektronická peněženka (se slevou 5 % na jednotlivém jízdném) a nelze je použít jako nosič jízdenky.\n\nMédia zavedení IREDO kritizovala jako nezdařilé. Cestující si stěžovali na špatné jízdní řády a návaznosti, řidiči na nedostatečné jízdní doby a obratové časy. Jízdní řády údajně místy počítají s rychlostí přes 50 km/h v obci a nepočítají s dostatečným časem pro odbavení cestujících v zastávkách. Ve snaze dodržovat jízdní řády docházelo mnohde k nedodržování bezpečnostních přestávek. Stěžovala si například města Česká Třebová (na rozdělení jednoho města do tří pásem, nedodržování jízdních dob a nevhodnost načasování spojů pro dojíždění do škol i o zaměstnání), Svitavy (na nevhodné umístění konečné, chybějící zastávky, zbytečně dlouhé trasy spojů) a Ústí nad Orlicí. Podle starosty České Třebové společnost OREDO s obcí vůbec nekomunikuje a na připomínky nedbá. Pro Českou televizi se jednatel OREDO Vladimír Záleský odmítl vyjádřit. Náměstek hejtmana Jan Tichý uvedl, že za případné chyby je odpovědná společnost OREDO. Kraj společnosti OREDO uložil vyřešit všechny připomínky do 6. června. Technolog veřejné dopravy ze společnosti OREDO Tomáš Jurček přislíbil úpravu jízdních řádů, původně připravoval změnu k 4. či 6. březnu, ale kraj rozhodl o posunutí termínu na 1. dubna 2012, aby bylo možno zpracovat připomínky všech obcí.\n\nDo systému IREDO byly postupně začleněny systémy MHD Dvůr Králové nad Labem, Vrchlabí, Rychnov nad Kněžnou (od 1. září 2011 plná integrace, předtím zde byly pouze uznávány jízdenky vydané jinde), Náchod a Týniště nad Orlicí. Městská hromadná doprava v Hradci Králové do systému IREDO zapojena není.\n\nK 11. prosinci 2011 v rámci rozšíření systému IREDO na Pardubický kraj k němu byla plně připojena MHD v Přelouči. Od téhož dne platí v MHD Chrudim vícedenní časové jízdní doklady IREDO (tj. 7denní, 30denní a 90denní) s počáteční či cílovou zónou Chrudim.\n\nMHD Pardubice do systému IREDO zapojena není, ale proo zóny I+II MHD Pardubice se v pokladnách železničních stanic vydává zvýhodněná papírová jízdenka k časovým jízdenkám IREDO, kde výchozí nebo cílovou zónou (dle letáku i tranzitní zónou) je zóna 600 (Pardubice), 605 (Lázně Bohdaneč) nebo 608 (Staré Čívice). Nákup této papírové jízdenky je možný pouze současně s nákupem příslušné navazující časové jízdenky IREDO a pouze pro stejný typ jízdného a stejné časové období.\n\nMHD Hradce Králové a Pardubic a vybrané železniční tratě v okolí jsou zařazeny do integrovaného tarifního systému VYDIS, který s tarifem IREDO není nijak propojen, ale některé trasy spadají do obou systémů.\n\n\n"}
{"id": "749413", "url": "https://cs.wikipedia.org/wiki?curid=749413", "title": "Rudolf Macek (politik)", "text": "Rudolf Macek (politik)\n\nRudolf Macek byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nProfesí byl úředníkem z Frýdku.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\n"}
{"id": "749414", "url": "https://cs.wikipedia.org/wiki?curid=749414", "title": "Hokejový turnaj v Berlíně 1908", "text": "Hokejový turnaj v Berlíně 1908\n\nHokejový turnaj v Berlíně 1908 byl prvním ročníkem Hokejového turnaje v Berlíně, což byla vůbec první mezinárodní soutěž v ledním hokeji. Konal se od 2. do 5. listopadu 1908. Turnaje se zúčastnilo pět mužstev, která se utkala vyřazovacím systémem.\n\n Berliner SC – Charlottenburger Sport Club 1902 13:0 (7:0, 6:0)\n\n Berliner Hockey Club – Prince's Ice Hockey Club 1:3 (0:2, 1:1)\n\n Prince's Club – Club des Patineurs de Paris 3:2 (2:0, 1:2)\n\nNárodní listy - 6., 7., 8. a 11. listopadu 1908.\n\n"}
{"id": "749416", "url": "https://cs.wikipedia.org/wiki?curid=749416", "title": "Rudolf Macek", "text": "Rudolf Macek\n\nJméno a příjmení Rudolf Macek má více nositelů:\n\n"}
{"id": "749418", "url": "https://cs.wikipedia.org/wiki?curid=749418", "title": "Josef Machovský", "text": "Josef Machovský\n\nJosef Machovský (1873 Hlízov – 10. října 1947) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nV letech 1909–1929 byl starostou Hlízova a předsedou okresní organizace Domoviny. V roce 1929 byl zvolen do okresního zastupitelstva. Angažoval se v agrární straně.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Profesí byl rolníkem v Hlízově.\n\n"}
{"id": "749419", "url": "https://cs.wikipedia.org/wiki?curid=749419", "title": "Trucks &amp; Trailers", "text": "Trucks &amp; Trailers\n\nTruck & Trailers je kamionový simulátor od SCS Software.\n\nZatímco u předchozích her, jakými jsou například German Truck Simulator či Euro Truck Simulator, jezdí hráč mezi jednotlivými místy, v Truck & Trailers se po většinu hry u těchto míst (skladiště, čerpací stanice, překladiště…) pouze parkuje. Mise spočívající v přeparkovávání návěsů jsou pak proloženy závody kamionů; většina misí je časově omezena.\n\nOproti předchozím hrám zde také přibyla možnost vyklonění se dozadu z bočního okénka. Tím se ostatní pohledy posunuly (druhý na třetí, třetí na čtvrtý atd.)\n\n"}
{"id": "749421", "url": "https://cs.wikipedia.org/wiki?curid=749421", "title": "Expedice Terra Nova", "text": "Expedice Terra Nova\n\nExpedice Terra Nova neboli Britská antarktická expedice 1910 byla expedice pod vedením Roberta Falcona Scotta, jejímž hlavním cílem bylo dosáhnout jižního pólu. Pětičlenná Scottova skupina sice na pól došla, ale o prvenství je připravila výprava Roalda Amundsena a všichni její členové na zpáteční cestě zahynuli.\n\nScott byl zkušený polární vůdce, již dříve, v letech 1901–1904 vedl v Antarktidě expedici Discovery. Nová expedice pojmenovaná podle lodi Terra Nova byla soukromým podnikem financovaným z příspěvků veřejnosti doplněných o vládní grant. Kromě snahy dosáhnout točny měla výprava obsáhlý vědecký program a prozkoumala Viktoriinu zemi a Transantarktické pohoří. Pokus o prozkoumání Země krále Edvarda VII. byl neúspěšný, naopak cesta na Crozierův mys v červnu a červenci 1911 představovala první úspěšný dlouhý přesun provedený pomocí saní během antarktické zimy.\n\nSkupině pěti mužů pod vedením samotného Scotta se podařilo dosáhnout 17. ledna 1912 jižního pólu, ale našli zde vzkaz od Amundsenovy výpravy, která je o 33 dní předběhla. Na zpáteční cestě od pólu na základnu všech pět mužů zemřelo – osud výpravy se svět dozvěděl až z fotografií a deníků, které byly nalezeny spolu s některými těly členem expedice Edwardem Atkinsonem o osm měsíců později.\n\nPo mnoho let po své smrti byl Scott a jeho druhové vnímáni především jako tragičtí hrdinové a jejich příběh do značné míry zastínil úspěch Amundsenovy výpravy. Jejich osud byl poměrně plasticky zdokumentovaný fotografiemi a deníky. K nejvýraznějším momentům patřila dobrovolná smrt Lawrence Oatese, který tak chtěl ulehčit svým druhům, a poslední záznamy a dopisy Roberta Scotta psané při vědomí blízké smrti.\n\nNa jižním pólu dnes stojí polární stanice pojmenovaná po Amundsenovi i Scottovi.\n\nHeroické vnímání expedice bylo časem vystřídáno střízlivějším hodnocením a příčiny neúspěchu jsou připisovány jednak organizaci, vedení a vybavení výpravy, jednak nepříznivým okolnostem. K nevhodnému vybavení patřilo látkové oblečení, tažná zvířata (sibiřští poníci a malý počet psů) a nedostatečné potravinové dávky. Naproti tomu Amundsen využíval zkušeností převzatých od Eskymáků a spoléhal na jejich kožešinové oblečení a lehké saně tažené výlučně psy. K nešťastným událostem patřila mnohadenní prudká sněhová bouře, která znemožnila Scottovi a jeho dvěma druhům dojít pouhých 18 km k předsunutému skladišti zásob a zachránit si tak život.\n\n"}
{"id": "749423", "url": "https://cs.wikipedia.org/wiki?curid=749423", "title": "Wilhelm Maixner", "text": "Wilhelm Maixner\n\nWilhelm Maixner (12. května 1877 Albrechtice – 14. dubna 1941 Lanškroun) byl československý politik německé národnosti a meziválečný senátor Národního shromáždění ČSR za Sudetoněmeckou stranu, za Rakouska-Uherska poslanec Říšské rady a Českého zemského sněmu.\n\nVystudoval národní školu, nižší gymnázium a zemědělskou střední školu. Byl majitelem dědičné rychty a zemědělcem. Od roku 1906 zastával funkci předsedy okresního zemědělského a lesnického spolku v Lanškrouně. Byl členem německé sekce zemské Zemědělské rady pro království České. Angažoval se ve spolcích chovatelů koní. Za první světové války sloužil u jízdy. Obdržel rakouské vyznamenání Signum laudis.\n\nPoliticky aktivní byl již za Rakouska-Uherska. V letech 1908–1913 zasedal na Českém zemském sněmu. Nastoupil na něj 30. června 1908 v doplňovací volbě poté, co zemřel poslanec Franz Peschka. Zastupoval kurii venkovských obcí, obvod Lanškroun. Uvádí se jako německý agrárník.\n\nVe volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Čechy 127. Usedl do poslanecké frakce Německý národní svaz (Deutscher Nationalverband), v jehož rámci byl členem Německé agrární strany. Ve vídeňském parlamentu setrval do zániku monarchie.\n\nV letech 1918–1919 se angažoval v pokusu místních Němců z Lanškrounska o realizaci práva na sebeurčení a připojení etnicky německých oblastí Českých zemí k Německému Rakousku (provincie Deutschböhmen). V letech 1918–1919 zasedal jako poslanec Provizorního národního shromáždění Německého Rakouska (\"Provisorische Nationalversammlung\").\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října roku 1938, kdy jeho mandát zanikl v souvislosti se změnami hranic ČSR.\n\nProfesí byl majitelem dědičného dvoru v Albrechticích. I v meziválečném Československu zasedal za německou menšinu v zemědělské radě. V letech 1927–1932 byl aktivní v komunální politice v rodných Albrechticích.\n\n"}
{"id": "749427", "url": "https://cs.wikipedia.org/wiki?curid=749427", "title": "Tomáš Vincour", "text": "Tomáš Vincour\n\nTomáš Vincour (* 19. listopadu 1990, Brno) je český hokejový útočník HC Kometa Brno. Jeho strýcem je šéf Komety Libor Zábranský a jeho matka (sestra Libora Zábranského) působí u týmu jako fyzioterapeutka.\n\n\n\n"}
{"id": "749431", "url": "https://cs.wikipedia.org/wiki?curid=749431", "title": "Lev v zimě (film, 1968)", "text": "Lev v zimě (film, 1968)\n\nLev v zimě je film inspirovaný životem Jindřicha II. Plantageneta, jako podklad pod film posloužila stejnojmenná divadelní hra Jamese Goldmana. Režie se ujal Anthony Harvey.\n\nV roli Jindřicha II. Plantageneta se zde představil Peter O'Toole, ve skutečnosti o mnoho mladší než Jindřich v době, kdy se má hra odehrávat, a v hlavní ženské roli Eleonory Akvitánské mu zde sekundovala Katharine Hepburnová. Ve vedlejších rolích se zde objevili Timothy Dalton jako francouzský král Filip a Anthony Hopkins jako Richard, syn krále Jindřicha II. Plantageneta.\n\nFilm byl oceněn třemi Oscary: Za nejlepší ženskou hlavní roli (Katharine Hepburnová), za nejlepší adaptovaný scénář (James Goldman) a nejlepší filmovou hudbu (John Barry). V dalších čtyřech kategoriích byl film na Oscara nominován: Nejlepší herec v hlavní roli (Peter O´Toole), Nejlepší kostýmy (Margaret Furse), Nejlepší režie (Anthony Harvey) a Nejlepší film (Martin Poll). Film získal také dva Zlaté glóby a to jako nejlepší film a Peter O'Toole jako nejlepší mužský herec.\n\nDruhá filmová verze pochází z roku 2003 a byla natočena režiserém Andrejem Končalovským.\n\nDěj filmu se odehrává v roce 1183 v rodině anglického krále Jindřicha II. Plantageneta na hradě Chinon v Anjou, kde se každý člen uchází o následnictví, či prosazuje každý svého kandidáta na trůn. Král Jindřich povolá své tři syny, aby jim sdělil, kdo se stane jeho nástupcem na trůně. A také povolává uvězněnou manželku Eleonoru. Nejmladší syn Jan je jeho tajným favoritem, jedná se o budoucího krále Jana Bezzemka. Jeho nejstarší syn Richard, budoucí král Richard Lví Srdce, je naopak favoritem královny Eleonory. Prostřední syn Geoffrey nemá důvěru ani jednoho z rodičů, ale je o něm uvažováno jako o kancléři budoucího panovníka. Do tohoto boje se dále zaplétá francouzský král Filip, který zde hledá nejvhodnějšího kandidáta pro své plány do budoucna. Politická situace v zemi však není jednoduchá a země potřebuje silného vůdce. Blíži se zima a situace se vyostřuje. Královna Eleonora i přes nesčetné pokusy sesadit krále má manžela pořád svým způsobem ráda a král ji. V rozhodujicích chvílích drží při sobě. Pozoruhodné drama končí nezvolením následníka a všichni aktéři opouštějí hrad.\n"}
{"id": "749432", "url": "https://cs.wikipedia.org/wiki?curid=749432", "title": "HC Milevsko 2010", "text": "HC Milevsko 2010\n\nHC Milevsko 2010 (celým názvem: Hockey Club Milevsko 2010) je český klub ledního hokeje, který sídlí ve městě Milevsko v Jihočeském kraji. Založen byl v roce 2010 po zániku původního městského klubu HC ZVVZ Milevsko. Ve sportovní terminologii se jedná o tzv. Phoenix club. Od sezóny 2014/15 působí v Jihočeské krajské lize, čtvrté české nejvyšší soutěži ledního hokeje. Klubové barvy jsou modrá, zelená a bílá.\n\nSvé domácí zápasy odehrává na zimním stadionu Milevsko s kapacitou 3 500 diváků.\n\n\nZdroj: \n\n\n\nZdroj: \n\n"}
{"id": "749436", "url": "https://cs.wikipedia.org/wiki?curid=749436", "title": "Fed Cup 2011 - blok B 2. skupiny zóny Asie a Oceánie", "text": "Fed Cup 2011 - blok B 2. skupiny zóny Asie a Oceánie\n\nBlok B 2. skupiny zóny Asie a Oceánie Fed Cupu 2011 představoval jednu ze dvou podskupin 2. skupiny. Hrálo se mezi 2. až 5. únorem v areálu National Tennis Centre thajského města Nonthaburi venku na tvrdém povrchu. \n\nČtyři týmy se utkaly ve vzájemných zápasech. Vítěz následně sehrál zápas s vítězem bloku A o postup do 1. skupiny zóny Asie a Oceánie pro rok 2012. Družstva z druhé, třetí a čtvrté příčky se v baráži utkala se stejně umístěnými týmy o konečné pořadí.\n\n"}
{"id": "749438", "url": "https://cs.wikipedia.org/wiki?curid=749438", "title": "Kerry", "text": "Kerry\n\nKerry může označovat:\n\n\n\n"}
{"id": "749439", "url": "https://cs.wikipedia.org/wiki?curid=749439", "title": "Lev v zimě (film, 2003)", "text": "Lev v zimě (film, 2003)\n\nLev v zimě je televizní film inspirovaný životem Jindřicha II. Plantageneta, jako podklad pod film posloužila stejnojmenná divadelní hra Jamese Goldmana. Jedná se o remake filmu z roku 1968. Nová verze pochází z roku 2003 a byla natočena režiserém Andrejem Končalovským. \n\nV roli Jindřicha II. se zde představil Patrick Stewart. Jeho manželku Eleonoru si zahrála Glenn Closeová a dále byli obsazeni například Julie Vysocká a Jonathan Rhys Meyers jako francouzský král Filip. Film získal cenu Emmy za kostýmy a Glenn Closeová získala Zlatý glóbus jako nejlepší herečka v televizním filmu nebo seriálu. \n\nDěj filmu se odehrává v roce 1183 v rodině anglického krále Jindřicha II. Plantageneta na hradě Chinon v Anjou, kde se každý člen uchází o následnictví, či prosazuje každý svého kandidáta na trůn. Král Jindřich povolá své tři syny, aby jim sdělil, kdo se stane jeho nástupcem na trůně. A také povolává uvězněnou manželku Eleonoru. Nejmladší syn Jan je jeho tajným favoritem, jedná se o budoucího krále Jana Bezzemka. Jeho nejstarší syn Richard, budoucí král Richard Lví Srdce, je naopak favoritem královny Eleonory. Prostřední syn Geoffrey nemá důvěru ani jednoho z rodičů, ale je o něm uvažováno jako o kancléři budoucího panovníka. Do tohoto boje se dále zaplétá francouzský král Filip, který zde hledá nejvhodnějšího kandidáta pro své plány do budoucna. Politická situace v zemi však není jednoduchá a země potřebuje silného vůdce. Blíži se zima a situace se vyostřuje. Královna Eleonora i přes nesčetné pokusy sesadit krále má manžela pořád svým způsobem ráda a král ji. V rozhodujicích chvílích drží při sobě. Pozoruhodné drama končí nezvolením následníka a všichni aktéři opouštějí hrad.\n\nFilm získal mezi diváky na největších filmových databázích spíše pozitivní hodnocení.\n\n"}
{"id": "749452", "url": "https://cs.wikipedia.org/wiki?curid=749452", "title": "Hrabství Galway", "text": "Hrabství Galway\n\nHrabství Galway ( , ) je irské hrabství, nacházející se na západě země v bývalé provincii Connacht. Sousedí s hrabstvím Mayo na severu, s hrabstvími Roscommon a Offaly na východě, s hrabstvím Tipperary na jihovýchodě a s Clare na jihu. Západní pobřeží omývá Atlantský oceán a také Galwayský záliv \"(Galway Bay)\" a proto zde panuje extrémně oceánické podnebí. K hrabství také patří Aranské ostrovy.\n\nHlavním městem hrabství je Galway. Hrabství má rozlohu 6148 km² a žije v něm 250 541 obyvatel (2011). Asi 20 % populace mluví irsky, což ho činí hrabstvím s největším podílem irských mluvčích v Irsku.\n\nMezi zajímavá místa patří například Galway nebo hrad Dunguaire Castle. Na území hrabství se rovněž nacházejí dvě velká jezera – Lough Derg a Lough Corrib.\n\nZkratka hrabství, používaná zejména na SPZ, je G.\n\n"}
{"id": "749457", "url": "https://cs.wikipedia.org/wiki?curid=749457", "title": "František Malík", "text": "František Malík\n\nFrantišek Malík (22. prosince 1885 Řetenice - 29. března 1967 Praha) byl český a československý odborový předák, politik, člen Československé sociálně demokratické strany dělnické, pak Komunistické strany Československa, za níž zasedal jako senátor v Národním shromáždění ČSR.\n\nPocházel z hornické rodiny a od 16 let sám pracoval jako horník. Byl aktivní v hornickém odborovém hnutí. Počátkem 20. let přešel během rozkolu v sociální demokracii do nově ustavené KSČ. Organizoval její odbory na Kladensku, v roce 1932 byl jedním z hlavních organizátorů mostecké stávky. V letech 1934-1938 byl ústředním tajemníkem Průmyslového svazu horníků.\n\nV parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ. Profesí byl k roku 1935 odborovým tajemníkem v Praze-Nuslích.\n\nZa války byl členem londýnské Státní rady Československé, jež působila jako exilový československý parlament. Po návratu do Československa byl v květnu 1945 pověřen funkcí tajemníka Svazu zaměstnanců v hornictví. Tento post zastával do roku 1948. Pak byl v letech 1948-1957 funkcionářem generálního ředitelství československých dolů.\n\n"}
{"id": "749460", "url": "https://cs.wikipedia.org/wiki?curid=749460", "title": "Arrondissement Vesoul", "text": "Arrondissement Vesoul\n\nArrondissement Vesoul je francouzský arrondissement ležící v departementu Haute-Saône v regionu Franche-Comté. Člení se dále na 19 kantonů a 351 obcí.\n"}
{"id": "749461", "url": "https://cs.wikipedia.org/wiki?curid=749461", "title": "Hokejový turnaj v Berlíně 1909", "text": "Hokejový turnaj v Berlíně 1909\n\nHokejový turnaj v Berlíně 1909 byl prvním ročníkem Hokejového turnaje v Berlíně, což byla vůbec první mezinárodní soutěž v ledním hokeji. Konal se od 4. do 6. března 1909. Turnaje se zúčastnilo šest mužstev, která se utkala vyřazovacím systémem.\n\n Berliner Hockey Club – Charlottenburger Sport Club 1902 11:0 (4:0, 7:0)\n\n4. března 1909 – Berlín (Eispalast)\n\nBerlin HC:\nBrankář: Raque.\nObránce: Mever.\nZáložníci: Lindemann – Baer.\nÚtočníci: Killam – Guderian – Doerry.\n\nCharlottenburg SC:\nBrankář: Partecke.\nObránce: Hoffmann.\nZáložníci: Krokowski – Krüger.\nÚtočníci: Martin – Wiemann – Warmuth.\n\n5. března 1909 – Berlín (Eispalast)\nBranky: ??? - Jarkovský, Palouš.\n\nBerliner SC\nBrankář: Bliesener.\nObránce: Lüdecke.\nZáložníci: Steinke – Müller.\nÚtočníci: Kutscher – Grauel – Jakob.\n\nvýběr Prahy:\nBrankář: Josef Gruss.\nObránce: Jan Fleischmann – Fallyn.\nZáložníci: Jan Palouš.\nÚtočníci: Jaroslav Jarkovský – Otakar Vindyš – Ctibor Malý.\n\n Berliner Hockey Club – Brussels Ice Hockey Club 1:3 (1:3, 0:0)\n\n6. března 1909 – Berlín (Eispalast)\nRozhodčí: Louis Magnus (FRA).\n\nBerlin HC:\nBrankář: Raque.\nObránce: Mever.\nZáložníci: Lindemann – Baer.\nÚtočníci: Killam – Guderian – Doerry.\n\nBrussels IHC:\nBrankář: Ehrlich.\nObránci: Pichuèque – Van der Straeten.\nZáložník: Van den Bulcke.\nÚtočníci: Coupez – Duden – Charlier.\n\n6. března 1909 – Berlín (Eispalast)\n\nBerliner SC\nBrankář: Bliesener.\nObránce: Lüdecke.\nZáložníci: Steinke – Müller.\nÚtočníci: Kutscher – Grauel – Jakob.\n\nASC 1906 Dresden\nBrankář: Marcuard.\nObránce: Collett.\nZáložnci: Tavel – Jacobi.\nÚtočníci: Tikkanen – Hartley – Green.\n\n Akademischer SC 1906 Dresden – Brussels Ice Hockey Club 5:3pp (2:0, 0:2 – 1:1, 2:0)\n\n6. března 1909 – Berlín (Eispalast)\nRozhodčí: M. Dreyer.\n\nASC 1906 Dresden\nBrankář: Marcuard.\nObránce: Collett.\nZáložnci: Tavel – Jacobi.\nÚtočníci: Tikkanen – Hartley – Green.\n\nBrussels IHC:\nBrankář: Ehrlich.\nObránci: Pichuèque – Van der Straeten.\nZáložník: Van den Bulcke.\nÚtočníci: Coupez – Duden – Charlier.\n\n\n"}
{"id": "749462", "url": "https://cs.wikipedia.org/wiki?curid=749462", "title": "Gustav Mayr", "text": "Gustav Mayr\n\nGustav Mayr (28. listopadu 1872 Kojetín - 4. září 1936 Praha) byl československý důlní inženýr, politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nJeho otec byl úředníkem a přednostou různých železničních stanic na Severní dráze císaře Ferdinanda a rodina se tak často stěhovala. Matka pocházela ze staré německé měšťanské rodiny z Brna. Gustav Mayr absolvoval německou obecnou školu v Brně, studoval na gymnáziu ve Vídni a Olomouci. Pak absolvoval horní akademii v Lubně a působil jako inženýr v hornickém průmyslu. Od roku 1897 pracoval v Moravské Ostravě. Zpočátku byl zaměstnán u důlních podniků Severní dráhy, od roku 1911 byl ředitelem dolu ve Slezské Ostravě a od roku 1916 ředitelem dolu Hubert. Zde setrval jako vrchní horní inspektor až do roku 1932.\n\nPo parlamentních volbách v roce 1935 získal senátorské křeslo v Národním shromáždění. Mandát ale získal až dodatečně během roku 1935 jako náhradník poté, co rezignoval senátor Josef Hocke a první náhradník Josef Heger mandát nepřevzal. V senátu zasedal do své smrti v roce 1936. Pak ho vystřídal Emil Schrammel.\n\nProfesí byl uváděn jako vrchní báňský inspektor ve výslužbě ze Slezské Ostravy. Zemřel v září 1936 na Schlosserově klinice v Praze po dlouhé nemoci.\n\n"}
{"id": "749463", "url": "https://cs.wikipedia.org/wiki?curid=749463", "title": "Lev v zimě (divadelní hra)", "text": "Lev v zimě (divadelní hra)\n\nLev v zimě je divadelní hra uvedená na Broadwayi v roce 1966. Autorem je James Goldman. Inspirací byl závěr života anglického krále Jindřicha II. Plantageneta. Hra byla dvakrát adaptována, poprvé v roce 1968, podruhé v roce 2003.\n\nDěj se odehrává v roce 1183 v rodině anglického krále Jindřicha II. Plantageneta na hradě Chinon v Anjou, kde se každý člen uchází o následnictví, či prosazuje každý svého kandidáta na trůn. Král Jindřich povolá své tři syny, aby jim sdělil, kdo se stane jeho nástupcem na trůně. A také povolává uvězněnou manželku Eleonoru. Nejmladší syn Jan je jeho tajným favoritem, jedná se o budoucího krále Jana Bezzemka. Jeho nejstarší syn Richard, budoucí král Richard Lví Srdce, je naopak favoritem královny Eleonory. Prostřední syn Geoffrey nemá důvěru ani jednoho z rodičů, ale je o něm uvažováno jako o kancléři budoucího panovníka. Do tohoto boje se dále zaplétá francouzský král Filip, který zde hledá nejvhodnějšího kandidáta pro své plány do budoucna. Politická situace v zemi však není jednoduchá a země potřebuje silného vůdce. Blíži se zima a situace se vyostřuje. Královna Eleonora i přes nesčetné pokusy sesadit krále má manžela pořád svým způsobem ráda a král ji. V rozhodujících chvílích drží při sobě. Pozoruhodné drama končí nezvolením následníka a všichni aktéři opouštějí hrad.\n\n(50 let) V jeho době byli padesátiletí muži buď staří, nebo mrtví. Jindřich je však stále téměř stejný. Jeho manipulování s rodinou i s jinými lidmi je pojato jako spontánní a emotivní, což je opakem promyšlených strategií Eleonory a chladných kalkulací Geoffreyho. To dělá z Jindřicha svým způsobem sympatickou postavu. \n\nAsi 60letá Eleonora (francouzsky \"Aliénor\"), Jindřichova manželka, je stále krásná žena, která nepostrádá temperament a autoritu. Má značné ženské kvality, ale je schopná pevně si stát za svým stanoviskem v mužském světě. Intrikuje proti Jindřichovi a zároveň ho stále miluje. Svými dětmi vlastně opovrhuje, ale nepřeje si, aby jim Jindřich jakkoliv ublížil.\n\n(17 let) Nejmladší syn Jindřicha a Eleonory, rozmrzelý a podrážděný a stále klukovský. Mnoho jiných postav ve hře ho popisuje jako rozmazleného spratka. Je to Jindřichův oblíbenec, ale také je nejslabší. Věčně kolísá mezi jednotlivými stranami a Geoffrey s ním snadno manipuluje.\n\n(25 let) Syn Jindřicha a Eleanory, energický muž. Je pohledný, okouzlující a chytrý. Ve hře je to chladný manipulátor bez osobního tepla. Toužil po lásce svých rodičů, ale žádnou nedostává. Jindřich má raději Jana a Eleonora Richarda. Ve hře však zůstává otevřená otázka, jestli rodiče některého ze synů opravdu kdy milovali, nebo je jen využívali ve vzájemném boji. \n\n(26 let) Nejstarší ze tří ještě žijících synů Jindřicha a Eleanory. Pohledný a působivý muž s pověstí slavného vojáka. Válka je jeho profesí a je v ní skvělý. Ze tří princů je to jasně ten nejsilnější a nejdrsnější. Richard a francouzský král Filip spolu měli sexuální aféru, Filip však Richardovi odhalí, že z jeho strany to byla jen politika. Richard měl v dětství blízký vztah s matkou, zřejmě proto ji dnes miluje i nenávidí. \n\n(23 let) Krásná Jindřichova milenka, která ho miluje a on ji. Všichni podceňují její sílu i intelekt. Zpočátku je nevinná, ale ke konci hry si osvojí i určitou tvrdost, když Jindřicha přesvědčuje, aby všechny tři syny do konce života uvrhl do žaláře.\n\n(18 let) Už tři roky je francouzským králem. Není tak dobrý v manipulování lidmi jako Jindřich, v průběhu hry se to však rychle učí.\n"}
{"id": "749465", "url": "https://cs.wikipedia.org/wiki?curid=749465", "title": "Domovoj Butler", "text": "Domovoj Butler\n\nDomovoj Butler je fiktivní postava v knižní sérii \"Artemis Fowl\" irského spisovatele Eoina Colfera. Je osobním strážcem Artemise Fowla II. Absolvoval Akademii madam Ko, což je akademie pro bodyguardy. Jako důkaz má na rameni vytetovaný modrý diamant. Má sestru Julii, jež se stala, navzdory své štíhlé postavě, wrestlerkou a vystupovala pod pseudonymem Jadeitová princezna, protože měla v copu jadeit, který se dal používat jako zbraň. Butler se v minulosti střetl s trollem a jako jediný člověk v dějinách skřítkovského Národa vyhrál. Záběry z jeho střetu s trollem jsou používány ve výcvikovém středisku LEPReko, skřítkovské policie, jako skvělá ukázka boje muže proti muži. Butler byl jednou dokonce zabit, ale Artemis Fowl II. jeho tělo zmrazil a kapitánka Myrta Krátká ho s pomocí svého kouzla oživila, což Butlerovi ubralo patnáct let života a ztížilo dýchání. To je však malá cena za život… Později se svému \"vrahovi\" pomstil, protože předstíral svého vlastního ducha. Navzdory jeho síle a schopnostem se Butlerovi velmi příčilo, když musel v knize \"Artemis Fowl\" unést Myrtu Krátkou, protože je čestný. Kupodivu má rád romantické příběhy a film \"Někdo to rád horké\". Bojí se jen velmi mála věcí a jednou z nich je selhání, čemuž se však v jeho profesi osobního strážce nelze divit. Jeho oblíbenou zbraní je SIG Sauer.\n\nPoprvé se objevuje po boku Artemise Fowla II. (dále jen Artemis Fowl nebo Artemis) v Ho Či Minově Městě, kam je zavedla informace Butlerova kontaktu. Tam se dozví o existenci skřítků a získá spolu s Artemisem Knihu, což je něco jako Bible skřítků. Poté pomůže Artemisovi unést kapitánku LEPReko Myrtu Krátkou. V této operaci hrál velmi významnou úlohu. Když poté čekali na někoho, s kým budou vyjednávat, Butler zneškodnil celou četu skřítků, jež se snažila vplížit do Fowl Manor, sídla Fowlů. Velitel Reko Julius Břízný poslal do Fowl Manor permoníka Slámu Hraboše, několikrát trestaného zloděje, a ten Butlera nedopatřením omráčil. Když pak na krátkou dobu převzal velení LEPReko Briar Vavřín, jež nařídil vpustit dovnitř trolla, Butler onoho trolla s pomocí kapitánky Krátké porazil. Po nějaké době byla kapitánka vrácena svému Národu. Vypadalo to,že tím vše končí, ale pak byl nalezen otec Artemise, jehož unesla mafie. V podzemí, kde žije Národ, mezitím řádily skřetí gangy. V této knize, \"Artemis Fowl: Operace Arktida\", se nakonec povedlo zachránit jak Artemisova otce, tak hlavní město skřítků Jistotu. V tomto icidentu hrál Butler nemalou roli, neboť bez něj by Artemis velmi pravděpodobně zemřel. V dalším díle série, \"Artemis Fowl: Věčná šifra\", padne Artemisův vynález Kostka X, jakýsi minipočítač s mnoha funkcemi, do rukou Američanovi Jonu Spirovi. Butler byl zabit, ale pak opět vzkříšen. Kostka X byla nakonec zachráněna. Po tomto dobrodružství byly jak Butlerovi, tak Artemisovi a Butlerově sestře Julii vymazány veškeré vzpomínky na Národ. Poté však nastalo nové nebezpečí. V knize\"Artemis Fowl a Opalin podraz\" se vrátí iniciátorka povstání skřetích gangů, šotka Opal Koboi, jež zabije velitele břízného a Myrta je nedopatřením obviněna jeho vraždy, přesně jak Opal zamýšlela. Díky permoníkovi Slámovi Hrabošovi se Butlerovi vrátí vzpomínky, ale Artemise mezitím Opal plánuje zabít a stejně tak i Myrtu. Butler je však oba s pomocí Slámy zachrání a překazí i Opalin plán na zničení Jistoty. V další knize se pak Artemis musí vydat do Bezčasí, aby zachránil ostrov démonů a Butler na něj čeká něco klem tří let, ačkoli v Bezčasí uplyne sotva hodina. V dalším díle se Artemis vydá do minulosti zachránit jistý druh lemura, jež je i lékem na magickou nemoc. V tomto dobrodružství figuruje převážně Butlerovo mladší já. On je mezitím v současnosti \"mesmerizován\" (jeho mysl lze ovládat) Opal Koboi z minulosti. Nakonec se ale vše vyřeší. V posledním díle série, \"Artemis Fowl a atlantský komplex\", začne Artemis Fowl trpět právě tímto komplexem, a proto v záchvatu paranoie pošle Butlera za jeho sestrou do Mexika, kde ho napadne dav \"mesmerizovaných\" wrestlingových fanoušků. Ty mesmerizoval zločinný bratr Julia Břízného Turnball. Butler s Julií uniknou a poté jsou znovu napadeni, tentokrát permoníky, kterým tuto zakázku nezadal nikdo jiný než Turnball. N aštěstí je mezi nimi i Sláma Hraboš, který jim pomůže. Pak se znovu shledají s Artemisem a porazí Turnballa. Artemis je nakonec vyléčen.\n"}
{"id": "749473", "url": "https://cs.wikipedia.org/wiki?curid=749473", "title": "Karl Michler", "text": "Karl Michler\n\nKarl Michler, též Karl Wilhelm Michler (15. listopadu 1882 Buschullersdorf - 8. října 1936 Liberec) byl československý politik německé národnosti, člen Německého pracovního a volebního společenství (DAWG) a meziválečný senátor Národního shromáždění za Sudetoněmeckou stranu (SdP).\n\nNarodil se v obci Buschullersdorf (dnes Oldřichov v Hájích). Byl synem lesníka. Absolvoval měšťanskou školu, odbornou textilní školu a státní živnostenskou školu v Liberci a pracoval v různých továrnách coby tkadlec a koželuh. Absolvoval četné studijní cesty v Německu, Francii, Itálii a Belgii. Působil jako odborný učitel na textilní škole v Šluknově. Za první světové války se dobrovolně se přihlásil do rakousko-uherské armády, v níž dosáhl důstojnické hodnosti a ke konci války se stal inspektorem ministerstva války ve Vídni pro dozor nad textilním průmyslem v celé monarchii. Po vzniku Československa byl roku 1920 jako učitel penzionován. Působil potom v soukromém sektoru v textilním průmyslu a později zastával post ředitele zastavárny města Liberce, kde setrval do své smrti. Politicky a veřejně se angažoval, byl aktivistou turnerského tělocvičného hnutí. Pak vstoupil do strany DAWG, v níž do roku 1933 zastával post člena celostátního vedení.\n\nV parlamentních volbách v roce 1929 neúspěšně kandidoval do senátu za DAWG.\n\nV parlamentních volbách v roce 1935 získal senátorské křeslo v Národním shromáždění, nyní již za Sudetoněmeckou stranu. V senátu zasedal do své smrti v roce 1936. Pak ho vystřídal Franz Werner. Profesí byl soukromým úředníkem v Liberci.\n\n"}
{"id": "749480", "url": "https://cs.wikipedia.org/wiki?curid=749480", "title": "Nepustilova metoda", "text": "Nepustilova metoda\n\nNepustilova metoda je způsob výuky cizího jazyka vyvinutý roku 1981 Vladimírem Nepustilem. V době vzniku představoval protiklad k tradičním vyučovacím metodám svého druhu používaným v Československu. Principem Nepustilovy metody je co nejrychleji zvládnout gramatiku pomocí přehledných tabulek a drilových cvičení a poté čtením rozšiřovat slovní zásobu. Metoda roku 1994 získala ochrannou známku.\n\nMetoda je postavena na psychologických a neurofyziologických základech. Imituje proces vývoje jazyka u dítěte, kde souběžně probíhají tři procesy\n\n\nU dospělých je díky logickému myšlení (začíná převládat od 12–14 roku) integrační proces značně zkrácen. Aktivním drilem (žvatláním) se tato struktura převede z vědomí do podvědomí a díky zvládnuté gramatické struktuře se přejde na četbu neupravených originálních textů, což představuje onen široký pasivní záběr jazyka u dítěte. Četba poskytuje motivaci, materiál pro konverzaci a zajišťuje nenásilný růst slovní zásoby bez biflování izolovaných slovíček (což NM přímo zakazuje). Významnou složkou metody zejména na počátku výuky je srovnání mateřského jazyka s cizím jazykem.\n\nMetoda je definována jako rychlý vstup, nikoliv rychlé naučení se jazyka. Záleží pak už na schopnostech a píli každého. Jak řekl sám autor metody:\nV roce 1990 založil Vladimír Nepustil v Brně Nepustilovu jazykovou školu. Po náhlém úmrtí Vladimíra Nepustila v roce 1995 vedla školu manželka Sylvie a syn Jiří. Škola pořádá týdenní intenzivní kurzy, víkendové kurzy, dvouměsíční a čtyřměsíční dopolední či odpolední kurzy a zajišťuje výuku cizích jazyků také pro firmy po celé republice. Kromě tradiční angličtiny, němčiny a francouzštiny v roce 2018 přibyla do portfolia školy také čínština. Od roku 1988, kdy byla publikována první učebnice, bylo vydáno ve vlastním nakladatelství mnoho dalších publikací, jež byly v průběhu let doplňovány a modernizovány.\n\nNepustil vyučoval cizí jazyky, publikoval knihy, sestavoval horoskopy, angažoval se ve veřejných věcech, podílel se na samizdatu, hrál fotbal i šachy, staral se o lidi i zvířata. Byl vizionářem a snílkem. \n\nNarodil se 13. února 1947 v Kroměříži do učitelské rodiny. V roce 1969 úspěšně absolvoval obor čeština němčina na pedagogické fakultě v Brně a v roce 1973 absolvoval s červeným diplomem filosofickou fakultu obor psychologie.\n\nV roce 1977 podepsal Chartu 77 a později i dokument 2000 slov. Následkem bylo propuštění z práce. Byl vyšetřován Státní bezpečností a dostal zákaz vykonávat nejen taková zaměstnání, kde by byl ve styku s veřejností, ale v podstatě jej nechtěli zaměstnat nikde. V letech 1978 – 1983 byl zaměstnán jako pomocný dělník ve společnostech Brno Smalt, MEZ Brno, SAMB a stavěč kulis ve Státním divadle Brno. V roce 1985 pracoval jako uklízeč ve společnosti Agrozet Brno a zároveň zahájil soukromou výuku cizích jazyků vlastní propracovanou metodou. Jejím hlavním principem je dril a propracovaná metodika. Současně v té době začal psát svou první učebnici němčiny.\n\nV roce 1988 realizoval kurzy výuky cizích jazyků a v roce 1990 založil Nepustilovu jazykovou školu a vyšly mu rovněž učebnice angličtiny a němčiny. O tři roky později natočil audio a videokazety němčiny a angličtiny za účasti populárních herců a ve spolupráci s Mgr. Rýcem vydal skripta francouzštiny. Vladimír Nepustil zemřel v roce 1995.\n\n"}
{"id": "749481", "url": "https://cs.wikipedia.org/wiki?curid=749481", "title": "Treniota", "text": "Treniota\n\nTreniota (1210 – 1264; původně se asi jmenoval Triniotas; používá se zřejmě nesprávně ve 20. století zpětně politevštěná forma poběloruštěného tvaru Транята (Traňata), – srovnej s něm. \"Trinota\") byl litevský velkokníže.\nPředpokládá se, že v letech 1261 – 1263 jako submonarcha byl vládcem střední a západní Litvy, t.j. celé tehdejší Žemaitie. Před tím, než se stal velkoknížetem litevským, se tento Mindaugův oblíbenec zúčastnil několika válečných tažení litevců do území, ovládaných Řádem německých rytířů, při kterých se osvědčil jako skvělý vojevůdce. Kolem roku 1260 formuloval a pokusil se uskutečnit program sjednocení všech baltských zemí pod litevskou nadvládou.\n\nZatímco Mindaugas se obrátil ke křesťanství (hlavně proto, aby odstranil záminky útočných a kořistivých německých rytířů a livonského řádu k potírání pohanství mečem a ohněm, v téže intenci aby získal podporu papeže (a západní křesťanské Evropy) v otázce korunovace na litevského krále), Treniota zůstal přesvědčeným pohanem. Nehledě na Mindaugovu konverzi, němečtí rytíři pokračovali v častých a bezohledně plenících vpádech na litevská území (prakticky pouze Žemaité se jim dokázali postavit na účinný odpor) – Mindaugova konverze se jim vůbec nehodila do plánu, chtěli dále loupit pod záminkou potírání pohanství. Po bitvě u jezera Durbe v roce 1260 Treniota začal nutit Mindaugase, aby se zřekl křesťanství a útočil na oslabený Řád německých rytířů. Útoky na řád však i přes jejich oslabení nebyly dostatečně účinné. Mindaugas si začal zpochybňovat výhody aliance s Treniotou a začal jej posílat do výbojů na opačnou stranu: směrem na jih – jihovýchod. Takovýto zvrat událostí a plánů se Treniotovi nelíbil, proto zosnoval s pomocí Daumanta zavraždění Mindaugase a jeho dvou synů Ruklyse a Rupeikise (třetí syn Vaišelga vyvázl, protože byl tou dobou v Řecku) v Agloně (dnešní Lotyšsko). Panoval však po Mindaugovi jen krátce (necelý rok), neboť jeho samotného na jaře roku 1264 na příkaz \"Mindaugovy kliky\" zavraždili Mindaugovi sluhové.\nNení jasné, kdo byl jeho otec: existují tři varianty: Lengvenis, Vykintas, Erdvilas. Pro nedostatek písemných zdrojů z té doby nelze zatím rozhodnout, která varianta je správná.\n"}
{"id": "749482", "url": "https://cs.wikipedia.org/wiki?curid=749482", "title": "Heinrich Zille", "text": "Heinrich Zille\n\nRudolf Heinrich Zille (10. ledna 1858 Radeburg – 9. srpna 1929 Berlín) byl nizozemský karikaturista, ilustrátor a fotograf. Byl nejznámější svými pracemi o životě lidí v Berlíně a těšil se velké popularitě na počátku dvacátého století.\n\nHeinrich Zille se narodil 10. ledna 1858 v Radeburgu jako syn hodináře. V roce 1867 se přestěhoval s rodinou do Berlína, kde vystudoval litografii a karikaturu u Theodora Hosemanna. Po ukončení studia pracoval v různých obchodech s litografiemi a fotografických studiích, kde také získal zběhlost v umění. Po absolvování vojenské služby v letech 1880 až 1882 začal fotografovat a kreslit sám.\n\nProslavil se zejména jako ilustrátor a karikaturista. Širokou oblibu získaly jeho často vtipné kresby z proletářských čtvrtí Berlína („Milljöh“), které byly publikovány v předních časopisech, jako \"Simplicissimus\" nebo \"Die Jugend\". Jeho práce byly často velmi erotické, někdy až pornografické, převážně z prostředí prostitutek. V roce 1903 se stal členem skupiny umělců Berliner Secession spolu se svým přítelem Maxem Liebermannem, který doporučil jeho jmenování profesorem na Pruské Akademii výtvarných umění Preußische Akademie der Künste.\n\nV letech 1890 až 1907 se věnoval fotografii, dokumentoval berlínský veřejný život, ale pořídil také mnohé umělecké portréty aktů představující modelky a ateliérové snímky. Že se věnoval také fotografii bylo objeveno a zdokumentováno teprve na konci šedesátých let 20. století. V jeho pozůstalosti se nachází „418 skleněných negativů, několik skleněných pozitivů a více než 100 fotografií, ke kterým nejsou k dispozici žádné negativy.“ Historie jeho fotografického díla je odhadována od roku 1890 a trvala až do začátku první světové války. Pravděpodobnější je, že se Zille vzdal fotografie po svém opuštění Fotografické společnosti v roce 1907. Fotografiím, které pořizoval nekladl z uměleckého hlediska velkou důležitost, fotoaparát používal jako \"obrázkový poznámkový blok\" pro své grafické studie. Nikdy se nepovažoval za fotografa, dokonce ani nevlastnil fotoaparát, ale zařízení si půjčoval od své firmy, nebo od kolegů v práci. Také není jasně prokázáno, zda obrazový materiál pochází výhradně z majetku Heinricha Zilleho. Pro své akty v letech 1900 až 1903 využíval ateliérů Augusta Gaula a Augusta Heera. Jeho portréty aktů dokumentují události ve studiu a modely a studenty při jejich práci.\n\nV roce 1883 se oženil s Huldou Frieskeovou, s níž měl tři děti. Zemřel v roce 1929 ve věku 71 let. V Berlíně se nachází muzeum Heinricha Zilleho. Jeho práce byly vystaveny v Alte Nationalgalerie v Berlíně a v Kunstmuseum Mülheim an der Ruhr.\n\nJeho jméno nese v Německu více než desítka ulic, park v rodném Radeburgu i Berlíně, několik škol a od roku 2000 také asteroid obejevený v roce 1990 (15724) Zille.\n\n\n"}
{"id": "749484", "url": "https://cs.wikipedia.org/wiki?curid=749484", "title": "Okresní kolo", "text": "Okresní kolo\n\nOkresní kolo (v originále Sectionals) je 13. epizoda amerického televizního seriálu \"Glee\". Poprvé se vysílala na televizní stanici Fox 9. prosince 2009. Epizodu napsal a režíroval spoluautor seriálu, Brad Falchuk a ukončuje první polovinu první série \"Glee\". V této epizodě vyhraje sbor okresní kolo soutěže a může pokračovat do regionálního kola. Finn (Cory Monteith) zjistí, že není otcem dítěte, které čeká jeho přítelkyně Quinn (Dianna Agron). Fotbalový trenér Ken Tanaka (Patrick Gallagher) se rozchází se svou snoubenkou Emmou (Jayma Mays), protože se dozví o jejích citech k vedoucímu sboru Willovi Schuesterovi (Matthew Morrison). Will odchází od své ženy Terri (Jessalyn Gilsig) a s Emmou se na konci epizody políbí. V této epizodě se také vrací Eve a Michael Hitchcock jako Grace Hitchens a Dalton Rumba, vedoucí konkurenčních sborů.\n\nV epizodě zazní cover verze šesti písní. Studiové nahrávky čtyř písní byly vydány jako singly, jsou dostupné ke stažení a jsou obsaženy na albu \"\". Epizodu v den vysílání sledovalo 8,127 milionů amerických diváků a získala většinou pozitivní ohlasy od kritiků. Hudební vystoupení byly chváleny stejně jako rozvoj vztahu mezi Emmou a Willem, ačkoliv redaktor Dan Snierson z Entertainment Weekly poznamenal, že by bylo možná lepší nechat jejich románek nevyřešený.\n\nWill Schuester se nesmí zúčastnit okresního kola soutěže školních sborů, kvůli tomu, že porušil pravidla soutěže. Školní poradkyně Emma Pillsburry požádá o přeložení svatby o pár hodin později, aby mohla sbor doprovázet na soutěž ona, což nelibě nese její snoubenec, fotbalový trenér Ken Tanaka. Většina sboru už ví, že Puck (Mark Salling) je ve skutečnosti otcem Quinnina dítěte a ne Finn. Snaží se tuto informaci ukrýt před Rachel, protože ví, že by to prozradila Finnovi. Emma převezme ve sboru Willovu roli vedoucího skupiny a pomůže sestavit sboru seznam písní. Zvolí se dvě předem dohodnuté písně a Rachel přednese návrh, že chce zpívat sólově baladu; Mercedes je ale proti a zazpívá píseň „And I Am Telling You I'm Not Going“, po které následuje velký aplaus. Rachel souhlasí, že by si Mercedes zasloužila zpívat sólo a obejme ji.\n\nMezitím Rachel jistí, že je Puck otcem Quinnina dítěte a řekne to Finnovi; ten zaútočí na Pucka a konfrontuje Quinn, která mu v slzách přizná pravdu. Finn je velmi rozzlobený a rozhodne se před soutěží opustit sbor; je nahrazen školním novinářem Jacobem Benem Israelem (Josh Sussman). New Directions přicházejí na soutěž a zjistí, že vedoucí konkurenčních sborů získali kopie jejich seznamu písní pro soutěž a sbory vystupují se všemi písněmi, které měly New Directions připraveny. Emma volá Willovi, který přesvědčí Finna, aby pomohl svým spolužákům se sboru. Emma poté konfrontuje vedoucí konkurenčních sborů Grace Hitchens (Eve) a Daltona Rumbu (Michael Hitchcock), zatímco New Directions sestavují nový seznam písní na poslední chvíli, když najednou přijde Finn s notami nových písniček a ke sboru se opět přidává. Rachel požádá Mercedes, aby zpívala jinou baladu, ale ta i se zbytkem sboru trvá na tom, aby sólovou píseň zpívala Rachel, protože má nejlepší provedení písní „za běhu“. Zazpívá sólově píseň „Don't Rain on My Parade“ a na konci zažije potlesk ve stoje. Poté ještě celý sbor zpívá „You Can't Always Get What You Want“ od Rolling Stones za aplausu a radosti publika. Po jejich hudebním čísle se chce Grace omluvit za své chování porotcům, ale ti už se rozhodli, že New Directions vyhráli soutěž.\n\nKdyž Will zjistil, že Terri těhotenství jen předstírala, řekne ji, že už k ní necítí to, co cítil, když se do sebe poprvé zamilovali. Později přichází na svatbu Emmy a Kena, ale zjistí, že Ken zrušil svatbu, protože se dozvěděl o citech, které Emma chová k Willovi. Emma Willovi oznamuje, že odchází ze školy, protože by pro ní bylo těžké po tom všem pracovat s ním a Kenem. Ve škole ředitel Figgins Principal Figgins (Iqbal Theba) vyhazuje trenérku rozleskávaček Sue Sylvester (Jane Lynch), protože zveřejnila seznam písní sboru a znovu ustanoví Willa vedoucím New Directions. Členové sboru ukazují Willovi trofej a zpívají mu píseň „My Life Would Suck Without You“. Když se Emma rozhoduje, že opustí školu, Will ji zastihne a políbí ji. Oba jsou šťastni, ale je neznámé, co bude následovat.\n\n\n\"Glee\" bylo původně zamýšleno jako třináctidílný seriál, jehož poslední epizoda by byla právě tato. 21. září 2009 bylo ve vysílání oznámeno, že je plánováno prodloužení první série o dalších devět epizod. Tato epizoda tedy slouží jako závěr první poloviny seriálu a na ní navazují další epizody, které se vysílaly od 13. dubna 2010. Dění v této epizodě bylo ovlivněno jedenáctou epizodou \"Vlasografie\", kde trenérka roztleskávaček Sue Sylvester předává vedoucím konkurenčních sborů seznam písní New Directions. Morrison vysvětlil, že ostatní sbory předvedou písně, které měly zpívat New Directions dříve, takže by to pak vypadalo, jako by je kopírovali, proto musí New Directions hned změnit písně a vystupovat „za běhu“. Morrison nazval tuto epizodu jako pro něj nejlepší epizodu tohoto seriálu.\n\nEpizodu napsal a režíroval spolutvůrce \"Glee\", Brad Falchuk. Vedlejší postavy, které se v epizodě objeví jsou Brittany (Heather Morris), Santana Lopez (Naya Rivera), Mike Chang (Harry Shum mladší) a Matt Rutherford (Dijon Talton), fotbalový trenér Ken Tanaka (Patrick Gallagher), školní novinář Jacob Ben Israel (Josh Sussman), ředitel Figgins (Iqbal Theba) a místní moderátor zpravodajství Rod Remington (Bill A. Jones). Anna Camp a Patricia Forte v epizodě hostují jako porotci na soutěži- Candace Dykstra a Donna Landries, Peter Choi je Emcee a Thomasina Gross hraje Perfect Engleberger, členku sboru Jane Addams Academy. V této epizodě se také vrací of Eve a Michael Hitchcock jako vedoucí konkurenčních sborů Grace Hitchens a Dalton Rumba. Role Grace byla nabídnuta Eve, poté co ji odmítla Whitney Houston.\n\nV epizodě zazní cover verze „Don't Rain on My Parade“ od Barbry Streisand, „You Can't Always Get What You Want“ od The Rolling Stones, „My Life Would Suck Without You“ od Kelly Clarkson, „And I Am Telling You I'm Not Going“ z muzikálu Dreamgirls, „Don't Stop Believin'“ od Journey a „Proud Mary“ od Creedence Clearwater Revival. Studiové nahrávky „And I Am Telling You I'm Not Going“, „Don't Rain on My Parade“, „You Can't Always Get What You Want“ a „My Life Would Suck Without You“ byly v prosinci 2009 vydány jako singly a jsou dostupné ke stažení. Také se objevily na albu \"Glee: The Music, Volume 2\". Píseň „And I Am Telling You I'm Not Going“ se umístila v hitparádách na 85. místě v Kanadě a na 94. místě v USA, zatímco „Don't Rain on My Parade“ se umístila na 59. místě v Kanadě a na 53. místě v USA. „You Can't Always Get What You Want“ se umístila na 51. místě v Kanadě a na 71. místě v USA a „My Life Would Suck Without You“ se umístila na 66. místě v Austrálii, na 40. místě v Kanadě a na 51. místě v USA. Jenna Ushkowitz jmenovala „You Can't Always Get What You Want“ jako jednu z jejích oblíbených písní na albu; považuje ji za „klasickou“ a Glee cover jako „emocionální“ a byla jednou z posledních písní, které byly v původní sérii epizod. Hudební číslo „My Life Would Suck Without You“ představovalo choreografii z mnoha různých představení z dřívějších epizod.\n"}
{"id": "749487", "url": "https://cs.wikipedia.org/wiki?curid=749487", "title": "Kapitulní dignita", "text": "Kapitulní dignita\n\nKapitulní dignita (někdy jen zkráceně lat. \"dignita\") označuje pozici v personálním složení kapituly kolegiátní nebo katedrální. Je odlišná od pozice personátu a kanonikátu. Není přímo definovaná v současném Kodexu kanonického práva z roku 1983, zná ji však starší kanonická tradice. Zahrnuje:\n\n"}
{"id": "749489", "url": "https://cs.wikipedia.org/wiki?curid=749489", "title": "Vision Days", "text": "Vision Days\n\nVision Days je česká ska punková skupina z Brněnce.\n\nPočátky Vision Days sahají až do roku 1990. Nejprve pod názvem WA:D, od roku 1993 již pod názvem Vision Days hrají gothic rock. V této éře spatřilo světlo světa několik demo a live nahrávek (\"Významy\", \"Noisferatu\", \"1914\", \"What was-Will be\", \"Look at us\", \"New cult\"). V roce 2000 vydává kapela gothic CD \"Before everything\". V roce 2001 však Vision Days mění styl na punk rock a o rok později vydávají své první punk rockové CD \"Řetěz od boudy\". V dalších letech Vision Days definitivně potvrzují směr svého hudebního vývoje a nahrávají čistě punková CD \"Na Háku\" (2006), \"Proti Srsti\" (2008) a \"Viva la ironie\" (2010). V roce 2009 vzdávají Vision Days hold legendární punk rockové kapele N. V. Ú. a k jejímu 20. výročí na CD \"Tribut N. V. Ú.\" nahrávají cover písně „Jiney člověk“. V roce 2013 vychází nejlepší album jejich dosavadní tvorby s návzvem Don´t worry be punk obsahující 15 nadupaných songů k albu jsou natočeny 4 videoklipy.\n\nKapela je od roku 2000 pořadatelem punkrockového festivalu Brněnecfest aneb Punkovey klystýr.\n\n\n\n"}
{"id": "749490", "url": "https://cs.wikipedia.org/wiki?curid=749490", "title": "František Müller (politik)", "text": "František Müller (politik)\n\nFrantišek Müller (8. srpna 1888 Kaznějov nebo Hromnice – ???) byl český a československý politik a meziválečný senátor Národního shromáždění ČSR za Československou sociálně demokratickou stranu dělnickou.\n\nVyučil se bednářem v plzeňském pivovaru a od mládí byl aktivní v sociální demokracii a odborovém hnutí. K roku 1935 byl profesí tajemníkem Odborového sdružení československého v Plzni.\nPo parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně roku 1936 jako náhradník poté, co rezignoval senátor Vojta Beneš. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Národní strany práce.\n\nTři dny po okupaci Československa v březnu 1939 (Podle jiného zdroje byl nacisty zatčen 1. září 1939) byl zatčen a deportován do koncentračního tábora Buchenwald jako politický rukojmí (alternativně uváděno, že byl vězněn do května 1945 kromě Buchenwaldu i v Dachau). Zde pak byl vězněn šest let až do konce války. Domů se vrátil v těžkém zdravotním stavu a strávil několik měsíců v léčebně. Politicky se angažoval i po válce. V roce 1948 byl tajemníkem Krajské odborové rady v Plzni (ještě v dubnu 1948 byl jedním z řečníků na pohřbu Luďka Pika). Po únorovém převratu v roce 1948 mu byl ale zkonfiskován rodinný dům v Plzni a rodina byla nuceně vystěhována do Klatov. Díky svým kontaktům získal pracovní místo v zemědělském družstvu \"Rozvoj\". V roce 1954 se přestěhoval do rodiště své ženy, Proboštova u Teplic. Trpěl postupující rakovinou tlustého střeva. Spáchal sebevraždu oběšením.\n\n"}
{"id": "749495", "url": "https://cs.wikipedia.org/wiki?curid=749495", "title": "Personát", "text": "Personát\n\nPersonát (ital. \"Personato\") označuje pozici v personálním složení kapituly kolegiátní nebo katedrální. Je odlišná od pozice kapitulní dignity a kanonikátu. Není přímo definovaná v současném Kodexu kanonického práva z roku 1983, zná ji však starší kanonická tradice. Zahrnuje:\n\n"}
{"id": "749496", "url": "https://cs.wikipedia.org/wiki?curid=749496", "title": "Japan", "text": "Japan\n\nJapan je skleník postavený pouze z pařeništních oken za pomoci spojek. Japan (klasický) neměl žádnou opěrnou konstrukci, základ nebo kostru. Některé skleníky z pařeništních oken (japany) ovšem měly stálou pevnou konstrukci (rám hřebene, čela a postranní rámy) a okna se pouze na část sezóny odstranila. Japan může být někdy označován jako okenní skleník, s odkazem na pařeništní okna.\n\nJapany jsou určeny jako zhotovitelné (a demontovatelné) stavby jako dočasný, ale nikoliv výjimečně i stálý vegetační kryt, nebo množárna. Výhodou bylo využití pařeništních oken mimo hlavní sezónu, nebo jejich nadbytečných zásob. Pokud bylo nezbytné použít na začátku sezóny okna opět na pařeniště, používal se japan spíše jako pracovní skleník pro pracovní úkony v zimě. Někdy býval název japan používán i pro skleník na kterém byly nějak použity pařeništní okna místo části skleněné plochy.\n\nNevýhodou japanu byly škvíry mezi jednotlivými okny, tedy jejich dřevěnými rámy, které bylo nutné izolovat, izolace vypadávala. Další nevýhodu byla cena pařeništních oken, která v souhrnu převyšovala náklady na konstrukci klasického skleníku dané velikosti. Ovšem celkově jejich největší nevýhodou byla náročná údržba (dřevo vystaveno vlhku hnije, kyt na oknech se drolí) a manipulace s pařeništními okny (jsou relativně těžká, při manipulaci je velké riziko rozbití). Japany byly využívány především jako tzv. studené skleníky. Od jejich použití se ustupovalo v době, kdy upadalo použití pařenišť a kdy se lepší variantou přenosného krytu stal levnější fóliový kryt (který se rozpadá rychleji). \n\nVelkou výhodou demontovatelných skleníků, a všech přenosných krytů všeobecně, je zabránění „únavě“ půdy, tedy zasolení, promoření pesticidy a především odolnými patogeny.\n\n"}
{"id": "749499", "url": "https://cs.wikipedia.org/wiki?curid=749499", "title": "Wilhelm Müller (politik)", "text": "Wilhelm Müller (politik)\n\nWilhelm Müller (17. května 1879 – ???) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nProfesí byl dle údajů k roku 1935 dělníkem ve Starých Pavlovicích.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\n"}
{"id": "749500", "url": "https://cs.wikipedia.org/wiki?curid=749500", "title": "Wilhelm Müller", "text": "Wilhelm Müller\n\nJméno a příjmení Wilhelm Müller má více nositelů:\n\n"}
{"id": "749501", "url": "https://cs.wikipedia.org/wiki?curid=749501", "title": "100BaseVG", "text": "100BaseVG\n\n100BaseVG je 100 Mbit/s Ethernetový standard, který byl původně navržen společnostmi Hewlett-Packard a AT&T Microelectronics a ratifikován ISO roku 1995. Využívá kroucenou dvojlinku kategorie 3. Označení \"VG\" značí \"voice grade\", tedy hlasový stupeň. Norma se často značí jako 100VG-AnyLAN, protože podporuje rovněž technologii Token Ring.\n\nNorma 100BaseVG začala ve skupině IEEE 802.3u podobně jako Fast Ethernet. Jedna část výboru chtěla zachovat protokol CSMA/CD, aby se udržel tzv. „čistý Ethernet“. Druhá část chtěla využít přístupovou metodu zvanou „\"demand priority\"“ (žádost s prioritou), kde odpadá zkoušení zdali síť je nečinná a detekování kolizí, které jsou charakteristické pro CSMA/CD a způsobují snížení propustnosti sítě při jejím větším zatížení. Zastupitelé IEEE však vydali prohlášení: „\"Toto je komise 802.3, odpovídající za standard Ethernetu. Pokud chcete využívat jiný protokol, vytvořte si vlastní výbor.\"“ Vznikla tak skupina 802.12 zodpovědná za standard 100BaseVG.\n\nTato technologie ale neměla dlouhého trvání a prakticky zanikla již v roce 1998. Zpočátku se standard 100VG-AnyLAN jevil jako prosperující, především díky jeho testování, které prokázalo větší přenosovou rychlost přes hub než Fast Ethernet. Fast Ethernet switche nebyly v té době tolik rozšířené kvůli jejich vysoké ceně a tak výkon 100VG měl zpočátku výhodu. Jak však ceny klesaly, nahradil ho efektivnější Fast Ethernet.\n\n"}
{"id": "749503", "url": "https://cs.wikipedia.org/wiki?curid=749503", "title": "Rossův šelfový ledovec", "text": "Rossův šelfový ledovec\n\nRossův šelfový ledovec (jeho čelo je nazýváno Velká ledová bariéra) je se zhruba 487 000 čtverečními kilometry největším šelfovým ledovcem Antarktidy (pro srovnání, je rozlehlý asi jako Turkmenistán).\n\nŠelfový ledovec byl pojmenován podle britského kapitána Jamese Clarka Rosse, který jej objevil 28. ledna 1841 během své průzkumné výpravy. Kapitán Ross ho původně pojmenoval po královně Viktorii.\n\nOblast šelfu se nachází přibližně mezi 77. až 85. stupněm jižní šířky a 160. stupněm východní až 155. stupněm západní délky. Z větší části se nachází v oblasti Rossovy dependence, kterou považuje za své území Nový Zéland. Mocnost šelfového ledovce dosahuje až několika stovek metrů. Na severu hraničí šelfový ledovec s oceánem 15 až 90 metrů vysokou téměř kolmou stěnou, přičemž 8/9 plovoucího ledu je skryto pod hladinou.\n"}
{"id": "749507", "url": "https://cs.wikipedia.org/wiki?curid=749507", "title": "Space Launch System", "text": "Space Launch System\n\nSpace Launch System (zkratka SLS) je plánovaná raketa NASA, která má zaujmout místo zrušeného programu Constellation a nahradit vysloužilé raketoplány. Dle NASA Authorization Act of 2010 by se měly koncepty raket Ares I a Ares V spojit do jednoho, který umožní starty s posádkou i nákladem. První rakety by měly mít nosnost kolem 70 t, během času pak bude upraven na ještě výkonnější 105 t a 130 t verzi. Má sloužit pro pilotované lety k Měsíci bez přistání, jednou by měla sestavit kosmickou loď pro dopravu kosmonautů na Mars. K tomu by bylo potřeba více než 10 startů nejvýkonnější konfigurace rakety SLS.\n\nAktuální plán startů rakety SLS. Mezi prvním a druhým startem v tabulce může dojít k dalším startům. Raketa je vždy ekonomicky výhodnější, pokud startuje alespoň jednou ročně. Navrhovanými misemi je třeba Mars Sample Return nebo start kosmického tahače pro dopravení malého asteroidu na oběžnou dráhu Měsíce.\n\n"}
{"id": "749508", "url": "https://cs.wikipedia.org/wiki?curid=749508", "title": "Soupiska české fotbalové reprezentace na Konfederačním poháru FIFA 1997", "text": "Soupiska české fotbalové reprezentace na Konfederačním poháru FIFA 1997\n\nČeská fotbalová reprezentace obsadila na Konfederačním poháru FIFA 1997 v Saúdské Arábii třetí místo, když v boji o bronz porazila Uruguay 1:0.\n"}
{"id": "749509", "url": "https://cs.wikipedia.org/wiki?curid=749509", "title": "Bouvines", "text": "Bouvines\n\nBouvines je obec ve francouzském departementu Nord na hranicích s Belgií. Do dějin se zapsala roku 1214 bitvou u Bouvines, v níž francouzský král Filip II. porazil koalici Anglie, Německa a Flander. Na památku slavného francouzského vítězství zde byl vztyčen obelisk.\n\nSousední obce: Gruson, Cysoing, Louvil a Sainghin-en-Mélantois.\n\nMezi místní pamětihodnosti patří kostel sv. Petra ze 13. století, kde jsou novodobé vitráže zachycující průběh bitvy, a dominikánský klášter z 19. století.\n\n\"Počet obyvatel\"\n"}
{"id": "749510", "url": "https://cs.wikipedia.org/wiki?curid=749510", "title": "Adventivní orgán", "text": "Adventivní orgán\n\nAdventivní je označení pro nahodilý nebo pomocný rostlinný orgán, vyrůstající na neobvyklém místě. Příkladem jsou adventivní pupeny, nacházející se na kmeni, či větvi, jinde než v úžlabí listů a objevující se až ve chvíli ztráty jiných pupenů. Adventivní kořeny vznikají jinde než jako pokračování hlavního stonku. Tyto orgány vznikají na rostlině v místě, které není pro ně typické – může docházet k vytváření pravidelných abnormit (obligátní adventivní orgány).\n\nAdventivní orgány se vytváří jako náhrada za orgány, které byly ztraceny například při poranění. Základy kořenů nebo pupenů se vytvoří z buněk, které již byly specializovány na nějakou jinou funkci (např. z buněk pokožky nebo z listového mezofylu).\n\nAdventivní orgány mají význam například při vegetativním rozmnožování a řezu rostlin, zejména při zmlazování.\n"}
{"id": "749511", "url": "https://cs.wikipedia.org/wiki?curid=749511", "title": "Mistrovství Evropy v rychlobruslení 2006", "text": "Mistrovství Evropy v rychlobruslení 2006\n\nMistrovství Evropy v rychlobruslení 2006 se konalo ve dnech 14. a 15. ledna 2006 v rychlobruslařské hale Vikingskipet v norském Hamaru. Jednalo se o 17. společné mistrovství Evropy a celkově o 31. evropský ženský šampionát a 100. mistrovství Evropy pro muže. Z předchozího šampionátu obhajovali tituly Nizozemec Jochem Uytdehaage a Němka Anni Friesingerová.\n\nV Hamaru zvítězili Ital Enrico Fabris, pro něhož to byl první evropský titul v kariéře, a Němka Claudia Pechsteinová (druhé evropské zlato).\n\nZ českých závodníků na evropském šampionátu startovali Martina Sáblíková a Miroslav Vtípil.\n\nMužského mistrovství Evropy se zúčastnilo celkem 33 závodníků z následujících zemí: Nizozemsko (4), Norsko (4), Itálie (3), Německo (3), Rusko (3), Belgie (2), Finsko (2), Polsko (2), Švédsko (2), Bělorusko (1), Česko (1), Dánsko (1), Francie (1), Rakousko (1), Rumunsko (1), Švýcarsko (1), Ukrajina (1).\n\nŽenského mistrovství Evropy se zúčastnilo celkem 27 závodnic z následujících zemí: Německo (4), Nizozemsko (4), Norsko (3), Rusko (3), Polsko (2), Rumunsko (2), Švédsko (2), Bělorusko (1), Česko (1), Dánsko (1), Itálie (1), Maďarsko (1), Rakousko (1), Ukrajina (1).\n\n"}
{"id": "749513", "url": "https://cs.wikipedia.org/wiki?curid=749513", "title": "Miklós Pajor", "text": "Miklós Pajor\n\nMiklós Pajor (2. února 1884 Tvrdošín – 1956) byl československý politik maďarské národnosti a meziválečný senátor Národního shromáždění ČSR za Zemskou křesťansko-socialistickou stranu.\n\nVystudoval práva v Budapešti a Kluži. Pak působil v Košicích jako právník. Angažoval se v komunální politice v tomto městě a byl místním předákem Zemské křesťansko-socialistické strany. V advokátní komoře v Košicích byl evidován od 17. července 1912.\n\nV parlamentních volbách v roce 1935 získal senátorské křeslo v Národním shromáždění za Zemskou křesťansko-socialistickou stranu, která v těchto volbách kandidovala v širší koalici s dalšími dvěma menšinovými politickými formacemi Maďarská národní strana a Spišská německá strana. V roce 1936 se Zemská křesťansko-socialistická strana a Maďarská národní strana sloučily a vytvořily platformu Sjednocená maďarská strana. V senátu setrval do listopadu 1938, kdy jeho mandát zanikl v důsledku změn hranic Československa. Profesí byl dle údajů k roku 1935 majitelem domu v Košicích.\n\nPo anexi jižního Slovenska k Maďarsku na podzim 1938 se stal členem Maďarského parlamentu.\n\n"}
{"id": "749517", "url": "https://cs.wikipedia.org/wiki?curid=749517", "title": "Scott Hartnell", "text": "Scott Hartnell\n\nScott Hartnell (* 18. dubna 1982, Regina, Saskatchewan) je bývalý kanadský hokejový útočník. V severoamerické lize NHL odehrál 17 sezón a kariéru zakončil v týmu Nashville Predators.\n\n\n\n"}
{"id": "749518", "url": "https://cs.wikipedia.org/wiki?curid=749518", "title": "Malenický pramen", "text": "Malenický pramen\n\nMalenický pramen je přírodní památka ev. č. 5647 poblíž vesnice Dražeň v okrese Plzeň-sever. Chráněné území je ve správě Krajského úřadu Plzeňského kraje.\n\nDůvodem ochrany je pramen vyvěrající z břidlicového podloží a přilehlé terasovité přehrážky. Lokalita se nachází v údolí Dražeňského potoka. V oblast byly v 19. století těženy kyzové břidlice, ze kterých se vyráběla kyselina sírová. Tato těžba ovlivnila složení vody, která má zejména nízké pH a vysoký obsah železa. Kolem pramene vznikají malé stupně, které jsou tvořeny solemi, které se sráží z vody.\n\n"}
{"id": "749519", "url": "https://cs.wikipedia.org/wiki?curid=749519", "title": "Rooseveltův ostrov (Antarktida)", "text": "Rooseveltův ostrov (Antarktida)\n\nRooseveltův ostrov je ledem pokrytý ostrov v ležící ve východní části Rossova šelfového ledovce v Antarktidě. Je dlouhý přibližně 130 kilometrů od severozápadu na jihovýchod, 65 kilometrů široký a má plochu přibližně 7500 čtverečních kilometrů. Hřeben ve středu ostrova dosahuje výšky zhruba 550 metrů nad mořem, ale stejně jako zbytek ostrova je pokryt ledem. Ostrov leží v oblasti Rossovy dependence, kterou si nárokuje Nový Zéland.\n\nRooseveltův ostrov pojmenoval v roce 1934 Richard Evelyn Byrd (z titulu vedoucího expedice, která ostrov objevila), po tehdejším prezidentovi Spojených států amerických Franklinovi Delanovi Rooseveltovi.\n"}
{"id": "749521", "url": "https://cs.wikipedia.org/wiki?curid=749521", "title": "Kostřava červená", "text": "Kostřava červená\n\nKostřava červená (\"Festuca rubra\") je druh středně vysoké, vytrvalé trávy běžně roztoucí na loukách i pastvinách.\n\nKostřava červená je rozšířena ve všech pěti trvale obydlených kontinentech. Roste v chladném subarktickém pásmu i v mírných a subtropických pásech na obou polokoulích. Nejvíce se však vyskytuje v Evropě, Severní Americe, Střední Asii a na Novém Zélandu, poněkud méně v Austrálii, Africe a Jižní Americe. Roste na loukách, pastvinách, mezích mezi polí, náspech okolo cest, ve světlých lesích. Je tolerantní k množství vláhy, dobře snáší přísušky, vyhovuje ji půda hlinitá, jílovitá i písčitá, neutrální až kyselá, pro zdravý a silný růst žádá sluneční svit, krátkodobě snese i polostín. Nachází se mnohdy i ve výškách okolo 4000 m n. m.\n\nJe to morfologicky proměnlivá, vytrvalá trsnatá tráva vyskytující se ve třech formách: Buď zcela bez podzemních výběžků, s krátkými výběžky nebo s dlouhými výběžky. Z trsu vyrůstají jak stébla, tak i přízemní listy. Stébla se 2 až 6 kolénky dorůstající do výše 20 až 100 cm jsou tuhá, přímá, hladká a mají ploché listy dlouhé od 6 do 30 cm s 5 až 7 žilkami Jejich pochvy jsou hladké, uzavřené, u spodních listů načervenalé, později se rozpadají do vláken, ouška a jazýček mají zakrnělé; před vzrůstem jsou listy v pochvě složené. Přízemní listy, dlouhé 5 až 15 cm a široké až 2 mm jsou štětinově zabalené, jejich žebra jsou proti stéblovým listům výrazně ostřejší a poseta drobnými chloupky.\n\nNa vrcholu stébla vyrůstá vzpřímená nebo mírně skloněná lata dlouhá od 5 do 14 cm nafialovělé nebo nasivělé barvy. Z vřetene klasu vyrůstají dvě odstálé, drsné květní větvičky o nestejné délce s klásky dlouhými 6 až 13 mm, ty mají po 2 až 6 kvítcích s prašníky o délce od 2 do 3 mm. Plevy jsou hladké nebo jen mírně drsné. Obilky štíhlého tvaru jsou s pluchami dlouhé 4 až 6 mm a široké 0,8 až 1,2 mm. Úzce kopinaté spodní pluchy a široce kopinaté horní vybíhají na vrcholu v osiny dlouhé do 2 mm, někdy ale bývají téměř nepostřehnutelné. Pluchy jsou sivě žluté až sivě zelené, řídce chlupaté, po horní polovině obvodu oddáleně zubaté. Obilky mají bělavé až nažloutlé oblé válcovité stopečky o délce do 2 mm, hustě pokrytou ostrými zoubky. Nafialovělé plušky kryjí tmavohnědé obilky dlouhé asi 4 mm a 1 mm široké se zaoblenými konci. Počet obilek v 1 gramu se liší podle odrůd, v průměru jich je od 800 do 1200. Doba květu je ve středoevropských podmínkách od května až po červenec.\n\nKostřava červená je druh trávy s množstvím vyšlechtěným odrůd s rozdílných vlastnostmi, kterých se využívá při přípravě trávních směsí. Trsnaté formy vytvářejí velmi jemný a hustý drn, jsou základem okrasných trávníků, nejkvalitnější se používají na jamkovištích golfových hřišť, nesnáší však trvalé zatěžování. Krátce výběžkatá je přechodná forma mezi trsnatou a dlouze výběžkatou, dobře snáší sušší stanoviště, neztrácí výrazně zelenou barvu ani v období letního sucha a lze ji použít i na zastíněných místech. Dlouze výběžkatá sice vytváří poněkud řidší trávník, ale dobře zapojuje prázdná místa, má největší význam pro pícninářství, snáší časté i nízké kosení a spásání, nevadí ji chladnější prostředí, na nestabilních místech zvyšuje soudržnost drnu. Kostřava červená dokáže vytvořit pěkný trávník, nesnáší však sešlapávání, kvalita její píce je hodnocené jako střední. Všechny tyto a ještě další vlastnosti je nutno zohlednit při výběru travní směsi před (nejlépe podzimním) výsevem na danou lokalitu.\n\nVzhledem k velkému areálu rozšíření je kostřava červená velmi proměnlivý druh. Má mnoho vzájemně blízce příbuzných, kteří jsou od sebe těžce odlišitelní, navíc panují mezi znalci rozpory o hodnoty jednotlivých taxonů. V České republice se vyskytuje ve dvou poddruzích:\n\n\n \n"}
{"id": "749524", "url": "https://cs.wikipedia.org/wiki?curid=749524", "title": "Fed Cup 2011 - baráž 2. skupiny zóny Asie a Oceánie", "text": "Fed Cup 2011 - baráž 2. skupiny zóny Asie a Oceánie\n\nBaráž 2. skupiny zóny Asie a Oceánie ve Fed Cupu 2011 představovala čtyři vzájemná utkání týmů, které obsadily stejné pořadí v bloku A a B. Vítěz zápasu družstev z prvních příček bloků postoupil do 1. skupiny zóny Asie a Oceánie pro rok 2012. Družstva, která se umístila na druhém, třetím a čtvrtém místě obou bloků spolu sehrála zápas o konečnou 3  až 8. pozici 2. skupiny zóny. \n\nHrálo se 5. února 2011 v areálu oddílu National Tennis Centre thajského města Nonthaburi venku na tvrdém povrchu. \n\nVítězné týmy bloků sehrály zápas o postup do 1. skupiny zóny Asie a Oceánie pro rok 2012.\n\nDruhé týmy bloků sehrály zápas o třetí a čtvrté místo.\n\nTřetí týmy bloků sehrály zápas o páté a šesté místo.\n\nČtvrté týmy bloků sehrály zápas o sedmé a osmé místo.\n\n"}
{"id": "749528", "url": "https://cs.wikipedia.org/wiki?curid=749528", "title": "Železniční trať Otovice zastávka – Ścinawka Średnia", "text": "Železniční trať Otovice zastávka – Ścinawka Średnia\n\nŽelezniční trať Otovice zastávka – Ścinawka Średnia je jednokolejná nevyužívaná železniční trať o délce cca 9 km. Ve své trase překračuje státní hranici mezi Českou republikou a Polskem. Na české straně navazuje na trať Týniště nad Orlicí – Otovice zastávka (číslo 026) a na polské na trať Kłodzko – Wałbrzych.\n\nTrať byla uvedena do provozu 5. dubna 1889. Tehdy patřila do sítě Rakouské společnosti státní dráhy. Její využití spočívalo především v převozu uhlí těženého v oblasti Nové Rudy do Rakouska-Uherska. Po druhé světové válce nebyla již na trati obnovena osobní doprava a jezdily zde jen nákladní vlaky s polským uhlím. S ohledem na obavy z možného obsazení polského Kladska Československem byl 18. března 1946 přeshraniční úsek o délce cca 80 m demontován. Po uklidnění vzájemných vztahů byl však úsek ještě v září téhož roku opětovně zprovozněn.\n\nMezistátní doprava byla ukončena v roce 1953 a od té doby byla v provozu pouze část na polském území umožňující odvoz štěrku z lomu u Tlumaczówa. I na této části trati byl však provoz v roce 1980 ukončen a koleje byly postupně sesazeny. Dochovalo se pouze drážní těleso či některé umělé stavby (mosty, železniční přejezdy atp.). Na české straně železnice bylo demontován úsek cca 1,7 km kolejí v úseku mezi zastávkou Otovice a česko–polskou státní hranicí.\n\nV 21. století se však objevily myšlenky na obnovení trati a to především v souvislosti s otevřením melafyrového dolu v Polsku.\n\n"}
{"id": "749529", "url": "https://cs.wikipedia.org/wiki?curid=749529", "title": "Evander Kane", "text": "Evander Kane\n\nEvander Kane (* 2. srpna 1991, Vancouver, Britská Kolumbie) je kanadský hokejový útočník hrající v týmu San Jose Sharks v severoamerické lize NHL.\n\n\n\n"}
{"id": "749530", "url": "https://cs.wikipedia.org/wiki?curid=749530", "title": "Okres Krotoszyn", "text": "Okres Krotoszyn\n\nOkres Krotoszyn (polsky \"Powiat krotoszyński\") je okres v Polsku ve Velkopolském vojvodství. Rozlohu má 714,23 km² a v roce 2005 zde žilo 76 959 obyvatel. Sídlem správy okresu je město Krotoszyn.\n\nMěstská:\n\nMěstsko-vesnické:\n\nVesnická:\n\n"}
{"id": "749532", "url": "https://cs.wikipedia.org/wiki?curid=749532", "title": "McConnellova letecká základna", "text": "McConnellova letecká základna\n\nMcConnellova letecká základna ( McConnell Air Force Base; kód IATA je IAB, kód ICAO KIAB, kód FAA LID IAB) je vojenská letecká základna letectva Spojených států amerických ve státě Kansas (USA), nacházející se šest kilometrů jihovýchodně od města Wichita. Tato základna, dostavěná v průběhu roku 1941, byla zpočátku známá pod názvem „Wichita Municipal Airport“. Oficiálně se sice mělo jednat o výhradně civilní letiště, vojenské letectvo však mělo již od začátku stavby připraveny plány na jeho vojenské využití. Tyto záměry se zcela potvrdily po vstupu Spojených států do války proti silám Osy. Letiště s novým názvem přešlo do rukou letectva USA a pod názvem „Wichita Army Airfield“ pak po celou dobu války sloužilo mimo jiné ke zkouškám těžkých bombardérů Boeing B-29 Superfortress, jejichž výroba probíhala i v nedalekém montážním závodě Boeingu ve Wichitě.\n\nNa konci roku 1946 letiště do značné míry ztratilo svůj vojenský význam a navrátilo se pod civilní správu, pod níž setrvalo do roku 1951. V tomto roce ovšem montážní závod ve Wichitě obnovil provoz a začal vyrábět proudové bombardéry středního doletu Boeing B-47 Stratojet. Letiště Wichita Municipal Airport tedy opět přešlo do rukou vojenského letectva, a to zde zřídilo 3520. cvičné křídlo, jehož úkolem byl právě výcvik pilotů B-47. 15. května 1953 byl došlo ke změně názvu na „Wichita Air Force Base“. Tento byl ovšem po necelém roce již definitivně změněn na současnou podobu „McConnell Air Force Base“ (McConnellova letecká základna) a to na počest bratrů Freda a Thomase McConnellových, místních rodáků a veteránů letectva Spojených států, pod jehož barvami bojovali ve druhé světové válce.\n\nMcConnellova základna v současnosti slouží jako domovská základna 22. vzdušného tankovacího křídla (22d Air Refueling Wing; 22 ARW) spadající pod Velitelství letecké přepravy (Air Mobility Command), dále pak 931. vzdušné tankovací skupiny (931st Air Refueling Group; 931 ARG) spadající pod Velitelství leteckých záloh (Air Force Reserve Command) a také 184. výzvědného křídla (184th Intelligence Wing; 184 IW) pod velením Letecké národní gardy (Air National Guard). Hlavním posláním McConnelovy letecké základny je umožnit dotankování letounů či zajistit leteckou přepravu kdykoli je třeba, a to v globálním měřítku.\n\n"}
{"id": "749536", "url": "https://cs.wikipedia.org/wiki?curid=749536", "title": "Alexander Edler", "text": "Alexander Edler\n\nAlexander Edler (* 21. dubna 1986, Östersund) je švédský hokejový obránce hrající v týmu Vancouver Canucks v severoamerické lize NHL.\n\n\n\n"}
{"id": "749537", "url": "https://cs.wikipedia.org/wiki?curid=749537", "title": "Mistrovství Asie ve fotbale 2000", "text": "Mistrovství Asie ve fotbale 2000\n\nMistrovství Asie ve fotbale 2000 bylo dvanácté mistrovství pořádané fotbalovou asociací AFC. Vítězem se stala japonská fotbalová reprezentace.\n\n\n"}
{"id": "749539", "url": "https://cs.wikipedia.org/wiki?curid=749539", "title": "Mistrovství Asie ve fotbale 2004", "text": "Mistrovství Asie ve fotbale 2004\n\nMistrovství Asie ve fotbale 2004 bylo třinácté mistrovství pořádané fotbalovou asociací AFC. Vítězem se stala japonská fotbalová reprezentace, která tak obhájila titul z minulého ročníku.\n\n"}
{"id": "749551", "url": "https://cs.wikipedia.org/wiki?curid=749551", "title": "FJ", "text": "FJ\n\nSpojení písmen F a J může mít různé významy:\n"}
{"id": "749556", "url": "https://cs.wikipedia.org/wiki?curid=749556", "title": "Vinzenz Patzak", "text": "Vinzenz Patzak\n\nVinzenz Patzak, též Vincenz Patzak (10. srpna 1888 Litíč - 26. srpna 1940 Moravská Třebová), byl československý politik německé národnosti a senátor Národního shromáždění ČSR za Sudetoněmeckou stranu (SdP).\n\nAbsolvoval obecní a měšťanskou školu a vyučil se kovářem. Působil jako místní předák Německého kulturního svazu a svazu dobrovolných hasičů. Od roku 1934 byl členem Sudetoněmecké strany. Byl jejím místním předsedou a starostou rodné Litíče. Zasedal v okresním zastupitelstvu.\n\nProfesí byl dle údajů k roku 1935 kovářským mistrem v Litíči.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\n"}
{"id": "749559", "url": "https://cs.wikipedia.org/wiki?curid=749559", "title": "František Paulus", "text": "František Paulus\n\nFrantišek Paulus (10. srpna 1885 Proseč – 21. srpna 1945 Hodonín) byl český a československý politik, přední postava českého fašismu a nacionalistické politické scény, člen Národní obce fašistické, Ligy proti vázaným kandidátním listinám (respektive Národní ligy) a meziválečný senátor Národního shromáždění ČSR za Národní sjednocení.\n\nKoncem 20. let patřil mezi hlavní postavy českého fašistického hnutí. V únoru 1928 se podílel na sněmu Národní obce fašistické a byl součástí frakce, která zůstala věrná Radolovi Gajdovi. Později se podílel na vytváření formace Liga proti vázaným kandidátním listinám (respektive Národní liga) a v jejím rámci ve 30. letech přešel do Národního sjednocení. Spolu s Jindřichem Trnobranským patřil mezi jediné dva kandidáty původně z Národní ligy, kteří pronikli ve volbách roku 1935 do senátu Národního shromáždění.\n\nV parlamentních volbách v roce 1935 získal senátorské křeslo v Národním shromáždění za Národní sjednocení. V červnu 1937 ale ze senátorského klubu Národního sjednocení vystoupil a byl pak nezařazeným členem parlamentu. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl redaktorem z Brna-Žabovřesk. Byl šéfredaktorem novin \"Polední list\". Zde za druhé republiky publikoval antisemitské články a vyzýval ke spolupráci s nacistickým Německem. Po německé okupaci měl za úkol udržovat kontakty s německými představiteli. Účastnil se zájezdu českých novinářů do dobytého Polska. V průběhu roku 1940 ale ztratil důvěru německých hodnostářů a nebyl už zván na tiskové konference. Tuto činnost pak převzal jeho redakční kolega Karel Werner. V letech 1941–1943 patřili Werner a Paulus k hlavním autorům úvodníků Poledního listu, které prezentovaly politickou linii tohoto periodika. Paulus náležel do tzv. sedmičky aktivistických (proněmeckých) novinářů.\n\nPo druhé světové válce byl zatčen a zemřel ve vazbě v srpnu 1945.\n\n"}
{"id": "749563", "url": "https://cs.wikipedia.org/wiki?curid=749563", "title": "Jan Pechanec", "text": "Jan Pechanec\n\nJan Pechanec (6. prosince 1883 Valašské Klobouky – 1. října 1977 Valašské Klobouky) byl český a československý politik a meziválečný senátor Národního shromáždění ČSR za Československou stranu lidovou.\n\nPocházel ze soukenické rodiny. Po ukončení měšťanské školy absolvoval několik účetních kurzů. Vypomáhal rodičům jako soukeník, poté si zařídil menší živnost na výrobu cementového zboží. Od roku 1919 byl členem ČSL. Působil především v komunální politice. Od roku 1919 člen obecního zastupitelstva, radní a v letech 1923–1930 a 1933–1937 starosta Valašských Klobouků. Patřil mezi vážené osobnosti města. Za 2. světové války byl místostarostou a po zatčení starosty Jana Fojtíka byl pověřen řízením města. Po válce se již do politického dění nezapojil.\n\nV parlamentních volbách v roce 1935 získal senátorské křeslo v Národním shromáždění za lidovce. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl rolníkem z Valašských Klobouků.\n\nV politice se krátce angažoval i po válce. V říjnu 1945 patřil za lidovce do delegace města Valašské Klobouky, která udělovala v Praze čestné občanství Edvardu Benešovi.\n\n"}
{"id": "749566", "url": "https://cs.wikipedia.org/wiki?curid=749566", "title": "Karla Pfeiferová", "text": "Karla Pfeiferová\n\nKarolina Pfeiferová, známá jako Karla Pfeiferová, též Karla Pfeiferová-Hlávková (23. března 1886 v devět hodin ráno [\"uváděn též mylný rok 1888\"] Vysoké čp. 47 [\"uváděna snad někdy mylně sousední ves Tříč, na níž směřuje stará cesta mezi jejím rodným domem a sochou svatého Jana Nepomuckého\"] – 25. prosince 1969 Praha), byla česká politička v rámci Československa, senátorka před druhou světovou válkou a po únoru 1948 poslankyně Národního shromáždění za Komunistickou stranu Československa.\n\nNarodila se za pomoci zkoušené porodní báby Anny Bělochové z města Vysokého (později zvaného Vysoké nad Jizerou) čp. 4 jako nemanželská dcera Anežky Jandurovy a vnučka rolníka Josefa Jandury z Vysokého čp. 47 a Karoliny Jandurové, rozené Jiřičovy z Olešnice ve vysockém soudním a samosprávném okrese. Jako Karolina byla 24. března 1886 katolicky pokřtěna vysockým kaplanem Vácslavem Beranem. Legitimována na manželské dítě byla až 4. března 1889 sňatkem své matky a svého otce, kterým byl kolář Jan Pfeifer z ,Doleního Polumného\" čp. 679, syn Františka Pfeifera, domkáře v ,Grabschicích\" čp. 21 na jaroměřském okrese, a Kateřiny Pfeifrové, rozené Stumpeovy z ,Wölsdorfu\" čp. 3 v královédvorském okrese.\n\nKarla již po odchodu z Vysokého po třicet let pracovala jako textilní dělnice v Mauthnerově tkalcovně v Šumburku nad Desnou. Byla zakládající členkou a funkcionářkou Komunistické strany Československa. Angažovala se v Rudých odborech v Brně, vydávala odborářská periodika, za druhé světové války působila v odboji. Do odborové organisace svazu textilní unie se sídlem v vstoupila 15. května 1918.\n\nV parlamentních volbách v roce 1935 získala senátorské křeslo v Národním shromáždění republiky Československé. V senátu setrvala do října 1938, kdy její mandát zanikl v důsledku omezených hranic Česko-Slovenské republiky. Profesí byla k roku 1935 tajemnicí v Hradci Králové.\n\nPoliticky se angažovala i po druhé světové válce. Ve volbách roku 1948 byla zvolena do Národní shromáždění republiky Československé za Komunistickou stranu Československa ve volebním kraji Brno. Ve shromáždění setrvala až do konce funkčního období, tedy do voleb v roce 1954. IX. sjezd KSČ ji zvolil za člena Ústředního výboru Komunistické strany Československa. Resignovala na tento post v únoru 1951.\n\n"}
{"id": "749567", "url": "https://cs.wikipedia.org/wiki?curid=749567", "title": "Ames Lake", "text": "Ames Lake\n\nAmes Lake je obec v okrese King v americkém státě Washington. V roce 2010 zde žilo 1 486 obyvatel. Podle důchodu na hlavu je desátou nejbohatší obcí ve státě.\n\nObec má rozlohu 4,7 km², z čehož 7 % je voda. Z 1 486 lidí, kteří zde žili v roce 2010, tvořili 91 % běloši, 4 % Asiaté a necelé 0,5 % Afroameričané. 2 % obyvatelstva byla hispánského původu.\n\nObec patří do dvou volebních okrsků, ve kterých při prezidentských volbách roku 2004 těsně zvítězil Demokrat John Kerry.\n"}
{"id": "749568", "url": "https://cs.wikipedia.org/wiki?curid=749568", "title": "Baring (Washington)", "text": "Baring (Washington)\n\nBaring je obec v okrese King v americkém státě Washington. V roce 2010 měla 220 obyvatel. Nachází se na silnici U.S. Route 2 asi 25 kilometrů západně od Stevensova průsmyku. V okolí města je úsek dálnice velice plochý a rovný, takže si vysloužil přezdívku „Barinská rovina“.\n\nObec má rozlohu 4,6 km², z čehož 6 % je voda.\n\nV roce 2010 zde žilo 220 obyvatel, z nichž tvořili 92 % běloši, 3 % Asiaté a 2 % původní obyvatelé. 5 % obyvatelstva bylo Hispánského původu.\n\nVětšina občanů obce hlasuje pro Demokraty. Při prezidentských volbách v roce 2004 získal John Kerry ve zdejším volebním okrsku 63 %.\n"}
{"id": "749569", "url": "https://cs.wikipedia.org/wiki?curid=749569", "title": "Liptál (zámek)", "text": "Liptál (zámek)\n\nZámek Liptál stojí ve středu obce Liptál u Vsetína. Menší barokní zámek byl postaven majiteli místního panství na místě starého fojtství. Stalo se tak patrně koncem 17. století za Lindenbergů či Sedlnických z Choltic. Roku 1710 získali panství Kopenicové, kteří vlastnili Liptál do roku 1790. V roce 1930 se vlastníkem liptálského statku a zámku stal hrabě Brandenstein-Zeppelin. Jako německému státnímu příslušníkovi mu byl zámek po skončení 2. světové války v roce 1945 zkonfiskován ve prospěch obce.\n\nDvojkřídlý empírový patrový zámek s barokním jádrem, mansardovou střechou a vstupním rizalitem ve dvorním traktu hlavního křídla stojí nad soutokem potoka Rokytenky a Syrákovky. V severním průčelí zámku je erb hraběte Jana Františka ze Stommu. Před zámkem se rozkládá pozůstatek přírodně krajinářského parku z počátku 19. století, který je volně přístupný. Zámek, který je chráněn jako kulturní památka České republiky, je dnes uzavřen a chátrá.\n"}
{"id": "749571", "url": "https://cs.wikipedia.org/wiki?curid=749571", "title": "Anton Pfrogner", "text": "Anton Pfrogner\n\nAnton Pfrogner (28. září 1886 Chotěšovičky – 2. srpna 1961 Ottobrunn) byl rakousko-uherský důstojník, československý politik německé národnosti, meziválečný senátor Národního shromáždění ČSR za Sudetoněmeckou stranu (SdP), později funkcionář NSDAP.\n\nVychodil národní školu a pět tříd reálné školy. Pak nastoupil do kadetní školy ve Vídni. Od roku 1912 sloužil u horských myslivců v Klagenfurtu. Za první světové války působil jako důstojník v rakousko-uherské armádě. 28. srpna 1914 byl raněn do kolena na haličské frontě. V roce 1915 bojoval na karpatské frontě jako velitel. Následujícího roku působil na italské frontě, kde roku 1916 padl do italského zajetí. V roce 1917 byl jako válečný invalida propuštěn. Získal četná válečná vyznamenání včetně Vojenské záslužné medaile.\n\nPo válce se angažoval v hospodářském a politickém životě, od roku 1919 byl činný v zemědělském družstevnictví. Byl ředitelem družstevního skladu ve Stříbře a prezidentem Sudetského svazu družstev. Byl původně členem Německého svazu zemědělců, pak ale pro neshody s Wolfgangem Zierhutem stranu opustil, přičemž s sebou vzal část okresního vedení na Stříbrsku, požadující razantnější a národně uvědomělejší politiku. Přešel do Německé nacionální strany a od roku 1933 spoluracoval s Konradem Henleinem a s ním za zapojil do Sudetoněmecké strany. Ve straně do podzimu 1938 působil jako vedoucí oddělení pro agrární politiku a otázky venkova.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl dle údajů k roku 1935 ředitelem skladiště ve Stříbře. Během revolty pronacistické části Sudetských Němců v září 1938 se stal náčelníkem štábu Sudetoněmeckého sboru dobrovolníků (\"Sudetoněmecký Freikorps\").\n\nV letech 1938-1945 byl poslancem německého nacistického Říšského sněmu za NSDAP.\nZa války se v Sudetech angažoval v organizaci Reichsarbeitsdienst. V roce 1945 byl krátce internován americkou armádou, pak přesídlil do Rakouska a později do Západního Německa, kde se angažoval v sudetoněmeckých vyhnaneckých organizacích.\n\n"}
{"id": "749573", "url": "https://cs.wikipedia.org/wiki?curid=749573", "title": "Samostatná působnost", "text": "Samostatná působnost\n\nSamostatná působnost je samostatný výkon samosprávy u obcí nebo krajů. Jejím protikladem resp. doplňkem je přenesená působnost, kdy obce a kraje vykonávají státní správu, kterou na ně stát v určitém rozsahu přenesl.\n\nStát může do výkonu samostatné působnosti zasahovat, jen vyžaduje-li to ochrana zákona a jen způsobem, který zákon stanoví. Také rozsah samostatné působnosti může být omezen jen zákonem, nikoli tedy např. vyhláškou. Rozlišení mezi samostatnou a přenesenou působností se řídí pravidlem, že pokud zákon výslovně nestanoví, že jde o přenesenou působnost, jde vždy o samostatnou působnost.\n\nJde zejména o správu vlastního majetku, vytváření a realizování rozpočtu, zřizování a rušení příspěvkových organizací, právnických osob a obecní policie, vydávání obecně závazných vyhlášek, rozhodování o vyhlášení místního referenda, pojmenovávání části obcí i ulic a dalších veřejných prostranství a udělování a odnímání čestného občanství.\n"}
{"id": "749577", "url": "https://cs.wikipedia.org/wiki?curid=749577", "title": "Spinops", "text": "Spinops\n\nSpinops („trnitá tvář“) byl býložravý ceratopsidní dinosaurus, který žil asi před 76 milióny let na západě severoamerického kontinentu. Jeho fosilie byly objeveny v kanadské Albertě. Tento ceratopsid dosahoval délky kolem 4,5 až 5,5 metru a vážil zhruba 1300 kilogramů.\n\nHolotyp dinosaura nese označení NHMUK R16307 a jedná se o parietální kost, další části lebky jsou označeny s jiným katalogovým číslem. Tyto fosilie byly objeveny již roku 1916 na území pozdějšího Dinosaur National Park v Kanadě, poté byly lodí převezeny do Britského přírodovědeckého muzea v Londýně (kde jsou uloženy dosud). V roce 2011 bylo zjištěno, že reprezentují nový rod a druh centrosaurinního rohatého dinosaura. Ten byl pojmenován \"Spinops sternbergorum\" na počest svého někdejšího objevitele Charlese H. Sternberga. Stejně jako příbuzné rody \"Centrosaurus\" a \"Styracosaurus\" byl i \"Spinops\" poměrně robustním býložravým čtvernožcem s charakteristicky velkou, rohatou hlavou a s výrazným krčním límcem.\n\n\n"}
{"id": "749578", "url": "https://cs.wikipedia.org/wiki?curid=749578", "title": "Vasil Popovič", "text": "Vasil Popovič\n\nVasil Popovič (15. července 1887 Velké Loučky – ???) byl československý politik rusínské národnosti z Podkarpatské Rusi a meziválečný senátor Národního shromáždění ČSR za Komunistickou stranu Československa.\n\nProfesí byl malorolníkem. Uvádí se k roku 1935 jako zemědělec ve Velkých Loučkách.\n\nV parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ.\n\n"}
{"id": "749579", "url": "https://cs.wikipedia.org/wiki?curid=749579", "title": "Krepdešín", "text": "Krepdešín\n\nKrepdešín (z franc. \"crêpe de Chine\") je lehká, velmi jemná, průsvitná tkanina v plátnové vazbě, se zrnitým povrchem (s jemným příčným vroubkováním). Tkanina je buďto jednobarevná nebo potištěná. Vyrábí se z přírodního hedvábí - lesklého taftu, nebo acetátových a polyesterových filamentů. (známý je také krepdešín z jemné skané příze z česané vlny nebo bavlny). Osnova je vždy mnohem hustější než útek, který se zanáší střídavě po dvou nitích s pravým a s levým vysokým (krepovým) zákrutem. \n\nPoužití: lehké šaty, halenky, noční košile.\n\nVýraz krepdešín pocházející z francouzštiny (\"crêpe de Chine\" = čínský krep) se začal používat koncem 80. let 19. století. Zájem o krepdešín jako módní zboží v západní Evropě a v USA vzrostl výrazně ve 20. a 30. letech 20. století, později se však vyráběl ve větším množství například i v bývalém Sovětském svazu. \n\nI ve 21. století se nabízí krepdešín (jako jeden z cca 30 druhů krepových tkanin) v několika variacích hlavně na lehké dámské oděvy. \n\nKrepdešín se objevuje v písni „Dívky v šatech z krepdešínu“ jako 16. skladba na albu \"Pražská pálená\" od Jaromíra Nohavicy z roku 2006. \n\nVýraz se vyskytuje též v textu písně „Za láskou já půjdu světa kraj“, jíž zpívá Daniel Hůlka a v písní Radůzy Bremen.\n\n\n"}
{"id": "749582", "url": "https://cs.wikipedia.org/wiki?curid=749582", "title": "Maxmilián Rohlena", "text": "Maxmilián Rohlena\n\nMaxmilián Rohlena (19. července 1879 – 6. května 1950) byl český a československý politik, meziválečný starosta Chocně a senátor Národního shromáždění ČSR za Československou stranu národně socialistickou.\n\nProfesí byl malířem porcelánu a starostou Chocně. Post starosty tohoto města zastával v dlouhém období let 1918–1941.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "749583", "url": "https://cs.wikipedia.org/wiki?curid=749583", "title": "Albín Mašek", "text": "Albín Mašek\n\nAlbín Mašek (10. října 1804 Praha – 24. března 1878 tamtéž) byl český varhaník a skladatel.\n\nPocházel z hudební rodiny Mašků. Byl nejmladším synem varhaníka a hudebního skladatele Vincence Maška a bratrem skladatele Kašpara Maška. Jeho strýcem byl varhaník a hudební skladatel Pavel Lambert Mašek.\n\nZákladní hudební vzdělání získal u otce. Studoval na Pražské konzervatoři hru na violoncello, ale studia nedokončil. Učil zpěv a hru na klavír a zastupoval svého otce na kůru v chrámu sv. Mikuláše v Praze. Stal se ředitelem kůru a varhaníkem v kostele sv. Tomáše a postupně vystřídal i další pražské kostely (Kostel svatého Petra na Poříčí, Kostel Matky Boží před Týnem), byl sbormistrem v Jeruzalémské synagoze a konečně v roce 1859 nahradil svého otce na kůru v chrámu sv. Mikuláše, kde setrval až do své smrti v roce 1878.\n\nByl velice plodným skladatelem. Zkomponoval na 200 skladeb vesměs určených pro chrámové potřeby. Jeho skladby patřily mezi velmi oblíbené i mimo Prahu. Byly nalezeny v kostelních a klášterních archivech v Třeboni, Českém Krumlově, ale i na Moravě (Brno, Kroměříž, Nová Říše). Mezi jeho nejznámější skladby patří \"Slavnostní mše d-moll\" zkomponovaná k pětistému výročí založení Karlovy univerzity. Komponoval však i hudbu světskou. Ještě dnes jsou uváděny jeho \"Lovecké kusy v Es-dur\" pro kvartet lesních rohů.\n\n\n"}
{"id": "749584", "url": "https://cs.wikipedia.org/wiki?curid=749584", "title": "Po stopách dinosaurů", "text": "Po stopách dinosaurů\n\nPo stopách dinosaurů je populárně naučná kniha, jejímž hlavním tématem jsou chronologicky řazené příběhy z období druhohor, kdy pevninám planety Země vládli neptačí dinosauři. Autorem knihy je popularizátor paleontologie Vladimír Socha. Ilustrace v knize jsou dílem Lubomíra Kupčíka, autorem titulní ilustrace spinosaura je Luis Rey.\n\nKniha obsahuje celkem 21 povídek z období druhohorní éry (před 252-66 miliony let), které jsou řazeny chronologicky. První vypráví o životě raných dinosaurů v době asi před 230 miliony let (svrchní trias), poslední pak o jejich vyhynutí (resp. možném přežití) hranice mezi druhohorní a třetihorní érou (před 66 miliony let). Vyskytují se zde známé i méně známé druhy dinosaurů, například záhadný gigantický sauropod \"Amphicoelias fragillimus\". V knize se objevuje také hypotetická civilizace dinosauroidů nebo popis katastrofy, která dinosaury vyhubila (dopad asteroidu Chicxulub). Povídky jsou doplněny černobílými ilustracemi Lubomíra Kupčíka.\n\nKniha oficiálně vyšla 4. listopadu roku 2011 v pražském nakladatelství \"Triton\". Vazba knihy je lepená, jde o typ V2 (brožovaná), rozměry 140 × 200 cm.\n\n"}
{"id": "749586", "url": "https://cs.wikipedia.org/wiki?curid=749586", "title": "Kašpar Mašek", "text": "Kašpar Mašek\n\nKašpar Mašek, ve Slovinsku znám jako Gašpar Mašek, Maschek či Mascek (6. ledna 1794 Praha – 13. května 1873 Lublaň), byl český skladatel působící ve Slovinsku.\n\nPocházel z hudební rodiny Mašků. Byl synem varhaníka a hudebního skladatele Vincence Maška a bratrem skladatele Albína Maška. Jeho strýcem byl varhaník a hudební skladatel Pavel Lambert Mašek.\n\nZákladní hudební vzdělání získal u otce a u něj také vypomáhal v chrámu sv. Mikuláše v Praze jako varhaník. V letech 1812–1815 byl vojenským kapelníkem 8. ruské divize a poté dirigentem divadelního orchestru ve Štýrském Hradci. V roce 1820 se stal dirigentem v divadle v Lublani a také zde učil na hudební škole \"Filharmonické společnosti\". V této funkci ho v roce 1854 vystřídal jeho syn, rovněž hudební skladatel, Kamilo Mašek.\n\nZkomponoval dvě opery a operetu na německá libreta. Kromě toho byl autorem řady písní a sborů a hodně se věnoval hudbě pro chrámové účely. Ve Strážnici byla nalezena baletní suita, která je patrně rovněž jeho dílem. Je uložena v Hudebním oddělení Moravského zemského muzea v Brně.\n\n\n"}
{"id": "749587", "url": "https://cs.wikipedia.org/wiki?curid=749587", "title": "Karel Rušavý", "text": "Karel Rušavý\n\nKarel Rušavý (3. ledna 1888 Plzeň – 1955) byl český a československý politik a meziválečný senátor Národního shromáždění ČSR za Československou stranu národně socialistickou.\n\nProfesí byl úředníkem Škodových závodů v Plzni.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "749589", "url": "https://cs.wikipedia.org/wiki?curid=749589", "title": "Pavel Lambert Mašek", "text": "Pavel Lambert Mašek\n\nPavel Lambert Mašek, také Machek nebo Maschek (14. září 1761, Zvíkovec – 22. listopadu 1826, Vídeň), byl český varhaník a hudební skladatel.\n\nPocházel z hudební rodiny Mašků. Narodil se v obci Zvíkovec do rodiny učitele Tomáše Maška. Jeho mladším bratrem byl varhaník a hudební skladatel Vincenc Mašek. \n\nZákladní hudební vzdělání získal u otce. Nejprve byl také u něj učitelským pomocníkem, později učitelem ve Zlonicích a v Jaroměřicích nad Rokytnou. Jako hudebník byl zván na Jaroměřický zámek, kde jej slyšel hrabě František Nádasdy z Ostřihomi, potomek hraběte téhož jména, manžela Alžběty Báthoryové, a zaměstnal jej jako učitele hudby pro svou dceru. O pět let později přešel do služeb hraběte Niczkyho. Jako virtuóz na physharmoniku (předchůdce dnešního harmonia) vystupoval i u císařského dvora ve Vídni. V roce 1792 se natrvalo usadil ve Vídni a působil jako učitel klavíru a skladby.\n\nJeho skladby byly ve své době úspěšné a byly vydávány tiskem v Berlíně a v Bonnu.\n\n\n\n\n\n"}
{"id": "749591", "url": "https://cs.wikipedia.org/wiki?curid=749591", "title": "Kamilo Mašek", "text": "Kamilo Mašek\n\nKamilo Mašek (10. července 1831 Lublaň – 29. června 1859 Stainz, Štýrsko) byl slovinský skladatel českého původu.\n\nPocházel z hudební rodiny Mašků. Byl synem varhaníka a hudebního skladatele Kašpara Maška. Základní hudební vzdělání získal u otce a v dalším studiu pokračoval ve Vídni, kde byl žákem hudebního skladatele a dirigenta Dvorního divadla (Hofburgtheater) českého původu Antonína Emila Tittla. Nejprve byl hudebníkem u hraběte Mořice Strachwitze na zámku v Šebetově. V roce 1854 se stal po svém otci učitelem na škole \"Filharmonické společnosti\" v Ljubljani.\n\nV mládí komponoval revoluční pochody pro slovinskou \"Národní gardu\". Napsal řadu písní a sborů na texty slovinské národní i umělé poezie. V pozdějších letech se věnoval převážně chrámové hudbě.\n\n\n\n"}
{"id": "749594", "url": "https://cs.wikipedia.org/wiki?curid=749594", "title": "Rudolf Schmidt (politik)", "text": "Rudolf Schmidt (politik)\n\nRudolf Schmidt (3. května 1882 Úštěk – ???) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nProfesí byl dle údajů k roku 1935 státním úředníkem v Dubé.\n\nByl členem školských a kulturních německých spolků. Angažoval se politicky už v Sudetendeutsche Heimatsfront (SHF), předchůdkyni SdP.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nV lednu 1939 byl přijat, se zpětnou platností od 1. listopadu 1938, do NSDAP. Byl starostou Dubé. V dubnu 1940 se přestěhoval do Jestřebic (\"Deutsch-Gestrebitz\").\n\n"}
{"id": "749595", "url": "https://cs.wikipedia.org/wiki?curid=749595", "title": "Rudolf Schmidt", "text": "Rudolf Schmidt\n\nJméno a příjmení Rudolf Schmidt má více nositelů:\n\n"}
{"id": "749596", "url": "https://cs.wikipedia.org/wiki?curid=749596", "title": "Priessnitz", "text": "Priessnitz\n\nPriessnitz může být:\n\n\n"}
{"id": "749598", "url": "https://cs.wikipedia.org/wiki?curid=749598", "title": "Karl Schösser", "text": "Karl Schösser\n\nKarl Schösser (4. února 1877 Praha – 2. února 1966 Kitzingen) byl československý politik německé národnosti a meziválečný senátor Národního shromáždění za Sudetoněmeckou stranu (SdP).\n\nPůvodně byl členem Německého svazu zemědělců (BdL). V roce 1927 odešel společně s Josefem Mayerem a Georgem Hanreichem ze strany a založili nový subjekt, nazvaný Sudetoněmecký svaz venkova (\"Sudetendeutscher Landbund\", SdL), který byl kritičtější k československému státu a vládní koalici.\n\nProfesí byl dle údajů k roku 1935 rolníkem z Verušiček.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nPo roce 1945 byl československými úřady souzen před Mimořádným lidovým soudem. Přitížilo mu, že se sám přiznal k čestnému členství v jednotkách SA, které bylo přísně trestáno. Naopak polehčující okolností bylo jeho nekonfliktní vystupování před válkou a umírněné působení za války, kdy zamezil plné realizaci plánů Německé osidlovací komise na celkové vysídlení všech etnických Čechů z anektovaného pohraničí. Byl odsouzen na dvacet let. Žalobce navrhoval původně doživotí.\n\nByl propuštěn po odpykání deseti let v československém vězení roku 1956 a odstěhoval se do Západního Německa. Tam zemřel v únoru 1966.\n\n"}
{"id": "749603", "url": "https://cs.wikipedia.org/wiki?curid=749603", "title": "Emil Schrammel", "text": "Emil Schrammel\n\nEmil Schrammel, též Emil Schramel (1884 – 25. června 1952 Valdice), byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nPovoláním byl pekařem v Bedřichov u Jihlavy.\n\nPo parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně roku 1936 jako náhradník poté, co zemřel senátor Gustav Mayr. V senátu setrval do jeho zrušení v roce 1939, přičemž na rozdíl od většiny svých spolustraníků neztratil mandát v důsledku změn hranic Československa po Mnichovské dohodě a zůstal politikem zbytkového Československa. V listopadu 1938 přešel do klubu německých národně socialistických senátorů v Československé republice.\n\nPůsobil jako člen SdP na Jihlavsku. V březnu 1939 po okupaci Jihlavy Německem se podílel na násilnostech proti místnímu českojazyčnému obyvatelstvu a byl kvůli tomu krátce vězněn.\n\nJistý Emil Schrammel, narozený roku 1884, se uvádí mezi trestanci vězněnými na základě retribučního dekretu ve Valdicích, kde zemřel v roce 1952 na kornatění mozkových tepen.\n\n"}
{"id": "749609", "url": "https://cs.wikipedia.org/wiki?curid=749609", "title": "Jan Sobota", "text": "Jan Sobota\n\nJan Sobota (9. února 1882 Dobšice – 18. února 1957 Poděbrady) byl český římskokatolický kněz, československý politik a meziválečný senátor Národního shromáždění ČSR za Československou stranu lidovou.\n\nKněžské svěcení přijal v roce 1907 v Římě. Své vzdělání si rozšířil a roku 1910 získal doktorát filozofie na papežském ústavu sv. Tomáše v Římě a roku 1911 doktorát církevního práva na papežské univerzitě sv. Apolináře v Římě. V letech 1911-1912 byl kaplanem a administrátorem farnosti Kladruby nad Labem. V letech 1912-1913 působil jako profesor náboženství reálky v Nové Pace. V letech 1913-1922 zastával post profesora náboženství na gymnáziu v Novém Bydžově. Vyučoval náboženství na gymnáziu v Hradci Králové a později se tam stal profesorem teologie. Patřil mezi nejvýznamnější kněží královéhradecké diecéze, pracoval v Cyrilské jednotě a stal se také předsedou diecézního svazu katolické charity.\n\nOd roku 1919 byl členem ČSL. Založil mnoho místních organizací ČSL (například v Novém Bydžově a Chlumci nad Cidlinou). Působil i jako župní vzdělavatel Orla a založil řadu orelských jednot. Byl typickým představitelem církevního proudu v prvorepublikové politice.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty. Povoláním byl profesorem teologie v Hradci Králové.\n\nRoku 1940 byl jmenován infulovaným proboštem v Poděbradech, kde působil až do své smrti. Od 1. ledna 1952 byl zároveň vikářem poděbradského vikariátu. Během života obdržel řadu církevních vyznamenání: biskupský notář (1921), skutečný konzisterní rada a asesor (1921), tajný papežský komoří (1932), papežský prelát (1938). Byl pohřben v Chlumci nad Cidlinou.\n\n"}
{"id": "749610", "url": "https://cs.wikipedia.org/wiki?curid=749610", "title": "La Barben", "text": "La Barben\n\nLa Barben je obec ve Francii v departementu Bouches-du-Rhône.\n\nObec leží 8 kilometrů východně od Salon-de-Provence a 24 kilometrů severozápadně od Aix-en-Provence.\n\nLa Barben přímo sousedí s Lambesc na západě a východě, s Saint-Cannat a Éguilles na jihovýchodě, s Lançon-Provence na jihu a konečně na západě a severozápadě s Pélissanne.\n\n\nLa Barben je spojen s Salon-de-Provence dálnicí A7 vedoucí z Marseille do Lyonu.\n\n\n"}
{"id": "749611", "url": "https://cs.wikipedia.org/wiki?curid=749611", "title": "Hrady Českého středohoří", "text": "Hrady Českého středohoří\n\nHrady Českého středohoří je občanské sdružení, který se snaží o výzkum, provozování a především propagaci hradů, zámků, tvrzí a dalších nemovitých památek na území Českého středohoří. V současné době se také snaží o vybudování turistického informačního systému České středohoří-země hradů.\n\n\nČestný předsedou je Ing. arch. Jaroslav Pachner, člen České komory architektů.\n\n\n"}
{"id": "749620", "url": "https://cs.wikipedia.org/wiki?curid=749620", "title": "Italsko-řecká válka", "text": "Italsko-řecká válka\n\nItalsko-řecká válka ( Ελληνοϊταλικός Πόλεμος, \"Ellinoitalikós Pólemos\" nebo Πόλεμος του Σαράντα \"Pólemos tou Saránda\", „Válka roku '40“, \"Guerra di Grecia\") byl konfilkt mezi Itálií a Řeckem, který trval od 28. října 1940 do 23. dubna 1941 a byl první fází balkánského tažení za druhé světové války. Po intervenci nacistického Německa dne 6. dubna 1941 konflikt přerostl v bitvu o Řecko.\n\nV polovině roku 1940 sledoval Benito Mussolini žárlivě úspěchy Adolfa Hitlera, svého spojence a chtěl dovést Itálii k podobným vojenským úspěchům. Itálie od jara 1939 okupovala Albánii a od léta 1940 také několik britských pevností v Africe (Britské Somálsko), ale nemohla se chlubit takovými úspěchy jako nacistické Německo. Mussolini se tedy rozhodl rozšířit své zájmy na Balkáně. Mussolini po Balkánu pošilhával již delší čas a nebyl v takových myšlenkách osamocen. Velení italského námořnictva o tom snilo celá třicátá léta.\n\nI když Mussolini měl v úmyslu Řecko napadnout tak jako tak, přece jen nechtěl vypadat jako očividný agresor. Usnadnit mu v tom měla řada provokací. Napřed Italové obvinili Řeky z vraždy \"tsamurského hrdiny\" (ve skutečnosti nebezpečného bandity) Dauta Hodži, jehož mrtvé tělo se našlo ve vesnici Vrina nedaleko řecké hranice. V červenci 1940 napadaly italské výškové bombardéry ze základen na italských Dodekanéských ostrovech opakovaně řecká vojenská i civilní plavidla a 15. srpna 1940 potopila italská ponorka \"Delfino\" řecký křižník \"Elli\", kotvící na ostrově Tinos. Útok byl o to odsouzeníhodnější, že byl proveden v nejdůležitější svátek řecké pravoslavné církve - v den Nanebevzetí Panny Marie. Oficiální komuniké řecké vlády sice pravilo, že křižník byl potopen \"ponorkou neznámého původu\", nicméně řecké obyvatelstvo všeobecně tušilo pod jakou vlajkou tato ponorka slouží. Série provokací vyvrcholila začátkem října 1940, kdy italský bombardér pronikl nad Řecko a mezi Thébami a Livadií shodil tři bomby. Toto hrubé porušení řecké svrchovanosti bylo rázně potlačeno cenzurou.\n\nItalské velení v Albánii, ministr zahraničí Galeazzo Ciano i samotný Mussolini však vyvodili nesprávný závěr, neboť si mysleli že Metaxasova vláda mlčí ze strachu a v případě útoku tak italská vojska nenarazí na vážnější odpor, což názorně demonstrovala porada v Palazzo Venezia dne 15. října 1940. Dle generála Prasky mělo jemu podřízených šest divizí obsadit oblast Epirus a ostrovy Zakynthos, Kefalonia a Korfu. Pak měl následovat postup na Atény a obsazením hlavního města měla tato válka skončit. Mussolini se generála otázal na morálku řecké armády a dostalo se mu optimistické odpovědi, že \"Řekové neradi bojují\". Na to navázal Ciano, který uvedl, že Řecko řídí hrstka proanglických plutokratů, kteří jsou také jako jediní ochotni klást odpor, ale drtivé většině řeckého obyvatelstva bude italská invaze naprosto lhostejná, nehledě na to, že z patnácti řeckých divizí byly mobilizovány jen dvě, které měly být smeteny dle Ciana a Prasky bleskovým útokem. Námitky generálů Badoglia a Roatty, že k úspěšné invazi je třeba nasadit 20 divizí a námořnictvo pro vyloďovací operace na Krétě a ostrovech v Egejském moři, což si Itálie válčící proti Britům v severní Africe nemůže dovolit byly smeteny ze stolu. O uspěchanosti celé akce svědčí nejlépe fakt, že k tak důležité poradě nebyli přizvání zástupci námořnictva a letectva. Náčelník generálního štábu pozemních sil maršál Rodolfo Graziani po válce uvedl, že se o útoku dozvěděl z rozhlasu! Situaci nejlépe vystihl generálporučík Quirino Armellini, další z významných velitelů pozemních sil, když napsal, že \"odpovědní činitelé\" (Mussolini, Ciano, Prasca a albánský guvernér Francesco Jacomoni) \"hovořili o obsazení Řecka a případně i Jugoslávie stejně lehkovážným způsobem, jako by rozhodovali o objednání šálku kávy.\"\n\nPoté, co 28. října 1940 řecký diktátor Ioannis Metaxas odmítl italské ultimátum, italské síly zahájily invazi do Řecka. Řecká armáda zahájila protiútok a donutila italské síly ustoupit zpět do Albánie. Do poloviny prosince Řekové okupovali přibližně čtvrtinu Albánie, kde vázali italské síly o 530 000 mužích. Italský protiútok z března 1941 vyústil v malé územní zisky kolem Himary, ale jinak zcela selhal. V prvních dubnových dnech po zapojení německé armády začala bitva o Řecko. Od 12. dubna se řecká armáda začala stahovat z Albánie aby zabránila obklíčení rychlým německým postupem. Další vývoj byl již velmi rychlý, 20. dubna 1941 se Řecko vzdalo Němcům. Kapitulace se opakovala 23. dubna za účasti italských zástupců. I přes konečný řecký neúspěch, řecké dílčí vítězství v říjnu 1940 bylo prvním spojeneckým pozemním vítězstvím druhé světové války. Někteří historici se domnívají, že toto vítězství nepřímo ovlivnilo výsledek bitvy o Moskvu, neboť se Německo na jaře invazí do Řecka (celkově i balkánským tažením) ztratilo cenný čas, což vedlo k vedení bitvy o Moskvu v zimních podmínkách.\n\n"}
{"id": "749625", "url": "https://cs.wikipedia.org/wiki?curid=749625", "title": "Karl Stellwag", "text": "Karl Stellwag\n\nKarl Stellwag (22. dubna 1873 Stockfeld – 20. února 1963 Oberzwieselau) byl československý agronom, archeolog a politik německé národnosti, meziválečný senátor Národního shromáždění za Sudetoněmeckou stranu (SdP).\n\nPůsobil jako hospodář, školitel a zemědělský poradce. V dětství se s rodinou přistěhoval do Čech z Německa. Byl nájemcem statku v Panenských Břežanech, v letech 1912-1938 pak nájemcem statku v Stvolínkách. Zabýval se archeologií. Na svých polích objevil několik archeologických nalezišť včetně sídliště kultury s vypíchanou keramikou u Stvolínek a jedné z prvních českých mezolitických lokalit (dnes Stvolínky I). Budoval soukromou sbírku archeologických nálezů.\n\nV parlamentních volbách v roce 1935 získal za SdP senátorské křeslo v Národním shromáždění. Během svého funkčního období se angažoval v zemědělské politice a protože uměl dobře česky, i v různých jednáních s Čechy. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl dle údajů k roku 1935 rolníkem ze Stvolínek. Během války žil na usedlosti Mariánov v Karasech u Zahrádek.\n\nPo válce byl vydán spolu s ostatními bývalými poslanci a senátory československým úřadům souzen mimořádným lidovým soudem a v letech 1945-1948 vězněn. Dostal z nich nejmírnější trest. Poté byl vysídlen a působil v Západním Německu. Zde i ve svých 89 letech roku 1963 zemřel.\n\n"}
{"id": "749626", "url": "https://cs.wikipedia.org/wiki?curid=749626", "title": "Ann Blythová", "text": "Ann Blythová\n\nAnn Blythová (rodným jménem Ann Marie Blyth, * 16. srpna 1928, Mount Kisco, USA) je bývalá americká herečka a zpěvačka vystupující převážně v muzikálech. Její nejslavnější roli je ovšem dramatická postava Vedy Pierceové v noir filmu Mildred Pierceová, ve kterém si zahrála s legendární Joan Crawfordovou. Za tuto roli byla v roce 1946 navržena na Cenu Akademie v kategorii vedlejší výkon.\n\nAnn Blythová se narodila 16. srpna 1928 v Mount Kiscu v státě New York irským rodičům Harrymu a Nan Blythových. Rodiče se rozvedli ještě v průběhu jejího dětství a matka se s Ann a její sestrou odstěhovala do New Yorku.\n\nJeště v adolescentním věku byla členkou \"Children's Opera Company\" v N. Y. Na Broadwayi debutovala postavou dcery Paula Lukase a Mady Christiansové ve hře Lillian Hellman \"Watch on the Rhine\". Psal se rok 1941 a Ann v této hře působila dva roky.\n\nVe filmu debutovala snímkem \"The Merry Monahans\". Tou dobou jí bylo 15 let. V roce 1946, rok na to, získala smlouvu Warner Bros. Film Mildred Pierceová byl pro ni úspěchem. Hrála v něm prostopášnou a nevděčnou dceru Joan Crawford, Vedu. Za tuto roli získala nominaci na Oscara za výkon ve vedlejší roli. Naneštěstí, z toho dle úspěchu čerpat nemohla, protože hned po natáčení si vážně poranila páteř. Téměř rok a půl trvala náročná rekonvalescence. V sociálním dramatu z roku 1947 \"Brute Force\" si zahrála po boku Burta Lancastera. Tenkrát ještě používala často kolečkové křeslo.\n\nSvé pěvecké vlohy mohla uplatnit v několika muzikálech, které natočila. Byly to snímky \"The Great Caruso\" a \"Top o' the Morning\". Po hudebních filmech, komediích a nepříliš kritikou přijatých snímcích se začátkem padesátých let začala Ann projevovat v dramatických rolích. V dramatu \"Jsi opravdu naše\" (angl. \"Our Very Own\") hrála spolu s mladičkou Natalie Wood. Film vypráví příběh Gail Macaulayové, která se po zjištění, že je adoptovaná, rozhodne vyhledat svojí biologickou matku. \"Thunder on the Hill\" je snímek z roku 1951, ve kterém Ann Blythová ztvárnila ženu neprávem odsouzenou za vraždu. Při transportu do vězení však vůz s odsouzenou strhne záplavová vlna a uvězní ji v nemocnici. Jeptiška Mary, kterou zahrála Claudette Colbert, věří v její nevinu a rozhodne se skutečného vraha vypátrat.\n\nJako ruská kněžna hrála po boku Gregoryho Pecka ve filmu \"The World in His Arms\". Universal studio ji nabídlo v roce 1957 biografické drama \"Příběh Helen Morganové\" (angl. \"The Helen Morgan Story\"), ve kterém hrála s Paulem Newmanem. Film líčí příběh zpěvačky a herečky Helen Morganové, která tíhu slávy a úspěchu neunesla a propadla alkoholu. Ten ji nakonec způsobil cirhózu jater, na kterou v 41 letech zemřela. Ann Blythová si za tuto postavu odnesla Laurelovu cenu. Snímek byl posledním, který herečka natočila. Nadále se však věnovala televizi, divadlu a koncertům.\n\nV roce 1985 se ukázala s Angelou Lansbury v jednom díle kriminálního seriálu \"To je vražda, napsala\".\n\nV roce 1953 se vdala za doktora Jamese McNultyho, bratra zpěváka Dennise Daye. Manželství jim vydrželo až do roku 2007, kdy Ann Blythová ovdověla. Počali spolu pět dětí, tři syny a dvě dcery.\nSlavný magnát Howard Hughes jí v roce 1951 věnoval cadillac a plavecký bazén.\n\nMá-li film distribuční název, je uveden pod ním.\n\n"}
{"id": "749630", "url": "https://cs.wikipedia.org/wiki?curid=749630", "title": "Vladimír, bohův zvolenec", "text": "Vladimír, bohův zvolenec\n\nVladimír, bohův zvolenec (původním názvem Der Apostat) je opera českého skladatele, hudebního teoretika a pedagoga Františka Zdeňka Skuherského na původně německé, později do češtiny přeložené libreto českého spisovatele Josefa Václava Friče. Napsána byla před rokem 1860 a premiéru měla 27. září 1863 v pražském Prozatímním divadle. Jedná se o první operní novinku domácího skladatele, kterou Prozatímní divadlo uvedlo.\n\nČeský skladatel František Zdeněk Skuherský napsal svou třetí operu (první, \"Samo\", komponovaná v první polovině padesátých let, nebyla dokončena; druhá, \"Der Liebesring\", měla premiéru v Innsbrucku roku 1861) v době svého působení v Innsbrucku, tedy někdy ve 2. polovině 50. let 19. století. Německé libreto ambiciózní historické opery, látkově čerpající z konfliktu pohanství s křesťanstvím ve středověkém Bulharsku, pro něj napsal český spisovatel Josef Václav Frič pod názvem \"Der Apostat\", tj. \"Odpadlec\", jak bylo dílo v českých kruzích před premiérou známo. Původní německá verze opery však nebyla inscenována, ač se v tomto ohledu uváděly Innsbruck nebo Mnichov.\n\nPo otevření pražského českojazyčného Prozatímního divadla byly do repertoáru hledány opery českých autorů. Po historickém Škroupově \"Dráteníkovi\" byla jako první opera domácího skladatele, se značným očekáváním a publicitou, uvedena tato Skuherského práce pod názvem \"Vladimír, bohův zvolenec\" (původním pravopisem \"Vladimír, Bohův zvolenec\", zmiňováno též jako \"Vladimír, bohů zvolenec\"). Vlastní libreto do češtiny přeložil opět J. V. Frič, avšak pod pseudonymem Hynek Mostecký. Prozatímní divadlo ji v premiéře uvedlo na počátku sezóny 1863/64. Dočkala se „neočekávaného úspěchu“, divadlo bylo vyprodané a ve všech prostorách naplněné.\nSkuherského ctižádostivé dílo bylo přivítáno spíše jako vlastenecký než jako umělecký počin, jako „kvítek v pustině operní literatury české“, jak jej nazval časopis \"Slavoj\". Soudobé kritiky shrnuje muzikoložka Vlasta Reittererová slovy „Kritika přiznala opeře pozici „prvního národního díla“, konstatovala ale nedostatek stylizace a formové prvky starších stylů (uzavřená zpěvní čísla).“.\n\nLibreto bylo přijato s výhradami: kritika uznávala, že má „jednoduchý, ale na heroické momenty bohatý děj“ a že libretista „sáhl ke stejným prostředkům, jimiž si posluhuje i moderní německý reformátor hudebního dramatu“, mimo jiné organickým propojením fantaskního a reálného světa a personifikováním symbolů: zejména víla Nehalena je zosobněním pohanství a láska Vladimíra k ní je zároveň jeho láskou ke staré víře. (Tím kritik \"Bohemie\" narážel na Richarda Wagnera a zejména jeho opery \"Bludný Holanďan\", \"Tannhäuser\" a \"Lohengrin\".) Co do využití těchto východisek Národní listy soudily, že libreto je „vcelku, ač dalo by se všelicos ne bez důvodu proti ději a jeho uspořádání namítati, dovedně provedeno“, přesto však „škoda, že se mu [=skladateli] nedostalo lépe vypracovaného libreta, skladba p. Skuherského zasloužila dovednějších slov“. Zato pro hudební revui \"Dalibor\" byl Frič jednoznačně „básník slov“.\n\nHudba byla přijata vcelku příznivě, jako „povětšinou šťastné zhudebnění“. Na jedné straně se Skuherský snažil o prokomponovanost, charakteristickou deklamaci a využíval příznačných motivů ve smyslu wagnerovských zásad, na druhé straně je ve \"Vladimírovi\" řada árií, arios a duetů ve starším stylu. Forma a zejména instrumentace („krásné mísení barev zvukových“) vyvolávaly obdiv, ač kritika příležitostně radila k umírnění orchestru. Problémem však byl na jednotlivých místech nesoulad hudebního těžiště s dějovým, nedostatečný smysl pro gradaci dramatické situace a z toho plynoucí zdlouhavost řady míst. Vcelku příznivé přijetí však kritika poměřovala situací „mladého, prohnanost uměleckého řemesla ještě v krvi své nemajícího skladatele“, kterému dosud chybí originalita: „Chtít již v jeho prvním či druhém díle vyžadovat individuální ráz stylu by bylo nepřiměřené. Ba i národní charakter hudby, byť i jen v ideálním, abstraktním smyslu, dosud nelze požadovat.“ Naopak revue \"Dalibora\" tvrdila: „Krásná přednost Skuherského jest původnost.“\n\nKritika ovšem jednoznačně konstatovala, že prostředky, které opera podle ideálních představ skladatele i libretisty vyžadovala, byly neúměrné velikosti, personálnímu obsazení v orchestru i technickému vybavení, jimiž Prozatímní divadlo disponovalo. Celkový účinek inscenace tím značně trpěl. Rovněž nebylo možné pro rozsáhlé a obtížné role nalézt vždy odpovídající sólisty. Titulní roli Vladimíra, jež podle kritiky „co do nesnadnosti nenalezne soupeře v celé dramatické literatuře“, odzpíval s čestným zdarem Čeněk Vecko, jiní představitelé, zejména Marie Macháčková jako Olga, však nepřesvědčili. Kritika ostatně doporučovala obtížné party zjednodušit, zejména snížit.\n\nNejzávažnější ocenění pochází z referátu Bedřicha Smetany k jedné z repríz v roce 1865, kdy již nadšení z první české opery v českém divadle polevilo. Zdůrazňuje, že \"„Vladimír“ jest sice původně na německý text složen a platí jen proto za první národní zpěvohru, jelikož na český text byl přepracován, ponejprv na našem divadle před rokem provozován byl.\" Libreto má dobrou myšlenku, ale příliš mnoho \"pravdě nepodobností a odporů\". O hudbě říká: \"Rovněž nemůže hudba ujíti především výčitce, že nemá slohu. Všude jeví se patrně nedostatek jednoty v slohu. Zásadám Rich. Wagnera též silně se zde hoví, jen že bez náležité opravdovosti a bez síly k provedení jich na příslušném místě. Střídají se pestře se starým způsobem recit. Nikde nejeví se odvaha, toho neb onoho se spustit a něco jiného neb něco samostatného zvolit.\" Hudební motivy jsou četné, ale nerozvedené, takže zanechávají \"dojem rozervanosti\". \"Rovněž není řeči o charakterizování osob neb dokonce provedení úloh. Nejsmutněji vypadá to s ženskými úlohami, které jsou docela nezpěvné a nepříjemné\". Nejpodařenějšími místy jsou podle Smetany sbory a balet. Oceňuje Skuherského \"krásné nadání\", ale radí mu především \"se vzdáti škodného předsudku, že stůj co stůj jen uchu naprosto lahodné věci psáti se musí\".\n\nPo premiéře \"Vladimíra\" následovaly bezprostředně dvě reprízy, dvě další pak počátkem roku 1865 (poslední 15. ledna). Poté jej z repertoáru Prozatímního divadla vytlačily modernější historické opery Bedřicha Smetany a Karla Šebora a \"Vladimír\" již nebyl uveden. Nějaký čas však žila jeho předehra, kterou mimo jiné dirigoval Bedřich Smetana na svém posledním koncertu ve funkci šéfa opery Prozatímního divadla, na květnou neděli 1874.\n\nDěj opery se koná v Bulharsku kolem IX. století.\n(V háji blíže hlavního města) Na honbě stanou v první scéně bojar Bojan, Vladimír, starší syn knížete Borise, a Olga, tohoto schovanka, s četným průvodem na romantické místě rozsáhlých lesů bulharských. Neobyčejný půvab tajemného lesního zátiší vzbudí jejich pozornost: brzy překvapeni poznají, že jsou v posvátném háji víly Nehaleny. Vladimír a Bojan již znají to místo; neboť Vladimír se přiznává, že obcuje se strážnou vílou země, že pevně jest odhodlán dle sil svých učiniti přítrž vyhánění staronárodních bohů vtírajícím se křesťanstvím. Mimo Bojana, který věrný jest přívrženec Vladimíra a jeho snah, ustrnou všickni nad vyznáním se knížete, zvláště jemnocitná panna, která vidí v tom hrob své vroucí lásky, ač Vladimír ji chlácholí ujišťováním, že vždy ji věrným bude. Zůstaven samotě Vladimír kolísá se mezi pozemskou láskou k Olze a k Nehaleně; vzrušení mysle jeho stále se zmáhá, až volá vílu, aby se mu zjevila. Tajemné zpěvy oznamují její příchod. Vladimír zaslíbí se jí, věnuje jí svůj meč i duši svou a zřeknuv se pozemské lásky, přísahá, že navrátí jí zemi i národ. Sotva Nehalena zmizela, slyšeti vítězné zvuky: jsou to poslové, kteří přinášejí Vladimíru korunu jeho otce.\n(V paláci Borisově v Preslavě) V skvostné síni knížecího paláce vidíme nejdříve bratra Vladimírova Simeona, ucházejícího se o lásku Olgy, která však posud věrna jest Vladimíru. Shromážděnému lidu oznamuje Boris, že chce vzdáti se trůnu a oddati se kajícnému životu pravého křesťana. Odevzdá tedy slavným způsobem korunu i trůn Vladimíru. Že ochránce starých bohů, starých pohanských zvyků lidu svého zástupcům nového učení, mnichům a jejich vůdci, biskupu Teofilovi, nejvyššímu to hodnostáři církevnímu, není milým, rozumí se samo sebou. Zvláště Teofil užije všech prostředků, aby zvrátil úmysl velikého knížete; dotírá na Olgu, aby objevila bezbožný poměr Vladimírův k Nehaleně a zachránila tak svatou církev. Olga již již chce tak učiniti, v tom vstoupí Vladimír sám. Přísahu v ruce otce svého složí vzdor napomenutí z dálky zaznívajícího zpěvu víl, bezpochyby s jakousi reservatio mentalis. Aby zcela se ujistil, žádá biskup, aby Vladimír přísahal na evangelium. Mezi to vkročí Bojan velmi rozhodně; Teofil vyřkne klatbu. Bojan však vyzývá, aby korunovanému již knížeti holdovali.\n\n(V klášteře) Nacházíme poděkovaného se knížete v klášteře, kdež s mnichy oddává se pobožným cvičením a modlitbám. Vladimírovo jednání však po nastoupení na trůn přiměje Olgu, že přichází do kláštera; zapřísahá Borise, aby uchopil se opět žezla a meče, jelikož jeho syn starým bohům a bohyním staví oltáře a novému učení zuřivě na odpor se staví. Slova Olgy dojdou ihned stvrzení; neboť boj mezi oběma principy silně již se vzmohší vnikl i do samého kláštera. Bojan přikvapí se svými bojovníky, aby zmocnili se Borise. Včasnému příchodu Simeona a jeho vojska přičísti sluší zachránění posvátných míst. Vítězství dovršeno jest smrtí Bojanovou, jenž padne rukou Simeonovou. – Počátek jednání tohoto činí velký monolog Vladimíra v komnatě paláce; skeptické fáze jeho naznačeny jsou spolupůsobením víl a dojdou tak i svého rozřešení.\n(Opět v háji strážné víly země) V posvátném háji objeví se Vladimír co triumfátor obklopen svými vojíny, kněžkami Nehaleny a četným průvodem, jenž vede zajaté křesťany s mnichy a biskupem. Vladimír slibuje Teofilu a mnichům svobodu, přiznají-li se k starodávné víře otců svých. Posmívá se jim a žádá na biskupu, aby vyprosil na křesťanském bohu nějakého zázraku; zajatí však setrvají pevně u své víře. Vladimír slavně se zaváže, že hájiti bude svůj národ a svou zemi, a odevzdá odbojníky soudům. Již vedeni jsou Teofil a jeho společníci před oltář bohyně, když chorál zvěstuje blížící se vítězné křesťanské bojovníky, v jejichž čele je Boris sám. Následující nyní náboženské hádání mezi synem a otcem stává se vždy prudším, až konečně Boris s mečem blíží se k oltáři bohyně a jemu Vladimír ne co syn, nýbrž co kníže káže, aby odstoupil. Spor vždy roste; Boris zhasí posvátný plamen; Vladimír rozpálen chce vrhnouti se na otce. Vítězství křesťanství však zjeví se symbolicky objevilým se křížkem na oltáři, za nějž se Boris byl utekl. To odzbrojí Vladimíra, jenž zničen klesne k nohoum objevivší se Nehaleny a umře. Simeon dosáhne koruny a Olga stane se jeho chotí. Jásající zpěv křesťanstva, jeho díky nebesům ukončují pompézní děj.\n"}
{"id": "749632", "url": "https://cs.wikipedia.org/wiki?curid=749632", "title": "Projekt 671", "text": "Projekt 671\n\nProjekt 671 (v kódu NATO třída Victor I) byla třída ponorek Sovětského námořnictva s jaderným pohonem. Jejich hlavním úkolem bylo ničení nepřátelských ponorek, zejména těch raketonosných. Všech 16 ponorek již bylo vyřazeno ze služby.\n\nSovětská loděnice v Leningradu dodala v letech 1968–1975 celkem 16 ponorek třídy \"Victor I\". Ze služby byly vyřazeny do roku 1996.\n\nJako první sovětské ponorky měly trup kapkovitého tvaru, tvarovaný pro podhladinovou plavbu vysokou rychlostí. Největší hloubka ponoru dosahovala 400 metrů. Výzbroj tvořilo šest 533mm torpédometů, z nichž dva byly osazeny vložkamy pro použití torpéd ráže 406 mm. Na palubě nesly celkem 18 dlouhých zbraní či 36 protilodních min. Vypouštět ale mohly také protiponorkové a protilodní střely RPK-2 Viyuga (v kódu NATO SS-N-15 Starfish). Pohonný systém tvořily dva tlakovodní jaderné reaktory VM-4T a dvě parní turbíny OK-300, roztáčející jeden pětilistý hlavní lodní šroub. Toto byl rovněž jejich primát u sovětských jaderných ponorek. Pro pomalou plavbu sloužily další dva dvoulisté šrouby. Nejvyšší rychlost byla 16 uzlů na hladině a 31 uzlů pod hladinou.\n\n\n"}
{"id": "749637", "url": "https://cs.wikipedia.org/wiki?curid=749637", "title": "Bartošek", "text": "Bartošek\n\nJméno či příjmení Bartošek má více nositelů:\n\n\n"}
{"id": "749638", "url": "https://cs.wikipedia.org/wiki?curid=749638", "title": "Friedrich Tischer", "text": "Friedrich Tischer\n\nFriedrich Tischer (6. června 1874 Toužim – 27. listopadu 1939 Karlovy Vary) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nProfesí byl dle údajů k roku 1935 kandidátem advokacie v Karlových Varech.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\n"}
{"id": "749639", "url": "https://cs.wikipedia.org/wiki?curid=749639", "title": "GU", "text": "GU\n\nSpojení písmen G a U může mít různé významy:\n"}
{"id": "749641", "url": "https://cs.wikipedia.org/wiki?curid=749641", "title": "Podhajský", "text": "Podhajský\n\nPříjmení Podhajský má více nositelů:\n\n"}
{"id": "749643", "url": "https://cs.wikipedia.org/wiki?curid=749643", "title": "Robert Tschakert", "text": "Robert Tschakert\n\nRobert Tschakert, křtěný Robert Richard Anton, uváděn též Robert Czakert, (11. srpna 1882 Děčín – 1948) byl československý politik německé národnosti a meziválečný senátor Národního shromáždění ČSR za Sudetoněmeckou stranu (SdP).\n\nProfesí byl dle údajů k roku 1935 stavitelem v Podmoklech. V roce 1922 například postavil věžovitý vodojem u továrny na tukové výrobky v Křešicích u Děčína.\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\n"}
{"id": "749646", "url": "https://cs.wikipedia.org/wiki?curid=749646", "title": "Vilayanur Subramanian Ramachandran", "text": "Vilayanur Subramanian Ramachandran\n\nVilayanur Subramanian „Rama“ Ramachandran (* 1951) je neurovědec, který se proslul svým výzkumem na poli behaviorální neurologie a vizuální psychofyziky. Je ředitelem Centra pro výzkum mozku a poznání a v současnosti je profesorem psychologie a neurovědy na Kalifornské univerzitě v San Diegu.\n\nJe znám tím, že ke svým výzkumům málokdy využívá složité technologie jako např. lékařské zobrazovací metody (magnetická rezonance, počítačová tomografie,…). On sám k tomu říká, že „[z vědeckého zkoumání] se vytratilo až příliš dobrodružství ve viktoriánském smyslu.“ I přes svou zdánlivě jednoduchou metodu výzkumu učinil mnoho nových objevů o mozku. Richard Dawkins ho nazývá „Marcem Polem neurovědy“ a Eric Kandel „současným Paulem Brocou“. V roce 1997 ho \"Newsweek\" zařadil mezi sto nejvýraznějších lidí 21. století. V roce 2011 ho magazín \"Time\" zařadil mezi sto nejvlivnějších lidí na světě.\n\n"}
{"id": "749652", "url": "https://cs.wikipedia.org/wiki?curid=749652", "title": "Jan Sváček", "text": "Jan Sváček\n\nJan Sváček (* 13. července 1957 České Budějovice) je český soudce, v letech 1999 až 2013 předseda Městského soudu v Praze, od ledna 2019 místopředseda Vrchního soudu v Praze.\n\nRoku 1980 vystudoval Právnickou fakultu UK. Začínal v roce 1983 jako soudce Obvodního soudu pro Prahu 6, roku 1990 přešel k Obvodnímu soudu pro Prahu 8, kde byl až do roku 1998 předsedou. Poté jeden rok soudil u pražského vrchního soudu. V červnu 1989 se stal členem KSČ, později toto členství však popíral. Po roce 1999 byl předsedou Městského soudu v Praze.\n\nV roce 2003 odmítl nabídku dosavadního ministra spravedlnosti Pavla Rychetského stát se náhradou za něj ve vládě Vladimíra Špidly novým ministrem spravedlnosti a od stejného roku byl poradcem prezidenta republiky Václava Klause.\n\nV květnu 2003 odmítl nabídku Václava Klause na nominaci do funkce ústavního soudce.\n\nPrezident Václav Klaus jej v prosinci 2011 navrhl do funkce soudce Ústavního soudu místo končící Elišky Wagnerové. Senátní výbor pro lidská práva ale výraznou většinou vyslovení souhlasu s jeho jmenováním nedoporučil. V ústavněprávním výboru Senátu jej podpořili 3 z 8 přítomných členů. Nejkritičtěji se k němu vyjadřoval Jiří Dienstbier ml., který se zajímal o jeho kontakty s Tomášem Hrdličkou, Pavlem Němcem a Jaroslavem Bartákem. Jaroslav Kubera na Sváčkovi ocenil neakademický, praktický pohled. Podle iDNES.cz se proti Sváčkově kandidatuře stavěli levicoví senátoři, rovněž podle iDNES.cz ztratil část podpory tím, že se stavěl proti regulačním poplatkům ve zdravotnictví, proti školnému na vysokých školách a proti zneužívání stavu legislativní nouze vládnoucí koalicí ve Sněmovně. Při svém představení senátorům uvedl, že nemá nic na obhajobu svého někdejšího členství v KSČ. Senát 8. února 2012 Sváčkovu kandidaturu na soudce Ústavního soudu neschválil, hlasovalo pro něj jen 38 hlasů ze 79 hlasujících senátorů. Senátor Jaroslav Kubera vyjádřil názor, že se ČSSD rozhodla neschválit Václavu Klausovi už žádného kandidáta na ústavního soudce.\n\nV létě 2013 jej poté, co Senát neschválil Miloslava Výborného, navrhl do funkce ústavního soudce místo odcházející Dagmar Lastovecké i nový prezident Miloš Zeman. Senátor Jiří Dienstbier ml. označil opětovnou nominaci Sváčka za „jakési pohrdání Senátem“ ze strany prezidenta a zároveň znovu poukázal na Sváčkovy kontakty s Hrdličkou, Němcem a Bartákem. Senátorka Eliška Wagnerová se pozastavila nad jeho působením v čele Městského soudu v Praze, kdy například vyzýval bez zákonné opory k rezignaci předsedkyni Nejvyššího soudu Ivu Brožovou. Senátní ústavně-právní výbor ale tentokrát 7. srpna Sváčkovu kandidaturu v poměru 5:4 schválil. O 14 dní později jej ale Senát i přes osobní agitaci prezidenta Zemana neschválil, když 45 senátorů hlasovalo proti němu a 30 pro.\n\nPo přechodu na pražský vrchní soud přesvědčivě vyhrál výběrové řízení na místopředsedu soudu, pověřeného vedením trestního úseku. Proti tomu se však postavili senátoři Alena Dernerová, Jan Horník a Libor Michálek a protikorupční iniciativy Nadační fond proti korupci, Veřejnost proti korupci a Vraťte nám stát!, kteří mu vyčetli, že údajně z dřívější pozice předsedy městského soudu jmenoval do různých funkcí problematické osoby nebo že má kontakty s lidmi, kteří jsou zapojeni do klientelistických vazeb. Sváček taková nařčení odmítl, ale po dvou měsících, kdy o jeho jmenování nebylo rozhodnuto, se své kandidatury v listopadu 2014 vzdal.\n\nMístopředsedou Vrchního soudu v Praze pro trestní úsek byl nakonec jmenován v prosinci 2018 ministrem spravedlnosti Janem Kněžínkem, a to s účinností od 1. ledna 2019.\n\nJe potřetí ženatý, s bývalou manželkou Zuzanou mají dvě dcery. Jeho nynější manželkou je Michaela Dolinová.\n"}
{"id": "749653", "url": "https://cs.wikipedia.org/wiki?curid=749653", "title": "Václav Turek", "text": "Václav Turek\n\nVáclav Turek (4. prosince 1875 Spomyšl – 21. března 1952 Spomyšl) byl český a československý politik a meziválečný senátor Národního shromáždění ČSR za Republikánskou stranu zemědělského a malorolnického lidu.\n\nNarodil se ve Spomyšli, v rodině rolníka Františka Turka a manželky Marie, rozené Sichrovské.\nPo parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně během roku 1935 jako náhradník poté, co zemřel senátor Alois Ušák. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nProfesí byl malorolníkem v Spomyšli. Od roku 1925 byl v rodné obci Spomyšl kronikářem. V době německé okupace krátce i starostou. Počátkem roku 1946 byl na valné hromadě Sboru dobrovolných hasičů ve Spomyšli zvolen starostou sboru. Krátce po jeho smrti podlehli jeho synové tlaku a podali přihlášku do JZD.\n"}
{"id": "749654", "url": "https://cs.wikipedia.org/wiki?curid=749654", "title": "Edwin J. Houston", "text": "Edwin J. Houston\n\nEdwin James Houston (9. července 1847 Alexandria, Virginia – 1. března 1914 New York) byl americký elektrotechnický vynálezce.\n\nVystudoval Newyorskou ústřední školu (ang. New York Central High School) v r. 1864. Během výuky fyziky na Ústřední škole ve Filadelfii (Central High School in Philadelphia) pomáhal s řešením generátoru pro obloukové světlo svému spolužákovi Elihu Thomsonovi. Společně v roce 1879 vytvořili Thomson-Houston Electric Company. V roce 1892 společnost Thomson-Houston splynula s Edisonovou společností Edison General Electric Company a tak vznikla General Electric, nová rozsáhlejší společnost. Roku 1894 Houston založil elektroinženýrskou poradenskou firmu s Arthurem Kennellym.\n\nHouston byl dvakrát presidentem Amerického institutu elektrotechnického.\n\nZemřel na selhání srdce.\n"}
{"id": "749655", "url": "https://cs.wikipedia.org/wiki?curid=749655", "title": "Adeliza z Lovaně", "text": "Adeliza z Lovaně\n\nAdeliza z Lovaně někdy označovaná také jako Adelicia nebo Adela či Aleidis (1103 – 23. dubna 1151, Affligem) byla v letech 1121 až 1135 anglická královna jako druhá manželka Jindřicha I. Byla dcerou Geoffroye z Lovaně, vévody dolního Lotrinska, brabantského lantkraběte a hraběte z Lovaně a Bruselu.\n\nAdeliza se za krále Jindřicha provdala 2. února 1121, kdy jí zřejmě ještě nebylo ani dvacet let a Jindřichovi bylo padesát tři. Jindřich se podruhé oženil kvůli potřebě legitimního mužského dědice. Ačkoliv měl nejvíce nelegitimních potomků z anglických panovníků, měl jen jednoho legitimního syna Viléma, který se roku 1120 utopil. Z manželství se děti nenarodily. Adeliza, na rozdíl od jiných anglických královen, hrála jen malou roli ve veřejném životě království. Není však jasné, zda to byla její volba, nebo Jindřichovo přání. Když Jindřich 1. prosince 1135 zemřel, Adeliza krátce odešla do kláštera. Byla přítomna na vysvěcení Jindřichova hrobu rok po jeho smrti.\n\nV roce 1139 se stále relativně mladá vdova provdala za Viléma z Aubigny, hraběte z Arundelu, jednoho z dřívějších Jindřichových rádců. S sebou přinesla do manželství mimo jiné i hrad v Arundelu. Ačkoliv její manžel byl věrných zastáncem krále Štěpána z Blois, Adeliza sama zřejmě v boji o trůn podporovala císařovnu Matyldu, dceru Jindřicha I. Když císařovna v roce 1139 připlula do Anglie, obrátila se s prosbou o přístřeší na svou nevlastní matku a přistála poblíž Arundelu.\n\nAdeliza strávila poslední léta života v rouše jeptišky v brabantském klášteře Affligem, který štědře podporovala a také zde zemřela. Byla pochována v klášterním kostele vedle svého otce. Hrob byl během Francouzské revoluce zničen, kosti byly nalezeny a znovu pohřbeny v obnoveném opatství.\n"}
{"id": "749656", "url": "https://cs.wikipedia.org/wiki?curid=749656", "title": "SK Černošice", "text": "SK Černošice\n\nSK Černošice (celým názvem: Sportovní klub Černošice) je český klub ledního hokeje, který sídlí ve městě Černošice ve Středočeském kraji. Založen byl v roce 1936. Od sezóny 2013/14 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává na zimním stadionu Černošice s kapacitou 300 diváků.\n\n\nZdroj: \n\n\n\nZdroj: \n\n"}
{"id": "749658", "url": "https://cs.wikipedia.org/wiki?curid=749658", "title": "Seznam rybníků v Jihočeském kraji", "text": "Seznam rybníků v Jihočeském kraji\n\nSeznam největších rybníků Jihočeského kraje podle rozlohy:\n\n\n"}
{"id": "749659", "url": "https://cs.wikipedia.org/wiki?curid=749659", "title": "James Milner", "text": "James Milner\n\nJames Philip Milner (* 4. ledna 1986, Leeds, Anglie, Spojené království) je anglický fotbalový záložník a bývalý reprezentant, v současnosti hraje v Premier League za Liverpool FC.\n\nMilner se poprvé objevil na hřišti v dresu Leedsu v listopadu 2002 v zápase proti West Ham United FC. V té době byl díky tomuto střídání druhým nejmladším hráčem, který kdy nastoupil v Premier League. 26. prosince téhož roku se stal nejmladším střelcem Premier League, když dal gól při výhře 2:1 nad Sunderlandem. Kvůli finančním potížím klubu jej byl Leeds nucen prodat do Newcastlu za částku kolem 3,6 miliónu liber.\n\nJames vstřelil svůj premiérový gól za Newcastle již v předsezónní přípravě v létě 2004. Svůj první soutěžní gól za klub vstřelil v zápase proti Middlesbrough FC 18. srpna 2004. Milner se pomalu v Newcastlu dostával do tempa, ale poté přišlo odvolání manažera Bobbyho Robsona, kterého nahradil Graeme Souness. Ten Milnerovi nedával tolik příležitostí a po koupi Nolberta Solana z Aston Villy odešel Milner na hostování právě do birminghamského celku.\n\nJames přišel do Aston Villy na začátku sezóny 2005/06 a svůj debut si odbyl v zápase proti West Hamu 12. září 2005. Tehdejší manažer Villans David O'Leary se z Milnerova příchodu do týmu těšil a v průběhu sezóny naznačil, že by jej v klubu rád měl natrvalo. Aston Villa i Newcastle, v sezóně prošli změnou manažerů. Novým manažerem Villy se stal Martin O'Neill a vedení Newcastlu se ujal Glenn Roeder. I přes zájem O'Neilla o Milnera se však nakonec Newcastle s Aston Villou nedohodl, a i když už přestup vypadal být hotov, povolal jej z hostování zpět.\n\nNový manažer Glenn Roeder dával Milnerovi mnohem více prostoru, nastupoval takřka v každém zápase v základní sestavě. Chválil jej také za jeho přístup v tréninku. Na konci sezóny 2006/07 podepsal James v Newcastlu smlouvu do roku 2011, když vedení klubu převzal Sam Allardyce. V říjnu 2007 vstřelil jubilejní 500. domácí gól Newcastlu v Premier League.\n\nSezónu 2008/09 sice začal v dresu Newcastlu a dokonce dal gól v zápase Carling Cupu proti Coventry City FC, nicméně po něm bylo zveřejněno, že v předchozím týdnu předal klubu písemnou žádost o přestup.\n\nJames podepsal v Aston Ville čtyřletou smlouvu 29. srpna 2008, dva dny před koncem letního přestupového období pro anglické kluby. Částka za přestup byla údajně 12 miliónů liber. První gól v Premier League ve svém druhém působení v Aston Ville přišel 17. ledna 2009 v zápase proti Sunderlandu. Díky svým výkonům v dresu Villans si vysloužil také pozvánku do reprezentace od manažera Fabia Capella.\n\n19. května přišla nabídka na 20 miliónů liber za Milnerovy služby z Manchesteru City, tu však manažer Martin O'Neill odmítl. 22. července řekl, že Milner naznačil, že by do týmu City chtěl odejít, ale stane se to, pouze pokud City splní finanční požadavky Aston Villy.\n\n17. srpna 2010 se kluby dohodly na přestupu v údajné hodnotě 24 miliónů liber a opačným směrem putoval Stephen Ireland. Milner během svého debutu v zápase proti Liverpoolu 23. srpna 2010 připravil gólovou přihrávku pro svého bývalého spoluhráče z Aston Villy Garetha Barryho. První soutěžní gól za Manchester City vstřelil v lednovém zápase FA Cupu proti Leicester City FC, který skončil 2:2. První gól v Premier League přišel v zápase proti Evertonu v září 2011, který Citizens vyhráli 2:0. S klubem vyhrál dvakrát Premier League (2011/12 a 2013/14).\n\nV červnu 2015 se dohodl na přestupu do Liverpool FC, přišel po vypršení smlouvy jako volný hráč (zadarmo).\n\nV A-mužstvu Anglie debutoval 12. 8. 2009 v přátelském utkání v Amsterdamu proti týmu Nizozemska (remíza 2:2).\n\nZúčastnil se Mistrovství světa 2010 v Jihoafrické republice a EURA 2012 v Polsku a na Ukrajině.\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\nV srpnu 2016 ukončil reprezentační kariéru, celkem odehrál za anglický národní tým 61 zápasů a vstřelil jeden gól (7. září 2012 proti Moldavsku při výhře 5:0).\n\n\n\n"}
{"id": "749660", "url": "https://cs.wikipedia.org/wiki?curid=749660", "title": "Ellsworthova letecká základna", "text": "Ellsworthova letecká základna\n\nEllsworthova letecká základna ( Ellsworth Air Force Base; kód IATA je RCA, kód ICAO KRCA, kód FAA LID RCA) je vojenská letecká základna letectva Spojených států amerických, nacházející se šestnáct kilometrů jihovýchodně od města Rapid City v Jižní Dakotě (USA). Je domovskou základnou 28. bombardovacího křídla (28th Bomb Wing; 28 BW), které je podřízeno Velitelství vzdušného boje (Air Combat Command). 28 BW je jedním z pouhých dvou amerických strategických bombardovacích křídel, vyzbrojených nadzvukovými bombardéry Rockwell B-1 Lancer. Druhýn takovým je 7. bombardovací křídlo (7th Bomb Wing; 7 BW) sídlící na Dyessově letecké základně (Dyess Air Force Base) v Texasu.\n\n"}
{"id": "749668", "url": "https://cs.wikipedia.org/wiki?curid=749668", "title": "Beardmoreův ledovec", "text": "Beardmoreův ledovec\n\nBeardmoreův ledovec je ledovec v Antarktidě. S délkou 160 kilometrů a šířkou až 30 kilometrů je to jeden z největších světových ledovců. Zároveň se jedná o významný a historicky první průchod z Rossova šelfového ledovce přes Transantarktické pohoří na Jihopolární plošinu.\n\nBeardmoreův ledovec objevil Ernest Henry Shackleton v rámci expedice Nimrod v roce 1908 a pojmenoval jej po sponzorovi výpravy, Williamu Beardmoreovi. Shackleton po ledovci prošel na Jihopolární plošinu, ale nepodařilo se mu dosáhnout svého cíle, jižního pólu. Trasou přes Beardmoreův ledovec se podařilo dojít na jižní pól až v roce 1912 výpravě z expedice Terra Nova pod vedením Roberta Scotta. Jejich úspěch byl však jen částečný, protože jednak na zpáteční cestě zahynuli, jednak je v závodu o prvenství v dosažení jižního pólu o několik týdnů předběhla výprava norské jihopolární expedice, která pod vedením Roalda Amundsena pronikla na Jihopolární plošinu přes ledovec Axela Heiberga.\n"}
{"id": "749678", "url": "https://cs.wikipedia.org/wiki?curid=749678", "title": "Letecká základna Mountain Home", "text": "Letecká základna Mountain Home\n\nLetecká základna Mountain Home ( Mountain Home Air Force Base; kód IATA je MUO, kód ICAO KMUO, kód FAA LID MUO) je vojenská letecká základna letectva Spojených států amerických, nacházející se ve státě Idaho, dvacet kilometrů jihozápadně od města Mountain Home, šedesát pět kilometrů jihovýchodně od města Boise. Od roku 1972 je domovskou základnou pro 366. stíhací křídlo (366th Fighter Wing; 366 FW) s přezdívkou „Gunfighters“ ( Pistolníci) spadající pod kontrolu Velitelství vzdušného boje (Air Combat Command). Hlavním úkolem základny je poskytovat vzdušnou bojovou podporu a v případně potřeby vybojovat vzdušnou nadvládu v návaznosti na probíhající boje v zahraničí. 366. stíhací křídlo je vybaveno víceúčelovýmí stíhacími letouny McDonnell Douglas F-15E Strike Eagle.\n\n"}
{"id": "749686", "url": "https://cs.wikipedia.org/wiki?curid=749686", "title": "Projekt 671RT", "text": "Projekt 671RT\n\nProjekt 671RT (v kódu NATO třída Victor II) byla třída ponorek Sovětského námořnictva s jaderným pohonem. Jejich hlavním úkolem bylo ničení nepřátelských ponorek, zejména těch raketonosných. Všech sedm ponorek již bylo vyřazeno ze služby.\n\nSovětské loděnice v Leningradu a Gorkém dodaly v letech 1972–1978 celkem sedm ponorek třídy \"Victor II\". Ze služby byly vyřazeny do roku 1996.\n\nProti předcházející třídě měly ponorky Projektu 671RT větší výtlak, delší trup a odlišnou výhroj. Jejich kapkovitý trup byl tvarován pro podhladinovou plavbu vysokou rychlostí. Byl také pokryt pryžovými deskami znesnadňujícími detekci ponorky sonarem. Největší hloubka ponoru dosahovala 400 metrů. Výzbroj tvořily čtyři 533mm torpédomety, ze kterých byla odpalována torpéda a protiponorkové / protilodní střely RPK-2 Viyuga (v kódu NATO SS-N-15 Starfish). Další dva 650mm torpédomety sloužily pro vypouštění těžkých torpéd a střel RPK-7 Veter (v kódu NATO SS-N-16 Stallion). Pohonný systém tvořily dva tlakovodní jaderné reaktory VM-4T a dvě parní turbíny OK-300, roztáčející jeden pětilistý hlavní lodní šroub. Pro pomalou plavbu sloužily další dva dvoulisté šrouby. Nejvyšší rychlost byla 18 uzlů na hladině a 30 uzlů pod hladinou.\n\n\n"}
{"id": "749696", "url": "https://cs.wikipedia.org/wiki?curid=749696", "title": "Fed Cup 2011 – zóna Evropy a Afriky", "text": "Fed Cup 2011 – zóna Evropy a Afriky\n\nZóna Evropy a Afriky Fed Cupu 2011 byla jednou ze tří zón soutěže, kterých se účastnily státy ležící v daných regionech, v tomto případě týmy ze států nacházejích se na evropském a africkém kontinentu. Do soutěže zóny Evropy a Afriky nastoupilo 31 družstev, z toho patnáct účastníků hrálo v 1. skupině, sedm ve 2. skupině a devět v kvalitativně nejnižší 3. skupině. Součástí herního plánu byly také tři baráže.\n\n\nPatnáct týmů bylo rozděleno do čtyř bloků – blok A měl tři a zbývající čtyři účastníky. Vítězové všech bloků se utkaly v zápase o postup do baráže o Světovou skupinu II pro rok 2012 (vzájemné zápasy vítězů: B–C a A–D). Družstva, která se umístila na druhém a třetím místě bloků spolu sehrála zápasy o konečnou 5. až 12. příčku. Týmy ze čtvrtých míst se utkaly ve vzájemném zápase o udržení (vzájemné zápasy týmů na 4. místě: A–C a B–D). Dva poražení sestoupili do 2. skupiny zóny Evropy a Afriky pro rok 2012.\n\n\n\nSedm týmů bylo rozděleno do dvou bloků A a B. První dva týmy z každé skupiny se utkaly v baráži o postup do 1. skupiny zóny Evropy a Afriky pro rok 2012, a to zápasem první z bloku A s druhým z bloku B a naopak. Vítěz každého zápasu si zajistil postup. Třetí týmy z obou bloků sehrály zápas o udržení. Čtvrtý tým bloku B a poražený z utkání třetích týmů sestoupili do 3. skupiny zóny Evropy a Afriky pro rok 2012.\n\n\n\nDevět týmů bylo rozděleno do dvou bloků A (4) a B (5). První dva týmy z každého bloku se utkaly v baráži o postup do 2. skupiny zóny Evropy a Afriky pro rok 2012, a to zápasem první z bloku A s druhým z bloku B a naopak. Vítěz každého zápasu si zajistil postup. Třetí a čtvrté týmy z obou bloků sehrály zápas o konečné 5. až 8. místo. Pátý tým bloku B skončil na 9. místě 3. skupiny zóny.\n\n\n"}
{"id": "749703", "url": "https://cs.wikipedia.org/wiki?curid=749703", "title": "Jazykový svaz", "text": "Jazykový svaz\n\nJazykový svaz (německy \"Sprachbund\") je skupina jazyků, které nejsou navzájem příbuzné (nemají společný původ jako jazyková rodina), ale dlouholetým soužitím a styky na určitém území se k sobě výrazně připodobnily. Příklady jazykových svazů jsou balkánský svaz nebo indický svaz. Někdy (Stefan M. Newerkla) se mluví také o středoevropském jazykovém svazu. Studiem jazykových svazů se zabývá areálová lingvistika.\n\n"}
{"id": "749705", "url": "https://cs.wikipedia.org/wiki?curid=749705", "title": "Pivovar Hostouň", "text": "Pivovar Hostouň\n\nPivovar Hostouň (též Panský pivovar Hostouň) stával v areálu panského dvora u zámku ve městě Hostouň.\n\nPivovar vznikl před rokem 1700. Provoz byl ukončen roku 1885, kdy majitelé panství, Trauttmansdorffové, přenesli výrobu do pivovaru ve Staňkově. Výstavem až 4 940 hl byl větší než měšťanský pivovar. Po ukončení výroby zde byla sýrárna, v letech 1914-1962 se pak v areálu panského dvora nacházel vojenský hřebčín, později přenesený na Opavsko. Ke zboření budov pivovaru došlo po druhé světové válce. Dnes se zde nachází bazén a mobilní bistro.\n\n"}
{"id": "749714", "url": "https://cs.wikipedia.org/wiki?curid=749714", "title": "Číselná osa", "text": "Číselná osa\n\nČíselná osa je přímka představující množinu (obor) reálných čísel s určenými body pro všechny jejich hodnoty.\n\nMůže být:\n"}
{"id": "749716", "url": "https://cs.wikipedia.org/wiki?curid=749716", "title": "Barbentane", "text": "Barbentane\n\nBarbentane je obec ve Francii v departementu Bouches-du-Rhône.\n\nObec se nachází jižně od soutoku řek Rhôna a Durance a severně od pohoří Montagnette.\n\n\n\n"}
{"id": "749719", "url": "https://cs.wikipedia.org/wiki?curid=749719", "title": "Židovský hřbitov v Dolních Kounicích", "text": "Židovský hřbitov v Dolních Kounicích\n\nŽidovský hřbitov v Dolních Kounicích se nachází asi 250 m jihozápadně od Masarykova náměstí, přes ulici od místního křesťanského hřbitova na svahu Šibeniční hory. Je chráněn jako kulturní památka České republiky.\n\nHřbitov založený v roce 1680 má rozlohu 7623 m² a nejstarší dochovaný náhrobek pochází z roku 1688.\n\nDříve vedla ke hřbitovu úzká a strmá pěšina mezi domy a zahradami, později se chodilo přes celé městečko po cestě na Trboušany a od ní po vrstevnici. Hřbitov má charakter louky, po níž je rozeseto asi 1500 náhrobků. Dochované náhrobky pocházejí z období od konce 17. století (1688) do 2. světové války (1940). Starší jsou soustředěny v jižní části, novější především na západním okraji. Původně jednoduchá výzdoba náhrobních kamenů se rozhojňovala, od poloviny 19. století se na nich rozšířila němčina místo původní hebrejštiny a vzhled náhrobků napodoboval křesťanské.\n\nDolnokounická židovská komunita přestala existovat v roce 1940.\n\n"}
{"id": "749722", "url": "https://cs.wikipedia.org/wiki?curid=749722", "title": "Tajemství slonů", "text": "Tajemství slonů\n\nTajemství slonů (v anglickém originále Secret Life of Elephants) je britský dokumentární cyklus o životě slonů v Keni. Zde se skupina zoologů snaží zachránit slony a pomocí obojků s vysílačkami je monitorují. To jim pomáhá zabránit konfliktům mezi slony a lidmi. Premiéru měl v roce 2009 na televizi BBC, v Česku měl poprvé premiéru na ČT2.\n\n"}
{"id": "749723", "url": "https://cs.wikipedia.org/wiki?curid=749723", "title": "Mistrovství světa v ledním hokeji žen do 18 let 2012", "text": "Mistrovství světa v ledním hokeji žen do 18 let 2012\n\nMistrovství světa v ledním hokeji žen do 18 let 2012 bylo pátým mistrovstvím světa v ledním hokeji žen do 18 let, jehož elitní kategorie (Top divize) se za účasti osmi týmů uskutečnila ve dnech 31. prosince 2011 – 7. ledna 2012 v České republice ve městech Zlín a Přerov. Titul obhajovaly hokejistky USA.\n\nVítězové skupin postoupili přímo do semifinále, týmy ze druhých a třetích míst hrály čtvrtfinále. Týmy z posledních míst se střetly o udržení v sérii na dvě vítězná utkání.\n\n\nPrvní divize téhož mistrovství se uskutečnila ve dnech 29. prosince 2011 – 4. ledna 2012 na severu Norska za polárním kruhem ve městě Tromsø za účasti těchto šesti týmů \"(v závorce umístění v 1. divizi MS 2011)\":\n\nMaďarsko a Velká Británie si účast v 1. divizi zajistili v kvalifikaci.\n\n\nAsiago (Itálie); 29. listopadu - 4. prosince 2011\n\n"}
{"id": "749725", "url": "https://cs.wikipedia.org/wiki?curid=749725", "title": "Judita Flanderská (870)", "text": "Judita Flanderská (870)\n\nJudita Flanderská (fr. \"Judith de France\"; 843/844–870) byla královna Wessexu a posléze flanderská hraběnka. Za krále Wessexu se provdala hned dvakrát. V roce 856 se stala manželkou Ethelwulfa, o dva roky později ženou jeho syna a dědice Ethelbalda. Jako vdova utekla z kláštera a proti vůli otce se provdala za mladého flanderského hraběte Balduina.\n\nNarodila se jako dcera západofranckého krále Karla II. Holého a Ermentrudy, dcery Oda Orleánského.\n\nJudita je v písemných pramenech zmíněna poprvé v souvislosti se svými zásnubami s wessexským králem Etehwulfem v červenci 856. Ethelwulf se tehdy vracel z Říma z pouti, kterou tam podnikl se svým mladším synem Alfrédem, a zastavil se cestou na dvoře Juditina otce. Svatba byla slavena 1. října 856 ve Verberie za přítomnosti remešského biskupa Hinkmara a při svatebním obřadu byla podle franckého zvyku korunována za královnu západních Sasů. Brzy po návratu do Wessexu se zřejmě Ethewulfa snažil připravit o trůn jeho nejstarší přeživší syn Ethelbald. Důvodem mohlo být manželství s Juditou, ze kterého by vzešli urozenější potomci než on sám. Došlo k dělení říše, Ethelwulf ponechal synovi západní Wessex a ve své závěti jej ustanovil dědicem.\n\nEthelwulf zemřel roku 858 a na trůn usedl Ethebald. Oženil se s mladičkou vdovou po svém otci, čímž si vysloužil nelibost církve. Jejich svazek byl vnímán jako incestní a v přímém rozporu s církevním právem. Na západofranckém dvoře byl posléze z politických důvodů uznán. Manželství zůstalo bezdětné, roku 860 bylo anulováno a Ethebald krátce poté zemřel.\n\nPo smrti svého druhého manžela Judita prodala svůj majetek ve Wessexu a vrátila se do Francie na dvůr svého otce. Karlovi, který dlel právě v Soissons, se donesly zvěsti o ne právě nejvhodnějším chování jeho dcery, a aby získal důkazy, vyslal k ní svého syna Ludvíka a Balduina, pozdějšího flanderského hraběte; měl zřejmě v úmyslu dceři sjednat další sňatek. Prozatím ji zavřel do kláštera v Senlis. Judita nicméně o Vánocích roku 861 s Balduinem z kláštera utekla; patrně ještě v klášteře, před útěkem se za něj provdala.\n\nJuditin otec se rozzuřil. Během dvorského soudu byl Balduin pro únos a odepření poslušnosti panovníkovi odsouzen ke konfiskaci lén. Církev pár exkomunikovala. Azyl našli oba mladí lidé na dvoře Juditina bratrance Lothara Lotrinského, kam se dostali v říjnu roku 862. Karel Holý žádal jejich vydání a Balduin v obavě před nebezpečím utekl i s Juditou do Říma a odvolal se k papeži Mikulášovi I. Ten se po vyslechnutí páru ujal role prostředníka v ožehavém sporu a žádal krále, aby Balduinovi odpustil. V dopise mu doporučoval, aby jej opět přijal do své přízně, protože jinak by se Balduin mohl spojit s Normany a Juditině matce zase psal o tom, jak se Balduin kaje ze svého zločinu. Také apeloval na biskupy a biskupa Hinkmara, aby ztratil slovo na podporu Balduina. Biskup Hinkmar byl nesmiřitelným odpůrcem obou provinilců kvůli únosu a tak se Judita s otcem setkala až v říjnu 863 ve Verberie. 13. prosince téhož roku byli Balduin a Judita v Auxerre oficiálně oddáni.\n\nZ Balduina se opět na papežskou přímluvu po třech letech stal flanderský hrabě a měl bránit vikinským útokům. Není jasné, zda se pro tento akt Karel nerozhodl v naději, že Balduin bude zabit, ten ale situaci zvládl překvapivě dobře. Odrazil vikinskou hrozbu, rozšířil svou armádu i území a stal se z něj věrný zastánce krále Karla.\n\nJudita zemřela roku 870, když jí bylo pouhých 26 let. Jako Balduinova manželka se stala jedním z předků Matyldy Flanderské, manželky Viléma Dobyvatele, je tak předkem anglických a britských králů. Kněz Witger, autor genealogie flanderského hraběte Arnulfa, popisuje Juditu jako velmi krásnou a velmi chytrou ženu.\nSvému třetímu manželovi dala Judita čtyři děti – tři syny a dceru:\n\n"}
{"id": "749727", "url": "https://cs.wikipedia.org/wiki?curid=749727", "title": "Carex disperma", "text": "Carex disperma\n\nCarex disperma (syn. \"Carex tenella\") je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 15–60 cm.\nJe vytrvalá, výběžkatá, netrsnatá, s dlouhými bledě hnědými oddenky. Lodyhy jsou ostře trojhranné, chabé, nahoře drsné, delší než listy. Bazální pochvy jsou bledě hnědé, jazýček je širší než delší. Čepele listu jsou pouze 1–1,5 mm široké.. \"Carex disperma\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Klásků je nejčastěji 2–5, jsou málokvěté, na bázi obsahují jen 2–3 samičí květy, nahoře 1–2 květy samčí. Okvětí chybí. Blizny jsou většinou 2. Plodem je mošnička, která je cca 2,5–3 mm dlouhá, eliptická, bikonvexní, nejprve bledě zelená, později za zralosti hnědá až purpurově hnědá, na vrcholu zakončená krátkým zobánkem. Každá mošnička je podepřená plevou, která bledá se zelenavým středním kýlem, užší a kratší než mošnička. Počet chromozómů je 2n=70.\n\nCarex disperma se vyskytuje v severní Evropě, především ve Skandinávii, odkud zasahuje přes Pobaltí až do severovýchodního Polska, dále roste v severní části evropského Ruska, v Grónsku, na Sibiři a Dálném Východě. V Severní Americe její areál zabírá Aljašku, Kanadu a severnější část USA. Je to vlhkomilný druh mokřadů, vlhkých luk a podmáčených jehličnatých lesů.\n\n \n"}
{"id": "749730", "url": "https://cs.wikipedia.org/wiki?curid=749730", "title": "Hrabství Kerry", "text": "Hrabství Kerry\n\nHrabství Kerry ( , ) je irské hrabství nacházející se na jihozápadě země v bývalé provincii Munster. Sousedí s hrabstvím Limerick na severovýchodě a s hrabstvím Cork na jihovýchodě. Západní pobřeží, které je velmi členité (nachází se zde dva velké poloostrovy), omývá Atlantský oceán, a proto zde panuje extrémně oceánické podnebí. Díky teplému Golfskému proudu zde může také růst typická subtropická vegetace.\n\nHlavním městem hrabství je Tralee. Dalším významným městem je Killarney. Hrabství má rozlohu 4746 km² a žije v něm 147 554 obyvatel (2016).\n\nMezi zajímavá místa hrabství patří turistický okruh Ring of Kerry, Killarneyská jezera s Dívčí vyhlídkou v NP Killarney, Gallarus Oratory nebo poloostrov Dingle.\n\nDvoupísmenná zkratka hrabství, používaná zejména na SPZ, je KY.\n\n"}
{"id": "749732", "url": "https://cs.wikipedia.org/wiki?curid=749732", "title": "Cibulnaté a hlíznaté květiny", "text": "Cibulnaté a hlíznaté květiny\n\nCibulnaté a hlíznaté květiny jsou rostliny jenž jsou používány v zahradní architektuře a okrasném zahradnictví pro estetické kvality kvetení. Jejich zásobním orgánem je podzemní část rostliny – cibule a hlíza. Často jsou uváděny společně, protože jsou společně vysazovány, prodávány a pěstovány, mají většinou podobné nároky a kvetou ve stejném období.\n\nVětšina těchto květin kvete a vegetuje na jaře na začátku a před koncem jara, to znamená, že během léta a podzimu a zimy překonává stádium klidu. Některé z těchto rostlin nejsou mrazuvzdorné a na zimu je (např. africké lilie) třeba z půdy vyjmout a uchovat přes zimu v mrazuvzdorné místnosti. Na jaře tyto rostliny mají být opět vysázeny ven. Většina cibulovin a hlíznatých květin je však mrazuvzdorná. Některé z cibulovin je vhodné každoročně z půdy vyjmout, rozdělit a znova vysázet, aby uspokojivě kvetly. Většinu z těchto rostlin lze vak v půdě libovolně dlouho ponechat, a přesto každoročně kvetou. Vyjímají se z půdy pouze pokud utiskují rostliny v jejich v blízkosti nebo pokud se kvalita květů zhoršuje. Do této skupiny patří např. modřence, narcisy, krokusy a sněženky. \n\nCibulnaté a hlíznaté květiny jsou vlastně jakýmsi druhem trvalek, některé jsou oblíbenými skalničkami, většinou se však používají do záhonů. Jsou ozdobné v době kvetení a některé z nich kvetou velmi časně zjara. Nevýhodou je zatahování po odkvětu, které způsobuje, že na místě výsadby jsou zdánlivě prázdná místa. Tyto místa po zatáhnutí lze osadit buď letničkami, nebo lze cibulnaté a hlíznaté květiny kombinovat s nižšími či později rašícími trvalkami, které v době zatahování cibulovin vyraší a prázdná místa tak zakryjí. Cibulnaté a hlíznaté květiny jsou nezbytnou součástí jarních a předjarních výsadeb zahrad a parků.\n\nCibulnaté a hlíznaté květiny většinou preferují propustnou půdu a slunné stanoviště. Slunné stanoviště je však pro drobné jarní cibuloviny i pod keři, řídkými výsadbami stromů které raší během jara a před nimi, jako podsadba . Tyto keře a stromy během roku stíní, nestíní však brzy zjara, když právě cibuloviny jsou v plné vegetaci. Později, když jsou již keře a stromy olistěny, cibuloviny zatahují, takže jim zastínění již nevadí. \n\nVeškeré mrazuvzdorné cibuloviny sázíme na podzim, v září až říjnu. Hloubka sázení se řídí podle druhu a velikosti cibulí nebo hlíz. U drobných cibulovin to bývá zpravidla 5-10 cm, u větších 15-20 cm.\n\nJe propagováno i použití cibulovin do trávníků, kdy jsou většinu roku rostliny zcela ztraceny v trávníku a jejich krása ukáže na jaře. Při pokosu je ovšem nutno posečkat až do zatáhnutí rostlin, jinak jsou rostliny významně oslabovány a brzy vymizí. Což znamená příkladně až do konce května nesekat část trávníků s narcisy a tulipány. Z dříve zatahujících cibulovin lze použít drobný talovín zimní (\"Eranthis hyemalis\"), který však nepřerůstá výšku trávníku a je tedy vidět pouze zblízka. Výsledek snadno může na pozorovatele působit jako zaplevelení při dokonale udržovaném trávníku.\nPoužívané hlíznaté a cibulnaté květiny do volných ploch\n\n"}
{"id": "749735", "url": "https://cs.wikipedia.org/wiki?curid=749735", "title": "Kontejnerová architektura", "text": "Kontejnerová architektura\n\nKontejnerová architektura je poměrně mladou větví modulární architektury, která jako konstrukční prostorové prvky využívá ocelové přepravní kontejnery. Primárním účelem těchto kontejnerů je intermodální, lodní a železniční doprava zboží na dlouhé vzdálenosti. Po docela krátké době používání (některé kontejnery absolvují pouze jednu cestu tam, neboť se finančně nevyplatí poslat je prázdné zpět) se však odstavují a tak mohou být recyklovány a upraveny pro modulární výstavbu. Výhodou použití těchto kontejnerů v architektuře je především jejich relativně nízká pořizovací cena, optimální rozměr jednotlivých kontejnerů pro pobyt člověka, velká statická odolnost a žádaná industriální estetika.\n\nPrvní využití ocelového přepravního kontejneru v intermodální nákladní dopravě se datuje do 60. let 20. století a znamenalo ve své době obrovskou revoluci. V 70. letech došlo ke standardizaci a sjednocení tohoto modulárního systému dopravy zboží, kdy základní přepravní jednotkou je jeden modul – jeden kontejner, čímž došlo ke značnému zrychlení a zjednodušení přepravy. Oproti dřívějšku, kdy záleželo na druhu zboží a při překládání různě baleného nákladu byla nutná fyzická a manuální lidská práce, dnes vše zajišťují stroje. Kontejnery se s maximální úsporou prostoru skládají a fixují do sloupců na zemi a na lodích a nakládají na uzpůsobené dopravní prostředky - lodě, vlaky i nákladní automobily. Překládací terminály jsou plně automatizované s centrálním ovládáním a v zásadě nezáleží jaké zboží je uvnitř kontejneru přepravováno. Dnešní kontejnery se většinou vyrábějí v Asii a to ve velikostech, které vycházejí z angloamerické měrné soustavy. Kontejnery mají jednotnou výšku 8 stop a 6 palců (2,59 m) a šířku 8 stop (2,44 m). Rozdíly jsou tedy pouze v délce – existuje pět možností: 20 stop (6,1 m), 40 stop (12,2 m), 45 stop (13,7 m), 48 stop (14,6 m) a 53 stop (16,2 m), ačkoli vyšší “High Cube” kontejnery měřit 9 stop a 6 palců (2,90 m) stali se velmi obyčejní v uplynulých letech. V architektuře se nejčastěji využívají kontejnery dlouhé 20 a 40 stop. Materiálem vnějšího pláště je v naprosté většině ocelový plech s povrchovou úpravou tzv. COR-TEN.\n\nPrvními příklady alternativního využití kontejnerů byly různé sklady pro nářadí, dílny apod., kdy se kontejner pouze přemístil na zvolené místo a bez větších úprav posloužil novému účelu. Pro dnešní občanskou a obytnou výstavbu se kontejnery v závislosti na plánovaném účelu stavby samozřejmě upravují.\nÚpravy jsou poměrně komplexní a bývají potřeba jednak z důvodů mechanického opotřebení, stavebně fyzikálních požadavků a uzpůsobení interiéru i exteriéru záměru a vkusu architekta a klienta. Téměř vždy se mění nebo zatepluje opláštění, vylehčuje konstrukce, osazují se otvory – okna, dveře a montují se zdravotechnické a elektro- instalace. Proces přeměny dopravních kontejnerů na obytné stavby si nechal patentovat v 80. letech 20. století američan Phillip C. Clark, patent vešel v platnost v roce 1989.\n\nÚpravy do podoby obytného kontejneru – tzv. building container mohou samozřejmě být finančně náročnější než pouhá investice do koupi použitého kontejneru. O kontejnerové architektuře se hovoří jako o levné, recyklovatelné a ekologické architektuře, což ovšem tyto leckdy finančně a provozně náročné úpravy mohou nabourat. Zcela jasnou výhodou kontejnerů je samozřejmě vysoká únosnost, stabilita a jednotný rozměr, který umožňuje snadné skládání modulů do prostorových celků. Také doprava modulů na pozemek je velmi rychlá a snadná, stejně jako samotná stavba a případná demontáž. Recyklovatelnost spočívá především v možnosti objekty rozebrat a znovu složit, převézt, nebo snadno některou část vyměnit. Nevýhodou nákladních kontejnerů oproti jiným formám modulární architektury a tradičnímu stavebnictví může být znečištění a intoxikace materiálu v interiéru převáženým zbožím – nikdy nevíme, jaké zboží v kontejneru dlelo, proto je vhodné interiér vždy vyčistit a opatřit novým nátěrem nebo obkladem.\n\nKontejnerová architektura ve světě, především v USA a v Evropě, celkem rychle zdomácněla a stala se svébytným fenoménem, o který mají zájem média, odborná i laická veřejnost. Existuje spousta realizací, které se i přes unifikovanost kontejnerového systému liší jak designem, tak účelem využití. Jednou ze sfér architektury, ve které se kontejnery běžně s výhodou uplatňují, jsou dočasné stavby. Kontejnery lze najít jako kavárny a veřejné WC na festivalech, kulturních i sportovních akcích, stejně jako mobilní obchodní domy nebo výstavní sály. Vzniklo také mnoho obytných objektů přes poměrně rozsáhlé areály, až po jednotlivé buňky „parazitující“ na střešní krajině velkoměst. Kontejnery v architektuře se na rozdíl od situace před pár lety, kdy byly spojovány spíše s nouzovým laciným nehezkým a nepříjemným bydlením pro okrajové sociální skupiny, staly téměř ikonickými. Díky kreativním architektům a designerům se vymanily ze své nelichotivé pověsti, ba naopak byly povýšeny na kvalitu a začínají být vnímány pozitivně i ve většinové společnosti.\n\n\n\n"}
{"id": "749736", "url": "https://cs.wikipedia.org/wiki?curid=749736", "title": "Modulární výstavba", "text": "Modulární výstavba\n\nModulární výstavba je tvorba prostoru pomocí jednoduchého geometrického principu skládání rozměrově unifikovaných prostorových jednotek – modulů. Tyto moduly – sanitární a obytné buňky (kontejnery) se prefabrikují ve výrobních závodech a osazují na připravený pozemek. Takto vytvořený objekt může sestávat z jednoho nebo několika modulů v závislosti na požadavcích stavebníka na velikost a funkci stavby.\nOproti konvenční výstavbě, kdy se staví celý objekt na místě, jsou modulární domy konstruovány v segmentech (modulech) v klimaticky kontrolovaném prostředí – ve výrobní hale, na výrobní lince. Výroba je prováděna kvalifikovanými odborníky s použitím přesných strojů a ověřených pracovních postupů. Rám modulu je tvořen buď ocelovou konstrukcí nebo dřevěnou konstrukcí. Ve výrobním závodě je provedeno 90% veškeré výroby/výstavby. Jsou osazeny okna, dveře, provedeny podlahy, stropy, elektrické rozvody, zdravotechnika včetně zařizovacích předmětů a konečných povrchů stěn a podlah. Každá část výrobního procesu je popsána v předem odsouhlasených výrobních postupech a následně kontrolována. Doprava modulů na staveniště je prováděna nejčastěji nákladními automobily, ale lze použít i železnici, lodě či letadla. Na stavebním pozemku, kam se modul doveze, se provede pouze dokončení budovy v místech spojů a konečná úprava. Celý proces výroby až po osazení na pozemek zde.\n\nKolébkou modulární výstavby je USA, kde je prováděna velká část výstavby rodinných a nájemných domů touto metodou. V Evropě mají největší zkušenosti s touto výstavbou hlavně ve Velké Británii. V západní Evropě je populární modulární výstavba hlavně u škol, mateřských škol, kancelářských objektů, hotelů aj. V ČR se lze setkat i s městskými projekty modulární výstavby. Nejen u školek, ale také jako veřejná WC a městské ubytovny. Modulárně lze vystavět městskou ubytovnu pro 50 osob do 8 týdnů. Výhoda řešení spočívá nejen v nízké ceně, ale také v rychlosti výstavby a možnosti projekt rozšiřovat. Modulární výstavba je často využívána pro pořádání veletrhů, kdy obytné kontejnery slouží jako prezentační místnosti a menší kanceláře. \n\nCelková doba výstavby je až o 75% kratší. V době vyřizování stavebního povolení je možné provádět průmyslovou výrobu stavebních modulů ve výrobní hale. Doba od záměru stavět po skutečný výsledek se oproti tradiční výstavbě enormně zkracuje. \n\nVlastní montáž je prováděna systémem letmé montáže přímo z dopravních prostředků bez velkých nároků na zábor pro zařízení staveniště. Staveniště je tedy relativně čisté a tiché. Imise, k nimž dochází při tradiční výstavbě – hluk a nečistoty – jsou sníženy na minimum. Objekty jsou demontovatelné s využitím recyklovatelných materiálů, proto je systém ekologický. \n\nPoužitím výstavby pomocí lehkých prostorových modulů snižujete náklady na zakládání stavby. Dodavatel modulárních staveb je schopný nakupovat materiály ve velkém množství a tím levněji než jednotlivý konvenční stavitel. \n\n\nZachovaná možnost demontáže a opětovné montáže na novém místě.\n\n\nDíky stavbě bez základů je můžné modulární stavbu umístit i mimo stavební parcely. Typickým příkladem je např. zahrada, les, louka. Není potřeba ani stavební povolení.\n\n\n"}
{"id": "749740", "url": "https://cs.wikipedia.org/wiki?curid=749740", "title": "Bryn Mawr-Skyway", "text": "Bryn Mawr-Skyway\n\nBryn Mawr-Skyway je obec v okrese King v americkém státě Washington. V roce 2010 měla 15 645 obyvatel.\n\nJedná se o jediné CDP v metropolitní oblasti Seattlu, ve kterém je národní demografická menšina většinou. Také zde žije více Afro-Američanů než v jakémkoli jiném CDP na Severozápadě USA, celkově čítají více než čtvrtinu populace města. Také se zde vyskytuje důležitá filipínsko-americká komunita.\n\nObec má rozlohu 8,7 km², z čehož 5 % je voda.\n\nObec leží na nezačleněném místě mezi městy Seattle, Tukwila a Renton. Přestože ji obklopují důležitá města, obec samotná má limitovanou infrastrukturu a málo výdělečná demografie z ní udělala neatraktivní místo k začlenění. Často se nachází na nejkratší cestě při dojíždění do velkého Seattlu z jihovýchodu. Největší rozkvět obec zažila po 2. sv. válce, kde se zde usadilo mnoho válečných veteránů. Nyní je obec cenově dostupným územím v blízkosti oblastí velké zaměstnanosti. Jméno \"Skyway\" souvisí s umístěním na hřebeni, zatímco velšské \"Bryn Mawr\" znamená \"velký kopec\".\n\nObchodní centrum obce se nachází na ulici Renton Avenue South, kde se nachází malé kasino s bowlingovou dráhou, banka, hasičská zbrojnice a veřejná knihovna. Další malé podniky se nachází na ulici Martin Luther King Way South. Nedaleko centra se nachází Skyway Park, kde jsou baseballová hřiště, potok, močály a místa pro piknik.\n\nDohromady s nedalekou obcí Lakeridge se obcím říká West Hill.\n\nV roce 2010 zde žilo 5 274 obyvatel, z nichž tvořili 31 % Afro-Američané, 30 % běloši a 27 % Asiaté. 8 % obyvatelstva bylo Hispánského původu.\n\nPodobně jako většina vnitřních předměstí Seattlu, i zde obyvatelé v národních volbách upřednostňují Demokraty.\n"}
{"id": "749746", "url": "https://cs.wikipedia.org/wiki?curid=749746", "title": "Kontrapunkt (Star Trek: Vesmírná loď Voyager)", "text": "Kontrapunkt (Star Trek: Vesmírná loď Voyager)\n\n„Kontrapunkt“, v originále „Counterpoint“, je desátá epizoda páté sezóny seriálu \"\".\n\nLoď Voyager prolétá územím Devorů – rasy, která se bojí telepatů a snaží se je vyhladit. Devorský inspektor Kashyk opakovaně podrobuje Voyager ponižujícím prohlídkám, zda nějaké příslušníky telepatických druhů na palubě neukrývá. Kapitán Kathryn Janewayová mu řekne, že všichni telepatičtí členové posádky již zemřeli; ve skutečnosti je během prohlídky ukrývá schované v transportním paprsku, stejně jako dvanáct příslušníků telepatické rasy Brenarů, které Voyager vzal na palubu, aby unikli záhubě od Devorů. Doktorovi dělá starosti, že opakovaný dlouhý pobyt v dematerializované formě v transportéru jim vážně ohrožuje zdraví.\n\nPo jedné z prohlídek přiletí Kashyk na Voyager sám a žádá o azyl. Tvrdí, že se již nechce podílet na pronásledování telepatů a že dojemná příhoda při zatýkání malé holčičky byla pro něho poslední kapkou. Pomůže také Janewayové vyhnout se pasti, kterou na Voyager Devoři připravili. Kapitánka je přesto vůči němu podezřívavá, postupně se s ním však sblíží.\n\nVoyager hledá nestabilní červí díru, skrze niž by se telepaté dostali do bezpečí. Informace o ní jí neochotně prozradí astrofyzik Torat z jedné ze zdejších ras. Když je Janewayová z hledání již zoufalá, vzpomene si na kontrapunkt (princip hudební kompozice) a to ji inspiruje k nalezení fyzikálního principu, kterým odhalí, kde se červí díra objeví příště.\n\nAby se k ní dostali, musí proletět kolem devorské senzorové stanice. Kashyk prozradí, jak Voyager skrýt před devorskými senzory. Přesto jsou však detekováni. Kashyk prohlásí, že jejich jediná naděje je, aby se vrátil na devorské lodě a osobně vedl další inspekci tak, aby se při ní nic nezjistilo. S Kathryn se rozloučí polibkem.\n\nJakmile se však na Voyager vrátí v doprovodu devorských lodí, je zřejmé, že celou dobu Janewayové lhal. Podvedená Janewayová bezmocně přihlíží, jak Kashyk svým lidem nařídí materializovat obsah transportérů a hledat na senzorech červí díru. Když ji najdou, vystřelí na ni fotonová torpéda, aby navždy telepatům znemožnili únik.\n\nBrzy však zjistí, že tam není červí díra, ale její imitace, kterou vytvořila Janewayová. V transportéru se místo telepatů materializují jen sudy se zeleninou a v hangáru chybí dva raketoplány. Janewayová řekne Kashykovi to, co od něho mnohokrát slyšela: „Počítači, pusť Mahlerovu symfonii (…). Třeba vám to pomůže se uvolnit…“ Kashyk si uvědomí, že raketoplány unikly devorským senzorům díky technologii, kterou on sám prozradil Janewayové. Janewayová si vychutnává vítězství: „Dal jste nám specifikace, tak mně připadalo škoda je nevyužít.“\n\nPo přenastavení senzorů již Devoři vidí oba raketoplány plné Brenarů, které ovšem, dříve než je Kashykovy lodě mohou dohonit, dorazí na místo skutečné červí díry a navždy zmizí z dosahu Devorů.\n\nKashykův pobočník Prax má v úmyslu zabavit Voyager a zatknout jeho posádku, ale Kashyk trvá na tom, že o tomto incidentu se jejich nadřízení nesmějí dozvědět, a Voyager propouští. Janewayové při loučení řekne, že její nabídka, aby se k nim připojil, byla lákavá.\n"}
{"id": "749748", "url": "https://cs.wikipedia.org/wiki?curid=749748", "title": "Fed Cup 2011 - blok A 1. skupiny zóny Evropy a Afriky", "text": "Fed Cup 2011 - blok A 1. skupiny zóny Evropy a Afriky\n\nBlok A 1. skupiny zóny Evropy a Afriky Fed Cupu 2011 představoval jednu ze čtyř podskupin 1. skupiny. Hrálo se mezi 2. až 5. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nTři týmy se utkaly ve vzájemných zápasech. Vítěz sehrál zápas s vítězem bloku D o účast v baráži Světové skupiny II pro rok 2012. Družstvo z druhého místa se střetlo s druhým z bloku C o konečné 5. až 8. místo 1. skupiny. Třetí tým pak sehrál utkání o udržení se čtvrtým z bloku C. Poražený sestoupil do 2. skupiny zóny.\n\n"}
{"id": "749751", "url": "https://cs.wikipedia.org/wiki?curid=749751", "title": "Tylosaurus", "text": "Tylosaurus\n\nTylosaurus („ještěr s hrbolem“) je vyhynulý rod svrchnokřídového mořského plaza z čeledi Mosasauridae. Žil v období svrchní křídy, asi před 88 až 80 miliony let. Fosilní pozůstatky tohoto velkého dravce byly objeveny v Severní Americe (Kansas, Alabama a Nebraska). Zřejmě se však vyskytoval také na jiných místech zeměkoule, například u dnešního Nového Zélandu.\n\nŠlo o velmi mohutného zástupce podčeledi Tylosaurinae, který dosahoval délky asi 10 až 15 metrů. Tím patřil mezi největší známé mosasauridy vůbec. Byl obřím predátorem, vzdáleně příbuzným dnešním varanům a hadům (tedy šupinatým plazům). Dnes je rozlišováno až sedm různých druhů tohoto rodu, přičemž jen některé jsou zřejmě validní (platné). Jak ukázaly fosilní nálezy, tito plazi byli po celém těle šupinatí a živili se rozmanitou masitou stravou, od ryb a paryb až po kachnozobé dinosaury, kteří například utonuli ve vodě. Jednotlivé části těla (zejména hlava) rostly v průběhu vývoje alometricky, což dosud ztěžovalo klasifikaci mláďat a subadultních jedinců tohoto druhu.\n\nV květnu roku 2018 byl formálně popsán nový druh tylosaura, pojmenovaný \"T. saskatchewanensis\". Nový druh byl stanoven na základě fosilní kostry jedince s unikátními anatomickými znaky, objevené v sedimentech souvrství Bearpaw na území kanadské provincie Saskatchewan.\n\n"}
{"id": "749758", "url": "https://cs.wikipedia.org/wiki?curid=749758", "title": "Diak", "text": "Diak\n\nDiak (z anglického \"diode for alternating current (DIAC)\" = dioda pro střídavý proud) je nelineární polovodičový spínací prvek se symetrickou VA charakteristikou. Do průrazného napětí (většinou okolo 30 V) je prakticky nevodivý. Při dosažení průrazného napětí, díky lavinovému průrazu, dojde ke zvýšení vodivosti a skokovému snížení úbytku napětí na diaku o jednotky voltu. K nevodivosti dojde snížením proudu pod přídržnou hodnotu, typicky reverzací napětí. Proud diakem, jak vybíjecí, tak i přídržný musí být omezen sériovým odporem.\n\nDiak má stejně jako tranzistor 3 polovodičové vrstvy uspořádané do dvou PN přechodů. Má však jen dva vývody, vyvedené ze stejného typu polovodiče. Může být typu NPN i PNP. Protože nezáleží na polaritě napětí, není potřebné označovat vývody.\n\nNejdůležitějším parametrem je tedy spínací napětí (značené většinou U), které se často pohybuje v řádech desítek voltů. Po překročení tohoto napětí dojde k lavinovému průrazu a diak začne vést proud.\n\nNejčastěji se používá jako řídicí součástka pro spínání triaku v časovačích a relaxačních generátorech.\n\n"}
{"id": "749781", "url": "https://cs.wikipedia.org/wiki?curid=749781", "title": "Východočeský dopravní integrovaný systém", "text": "Východočeský dopravní integrovaný systém\n\nVYDIS (Východočeský integrovaný dopravní systém) je systém zónově-relační tarifní integrace časového jízdného městských hromadných doprav Hradce Králové a Pardubic (provozované městskými dopravními podniky), příměstské železniční dopravy Českých drah v okolí těchto měst a mezi nimi a v minulosti též regionální autobusové dopravy společnosti ORLOBUS na území města Jaroměře. Jízdní doklady VYDIS vydávají pouze České dráhy a. s., které fakticky zastávají roli organizátora tohoto systému. VYDIS je nejstarším integrovaným dopravním systémem v oblasti východních Čech. Oblast IDS VYDIS na železničních tratích spadá do oblasti celokrajského integrovaného systému IREDO, do nějž naopak nespadá MHD obou krajských měst.\n\nJiž v 80. letech 20. století si městské dopravní podniky Hradce a Pardubic navzájem uznávaly jízdenky pro jednotlivou jízdu pro MHD, ale tato praxe nebyla označována jako integrovaný dopravní systém.\n\nIntegrovaný dopravní systém VYDIS vznikl v jednodušší podobě a menším rozsahu (pouze zóny 1–9, t. j. z Hradce Králové a Pardubic do Chrudimi, Jaroměři a Smiřic) v lednu 2002. Linky společnosti ORLOBUS byly do systému zapojeny snad od 1. března 2004. Vzhledem k tomu, že systém zahrnuje dva kraje, žádný z nich se neujal role koordinátora a systém tak stojí pouze na dohodě dopravců, která by i přes dobré úmysly mohla být z hlediska legislativy hodnocena jako nedovolená kartelová dohoda. Základem spolupráce je „Smlouva o vzájemném uznávání \nintegrovaných jízdních dokladů ve VYDIS – dopravním integrovaném systému“ mezi zúčastněnými dopravci, tarif a smluvní přepravní podmínky jsou definovány přílohami této smlouvy.\n\nOd 1. září 2004 byl rozšířen o deset nových železničních zón, a to do Třebechovic pod Orebem, Týniště nad Orlicí, Dobřenic, Chlumce nad Cidlinou, Nového Bydžova, Sadové, Přelouče, Chvaletic, Moravan a Holic, a bylo zavedeno žákovské a studentské jízdné i pro železniční zóny a změnila se forma jízdenky a způsob prokazování slevy. Zpočátku byla časová jízdenka VYDIS vydávána ke kmenovému listu časové jízdenky MHD, nově byly jízdenky VYDIS tištěny na jehličkových tiskárnách z pokladních terminálů Českých drah a vydávány k celostátně platným průkazům na slevu nebo k čipovým kartám dopravců či měst.\n\nJaroměřské zóny 30 a 10 zanikly a ORLOBUS a. s. přestal mít v systému účast kolem roku 2010 v souvislosti s rozšiřováním krajského integrovaného systému IREDO.\n\nVýhledově se očekává zánik celého systému VYDIS a jeho nahrazení systémem IREDO.\n\n\nDo systému VYDIS jsou zařazeny osobní a spěšné vlaky i rychlíky Českých drah v traťových úsecích:\n\nOsobní a spěšné vlaky Českých drah jsou do systému zařazeny v traťových úsecích:\n\nTzv. zóny nejsou na železničních tratích tvořeny dílčími úseky nebo oblastmi (buňkami), které by na sebe navazovaly, ale číslo zóny označuje přepravní relace, t. j. jednotlivé úseky spadají většinou do více souběžných zón najednou. \n\nJízdné pro jednotlivou cestu v tarifu VYDIS neexistuje. Dle tarifu VYDIS jsou vydávány jízdenky: \n\nJízdenky VYDIS mají kromě základní, občanské verze (O) též zlevněné verze pro děti do 15 let (D) a pro žáky a studenty (S). Jednodenní jízdenka pro zóny 1+2+3 se slevou D platí i pro důchodce, časové jízdenky slevu pro důchodce nemají. Jednodenní žákovskou a studentskou jízdenku lze využít i o prázdninách, časová žákovská nebo studentská jízdenka neplatí v červenci a v srpnu.\n\nJednodenní jízdenky jsou přenosné, t. j. nejsou vázány na konkrétního cestujícího. Nárok na zlevněné jízdné dětí nebo studentů se dokládá při kontrole průkazkou s viditelnými údaji dokládajícími identitu a věk, vydanou některým železničním nebo autobusovým dopravcem dle výměru MF ČR, nárok na studentské jízdné lze doložit též kartou ISIC, důchodci nárok dokládají příslušném průkazem Českých drah. In-kartu nelze použít pro dokládání nároku na zlevněnou jednodenní jízdenku pro důchodce nebo studenty.\n\nČasové jízdenky (7 a 30denní) jsou nepřenosné a platí pouze s personalizovanou průkazkou, ke které byly vydány a jejíž číslo je na ní uvedeno. Pro občanské jízdné jako taková průkazka může být uznána pouze Pardubická karta v personalizované verzi, Městská karta města Hradce Králové, nepřenosná In-karta nebo průkazka ČD vydaná (za poplatek) pro potřebu tarifu VYDIS. Nárok na studentské a žákovské jízdné lze doložit jen žákovskou průkazkou vydanou některým železničním nebo autobusovým dopravcem dle výměru MF ČR. Původně měly časové jízdenky formu časového kupónu k průkazce ČD nebo průkazce MHD.\n\nČasové jízdenky VYDIS se prodávají pouze v pokladnách ČD ve vyjmenovaných větších stanicích (převážně výchozí a koncové stanice zón), jednodenní jízdenky VYDIS prodávají pouze ty z nich, které jsou na území Hradce nebo Pardubic (v současné době po dvou stanicích v každém z těchto měst). Zúčastněné městské dopravní podniky tyto jízdenky nevydávají. Původně se údajně jednodenní jízdenky VYDIS prodávaly v informačních střediscích DP Hradce Králové, DP Pardubice a u řidičů linek MHD; u řidičů však pouze nezlevněná varianta.\n\nTarif VYDIS platí ve vlacích jen ve 2. vozové třídě.\n\nPři cestě za hranici nakoupených zón lze jízdenky navazovat, t. j. k jízdence VYDIS přikoupit jízdenku dle tarifu Českých drah od hranice zaplacené zóny dále.\n\n\n\n"}
{"id": "749797", "url": "https://cs.wikipedia.org/wiki?curid=749797", "title": "V jako Vendeta (film)", "text": "V jako Vendeta (film)\n\nV jako Vendeta (v anglickém originále V for Vendetta) je německo-britsko-americký antiutopický thriller z roku 2006, který natočil James McTeigue na motivy stejnojmenného grafického románu od Alana Moorea a Davida Lloyda. V hlavních rolích se představili Natalie Portman a Hugo Weaving. Alan Moore, který nebyl spokojen se dvěma předchozími filmovými adaptacemi svých komiksů (\"Z pekla\" a \"Liga výjimečných\"), odmítl snímek \"V jako Vendeta\" zhlédnout a požádal, aby nebyl uveden ve filmových titulcích.\n\nSpolečnost Warner Bros. původně plánovala premiéru filmu na 4. listopad 2005 (den před 400. nocí Guye Fawkese), nakonec ale byla odložena. Do amerických kin byl snímek, jehož rozpočet činil 54 milionů dolarů, uveden 17. března 2006, přičemž celosvětové tržby dosáhly 132,5 milionů dolarů.\n\nNa konci 20. let 21. století jsou Spojené státy americké zachváceny válkou a Evropu postihla pandemie neznámého viru. Z Velké Británie se stal fašistický policejní stát, v jehož čele stojí nejvyšší kancléř Sutler, jehož lidé zvolili v naději na zavedení pořádku. Jednoho večera, 4. listopadu, je Evey Hammondová, jež pracuje ve státní televizi BTN, zachráněna neznámým mužem v masce Guye Fawkese, který si nechá říkat V. Ten jí postupně odhalí svoje plány na svržení diktatury.\n\n\n"}
{"id": "749799", "url": "https://cs.wikipedia.org/wiki?curid=749799", "title": "Le Pecq", "text": "Le Pecq\n\nLe Pecq je francouzská obec v departementu Yvelines v regionu Île-de-France.\n\nLe Pecq leží na řece Seině, 19 km západně od Paříže. Sousedními obcemi jsou na severu Mesnil-le-Roi, na severovýchodě Montesson, na východě Le Vésinet, na jihovýchodě Croissy-sur-Seine, na jihu Port-Marly a Marly-le-Roi, na jihozápadě Mareil-Marly a na západě Saint-Germain-en-Laye.\n\nPrvní písemná zmínka o obci se nachází v listině franského krále Childeberta III. z roku 704 v souvislosti s pěstováním révy vinné.\n\nV roce 1595 nařídil král Jindřich IV. obyvatelům obce přenechat několik akrů pole pro založení zahrad nového královského zámku. Za to byli obyvatelé osvobozeni od různých daní a poplatků, Toto privilegium si udrželi až do Velké francouzské revoluce.\n\nV roce 1837 byla otevřena první železniční trať z Paříže, která vedla do Le Pecq.\n\n\n\n\n"}
{"id": "749800", "url": "https://cs.wikipedia.org/wiki?curid=749800", "title": "Roy Khan", "text": "Roy Khan\n\nRoy Sætre Khantatat (* 12. března 1970, Elverum, Hedmark, Norsko) je norský zpěvák, známý pod pseudonymem Roy Khan. Nejvíce se proslavil jako bývalý zpěvák americké symphonic-power metalové skupiny Kamelot, pro kterou rovněž v době svého působení v ní (1997-2011) napsal společně s kytaristou Thomasem Youngbloodem většinu písní. V současné době je rovněž zpěvákem norské progresivní metalové skupiny Conception.\n\nKhan se narodil se norské matce a thajskému otci a rozhodl se ponechat si příjmení obou svých rodičů. Velký vliv na jeho tvorbu měla jeho babička z matčiny strany, Kåre Sætre. Později se několikrát objevila na pódiu v doprovodu svého vnuka.\n\nKhan začal se zpěvem ve velmi útlém věku. Později, když ho spolužák v 17 letech přistihl, jak si zpívá ve sprše, navrhl mu, aby se přidal do jeho kapely. Během této doby také začal Khantatat používat zkrácený tvar svého příjmení. Po střední škole studoval tři roky operu na univerzitě.\n\nRoy Khan je ženatý s Elisabeth Kjærnes. Elisabeth se podílela na videu „\"March Of Mephisto\"“ a také se objevila na živém DVD „\"One Cold Winter's Night\"“ ve skladbě „\"March Of Mephisto\"“ a „\"Nights Of Arabia\"“. Společně s Elisabeth má syna a dceru. Pro svého syna napsal Roy pár týdnů před jeho narozením píseň „\"Anthem\"“, která vyšla na albu „\"Ghost Opera\"“.\n\nPředtím, než se v roce 1997 přidal ke skupině Kamelot, působil v norské progresivní metalové skupině Conception. Do té se přidal v roce 1991, poté co ji opustil bývalý zpěvák. Skupina se rozpadla rok po Khanově odchodu do Kamelotu.\n\nV roce 2005 se znovu spojil s touto skupinou, aby společně odehráli koncert na americkém festivalu ProgPower USA VI v pátek 16. září a později v sobotu 1. října na festivalu u příležitosti 15 let výročí a stého vydání norského časopisu Scream Magazine. Khan, kytarista Tore Østby (také známý ze skupiny ARK) a zbytek skupiny Conception se tak znovu spojili, ovšem tehdy bylo jasné, že Khan bude nadále pokračovat ve skupině Kamelot.\n\nDne 30. dubna 2018 bylo oznámen reunion skupiny Conception v čele s Royem Khanem. Jejich nové EP bylo vydáno na podzim tohoto roku.\n\nV roce 2010 byli Kamelot nuceni zrušit jejich kanadské a severoamerické turné. Oficiálně bylo oznámeno, že Khan nemůže vystupovat z důvodu nemoci. Neoficiálně bylo známo, že zpěvák trpí úzkostmi a depresemi, které mimo jiné vedly k jeho syndromu vyhoření. Dne 22. dubna 2011 vydali Kamelot oficiální prohlášení o tom, že se Khan rozhodl skupinu opustit. V tiskových zprávách Youngblood napsal, že Khanovi bylo dáno spoustu času, aby se mohl rozhodnout, a skupina jeho rozhodnutí plně respektuje. Khan sám oznámil svůj odchod od skupiny na svém blogu o den dříve. Od oznámení této informace již Khan s Kamelotem nevystupoval. Ve stejném roce oznámil kytarista Thomas Youngblood v interview, že Roy již s Kamelot nemůže vystupovat z náboženských důvodů.\n\nPo odchodu ze skupiny odešel Khan na několik let do ústraní. Mimo jiné se přidal do místní církve Moss Frikirke v norském Mossu, kde pracoval do října roku 2016.\n\n\n\n\n\n\n"}
{"id": "749801", "url": "https://cs.wikipedia.org/wiki?curid=749801", "title": "Chráněná krajinná oblast Český ráj", "text": "Chráněná krajinná oblast Český ráj\n\nChráněná krajinná oblast Český ráj je nejstarší chráněnou krajinnou oblastí v Česku. Vyhlášena byla roku 1955 a v roce 2002 došlo vládním nařízením k jejímu rozšíření o oblast Maloskalska a Prachovských skal. Zaujímá území o rozloze cca 181,5 km². Při 50. výročí byl Českému ráji přidělen status Globální geopark UNESCO. CHKO se rozkládá na území tří krajů a čtyř okresů – Královéhradecký kraj (okres Jičín), Liberecký kraj (okresy Semily a Jablonec nad Nisou) a Středočeský kraj (okres Mladá Boleslav).\n\nSpráva CHKO Český ráj sídlí v Turnově.\n\nChráněná krajinná oblast Český ráj leží uvnitř šířeji pojaté oblasti turistického regionu Český ráj a je rozdělena do tří samostatných částí. Největší z nich je přibližně mezi Mnichovým Hradištěm, Turnovem a Sobotkou (zahrnuje oblast Mužského a Příhrazských skal, Hruboskalsko a okolí Trosek). Druhá část leží mezi Turnovem, Malou skálou a Kozákovem (oblast Maloskalska, Suchých skal a vrchu Kozákova). Třetí část je nejmenší a je přibližně mezi Jičínem a Mladějovem (sem spadá oblast Prachovských skal).\n\nVětšinu podloží chráněného území tvoří tzv. kvádrové pískovce, které tu byly uloženy v období křídy. V období terciéru byla v oblasti aktivní sopečná činnost, vzniklo tu mnoho podpovrchových těles. Okolní křídové sedimenty byly postupem času rozrušeny a odneseny řekami, protože jsou méně odolné než tvrdé magmatické horniny. Tímto způsobem vznikl i nejznámější kopec a dominanta Českého ráje – Trosky. Hora Kozákov (744 m n. m.) je známým nalezištěm drahých kamenů (zejména odrůd křemene). Na území CHKO jsou evidovány stovky jeskyní a skalních dutin, nejvýznamnější se nachází v přírodní rezervaci Klokočské skály. Dvě jeskyně v území jsou uzavřeny pro veřejnost z důvodu ochrany vrápence malého (Sklepy pod Troskami a Krtola). Ze stejného důvodu je uzavřena tesaná pískovcová štola na úpatí Kozákova.\n\n\nVe správě CHKO jsou i dvě území, která leží mimo chráněnou oblast:\n\n\n"}
{"id": "749803", "url": "https://cs.wikipedia.org/wiki?curid=749803", "title": "Panzerschreck", "text": "Panzerschreck\n\nPanzerschreck (Raketenpanzerbüchse 54, zkráceně RPzB) byla ruční raketová protitanková zbraň ráže 88 mm na více použití, kterou užívala německá armáda ke konci druhé světové války. Jeho předchůdcem byl jednodušší \"Panzerfaust\" (česky \"pancéřová pěst\"), zavedený v roce 1942, který dokázal prorazit až 150 mm silný pancíř ruských tanků na vzdálenost 30 m. Používali jej vojáci SS (německá armáda od roku 1943) i příslušníci \"Volkssturmu\" (německá domobrana). Protože však měl malý dostřel, nebylo těžké budovu, kde byl voják s \"Panzerfaustem\", zničit na velkou vzdálenost.\n\nVývoj \"Panzerschrecku\" spadá do počátku roku 1943, kdy Němci ukořistili v Tunisku několik amerických bazuk, podle nichž vyvinuli vlastní zbraň.\n\nPrvní typ, který zavedlo Německo do výzbroje své armády byl \"Raketenpanzerbüsche 4322\". Zbraň byla 164 cm dlouhá a její hmotnost činila 9,25 kg. Ke střelbě se používal 88mm projektil, který po vystřelení dosahoval rychlosti 105 m/s. Hmotnost střely byla 3,3 kg a hmotnost nálože pak 600 g. Zvláštností bylo to, že se používala letní (+5 až 50 °C) a zimní (-40 až +30 °C) munice. Průraznost pancíře byla okolo 180 mm. Samotní vojáci si však tuto zbraň příliš neoblíbili, protože vyvíjela silný plamen, který ohrožoval obsluhu a prozrazoval její pozici. Kvůli tomu museli být střelci chráněni ohnivzdornou pláštěnkou a plynovou maskou. Střelec byl pak sice chráněn, ale zase se zhoršila celková pohyblivost a účinně zamířit cíl nebylo taky úplně snadné. Tento typ se však stavěl jen v malých počtech.\n\nZměna nastala až v listopadu 1943, kdy byl ke zbrani přidán ochranný štít. Okamžitě se upustilo od jakékoli výroby modelu \"RKpB 4322\" a do výroby se dostal model \"Panzerschreck 54\", který měl již štít pevně zabudovaný. Hmotnost díky štítu vzrostla na 11 kg a změny se dočkala také munice. Nová střela pod označením RKpB.Gr.4992 měla lepší dostřel (180 m) a také lepší průraznost (cca 230 mm). Náboje se opět vyráběly v letní a zimní verzi. Byla dána objednávka na 382 000 kusů, ale musela být kvůli spojeneckým náletům na německý průmysl redukována a v červenci 1944 se zastavila na čísle 289 151 kusů. Dalším modelem byl \"Panzerschreck 54/1\". Snížila se délka trubice na 135 cm a hmotnost se snížila na 9,5 kg, mířidla byla také zdokonalena. Zbraň byla zavedena do služby v prosinci 1944, ale první objednávka byla dána až v lednu 1945. Do konce války bylo dodáno 25 750 kusů z původně 48 000 objednaných. Odpalovací trubice měla vydržet údajně 200 výstřelů.\n\nNěmci měli ve vývoji také protiletadlovou verzi – \"Fliegerschreck\". Zbraň byla 174 cm dlouhá a používala 88mm náboj. Bylo jich vyrobeno pouze 500 a bojového nasazení se nikdy nedočkaly. Ještě existoval ve vývoji \"Panzerschreck 10,5 cm\", jenž představoval zvětšenou verzi Panzerschrecku. Zbraň byla ale odmítnuta s odůvodněním, že je příliš těžká (hmotnost byla asi 18 kg), proto se vyvíjel další typ, který byl lehčí a téměř o půl metru kratší, ale u tohoto modelu nastaly pro změnu problémy se zákluzem. Tento problém se už do konce války vyřešit nepodařilo, a tak nikdy nebyl zařazen do služby.\n\n"}
{"id": "749806", "url": "https://cs.wikipedia.org/wiki?curid=749806", "title": "Směska", "text": "Směska\n\nSměska (v originále Mash-Up) je osmá epizoda amerického televizního seriálu \"Glee\". Epizoda se poprvé vysílala na televizním kanálu \"Fox\" 21. října 2009. Scénář k epizodě napsal spolutvůrce seriálu, Ian Brennan a režírovala ji Elodie Keene. V této epizodě se snaží vedoucí sboru Will Schuester (Matthew Morrison) vymyslet mashup na svatbu svých kolegů Emmy (Jayma Mays) a Kena (Patrick Gallagher). Studenti Finn (Cory Monteith) a Quinn (Dianna Agron) zjistí, že již nejsou považováni za populární, zatímco se Rachel (Lea Michele) a Puck (Mark Salling) začnou sbližovat, stejně jako trenérka roztleskávaček Sue Sylvester (Jane Lynch) a místní moderátor zpravodajství Rod Remington (Bill A. Jones).\n\nV epizodě zazní cover verze pěti písní. Studiové nahrávky tří písní byly vydány jako singly, jsou dostupní ke stažení a jsou obsaženy na albu \"\". Neil Diamond zpočátku nechtěl dát seriálu povolení pro svou píseň „Sweet Caroline“, ale hudební producent P. J. Bloom ho přesvědčil a Diamond nakonec chválil výkon Marka Sallinga v této písni. Epizodu sledovalo v den vysílání 7,24 milionů amerických diváků. Hudební vystoupení obdržela u kritiků smíšené reakce. Raymund Flandez, redaktor The Wall Street Journal, popsal epizodu jako „zlomový bod“ pro \"Glee\" a pochválil epizodu za rozvoj linií postav.\n\nŠkolní fotbalový trenér Ken Tanaka a Emma Pillsburry požádají vedoucího sboru, Willa Schuestera, aby vymyslel mashup pro jejich svatbu s použitím písní „Thong Song“ a „I Could Have Danced All Night“ z \"My Fair Lady\". Ken cítí, že by Emma byla radši s Willem místo s ním a proto dá fotbalistům, kteří jsou také členy sboru ultimátum- důležitý trénink přesune na stejný čas, jako je zkouška sboru a řekne fotbalistům, že pokud nepřijdou, nebudou pak moci hrát.\n\nMezitím Quinn a Finn pociťují, že už mezi ostatními studenty nejsou tak populární kvůli tomu, že Quinn otěhotněla a oba se stali členy sboru. Trenérka rozleskávaček Sue Sylvester se zamiluje do Roda Remingtona, jednoho ze svých spolupracovníků ze zpráv a najednou začne snižovat svoji averzi vůči Willovi. Nakonec ale vztah Sue s Rodem skončí, protože Sue zjistí, že ji Rod podvádí. Sue se chce vrátit opět do formy, a proto vyhazuje Quinn od roztleskávaček kvůli jejímu těhotenství. Puckovi jeho matka řekne, aby začal chodit s židovkou, a Puck se tedy rozhodne pro Rachel. Osloví ji, ale Rachel se ze začátku zdráhá a řekne mu, že potřebuje vedle sebe silného muže, který je schopen zpívat sólo. Proto Puck vystoupí s písní „Sweet Caroline“, což je jeho první sólo ve sboru a věnuje ho Rachel, čímž upevní jejich vztah. Nakonec se ale rozejdou, protože je Rachel stále zamilovaná do Finna a Puck do Quinn. Ken své ultimátum po rozhovoru s Finnem zruší a dovolí fotbalistům se vrátit do sboru.\n\n\nEpizodu napsal Ian Brennan a režírovala ji Elodie Keene. Vedlejší role, které se v této epizodě objeví jsou Brittany (Heather Morris), Santana Lopez (Naya Rivera), Mike Chang (Harry Shum mladší) a Matt Rutherford (Dijon Talton), sportovci Lipoff (Zack Lively), Dave Karofsky (Max Adler) a Azimo (James Earl), fotbalový trenér Ken Tanaka (Patrick Gallagher) a místní hlasatelé zpráv, Rod Remington (Bill A. Jones) a Andrea Carmichael (Earlene Davis). Gina Hecht v epizodě hostuje jako Puckova matka.\n\nV epizodě zazní cover verze písní „Bust a Move“ od Young MC, „Thong Song“ od Sisqó, „ Sweet Caroline“ od Neila Diamonda, „I Could Have Danced All Night“ z muzikálu My Fair Lady a „What a Girl Wants“ od Christiny Aguilery. Instrumentální verze písně „Sing, Sing, Sing (With a Swing)“ od Louise Prima je použita ve scéně, kdy Will učí Sue, jak tancovat swing. Diamond zpočátku nechtěl seriálu půjčit svoji píseň „Sweet Caroline“, ale hudební poradce \"Glee\", P.J.Bloom ho přesvědčil a Diamond byl poté z coveru, který nazpíval Mark Salling, nadšený.\n\nStudiové nahrávky písní „Bust a Move“, „Thong Song“ a „Sweet Caroline“ byly vydány jako singly a jsou dostupné ke stažení. Píseň „Bust a Move“ skončila v hitparádách na 93. místě v USA a na 78. místě v Kanadě, zatímco „Sweet Caroline“ skončila na 34. místě v USA, 22. místě v Kanadě a 37. místě v Austrálii. Písně „Bust A Move“ a „Sweet Caroline“ jsou obsaženy na albu \"\", společně s písní „I Could Have Danced All Night“, která je na albu jako bonus.\n\nEpizodu v den vysílání sledovalo 7,24 milionů amerických diváků. Se sledovaností 1,52 milionů diváků se stala v Kanadě 19. nejsledovanějším pořadem týdne. Ve Velké Británii sledovalo epizodu 2,053 milionů diváků na dvou různých televizních kanálech (E4 a E4+1), na obou stanicích se stala nejsledovanějším pořadem týdne a jedním z nejsledovanějších pořadů týdne na kabelové televizi.\n"}
{"id": "749810", "url": "https://cs.wikipedia.org/wiki?curid=749810", "title": "Jean Potin Cup 1923", "text": "Jean Potin Cup 1923\n\nJean Potin cup byl turnaj v ledním hokeji, který se konal od 12. do 14. 2. 1923. Turnaje se zúčastnila čtyři mužstva. Československo, Belgie a Francie se utkala ve skupině systémem každý s každým. Vítěz postoupil do finále proti pařížským Kanaďanům, kteří se kvalifikovali přímo. Utkání na Jean Potin cup, nepovažuje česká strana za oficiální.\n\n Československo – Belgie 14:5 (5:1, 9:4)\n\n12. února 1923 – Paříž\nBranky: Šroubek 5, Pešek-Káďa 4, Jirkovský 3, Loos 2, Vindyš 1 - ???\n Francie – Belgie 3:0 (1:0, 2:0)\n\n13. února 1923 – Paříž\nBranky: 17. Quaglia, 35. Lacroix, 37. De Rauch.\n\n14. února 1923 – Paříž\nBranky: 6. Chaudron, 9. Chaudron, 15. de Rauch – 7. Šroubek, 13. Šroubek, 38. Káďa.\n\nFrancie: George - Charpentier, Lacroix - Quaglia, de Rauch, Hassler.\nNáhradníci: A. Brasseur, L. Brasseur, Chaudron.\n\n Československo - pařížští Kanaďané 4:0\n\n15. února 1923 – Paříž\nBranky: Jaroslav Jirkovský 2, Loos, Vindyš\n\nČSR: Jaroslav Řezáč - Karel Pešek-Káďa, Josef Šroubek - Jaroslav Jirkovský, Otakar Vindyš, Valentin Loos.\n\n\n"}
{"id": "749814", "url": "https://cs.wikipedia.org/wiki?curid=749814", "title": "Petronius Maximus", "text": "Petronius Maximus\n\nFlavius Petronius Maximus (pravděpodobně Flavius Anicius Petronius Maximus, kolem roku 396 – 31. května 455) byl západořímský císař vládnoucí po dobu dvou měsíců od 17. března 455 do své smrti.\n\nTento bohatý senátor, pocházející patrně z urozeného římského rodu, absolvoval úspěšnou politickou kariéru, v rámci níž zastával řadu významných postů. Na podzim 454 se zapletl do vraždy generála Aetia, faktického vládce Západu, a o několik měsíců později se zřejmě podílel na násilné smrti císaře Valentiniana III. Po jeho zavraždění dosedl na trůn a přinutil ke svatbě vdovu po svém předchůdci, císařovnu Licinii Eudoxii. Svoji moc však nedokázal konsolidovat, neboť Itálii napadli Vandalové. Krátce po jejich příchodu Maximus padl za oběť rozzuřenému davu, načež barbaři podruhé během jediného století vydrancovali Řím.\n\nPetronius Maximus se narodil okolo roku 396. Ačkoli jeho původ je nejasný, někteří historikové se domnívají, že patřil k mimořádně urozenému aristokratickému rodu Aniciů. Dle této hypotézy měl být příbuzným pozdějšího císaře Olybria, synem konzula Anicia Probina a jeho manželky Ennodie a vnukem Sexta Claudia Petronia Proba, jenž byl ve druhé polovině 4. století konzulem a opakovaně působil jako pretoriánský prefekt. Jiní badatelé, vycházející z údajů obsažených ve fragmentech Olympiodorova díla, se domnívají, že jeho otcem měl být muž jménem Maximus. Vyloučit nelze ani možnost, že by mohl být potomkem Magna Maxima, třebaže tato teorie se zdá být nejméně věrohodnou.\n\nMaximus prodělal dlouhou a pozoruhodnou kariéru v civilní správě západořímské říše za císařů Honoria, Joanna a Valentiniana III. Jeho politická dráha začala nejspíše kolem roku 411, kdy zastával praeturu, tehdy již čistě ceremoniální funkci spojenou především s povinností financovat veřejné hry. Patrně v roce 415, tedy před dosažením dvacátého roku života, zastával hodnost \"tribunus et notarius\", první důležitější úřad, zajišťující vstup do císařské administrativy. V letech 416 až 419 dohlížel na státní finance jako \"comes sacrarum largitionum\". V období mezi lednem 420 a zářím 421 sloužil v Římě jako městský prefekt (\"praefectus urbi\") a tento post poté vykonával ještě jednou, někdy před rokem 439. V hodnosti prefekta dal obnovit starobylou baziliku svatého Petra. Někdy mezi léty 421 a 439 se domohl úřadu pretoriánského prefekta a byl ustaven konzulem pro rok 433.\n\nOd srpna 439 do února 441 Maximus působil jako pretoriánský prefekt Itálie a v roce 443 se stal podruhé konzulem. V prosinci 445 byl poctěn titulem \"patricius\", čímž dosáhl vrcholu své kariéry. Bohatství, nabyté v průběhu svého politického vzestupu, využil v letech 443 a 445 k vybudování fora na pahorku Caeliu. Jako nejvíce dekorovaný senátor se Maximus těšil mimořádné vážnosti a prestiži mezi příslušníky svého stavu. Předčil ho pouze generál (\"magister militum\") Aetius, skutečný vládce západořímské říše na místo slabého císaře Valentiniana III.\n\nMaximus byl považován za jedince oddaného Aetiovi, za jehož dominance dosáhl svých největších úspěchů. Přesto to byl právě on, kdo měl v roce 454 iniciovat Aetiovo zavraždění. Prokopios z Kaisareie a Ioannes z Antiochie zmiňují poměrně spletité důvody vedoucí Maxima ke spiknutí proti Aetiovi: Maximus měl krásnou a moudrou ženu. Valentinianus po ní zatoužil a přiměl ho, aby s ním hrál v kostky. Když nad Maximem zvítězil, vynutil si na něm jako trofej jeho prsten. Ten pak nechal donést Maximově manželce se vzkazem, aby se odebrala do císařského paláce. Jakmile žena obdržela prsten, domnívala se, že zprávu jí poslal její manžel, a učinila, co se po ní žádalo. V paláci se jí ale proti její vůli zmocnil Valentinianus. Po návratu domů manželovi vyčetla, že ji hanebně podvedl a dovolil císaři, aby ji zneuctil. Když se Maximus dozvěděl, co se přihodilo, odpřisáhl Valentinianovi pomstu.\n\nJak dále uvádí Prokopios, Maximus si uvědomoval, že dokud bude naživu Aetius, nebude moci realizovat svůj záměr proti Valentinianovi. Rozhodl se proto všemocného generála zbavit. Za tímto účelem se spojil s eunuchem Heracliem, zastávajícím post císařského komořího (\"primicerius sacri cubiculi\"). Heraclius měl na císaře značný vliv a dlouhodobě na Aetia nevražil. Společnými silami potom přesvědčili císaře, že mu ze strany generála hrozí nebezpečí, a je nutné ho odstranit. Císař ochotně uvěřil jejich obviněním, protože se cítil Aetiem zastiňován. Během jedné porady, konané v září 454, generál přednášel zprávu o státních financích. Valentinianus při tom seskočil z trůnu a s křikem, že již déle nebude snášet zradu, se společně s Heracliem vrhl na Aetia a zavraždil ho.\n\nAmbiciózní Maximus doufal, že po Aetiově smrti zaujme jeho uprázdněné místo, nicméně Valentinianus zklamal jeho naděje. Heraclius, poháněný stejnou ctižádostivostí, nechtěl připustit, aby mu v Maximovi vyrostl nový konkurent, a doporučil císaři, aby nevkládal do rukou jediného muže tolik moci, kolik jí dosud třímal Aetius. Podle Ioanna z Antiochie měl být Maximus Valentinianovým odmítnutím natolik rozzuřen, že pojal úmysl zavraždit ho. Za své komplice si zvolil dva gardové důstojníky, barbary Optilu a Thraustilu, kteří bojovali pod Aetiovým velením a byli přiděleni jako císařův doprovod. Maximus jim sdělil, že odpovědnost za Aetiovu smrt leží plně na Valentinianových bedrech, a že oni dva by měli pomstít smrt svého bývalého velitele. Současně jim přislíbil odměnu, pokud zradí císaře. 16. března 455 se Valentinianus s několika tělesnými strážci vydal v Římě na Martovo pole, aby se procvičil v lukostřelbě. Z Priskova líčení vyplývá, že když císař slezl s koně, Optila ho udeřil do spánku. Valentinianus se otočil, aby pohlédl na útočníka, načež mu Optila zasadil druhou ránu, namířenou do obličeje. Thraustila v témže momentě usmrtil Heraclia. Poté si s císařským diadémem měli pospíšit za Maximem.\n\nValentinianus neměl žádného mužského potomka, a jeho vražda tak způsobila, že se západořímská říše ocitla bez legitimního nástupce trůnu. Záhy se vyskytli tři pretendenti císařské hodnosti: někdejší příslušník Aetiovy tělesné strážce egyptského původu Maximianus, pozdější císař Maiorianus, který velel vojsku po generálově smrti a jehož silně upřednostňovala císařovna vdova Licinie Eudoxie, a Maximus, podporovaný svými kolegy z římského senátu. Ten si nakonec 17. března zajistil vládu rozdělením peněz mezi členy císařského paláce.\n\nProsper z Akvitánie s nelibostí poznamenává, že Maximus po uchopení moci nepřikročil k potrestání vrahů svého předchůdce, nýbrž je přijal za své přátele. O několik dnů později donutil Valentinianovu manželku, jíž bylo zakázáno projevovat zármutek nad ztrátou muže, aby se za něho provdala. Eudoxie tak učinila jen zdráhavě, neboť ho podezřívala z účasti na vraždě svého manžela. Krátce nato Maximus povýšil svého syna Palladia do hodnosti caesara a oženil ho s Valentinianovou a Eudoxiinou dcerou Eudokií. Těmito dynastickými svazky zamýšlel upevnit svoji nestabilní vládu a dosáhnout potřebné legitimity. Smířlivost vůči Valentinianovým vrahům mohla být diktována nezbytností, jelikož Maximus nebyl schopen získat kontrolu nad armádou. Jeho pozici navíc podkopávala skutečnost, že se mu nedostalo uznání ze strany východního císaře Marciana.\n\nNový císař jmenoval galorománského senátora Eparchia Avita, svého dřívějšího kolegu v úřadu pretoriánského prefekta, vojenským velitelem v Galii (\"magister militum Gallias\"). Ihned poté ho vyslal do Tolosy (dnešní Toulouse), aby se tam ucházel o přízeň mocných Vizigótů, sídlících v jihozápadní Galii. S jejich pomocí si chtěl zabezpečit loajalitu území nacházejících se mimo Itálii.\n\nMaximus dal v průběhu svého panování v Římě vyrazit velké množství zlatých mincí. Tyto mince se obvykle razily v místě, kde se císař zdržoval. Proto je překvapivé, že značný počet jeho zlatých mincí byl nalezen i v Ravenně. Z toho se usuzuje, že Maximus usiloval o podporu armády prostřednictvím velkorysých donací.\n\nJistý byzantský historik přičítá Maximův pád jeho manželce Licinii Eudoxii, jíž byl sňatek s ním vnucen. Eudoxie nenáviděla Maxima kvůli jeho údajnému podílu na vraždě Valentiniana. Po vzoru Honorie, která o několik let dříve požádala o pomoc hunského vládce Attilu, měla tedy z Afriky povolat vandalského krále Geisericha. Provdáním Eudokie za Palladia navíc Maximus zrušil zasnoubení Valentinianovy dcery a Geiserichova syna Hunericha.\n\nBrzy po Maximově nástupu na trůn Vandalové v čele s Geiserichem vypluli ze severní Afriky do Itálie. Prameny se shodují, že když se Maximovi donesly zvěsti o hrozícím útoku Vandalů, podlehl panice a pokusil se uprchnout z Říma. Srocený dav, rozvášněný zprávami o blížících se barbarech, však Maxima, opuštěného svou tělesnou stráží, 31. května 455 zabil a jeho rozsápané ostatky vhodil do Tiberu. Pozdně antičtí historikové se poněkud rozcházejí v podrobném popisu okolností Maximovy smrti: Prosper uvádí, že ho zavraždili císařští otroci. Naproti tomu Hydatius se zmiňuje o tom, že se Maximus zamýšlel vzdát vlády, a když se vydal na útěk, vzbouření vojáci ho usmrtili. Jordanes dodává, že císaře měl připravit o život římský voják jménem Ursus. Sidonius Apollinaris připisuje rozpoutání vřavy, v níž Maximus zahynul, jistému vysoce postavenému Burgundovi. Maximův syn Palladius měl zemřít společně se svým otcem.\n\nDva dny po Maximově zavraždění Geiserich bez boje vstoupil do Říma a po dobu následujících čtrnácti dnů Vandalové drancovali a plenili věčné město, jež zbavili četných cenností a pokladů. Na přímluvu papeže Lva I. se měli zdržet násilí vůči obyvatelům Říma. Kromě ohromné kořisti s sebou do Kartága odvedli také mnoho významných a vážených zajatců, včetně Valentinianovy vdovy Licinie Eudoxie, obou jejich dcer Eudokie a Placidie a přítomných senátorů. Nedlouho po těchto událostech se Avitus s podporu Vizigótů prohlásil v Galii za císaře.\n\n\n\n"}
{"id": "749817", "url": "https://cs.wikipedia.org/wiki?curid=749817", "title": "Mercedes-Benz SLS AMG", "text": "Mercedes-Benz SLS AMG\n\nMercedes-Benz SLS AMG je luxusní model vyvinutý automobilkou Mercedes-AMG, který nahradil Mercedes-Benz SLR McLaren. Vůz je prvním automobilem AMG určeným pro město, je označován automobilkou jako duchovní nástupce Mercedes-Benz 300SL Gullwing.\n\nVozidlo bylo poprvé předvedeno v roce 2009 na mezinárodním veletrhu ve Frankfurtu. Prodej začal v polovině roku 2010 v Evropě s doporučenou maloobchodní cenou 177 310 euro (4,5 milionů korun). SLS AMG je zobrazen na přebalu hry Gran Turismo 5, v letech 2010 a 2011 také sloužil jako safety car ve Formuli 1.\n"}
{"id": "749818", "url": "https://cs.wikipedia.org/wiki?curid=749818", "title": "Demis Roussos", "text": "Demis Roussos\n\nDemis Roussos (15. června 1946, Alexandrie, Egypt – 25. ledna 2015 Atény, Řecko) byl řecký zpěvák, jehož projev spojoval prvky pop music, rocku a řeckého folklóru.\n\nNarodil se příslušníkům řecké menšiny v Alexandrii v Egyptě, po nepokojích v roce 1956 se rodina přestěhovala do Athén. V roce 1963 se Roussos stal trumpetistou a basistou skupiny \"The Idols\", v další kapele \"We Five\" se už prosadil jako zpěvák. V roce 1968 založil spolu s Vangelisem skupinu Aphrodite's Child, která slavila úspěchy v Londýně a Paříži. V roce 1971 se vydal na sólovou dráhu. Kromě pěveckého umění upoutal pozornost médií svým bojem s obezitou (jednu dobu vážil 147 kg, říkalo se mu \"Zpívající stan\") i tím, že byl mezi pasažéry letadla uneseného v roce 1985 libanonskými teroristy.\n\nDemis Roussos bydlel v Paříži-Rendezvous v Maisons-Laffitte (1977), ve Francii (jeho manželka Dominique byla Francouzka), i v Řecku. Byl opravdu světovým občanem, neboť mluvil a zpíval řecky, francouzsky, anglicky, portugalsky, španělsky, italsky, arabsky, německy a částečně i rusky.\n\nByl čtyřikrát ženatý a měl 3 děti –\n\nV roce 2011 navštívil Prahu, vystoupil ve Velkém sále pražské Lucerny. 25. ledna 2015 zemřel v athénské nemocnici.\n\n"}
{"id": "749819", "url": "https://cs.wikipedia.org/wiki?curid=749819", "title": "Jean Potin Cup 1924", "text": "Jean Potin Cup 1924\n\nJean Potin cup byl turnaj v ledním hokeji, který se konal od 7. do 9. února 1924. Turnaje se zúčastnili čtyři mužstva, která se utkala vyřazovacím systémem. Utkání na Jean Potin cup, nepovažuje česká strana za oficiální.\n\n Československo – Švédsko 2:3pp (1:1, 1:1 - 0:1)\n\n7. února 1924 – Paříž\nBranky: 16. Jirkovský (Vindyš), 39:32 Vindyš (Palouš) - 11. ???, 28. ???, ???\nVyloučení: 28. Šroubek na 1 min, v prodloužení Stránský na 1 min (v brance Vindyš).\n\nČSR: Stránský (Vindyš) - Vindyš, Loos - Šroubek, Maleček, Jirkovský - Palouš, Krásl.\n\n Velká Británie – Francie 7:3pp (1:1, 2:2 - 4:0)\n\n7. února 1924 – Paříž\n Švédsko – Velká Británie 7:3pp (3:3, 0:0 - 4:0)\n\n9. února 1924 – Paříž\n\n"}
{"id": "749821", "url": "https://cs.wikipedia.org/wiki?curid=749821", "title": "Bělehradská filharmonie", "text": "Bělehradská filharmonie\n\nBělehradská filharmonie (srbsky \"Beogradska filcharmonija\") je nejvýznamnější srbský symfonický orchestr, sídlící v hlavním městě Bělehradě. Byla založena v roce 1923.\n\nNa rozdíl od většiny evropských zemí a měst Srbsko s Bělehradem poněkud zaostávalo ve vývoji svého hudebního orchestru. Ten byl založen až v roce 1923. Jeho zakladatelem, prvním hudebním ředitelem a prvním šéfdirigentem byl Stevan Hristić, významný srbský hudební skladatel a dirigent. První koncert Bělehradské filharmonie proběhl 28. dubna 1923 právě pod taktovkou maestra Hristiće. Díky trvalému růstu zájmu o klasickou hudbu se orchestr postupně rozrůstal a svého vrcholu dosáhl v roce 1960. Vzhledem k Jugoslávské občanské válce došlo v roce 1990 k pádu orchestru; obnoven byl až v roce 2000, kdy se spoustou mladých nadějných hudebníků podnikl zahraniční turné po Slovinsku, Rakousku, Itálii a Švédsku.\n\nV současnosti pořádá filharmonije řadu úspěšných koncertů během roku. Sezóna většinou začíná v říjnu a končí v červnu. Novoroční koncert Bělehradské filharmonije je u posluchačů velice oblíbený.\n\nSoučasným šéfdirigentem orchestru je čínský dirigent Muhai Tan, v minulosti řídili orchestr např. Oskar Danon, Živojin Zdravković, Emil Tabakov, Dorian Wilson, ale i světově proslulý český dirigent a hudební skladatel Rafael Kubelík.\n\nJeho významnými členy byli či jsou mj. dirigenti sir Colin Davis, Lorin Maazel, Zubin Mehta, klarinetisti Bruno Brun, Milenko Stefanović, Ernest Ačkun, Božidar Milošević, violoncellista Julian Lloyd Webber, pianista Anthon Rubinstein nebo známý český hobojista Jiří Zelba.\n\n"}
{"id": "749829", "url": "https://cs.wikipedia.org/wiki?curid=749829", "title": "Čelová lampa", "text": "Čelová lampa\n\nČelová lampa neboli čelovka je lehká miniaturní svítilna učená k připevnění na hlavu gumovým páskem, což umožňuje svítit ve směru natočení hlavy a uživatel má přitom volné ruce. Baterie jsou přitom buď přímo spojené s reflektorem, nebo jsou umístěné ve zvláštním pouzdře na opačné straně gumového pásku. U výkonnějších čelovek bývají baterie v samostatném pouzdře u pasu a do reflektoru vede kablík. Čelová lampa bývá obvykle robustní konstrukce odolná vůči vlivům počasí, modely pro jeskyňáře bývají vodotěsné. Jako baterie se nejčastěji používají minitužkové články AAA nebo klasické tužkové baterie, vyskytují se ale i akumulátory.\n\nZdrojem světla byly zpočátku žárovky, u nejvýkonnějších modelů halogenové. V současné době jsou nahrazovány stále výkonnějšími modely LED diod, které mají sice menší svítivost, ale daleko delší výdrž než klasické žárovky. Jeden z výrobců LED svítilen je Magicshine, který využívá novější technologii LED SSC Z5 nebo CREE XM-L. Čelové lampy LED Lenser osazené diodou H7 se již svítivostí vyrovnají halogenovým žárovkám. U čelových lamp pro speleologii se jako zdroj světla používá acetylénový hořák, acetylém se vyvíjí ve vyvíječi v pouzdře u pasu. Karbidová čelovka se též kombinuje s elektrickou.\n"}
{"id": "749831", "url": "https://cs.wikipedia.org/wiki?curid=749831", "title": "Ekoznačení", "text": "Ekoznačení\n\nEkoznačení, někdy též \"ekolabeling\" (z anglického ) je označování výrobků nebo služeb, u kterých bylo prokázáno, že plní předem stanovené požadavky týkající se jejich vlivu na životní prostředí s ohledem na jejich životní cyklus, charakteristickým grafickým symbolem – ekoznačkou. Jde o jeden z druhů certifikace třetí stranou, tj. ani výrobcem, ani spotřebitelem, podle normy ČSN ISO 14024 Environmentální značky a prohlášení – Environmentální značení typu I – Zásady a postupy. Tato mezinárodní norma stanovuje zásady a postupy pro rozvíjení programů environmentálního značení typu I, zahrnující výběr kategorií výrobků, environmentálních kritérií výrobků a funkčních charakteristik výrobků a rovněž pro posuzování a prokazování splnění požadavků. Dále stanovuje certifikační postupy pro udělení značky. Certifikaci (či udělování ekoznačky) provádí konkrétní certifikační program, tj. program ekoznačení. Norma jej definuje jako \"\"dobrovolný program třetí strany, založený na základě uplatnění více kritérií, který uděluje licence opravňující k používání environmentálních značek na výrobcích, které ukazují, v rámci určité výrobkové kategorie, na celkovou největší vhodnost výrobku z environmentálního hlediska s ohledem na životní cyklus.\"\"\n\nČinností programu ekoznačení je:\n\nV nejužším pojetí jsou cíle v zásadě dva:\n\nV širším ohledu jsou definovány cíle rozsáhlejší:\n\nOznačování produktů, jež poškozují životní prostředí méně než jiné výrobky ve stejné kategorii(tj. zelený marketing), začala být populární na přelomu 60. a 70. let 20. století, kdy se zvedla vlna veřejného zájmu o stav životního prostředí díky lepší informovanosti o důsledcích výrobních procesů pro přírodní ekosystémy. Mezi spotřebiteli v hospodářsky vyspělých zemích měly takto označené výrobky úspěch, protože jejich nakupováním mohli projevit svou snahu životnímu prostředí pomoci. V důsledku toho vzrostl obrat firem, které takové výrobky uváděly na trh. Úměrně tomu se však logicky začal zvyšovat počet výrobků, jež firmy vydávaly za ekologicky šetrnější, aniž by s nimi bylo nějaké skutečné snížení negativního dopadu na životní prostředí spojeno. Podle všeho nezůstalo jen u výrobků a soukromých firem, protože ve Spojených státech i veřejné služby jen za rok 1969 utratily více než 300 milionů dolarů na propagaci, což je více než osminásobek toho, co bylo vynaloženo na výzkum možností pro snižování znečištění, které bylo zmiňováno při oné propagaci.\n\nKonkurence a environmentální organizace poukazovaly na zjištěné rozdíly ve skutečných a inzerovaných vlastnostech výrobků a v analogii s pojmem „brainwashing“(vymývání mozků) se začal používat pojem „greenwashing“. Jednou z reakcí na tuto situaci byla snaha o vytvoření mezinárodních standardů pro věrohodné a ověřitelné informování o výjimečných vlastnostech výrobků ohledně jejich vlivu na životní prostředí a posléze vznik programů environmentálního značení typu I (tj. ekoznačení) a typu III.\n\nPrvní program ekoznačení vznikl v roce 1978 ve Spolkové republice Německo. Podle podoby jeho loga se pro něl vžil název \"Modrý anděl\" (Der Blaue Engel). Po jeho úspěchu následovaly další. Druhý v pořadí, kanadský program \"Environmental Choice\" vznikl v roce 1988. Jako první nadnárodní program ekoznačení vznikla v roce 1989 \"Severská ekoznačka\" jako společný program Norska, Švédska, Finska a Islandu. V roce 1997 se k němu připojilo i Dánsko. V tom samém roce (1989) byl ještě vyhlášen program ekoznačení v Japonsku a první nestátní program v USA – Green Seal. V90. letech 20. století pak byly programy ekoznačení (státní, nestátní, národní i nadnárodní) zakládány v řadě dalších zemí. V roce 1992 byl založen společný program ekoznačení Evropské unie – Ekoznačka EU. Dva roky na to (1994) vznikl český \"Národní program označování výrobků ochrannou známkou \"Ekologicky šetrný výrobek\". Ve stejném roce byla založena Global Ecolabelling Network (GEN), která si jako nezisková nevládní organizace sdružující národní i mezinárodní programy ekoznačení z celého světa klade za cíl \"vylepšovat, propagovat a rozvíjet ekoznačení výrobků a služeb\".\n\nDokument GEN uvádí tyto základní principy:\n\nMezi hlavní výhody patří:\n\n\n\nPožadavky k udělení ekoznačky pro výrobky daných produktových skupin se periodicky aktualizují (zpravidla jednou za tři roky), aby odrážely stávající úroveň technologických možností a znalostí o dopadu na životní prostředí. Tak se udržuje stále stejná \"úroveň nadstandardu\" oproti ostatním produktům se stejnou funkcí a hodnota ekoznačky a zároveň motivuje držitele ekoznačky k dalšímu zlepšování. Nepřímo se tak ovlivňuje úroveň šetrnosti k životnímu prostředí v celém výrobním sektoru a souvisejícím dodavatelském řetězci.\n\n\n\"Usnesení vlády č. 465/2010 doporučuje veřejným organizacím v případech, kdy nelze při nákupu zboží uplatnit výběr podle metodik zmíněných v usnesení, upřednostnit produkty certifikované ekoznačkou.<ref name=\"465/2010\"></ref>\n\nMezi nejčastěji zmiňované nevýhody patří:\n\n"}
{"id": "749832", "url": "https://cs.wikipedia.org/wiki?curid=749832", "title": "Bothel", "text": "Bothel\n\nBothel je obec v německé spolkové zemi Dolní Sasko přibližně 50 kilometrů od města Brémy a 8 kilometrů od města Rotenburg (Wümme), na jižním okraji Stader Geest.\n\nBothel je též sídelním městem společné obce (německy Samtgemeinde) Bothel. Společná obec Bothel je současně společenství vesnic, které má celkem 6 obcí, kdy radnice a sprava společenství sídlí v obci Bothel. Společenství obcí v jeho současné podobě vznikla v roce 1972 sloučením 6 okolních obcí.\n\n\n"}
{"id": "749839", "url": "https://cs.wikipedia.org/wiki?curid=749839", "title": "Čuangové", "text": "Čuangové\n\nČuangové (čínsky 壮族/壯族, pinyin Zhuàngzú, čuangsky Bouчcueŋь / Bouxcuengh) jsou etnická skupina žijící především v Čuangské autonomní oblasti Kuang-si v Číně, v menším počtu také ve Vietnamu, Laosu a Thajsku. Jejich počet se blíží 18,6 milionům. V Čínské lidové republice jsou oficiálně uznanou národnostní menšinou, s právy zaručenými ústavou a zákony. Živí se především zemědělstvím, ale i chovem dobytka či řemeslnictvím.\n\nČuangština je tajsko-kadajský jazyk v jižní Číně, převážně v autonomní oblasti Kuang-si, kde je oficiálním jazykem. Standardizovaná čuangština je založena na dialektu okresu Wu-ming.\n\nV roce 2010 jich bylo přibližně 18 540 000. Žijí především v Čuangské autonomní oblasti Kuang-si, kde tvoří přibližně 32,4 % obyvatelstva. Čuangské významné skupiny žijí též v Jün-nan, Kuang-tung, Kuej-čou a na Chaj-nanu.\n\nV náboženství hraje hlavní roli animismus, část Pchumiů se hlásí k tibetskému buddhismu nebo taoismu či mosmu.\n\nMezi folklór řadíme ústní tradice (písně, příběhy), tradiční odívání, tradiční kuchyni a jiné.\n\n\n"}
{"id": "749842", "url": "https://cs.wikipedia.org/wiki?curid=749842", "title": "Ono no Komači", "text": "Ono no Komači\n\nOno no Komači (小野 小町?, asi 825 – asi 900) byla japonská básnířka období Heian, jedna ze šesti nesmrtelných japonských básníků a jediná žena mezi nimi.\n\nO jejím životě se dochovalo velmi málo hodnověrných zpráv, zato početné legendy hovoří o její kráse, milostných vztazích a básnickém nadání. Podle tradice se narodila v prefektuře Akita a žila jako dvorní dáma na císařském dvoře v Heian-kjó (dnes Kjóto).\n\nZ jejího díla se dochoval sto deset básní tanka, které se vyznačují elegancí, jemností, zvukomalebností a hloubkou milostných citů. Ki no Curajuki, hlavní pořadatel první císařské antologie japonské poezie Kokinšú, jí jako jedinou ženu zařadil mezi šest nesmrtelných japonských básníků (rokkasen). Do sbírky pak zařadil osmnáct jejích pětiverší.\n\"Na tebe\n\"tolik jsem myslila –\n\"ve spánku tvou jsem podobu zřela:\n\"kdybych tak znala, že je to sen –\n\"což bych se probudit chtěla?!\n\npřeložila Vlasta Hilská, přebásnil Bohumil Mathesius\n\"Ve sněhobílé třešni v lijavci nekonečném\n\"svou barvu ztrácí za květem květ.\n\"A v neúprosném dešti let pozvolna uvadá\n\"i moje krása bývalá.\n\"Nadarmo obě jsme kvetly, náhle mě napadá!\n\npřeložila Zdenka Švarcová, přebásnil Zdeněk Gerych.\n\n"}
{"id": "749846", "url": "https://cs.wikipedia.org/wiki?curid=749846", "title": "Hrabství Cork", "text": "Hrabství Cork\n\nCounty Cork ( , ) je irské hrabství nacházející se na jihu země v bývalé provincii Munster. Sousedí s hrabstvím Limerick na severu, s hrabstvím Kerry na západě a hrabstvími Tipperary a Waterford na východě. Velmi členité jižní pobřeží omývá Keltské moře.\n\nHlavním městem hrabství je Cork, které je také samostatnou samosprávní jednotkou. Hrabství má rozlohu 7499 km², což ho činí největším hrabstvím, a žije v něm 518 218 obyvatel (2011).\n\nMezi zajímavá místa hrabství patří Cork, Cobh a mys Mizen Head.\n\nZkratka hrabství, používaná zejména na SPZ, je C.\n\n"}
{"id": "749856", "url": "https://cs.wikipedia.org/wiki?curid=749856", "title": "Hrabství Meath", "text": "Hrabství Meath\n\nHrabství Meath ( , ) je irské hrabství nacházející se na severovýchodě země v bývalé provincii Leinster. (Předtím však bylo středem zaniklé provincie Meath.) Sousedí s hrabstvím Westmeath na západě, s hrabstvími Offaly a Kildare na jihu, s hrabstvím Dublin na jihovýchodě a s hrabstvími Cavan, Monaghan a Louth na severu. Východní pobřeží omývá Irské moře.\n\nHlavním městem hrabství je Navan. Hrabství má rozlohu 2342 km² a žije v něm 184 034 obyvatel (2011). Hrabstvím protéká řeka Boyne.\n\nNa území hrabství se nachází megalitický komplex Brú na Bóinne zapsaný na seznamu světového dědictví UNESCO.\n\nDvoupísmenná zkratka hrabství, používaná zejména na SPZ, je MH.\n\n"}
{"id": "749857", "url": "https://cs.wikipedia.org/wiki?curid=749857", "title": "Okres Gostyń", "text": "Okres Gostyń\n\nOkres Gostyń (polsky \"Powiat gostyński\") je okres v Polsku ve Velkopolském vojvodství. Rozlohu má 810,34 km² a v roce 2009 zde žilo 76 052 obyvatel. Sídlem správy okresu je město Gostyń.\n\nMěstsko-vesnické:\n\nVesnická:\n\n"}
{"id": "749858", "url": "https://cs.wikipedia.org/wiki?curid=749858", "title": "Hrabství Louth", "text": "Hrabství Louth\n\nHrabství Louth ( , ) je irské hrabství nacházející se na severovýchodě země v bývalé provincii Leinster. Sousedí s hrabstvím Monaghan na severozápadě, se severoirským hrabstvím Armagh na severu a s hrabstvím Meath na jihozápadě. Východní pobřeží omývá Irské moře.\n\nHlavním městem hrabství je Dundalk. Druhým největším a nejvýznamnějším městem je Drogheda. Hrabství má rozlohu 826 km² a žije v něm 122 808 obyvatel (2011). Hrabstvím protéká řeka Boyne.\n\nMezi zajímavá místa hrabství patří Monasterboice.\n\nDvoupísmenná zkratka hrabství, používaná zejména na SPZ, je LH.\n\n"}
{"id": "749859", "url": "https://cs.wikipedia.org/wiki?curid=749859", "title": "DQDB", "text": "DQDB\n\nDQDB (původem v anglickém ), česky dvojitá sběrnice s rozprostřenou frontou, je počítačová síť sběrnicové topologie, kterou tvoří dvě protisměrné sběrnice. Řadí se především mezi sítě typu MAN, protože může pokrýt oblast na vzdálenost až 100 km až s 500 uzly se vzdáleností mezi sousedy až 2 km. Síť je specifikovaná standardem IEEE 802.6, který byl schválen v roce 1989. Její hlavní předností je nespecifická přenosová rychlost, která se odvíjí pouze na základě užité technologie. Díky této možnosti se DQDB využívá jak pro datové služby, tak i pro služby probíhající v reálném čase (video, hlas).\n\nV každé protisměrné sběrnici probíhá pouze jednosměrné čtení a zápis. V případě spojení obou konců sběrnic je možné vytvořit topologii dvojitého kruhu., která je bezpečná a spolehlivá v případě výpadku jednoho z uzlů.\n\nProtokol je založen na koncepci ATM, tudíž je přenosová kapacita obdobně rozdělena na malé kousky (buňky) s pevnou délkou (53 bytů; 48 bytů dat a 5 bytů záhlaví) místo paketů, které se délkou liší (užívané v LAN).\n\nTechnologie dvojité sběrnice s rozprostřenou frontou byla vyvinuta australskou společností QPSX Communications Pty. Ltd. a sponzorovaná Telecom Australia. Původně byla nazvána jako \"\"Queued Packet and Synchronous Circuit Exchange\"\" (QPSX), norma IEEE 802.6 ji však přejmenovala jako DQDB.\n\nDQDB využívá dvou základních mechanismů podle přístupu k médiu:\n\n"}
{"id": "749868", "url": "https://cs.wikipedia.org/wiki?curid=749868", "title": "Kaigunšó", "text": "Kaigunšó\n\nKaigunšó ( ) bylo v letech 1872 až 1945 ministerstvo japonského císařského námořnictva, jedno z ministerstev Japonského císařství. Bylo podřízeno císaři a vládě. Dohlíželo na administrativní řízení císařského námořnictva a dále se dělilo na několik \"kjoku\" ( ~ úřad), které spravovaly jednotlivé oblasti administrativní agendy císařského námořnictva.\n\n\"Kaigunšó\" vzniklo 27. února 1872 (lunisolárního kalendáře, 4. dubna gregoriánského) rozdělením \"Hjóbušó\" ( ~ vojenské ministerstvo) na samostatnou armádní a námořní část.\n\nAž do roku 1906 bylo \"Kaigunšó\" pod kontrolou admirálů ze Sacuma han, což bylo trnem v oku vládním stranám.\n\n\"Kaigunšó\" se interně dělilo na několik \"kjoku\" ( ~ úřad). V roce 1872 jich bylo šest:\n\n…a roku 1940 již devět:\n\n\"Kaigunšó\" podléhaly (ať zcela nebo jen částečně) i následující orgány císařského námořnictva:\n\nJako první se 10. května 1872 vedení \"Kaigunšó\" ujal Kaišú Kacu a to ve funkci námořní vicelord ( \"kaigun daisuke\"?) a od 25. října 1873 pak jako námořní lord ( \"kaigun kjó\").\n\nSamotná funkce ministra námořnictva ( \"kaigun daidžin\") byla zavedena 21. prosince 1885 a již následující den se prvním ministrem námořnictva stal Cugumiči Saigó. Celkem se na postu ministra námořnictva vystřídalo těchto devatenáct admirálů a generálů:\n\n\n\n"}
{"id": "749875", "url": "https://cs.wikipedia.org/wiki?curid=749875", "title": "Alois Hrdlička", "text": "Alois Hrdlička\n\nAlois Hrdlička (17. února 1894, Šťáhlavy – 24. dubna 1961) byl český technik a konstruktér. Téměř celý jeho profesní život je spjatý s koncernem Škodových závodů v Plzni.\n\nAlois Hrdlička absolvoval vyšší průmyslovou školu a v roce 1912, tedy krátce po maturitě, nastoupil do podniku Škodovy závody v Plzni, a. s. jako technický úředník zbrojovky. Pravděpodobně se projevil jako dobrý talent pro techniku, v roce 1915 začal konstruovat minomety pro rozvíjející se boje I. světové války. Po skončení války byl asistentem v mechanické dílně, ale pro jisté organizační schopnosti se zanedlouho stal přednostou organizačního oddělení celého koncernu.\n\nV roce 1924 postoupil na místo přednosty slibně se rozvíjející montovny lokomotiv, po šesti letech (v červenci 1930) se stal jedním z plzeňských viceředitelů pod patronací dříve oblastního, nyní vrchniho technického ředitele Škody Ing. Viléma Hromádky. Nedlouho poté ho začínají některé význačné osobnosti koncernu popisovat jako „mistra pletich a pomluv“, který dokázal rozeštvat například závodního (v letech 1938-1945 generálního) ředitele Ing. Adolfa Vamberského se šéfkonstruktérem Ing. Emilem Rezlerem natolik, aby byl Rezler v dubnu 1936 zbaven funkce šéfa automobilního oddělení v Plzni.\n\nTato funkce byla svěřena právě Aloisu Hrdličkovi. Rezlerovo odvolání patrně souviselo i s tím, že se koncern roku 1936 rozhodl plzeňskou oblast převést zejména na zbrojařství a proto bylo nutno přestěhovat veškerou zbylou automobilní výrobu (nákladní automobily, autobusy, trolejbusy a traktory) z Plzně do Mladé Boleslavi. Tam se také Alois Hrdlička v roce 1938 stal náměstkem závodního ředitele ASAP Mladá Boleslav Ing. Viléma Frynty. \n\nPo okupaci byla Škoda začleněna do koncernu \"Herrman Göring Werke\" (HGW). Když byl v říjnu 1941 z funkce generálního ředitele automobilky odejit Ing. Karel Hrdlička (shoda jmen), netrvalo dlouho a Alois Hrdlička ho ve funkci zastoupil. Šéfkonstruktér Ing. Oldřich Meduna v této době popisuje A. Hrdličku jako licoměrného člověka, plnícího poslušně a vstřícně přání nacistického vedení. Když se v Mladé Boleslavi měly začít montovat dělostřelecké tahače RSO, vymohl si Meduna objednávku na 250 nových obráběcích strojů, kterou však A. Hrdlička stornoval a zavázal se vyrábět RSO na stávajícím vybavení. Za tuto vstřícnost byl podle Meduny Hrdlička odměněn protektorátním vyznamenáním – Svatováclavskou orlicí – a v únoru 1944 byl potvrzen ve funkci závodního ředitele HGW.\n\nPo skončení války vstoupil A. Hrdlička do KSČ a tím pádem mohl zůstat ve funkci, teď již závodního ředitele \"Automobilových závodů, n. p.\" (AZNP) – pravděpodobně i proti vůli samotných zaměstnanců, kteří Aloise Hrdličku poznali za války jako prospěchářského rozvraceče a uvítali by spíš návrat vizionářského Karla Hrdličky, který ale vstup do KSČ odmítl. Hned v roce 1945 hodlal předat výrobu malých nákladních automobilů Škoda 256 do Avie Letňany, ale do hry vstoupil šéfkonstruktér Meduna a prosadil naopak odstěhování výroby těžkých vozidel Škoda 706 a zároveň přesun výroby traktorů Škoda T 30 do Plzně.\n\nRoku 1946 byl A. Hrdlička pověřen přípravou prací na založení \"národního podniku Autolet\", který by spojil dohromady boleslavské AZNP, letňanskou Avii a několik dalších podniků. To se však neuskutečnilo. Pravděpodobně v roce 1949 ho ve funkci ředitele AZNP nahradil Stanislav Císař a A. Hrdlička postoupil do ústředních orgánů, v 50. letech byl ředitelem opraven Praga.\n\nV 50. letech A. Hrdličku navrhl závodní ředitel mnichovohradišťského LIAZu do funkce generálního ředitele nově se ustavujícího koncernu LIAZ, ale opět zasáhl O. Meduna a s poukazem na neblahé zkušenosti s A. Hrdličkou za války i po ní dosáhl toho, že tento návrh byl stažen.\n\n"}
{"id": "749876", "url": "https://cs.wikipedia.org/wiki?curid=749876", "title": "Projekt 671RTM", "text": "Projekt 671RTM\n\nProjekt 671RTM (v kódu NATO třída Victor III) je třída ponorek Sovětského námořnictva s jaderným pohonem. Jejich hlavním úkolem bylo ničení nepřátelských ponorek, zejména těch raketonosných. Ze 26 postavených ponorek zůstávají v aktivní službě pouze jednotky B-414 \"Daniil Moskovsky\" a B-448 \"Tambov\".\n\nSovětské loděnice v Komsomolsku dodaly v letech 1978–1992 celkem 26 ponorek třídy \"Victor III\".\n\nProti předcházející třídě měly ponorky Projektu 671RTM větší výtlak, delší trup a odlišnou výzbroj s elektronikou. Snížena byla rovněž hlučnost pohonného systému, která však i tak převyšovala soudobé americké typy. Lišily se též gondolou s pouzdrem vlečného sonaru, umístěnou na horním směrovém kormidle. Kapkovitý trup ponorek byl tvarován pro podhladinovou plavbu vysokou rychlostí. Největší hloubka ponoru dosahovala 400 metrů. Výzbroj tvořily čtyři 533mm torpédomety, ze kterých byla odpalována torpéda a protiponorkové / protilodní střely RPK-2 Viyuga (v kódu NATO SS-N-15 Starfish). Další dva 650mm torpédomety sloužily pro vypouštění těžkých torpéd a střel RPK-7 Veter (v kódu NATO SS-N-16 Stallion) či protizemních střel S-10 Granat (v kódu NATO SS-N-21 Sampson).\n\nPohonný systém tvořily dva tlakovodní jaderné reaktory VM-4T a dvě parní turbíny OK-300, roztáčející jeden osmilistý hlavní lodní šroub. Pro pomalou plavbu sloužily další dva dvoulisté šrouby. Nejvyšší rychlost byla 18 uzlů na hladině a 30 uzlů pod hladinou.\n\n\n"}
{"id": "749885", "url": "https://cs.wikipedia.org/wiki?curid=749885", "title": "Kreativní ekonomie", "text": "Kreativní ekonomie\n\nKreativní ekonomie je nová růstová teorie přelomu 20. a 21. století, která doposud nemá jednoznačně akceptované teoretické vymezení. Její nástup vychází z rozvoje nových informačních a komunikačních technologií (ICT), internetu a globalizace. Změny vyplývající z uvedených faktorů vyvolaly transformaci zaběhlých obchodních modelů, ale zároveň způsobily i výrazné společenské změny. Tyto nové skutečnosti zaznamenává právě kreativní ekonomie a rozšiřuje tak již zaběhlé růstové teorie o společensko-kulturní a urbanistický aspekt.\n\nPočátek moderního hospodářského růstu je možné datovat od průmyslové revoluce, která započala na přelomu 18. a 19. století ve Velké Británii. V této době začaly technologie významně přispívat k hospodářskému růstu. Vliv technologií zaznamenal ve své exogenní růstové teorii Robert Solow, následovaný Paul Romerem a s ním spojenou endogenní růstovou teorií.\n\nÚspěch průmyslové revoluce tkví nejen v zavedení nových technologických objevů a postupů, ale zároveň i v rozšiřování trhů. Výroba zboží se začala koncentrovat v průmyslových centrech, které dokázaly pokrýt poptávku na mnohem větším území. Současně se vytvořil prostor pro užší specializaci a spolupráci. Některá průmyslová místa sice zanikla, ale objevila se mnohá další, která kladla vyšší nároky na zaměstnance.\n\nTento trend rozšiřování trhů byl enormně podpořen rozkvětem ICT a internetu. Nejenže došlo k efektivnějšímu propojení celého světa a zkrácení vzdáleností, ale zároveň se vytvořily zcela nové pracovní pozice a obory. Technologický pokrok způsobil rozmach v oblasti vědy, kultury a zábavy. Objevila se enormní poptávka po nových pracovnících, kteří se umí orientovat v nových technologiích a zároveň mají kreativního ducha. Tuto pracovní třídu lze částečně ztotožnit s tzv. kreativní třídou, kterou již dříve definoval Richard Florida a charakterizoval ji jako nový motor ekonomiky.\n\nJak již uvedl John Howkins, tak kreativita je schopná vytvářet nápady, které lze ve vhodném prostředí transformovat do inovací. Nositeli této kreativity jsou právě kreativní pracovníci, kteří nejsou alokování rovnoměrně a navíc vykazují vysokou míru mobility.\n\nPokud chce být podnik, město či region kreativní a úspěšný, musí usilovat o co největší zastoupení kreativních pracovníků ve svém portfoliu zaměstnanců, či obyvatel. Jedině tito lidé zajistí zachování konkurenceschopnosti.\n\nMnozí autoři se pokouší měřit míru kreativity, či kreativního potenciálu. Avšak ve většině případů dochází k významnému omezení na tzv. kreativní průmysly. V těchto případech se jedná pouze o určitý výběr specifických oblastí průmyslu (marketing, architektura, umění design, film, televize…). Mnohé analýzy pak pracují pouze s těmito specifickými oblastmi průmyslu a neberou ohled na poměr kreativních pracovníků zapojených v hodnotovém řetězci. Ve výsledku tak dochází ke zkreslení výsledků provedených analýz, které mohou být zneužity zájmovými skupinami, například pro získání politické podpory.\n\nKreativní ekonomie tak pro obhajobu své teorie byla donucena formulovat svůj vlastní index, který byl pojmenován jako „Nový kreativní index“. Základní kostra byla inspirována kreativním indexem Richarda Floridy, avšak jeho náplň jednotlivých indexů je naprosto odlišná.\n\nVýznamný vliv kreativity lze pozorovat v rámci vyspělých ekonomik, které mají určitou úroveň hospodářského vývoje a vhodné institucionální prostředí. V takovém případě je kreativní prostředí determinováno přítomností kreativních pracovníků. Ovšem alokace takovýchto pracovníků je značně nerovnoměrná a odvíjí se od dvou základních faktorů vázaných k místu lokace. První faktor je vázán na pracovní trh. V takovém případě se nejedná pouze o vytvoření vhodných pracovních pozic, ale zejména o vytvoření vhodných pracovních podmínek (zejména legislativních). Druhý faktor se odvíjí od charakteristiky lokality a to ve smyslu, jak její otevřenosti, tak i vybavenosti pro volnočasové aktivity.\n\nV případě, kdy budou jakékoliv subjekty (firmy, města, regiony, státy) v budoucnu usilovat o zachování konkurenceschopnosti, tak se budou muset zaměřit na způsob, jakým kreativní pracovníky přitáhnou, vychovají a hlavně udrží. Z tohoto důvodu klade kreativní ekonomie vysoký důraz na společensko-kulturní a urbanistickou složku. \n\n"}
{"id": "749886", "url": "https://cs.wikipedia.org/wiki?curid=749886", "title": "Nový kreativní index", "text": "Nový kreativní index\n\nNový kreativní index (ve zkratce NKI) vznikl jako nástroj kreativní ekonomie, s jehož pomocí je možné analyzovat soubor vybraných územních celků na základě jejich kreativního potenciálu. NKI ideologicky vychází z práce Richarda Floridy a jeho kreativního indexu, avšak náplň individuálních indexů je zcela odlišná. \n\nKreativní ekonomie prezentuje novou růstovou teorii přelomu 20. a 21. století. Její vznik je vázán na rozvoj informačních a komunikačních technologií (ICT), internetu a globalizace. Změny vyplývající z uvedených faktorů vyvolaly transformaci zaběhlých obchodních modelů, ale zároveň způsobily i výrazné společenské změny. Tyto nové skutečnosti zaznamenává právě kreativní ekonomie a rozšiřuje tak již zaběhlé růstové teorie o společensko-kulturní a urbanistický aspekt.\n\nHospodářský růst v rozvinutých zemích a jejich regionech bude v budoucnu čím dál více záviset na přítomnosti kreativity, kterou ztělesňují kreativní pracovníci. Zajištění konkurenceschopnosti ovšem nezávisí pouze na přítomnosti kreativních pracovníků, ale zároveň i na vytvoření vhodných podmínek pro rozvoj kreativního potenciálu a schopnosti transformovat jej do využitelných inovací.\n\nAlokace kreativního potenciálu je z geografického pohledu nerovnoměrná a odvíjí se od dvou základních faktorů vázaných k místu lokace. První faktor je vázán na pracovní trh. V takovém případě se nejedná pouze o vytvoření vhodných pracovních pozic, ale zejména o vytvoření vhodných pracovních podmínek (zejména legislativních). Druhý faktor se odvíjí od charakteristiky lokality a to ve smyslu, jak její otevřenosti, tak i vybavenosti pro volnočasové aktivity. Pochopení základních faktorů, které vytváří podmínky pro koncentraci kreativního potenciálu, je prvním krokem ve snaze o hospodářský rozvoj regionu.\n\nMnozí ekonomové se dnes stále pokoušejí ve svých studiích analyzovat kreativní potenciál regionů. V mnohých případech však používají kontroverzní či těžko měřitelné soubory dat, které navíc často nejsou dostupné pro menší územní celky. Z tohoto důvodu vznikl Nový kreativní index, aby poskytl vhodný nástroj pro analýzu kreativního potenciálu vybraných územních celků.\n\nNKI pracuje s jednoznačně definovanými ukazateli, které jsou jasně měřitelné a mezinárodně srovnatelné. Vybrané indexy jsou rozděleny do tří základních skupin, které odpovídají 3T modelu Richarda Floridy – talent, technologie a tolerance. Ovšem obsah jednotlivých indexů a jejich několikanásobně vyšší počet NKI výrazně odlišuje. Oblast tolerance navíc bývá často členěna do dvou sub-oblastí zabývajících se zvlášť lidmi a prostředím.\n\nStruktura NKI není striktně dána, ale musí plnit několik základních charakteristických a obsahových rysů. Data musí být jednoznačně měřitelná, srovnatelná a dostupná u všech zkoumaných regionů. Z obsahového hlediska se dílčí indexy musí vázat buď na podmínky směřující k rozvoji kreativity, nebo na výstup kreativního prostředí. \n\nPrvní konstrukci NKI za účelem mapování kreativního potenciálu provedli ekonomové Jitka Kloudová a Ondřej Chwaszcz ve své studii „New Way of Analysis of Creative Centers within Europe“ na případu 37 německých měst. V rámci NKI bylo využito 27 dílčích indexů, s jejichž pomocí byl určen kreativní potenciál zkoumaných měst. \n\nVýsledek této analýzy potvrdil základní tezi kreativní ekonomie. Regiony s vyšším kreativním potenciálem dosahovaly výrazně vyšší hospodářské úrovně. Vazba mezi kreativním potenciálem (NKI) a HDP byla vyjádřena korelačním koeficientem ve výši 0,71, což svědčí o velmi těsné pozitivní vazbě. \n\nTento výsledek potvrdili stejní autoři ve své další analýze, která zahrnovala dokonce 89 měst z několika evropských zemí. I v tomto případě a přes velký datový soubor byla prokázaná středně významná vazba mezi kreativním potenciálem (NKI) a ukazatelem HDP na zaměstnance vyjádřená korelačním koeficientem ve výši 0,42. Kompletní analýza je rozebrána v jednotlivých studiích autorů.\n\nStručný rozbor teoretického rámce NKI je založen na studiích Jitky Kloudové a Ondřeje Chwaszcze působících na Univerzitě Tomáše Bati ve Zlíně a zabývající se tematikou interakce kreativity a hospodářského vývoje.\n"}
{"id": "749890", "url": "https://cs.wikipedia.org/wiki?curid=749890", "title": "Jonáš Fiedler", "text": "Jonáš Fiedler\n\nJonáš Fiedler (* 29. května 1984, Jihlava, Československo) je český hokejový útočník hrající v týmu HC Rebel Havlíčkův Brod v české 1. lize.\n\n"}
{"id": "749893", "url": "https://cs.wikipedia.org/wiki?curid=749893", "title": "Volný způsob", "text": "Volný způsob\n\nVolný způsob je způsob v plavání, který není v pravidlech svázán předepsaným provedením. Protože nejrychlejším plaveckým způsobem je kraul, tak se plave téměř výhradně kraulem. V polohovém závodě je volný způsob vymezen, jako jiný způsob než znak, prsa nebo motýlek.\n\nNa největších světových plaveckých soutěžích se volným způsobem plavou následující tratě:\n\nŠtafety:\n\n\n"}
{"id": "749894", "url": "https://cs.wikipedia.org/wiki?curid=749894", "title": "Brian Campbell", "text": "Brian Campbell\n\nBrian Wesley Campbell (* 23. května 1979, Strathroy, Ontario) je kanadský hokejový obránce hrající v týmu Chicago Blackhawks v severoamerické lize NHL.\n\n\n\n"}
{"id": "749896", "url": "https://cs.wikipedia.org/wiki?curid=749896", "title": "Dustin Byfuglien", "text": "Dustin Byfuglien\n\nDustin Ray Byfuglien (* 27. března 1985, Minneapolis, Minnesota) je americký hokejový obránce hrající v týmu Winnipeg Jets v severoamerické lize NHL.\n\n\n\n"}
{"id": "749898", "url": "https://cs.wikipedia.org/wiki?curid=749898", "title": "Malviviendo", "text": "Malviviendo\n\nMalviviendo je španělský internetový seriál z produkce Diffferent, režírovaný Davidem Sáinzem. Poprvé byl uveden 24. listopadu 2008 a s velmi dobrou diváckou odezvou jeho popularita za pár měsíců závratně vzrostla.\n\nV seriálu většinou vystupují neprofesionální herci, kteří společně s ostatními, jež se na natáčení podílejí, pracují bez nároku na honorář.\n\nDěj se odehrává ve fiktivní čtvrti „Los Banderilleros“ ve španělském městě Sevilla. Hlavními hrdiny jsou přátelé chycení v každodenním koloběhu svých „špatných životů“ („malas vidas“), ovlivněném konzumací marihuany a osobními problémy každého z nich.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "749899", "url": "https://cs.wikipedia.org/wiki?curid=749899", "title": "Ryan Suter", "text": "Ryan Suter\n\nRyan Suter (* 21. ledna 1985, Madison, Wisconsin) je americký hokejový obránce hrající v týmu Minnesota Wild v severoamerické lize NHL.\n\n\n\n"}
{"id": "749901", "url": "https://cs.wikipedia.org/wiki?curid=749901", "title": "Marián Prusák", "text": "Marián Prusák\n\nMarián Prusák (* 8. října 1964) je bývalý slovenský fotbalový útočník.\n\nRodák z Tisince. Odchovanec Stropkova hrál v lize za Tatran Prešov (1983–1986), na vojně za RH Cheb (1986–1988) a po vojně znovu za Tatran Prešov. V lize nastoupil ke 132 utkáním a dal 10 gólů. Později působil v nižší soutěži v Německu, v Prievidzi a v Humenném. Po skončení aktivní kariéry působí jako trenér v nižších soutěžích – mj. ve Velkém Šariši a Bardejově.\n\n"}
{"id": "749905", "url": "https://cs.wikipedia.org/wiki?curid=749905", "title": "Školní fotografie", "text": "Školní fotografie\n\nŠkolní fotografie je forma vzpomínkové fotografie obvykle formou společné skupinové fotografie objevující se od roku 1880. Portrétní snímky dětí docházejících do školy pořizovali speciálně vybavení školní fotografové. Na paspartě snímku, nebo na deskách, stál obyčejně nápis ve smyslu \"Vzpomínka na má školní léta\" nebo jméno školy a rok studia.\n\nFotografie byly zpočátku - v závislosti na technických možnostech fotografie - pořizovány v exteriéru za denního světla. Vhodné prostředí pro kompozici bylo schodiště, jako pozadí sloužila budova školy, před kterou pózovalo často až 60 dětí školního věku, společně s učitelem. Na snímek se musel jednak často vměstnat velký počet fotografovaných osob, na druhé straně fotograf potřeboval dostatek světla pro co nejkratší čas expozice a dostatečnou hloubku ostrosti pro vykreslení detailů. \n\nAsi od roku 1900 se fotografická dokumentace dětí školního věku prováděla ve třídě. Na snímcích bývá vidět zařízení třídy a její výzdoba.\n\nZlepšující se technické vybavení, možnosti snímání v horších světelných podmínkách a širokoúhlé objektivy umožnily nové možnosti vyjádření. Začaly se objevovat také snímky z učeben.\n\nŠkolní fotografie křížem krážem z různých zemí a dob poskytují informace o vývoji fotografické techniky, principech skupinové fotografie, ukazují vývoj žáků a studentů, jejich svobodu a kázeň a samozřejmě vývoj dětské módy.\n\nVýznamným příkladem historie školní fotografie je archiv Huberta a Waltera Haagmansových v národním curyšském archivu. V letech mezi 1927 a 1995 otec a syn Haagmansovi pořizovali po dvou snímcích 55 000 školních tříd v kantonu Curych. Digitální verzi archivu vystavili veřejně v roce 2010 na internetu. Některé další sbírky třídních fotografií se nacházejí v muzeích folkloru a ve speciálních muzeích škol.\n\n\n"}
{"id": "749918", "url": "https://cs.wikipedia.org/wiki?curid=749918", "title": "Okres Poznaň", "text": "Okres Poznaň\n\nOkres Poznaň (polsky \"Powiat poznański\") je okres v Polsku ve Velkopolském vojvodství. Rozlohu má 1899,61 km² a v roce 2009 zde žilo 319 258 obyvatel. Sídlem správy okresu je město Poznaň, které však není jeho součástí, ale tvoří samostatný městský okres.\n\n"}
{"id": "749923", "url": "https://cs.wikipedia.org/wiki?curid=749923", "title": "München Hauptbahnhof", "text": "München Hauptbahnhof\n\nMünchen Hauptbahnhof, zkráceně München Hbf, je hlavní nádraží v Mnichově s průměrným počtem cestujících 350 000 denně. Jedná se o hlavovou stanici, laicky řečeno koncovou stanici, ze které mohou vlaky odjíždět pouze do stejného směru, ze kterého přijely. Patří mezi nejrušnější nádraží v Německu. Provozuje jej dceřiná společnost největšího železničního dopravce v Německu Deutsche Bahn AG – DB Station&Service, která je zodpovědná za více než 5000 stanic německé železniční sítě. Nádraží je významnou destinací dálkových vysokorychlostních vlaků Intercity-Express, zkráceně ICE. Navazuje na železniční síť v Mnichově S-Bahn a U-Bahn.\n\nDne 1. září 1839 byla dočasné zřízena železniční stanice na železniční trati Mnichov – Lochhausen, která byla rozšířena 4. října 1840 z Lochhausenu do Augsburgu. Tato první železniční stanice byla krátkotrvající, jelikož padla za oběť požáru dne 4. dubna 1847.\n\nStanice byla přestavěna v letech 1847–1849 podle plánů Friedricha Bürkleina a znovu otevřena 22. září 1849, kdy byla pojmenována Zentralbahnhof.\n\nS výstavbou nových železničních tratí byly postaveny železniční stanice také v Landshutu (1858), v Norimberku (1859) a v Rosenheimu (1871). Ve snaze vyrovnat se se zvýšeným provozem na železnici prošla stanice rozsáhlou přestavbou v letech 1876–1884.\n\nV roce 1904 byla stanice přejmenována na München Hauptbahnhof. Za druhé světové války v roce 1945 utrpěla těžké poškození při bombardování. V letech 1958–1960 byla stanice opět přestavěna.\n\nNová hlavní staniční budova byla postavena z oceli v roce 1960 společností Friedrich Krupp AG, kterou dnes známe jako ThyssenKrupp AG. Výstavba linek S-Bahn probíhala v letech 1967–1972. Provoz byl zahájen v čase konání letních olympijských her v roce 1972. Linky U-Bahn byly otevřeny v roce 1980 a 1984.\n\nMnichovské hlavní nádraží je konečnou železniční stanicí v Bavorsku. Má k dispozici 32 dopravních kolejí, které jsou rozděleny do tři budov. Nejedná se o samostatné železniční stanice, přiléhají k hlavní staniční budově na severní a jižní straně.\n\nTato část slouží především regionální dopravě do Mühldorfu a Salzburgu\n\nSlouží především dálkovým spojům Intercity-Express (ICE), InterCity (IC), EuroCity (EC), také nočním spojům CityNightLine (CNL). Zrovna tak regionálním spojům Regional-Express (RE) a Regionalbahn (RB) jedoucím do Augsburgu, Ingolstadtu, Landshutu a jiných směrů.\n\nObsluhuje spoje jedoucí do Memmingenu, Lindau, Kochelu am See a Garmisch-Partenkirchenu. Také spoje Bayerische Oberlandbahn GmbH – BOB a Arriva-Länderbahn-Express – ALEX. Linka S-Bahn S27 odjíždí z této části stanice do Deisenhofenu.\n\nDálkové spoje: Mnichovské hlavní nádraží obsluhuje dálkové vnitrostátní i mezinárodní spoje Intercity-Express jedoucí např. do Berlína, Hamburku, Oberhausenu, Kielu, Dortmundu, Vídně, rovněž spoje EuroCity, InterCity jedoucí např. do Norimberku, Stuttgartu, Karlsruhe, Frankfurtu nad Mohanem, Salzburgu, Curychu. Také spoje Rakouských spolkových drah (ÖBB) známé pod označením Railjet jedoucí do Vídně, Budapešti. V neposlední řadě také spoje Francouzských státních drah (SNCF) známé pod zkratkou TGV směřující do Paříže.\n\nRegionální spoje: Četné jsou především spoje Regional-Express a Regionalbahn, avšak nelze opomenout spoje soukromých železničních společností Bayerische Oberlandbahn (BOB) a Vogtlandbahn spoje Arriva-Länderbahn-Express (ALEX).\n\nMeziměstské spoje: Hlavní nádraží je také centrální křižovatkou tří rychlých dopravních systémů ve městě a to S-Bahn, U-Bahn a tramvají. Podzemní stanice S-Bahn, U-Bahn jsou odděleny od provozu hlavního nádraží. S-Bahn obsluhuje linky S1, S2, S3, S4, S6, S7, S8. U-Bahn obsluhuje linky U1, U2, U4, U5. V blízkosti hlavního nádraží se nachází čtyři zastávky tramvají, a to Hauptbahnhof, Hauptbahnhof Nord (Sever), Hauptbahnhof Süd (Jih) a Holzkirchner Bahnhof, které jsou obsluhovány linkami 16, 17, 18, 19, 20, 21.\n\nS Prahou je toto nádraží přímo spojeno přes Plzeň a Domažlice, a to denně dvěma páry expresů a dvěma páry vlaků Eurocity s jízdní dobou pod 6 h a také čtyřmi páry autobusů DB s jízdní dobou pod 5 h (2012), než bude rekonstruována železniční infrastruktura mezi těmito dvěma městy. Možné je využít též přestup z autobusu DB na vysokorychlostní vlak v Norimberku s podobnou jízdní dobou, ale v jiných časových polohách.\n\n\n\n\n"}
{"id": "749925", "url": "https://cs.wikipedia.org/wiki?curid=749925", "title": "Julij Markovič Daniel", "text": "Julij Markovič Daniel\n\nJulij Markovič Daniel ( ; 15. listopadu 1925, Moskva, Sovětský svaz – 30. prosince 1988 tamtéž) byl sovětský spisovatel, básník, překladatel, disident a politický vězeň. Užíval pseudonymy Nikolaj Aržak (Николай Аржак) a Ju. Petrov (Ю. Петров).\n"}
{"id": "749926", "url": "https://cs.wikipedia.org/wiki?curid=749926", "title": "Jiří Repík", "text": "Jiří Repík\n\nJiří Repík (* 6. září 1956) je bývalý československý fotbalista, obránce a záložník.\n\nHrál za Lokomotívu Košice. V lize nastoupil ke 206 utkáním a dal 3 góly. Za reprezentaci do 18 let nastoupil k 15 utkáním, byla kapitánem dorostenecké reprezentace, za juniorskou reprezentaci do 21 let nastoupil v 1 utkání. V Poháru vítězů pohárů nastoupil ke 2 utkáním a v Poháru UEFA odehrál 2 utkání. Po skončení aktivní kariéry působil jako trenér v nižších soutěžích.\n\n\n"}
{"id": "749945", "url": "https://cs.wikipedia.org/wiki?curid=749945", "title": "Nanosonda", "text": "Nanosonda\n\nPojem nanosonda může znamenat:\n"}
{"id": "749952", "url": "https://cs.wikipedia.org/wiki?curid=749952", "title": "Rudolf Rehák", "text": "Rudolf Rehák\n\nRudolf Rehák (* 26. prosince 1965) je bývalý slovenský fotbalový obránce a trenér.\n\nHrál za Inter Bratislava, Duklu Banská Bystrica, SK Hradec Králové a v Rakousku v VfB Mödling, Admira Wacker Mödling, ASK Kottingbrunn, SV Schwechat a ASK Schwadorf. V české a české lize nastoupil ke 175 utkáním a dal 4 góly. Za juniorskou reprezentaci do 21 let nastoupil v 5 utkáních. V Poháru vítězů pohárů nastoupil k 7 utkáním a dal 1 gól a v Poháru UEFA odehrál 4 utkání.\n\nPo skončení aktivní kariéry působil jako trenér v Dukle Banská Bystrica (2007–2008) a v Seredi.\n\n\n"}
{"id": "749957", "url": "https://cs.wikipedia.org/wiki?curid=749957", "title": "Festo", "text": "Festo\n\nFesto AG & Co. KG je německá nadnárodní společnost v oblasti průmyslového řízení a automatizace se sídlem v Esslingenu. Jednou z jejich dceřiných společností je Festo Didactic.\n\nAngažuje se také v oblasti poskytování průmyslových školení a vzdělávacích programů. Festo Group spolupracuje s 61 národními společnostmi a má zastoupení ve 176 zemích světa.\n\nSpolečnost Festo vznikla v německém městě Esslingen am Neckar (oblast Bádensko-Württembersko) v roce 1925. Zakladateli byli Gottlieb Stoll a Albert Fezer.\n\nFesto má aktuálně přes 30 000 katalogových výrobků. V současné době má pobočky v 61 zemích světa a více než 250 obchodních zastoupení ve 176 zemích světa. Přibližně 7 % svého každoročního obratu investuje do výzkumu a vývoje nových výrobků a služeb. Velkým tématem pro Festo je také koncepce Industry 4.0 (Průmysl 4.0), kde se aktivně podílí na vývoji všech procesů, které jsou s tímto spojené. Festo dokonce spolu s několika dalšími společnosti (např. Siemens, SAP) stálo u zrodu Industry 4.0.\n\nDalšími oblastmi působnosti společnosti jsou systémová řešení, která vznikají především na základě individuálních požadavků zákazníků, dále také vzdělávání a v neposlední řadě jsou to služby, které jsou zaměřeny především na energetickou účinnost (úspory energií, měření úniků stl. vzduchu atd.).\n\nČinnost společnosti se dá rozdělit do tří základních kategorií:\n\nSpolečnost sleduje světové trendy a na základě toho vyvíjí výrobky. Tyto inovativní součástky mají za cíl především energetickou úsporu a ohleduplnost k životnímu prostředí. Každoročně tak vzniká katalog nových prodejních výrobků a k nim i příslušný software a online nástroje.\n\nInovace v pneumatické a elektrické automatizační technologii přinášejí vysokou produktivitu a maximální užitek pro zákazníky společnosti Festo. Přes 300 000 zákazníků z automobilového, elektrotechnického či potravinářského průmyslu. Další odvětví, kterými se Festo zabývá jsou např. farmacie nebo papírenský, chemický a solární průmysl.\n\nFesto poskytuje koncepce pro výrobu, dopravu, manipulaci a nakládání s tekutinami, plyny a materiály konzistenci pasty či pevnými látkami. Pro zóny GMP, ATEX nebo potravinářské provozy. Jde také o koncepce pro vysoké a nízké teploty a drsné a korozivní prostředí. Společnost dodává součásti pro kompletní vedoucí řetězce. Jde o jednotlivé součásti i kompletní systémy. Automatizace procesů od Festo probíhá v oblasti petrochemických provozů, výroby papíru, ropného a plynárenského průmyslu, výroby elektrické energie a elektráren, získávání kovů a hornictví. V oblastech s nároky na hygienické prostředí se jedná o biotechnologie, chemický průmysl a potravinářství.\n\nFesto poskytuje školení a konzultace ve 26 jazycích. Tzv. vzdělávání Didactic provozuje po celém světě ve vlastních školících zařízeních a účastní se jich cca 42 000 lidí ročně. Vzdělávání Didactic se zaměřuje na průmyslovou a procesní automatizaci. V praxi se jedná zefektivnění procesů v údržbě, v konstrukci a výrobě.\n\nFesto často hledá inspiraci pro své nové projekty v přírodě. Program, který se tímto tématem zabývá, nese název Bionic Learning Network a mezi realizovanými projekty můžeme najít například SmartBird, což je bionická koncepce racka, který umí létat stejně jako jeho živý vzor. SmartBird umí sám vzlétnout, optimalizovat spotřebu energie ve vzduchu a za pomoci plachtění i přistát. Celý robot váží 450 gramů a rozpětí křídel má necelé dva metry. Více si o tomto programu a jeho dalších projektech můžete přečíst na www.festo.com/bionic.\n\n"}
{"id": "749963", "url": "https://cs.wikipedia.org/wiki?curid=749963", "title": "Durbe (rozcestník)", "text": "Durbe (rozcestník)\n\nDurbe může znamenat:\n"}
{"id": "749975", "url": "https://cs.wikipedia.org/wiki?curid=749975", "title": "Normanská dynastie", "text": "Normanská dynastie\n\nNormanská dynastie je obvyklý výraz pro rod, ze kterého pocházeli vévodové Normandie po \"Normanském záboru\" (1066) a králové Anglie až do roku 1154, kdy je vystřídali Plantageneti.\n\nPrvní anglickým králem z rodu byl Vilém Dobyvatel. Jeho syn Jindřich I. Anglický však zemřel bez mužského dědice. O trůn tak bojovali vnoučata Viléma Dobyvatele, Matylda Anglická (od které se pak odvozovala moc Plantagenetů) a Štěpán III. z Blois.\n\nNormandští vévodové byli:\n\nVévodové Normandie a králové Anglie:\n\n"}
{"id": "749976", "url": "https://cs.wikipedia.org/wiki?curid=749976", "title": "Jan Scheinost", "text": "Jan Scheinost\n\nJan Scheinost (23. února 1896, Sušice – 22. května 1964, Tuchoměřice) byl český novinář a politik.\n\nNa Karlově Univerzitě studoval filozofii a historii, po osmi semestrech studií z nejasných důvodů zanechal. V letech 1919 až 1922 vyučoval coby suplující profesor na sušickém gymnáziu. Mezi lety 1923 a 1927 vydával spolu s Jaroslavem Durychem časopis Rozmach.\n\nV období Protektorátu se v dubnu 1943 stal šéfredaktorem deníku Národní politika a zastával silně proněmecké postoje. Za činnost v době nacistické okupace byl Národním soudem v Praze odsouzen k deseti letům vězení.\n\nZ manželství s Boženou Sedleckou ze Sušice se narodily tři děti – dcera Eva, provdaná Kratochvílová (1920–2002), dcera Lucie, provdaná Chytilová (1927–2014) a syn Jan (1930–1980), který byl překladatelem a novinářem, pracujícím v nakladatelství Vyšehrad.\n\n\n"}
{"id": "749984", "url": "https://cs.wikipedia.org/wiki?curid=749984", "title": "Airdrieonians FC", "text": "Airdrieonians FC\n\nAirdrieonians Football Club byl skotský fotbalový klub z města Airdrie. Založen byl roku 1878 jako Excelsior F. C. (Název Airdrieonians nesl od roku 1881) a svou činnost ukončil 1. května 2002 kvůli předlužení. Po bankrotu klubu byl založen klub nový, který se snaží na tradici navázat: pod názvem Airdrie United Football Club. Airdrieonians jednou vyhráli skotský pohár (1924) a třikrát skotský Challenge Cup (1995, 2001, 2002).\n\nV sezoně 1992/93 se klub jako pohárový finalista zúčastnil PVP. V prvním kole vypadl s pražskou Spartou po výsledcích 0:1 doma a 1:2 venku.\n"}
{"id": "749985", "url": "https://cs.wikipedia.org/wiki?curid=749985", "title": "Manitoulin", "text": "Manitoulin\n\nManitoulin je ostrov v Huronském jezeře, který je součástí kanadské provincie Ontario. S rozlohou 2766 km² je největším sladkovodním ostrovem světa (celkově 31. největší v Kanadě a 174. na světě). Na ostrově žije okolo 12 600 obyvatel, z toho tvoří dvě třetiny běloši a třetinu původní obyvatelé (převážně Odžibvejové). Z odžibvejštiny pochází také název Manitoulin, což znamená \"Ostrov ducha\". Největším sídlem je Little Current.\n\nPodle archeologických nálezů byl ostrov osídlen už 10 000 let před naším letopočtem. Geologicky je tvořen vápencem, půda je alkalická, pěstuje se převážně hloh (ostrované jsou nazýváni \"Haweaters\" – pojídači hlohových bobulí). Důležitým zdrojem příjmů je rybaření. Na ostrově jsou četná jezera (největší Lake Manitou má rozlohu přes sto čtverečních kilometrů), na nich jsou další ostrovy - tedy kuriózně jde o ostrovy na jezeře, které je na ostrově na jezeře obklopeném pevninou. Manitoulin je pro zachovanou přírodu oblíbeným prázdninovým letoviskem. Hlavním problémem je nedostatek pracovních příležitostí, který nutí mladé lidi odcházet do měst.\n\n"}
{"id": "749992", "url": "https://cs.wikipedia.org/wiki?curid=749992", "title": "Dida", "text": "Dida\n\nDida, vlastním jménem Nelson de Jesus Silva (* 7. října 1973, Irará, Bahia, Brazílie) je brazilský fotbalový brankář a reprezentant. Vítěz MS 2002 v Japonsku a Jižní Koreji (na turnaji byl brankářskou jedničkou Marcos Roberto Silveira Reis).\nJde o jednoho z nejlepších brankářů v chytání penalt. Dvakrát vyhrál s italským klubem AC Milán Ligu mistrů.\n\nV prosinci 2013 přestoupil z brazilského klubu Grêmio do konkurenčního SC Internacional.\n\n\n\n\n\n"}
{"id": "749994", "url": "https://cs.wikipedia.org/wiki?curid=749994", "title": "Jan III. Klevský", "text": "Jan III. Klevský\n\nJan III. Klevský (10. listopadu 1490 – 6. února 1539) byl německý šlechtic, od roku 1521 první vládce sjednoceného vévodství Jülich-Kleve-Berg. Jeho druhorozenou dcerou byla Anna Klevská, čtvrtá manželka anglického krále Jindřicha VIII. Zemřel roku 1539 a byl pohřben po boku svých předků v kostele Nanebevzetí Panny Marie v Kleve. Po Janovi na vévodský stolec zasedl jeho syn Vilém V. Klevský.\n"}
{"id": "750001", "url": "https://cs.wikipedia.org/wiki?curid=750001", "title": "Lukáš Nahodil", "text": "Lukáš Nahodil\n\nLukáš Nahodil (* 28. července 1988, Třebíč, Československo) je český hokejový útočník hrající v týmu HC Olomouc.\n\nPatří mezi odchovance třebíčského hokejového klubu. V extralize odehrál více než 300 utkání, nejvíce za Dynamo Pardubice. V dresu tohoto klubu získal dva tituly mitra republiky – první v sezóně 2009/2010 a druhý v sezóně 2011/2012.\n\nSezónu 2017/2018 začínal v Kometě, odkud se v jejím průběhu přesunul na hostování do Mladé Boleslavi. Po skončení sezóny se vrátil zpět do Brna. V sezóně 2018/2019 odehrál prvních šest utkání v dresu Komety, pro přetlak útočníků v kádru přestoupil poté do Olomouce.\n\n"}
{"id": "750002", "url": "https://cs.wikipedia.org/wiki?curid=750002", "title": "Karel Kraus (fotbalista)", "text": "Karel Kraus (fotbalista)\n\nKarel Kraus (22. listopadu 1907 Kladno – 27. listopadu 1968 Kladno) byl český fotbalista, záložník. Po skončení aktivní kariéry trénoval v lize SK Kladno (1938/1939, 1948, 1949).\n\nV československé lizehrál za SK Kladno (1925-1935). Nastoupil ve 140 ligových utkáních a dal 18 gólů. Ve Středoevropském poháru nastoupil ke 4 utkáním.\n\n"}
{"id": "750004", "url": "https://cs.wikipedia.org/wiki?curid=750004", "title": "Lora (opera)", "text": "Lora (opera)\n\nLora (psáno též Lóra, v německém originále Der Liebesring, tj. doslovně \"Prsten lásky\") je jednoaktová romantická opera českého skladatele, hudebního teoretika a pedagoga Františka Zdeňka Skuherského na mnohokrát zhudebněné libreto německého spisovatele Hermanna Theodora von Schmidta. Poprvé byla uvedena 26. února 1861 v Innsbrucku, kde Skuherský v té době působil jako kapelník. V roce 1868 ji nastudovalo i pražské Prozatímní divadlo.\n\nZdeněk František Skuherský komponoval v 50. letech 19. století nejprve operu \"Samo\" na český text a později, když začal roku 1854 působit jako kapelník v Innsbrucku, operu \"Der Apostat\" na německý text, avšak jeho první operou, která se dostala na jeviště, se stala jednoaktovka s originálním názvem \"Der Liebesring\" (\"Prsten lásky\"). Libreto Hermanna Theodora von Schmida, na námět pověsti o Karlu Velikém zaznamenaném Petrarcou, získalo roku 1857 cenu spolku německých hudebníků Deutsche Tonhalle, poprvé je roku 1860 zhudebnil Ernst Krähmer a poté řada dalších skladatelů (Franz Mair, Richard Genée, Carl Witting, Friedrich Baumfelder). Z českých skladatelů napsal operu na stejné libreto i Jan Nepomuk Škroup; jeho verze (\"Der Liebesring\") měla premiéru v pražském Stavovském divadle 18. prosince 1861.\n\nSkuherský uvedl svou operu poprvé v Innsbrucku počátkem roku 1861; dočkala se jediné reprízy. O dva roky později uvedlo pražské Prozatímní divadlo úspěšně jeho operu \"Vladimír, bohův zvolenec\" (do češtiny přeložený \"Der Apostat\") jako svou první operní novinku domácího skladatele. Po návratu Skuherského do Prahy (1866) uvedlo české divadlo i \"Der Liebesring\" v české úpravě profesora Karla Krásy pod názvem \"Lora\" (\"Lóra\") Skladatel zadal operu Prozatímnímu divadlu anonymně, a na vývěskách proto jeho jméno nebylo uváděno. Totožnost autora však byla veřejným tajemstvím a na konci prvního představení jej obecenstvo vyvolávalo pokřikem „Skuherský! Skuherský!“, skladatel však nebyl přítomen. Premiérové publikum přijalo operu příznivě díky její melodičnosti, podle Josefa Bartoše „na několika místech uhozeno bylo šťastně na tón národní“. Pravidelné obecenstvo o ni však neprojevilo zájem a \"Lora\" se stejně jako v Innsbrucku i v Praze dočkala jediné reprízy. Tato druhá inscenace byla i posledním nastudováním tohoto díla.\n\nHlavní postavu, vesničanku Lóru, zpívala v české premiéře Eleonora z Ehrenbergů, jež zpívala tutéž roli již v roce 1861 ve Stavovském divadle ve zmíněném zpracování J. N. Škroupa.\n\nPřed svým příbytkem sedí chudý a počestný rybář Klas s dcerou Lorou a jejím nastávajícím Hennem a spravují sítě (introdukce a tercet \"Nun steigt die Dämmerung kühlend nieder\"). Zítra se mají Lora a Henno stát manželi. Ženich své nevěstě vyznává lásku, ale také chce od ní slyšet, zda jej má skutečně ráda a zda mu bude věrnou ženou. Loru takové otázky den před svatbou urážejí (duet \"Wo willst du hin?\" s ariosy \"Du bist es, die ich lieb' und ehre\" a \"Wie bin ich Arme zu beklagen!\"). Jestli o ní Hanno pochybuje, je ještě čas svatbu zrušit. Hanno se omlouvá; a už přicházejí vesničané blahopřát mladému páru (sbor \"Laßt erklingen Liedeslaut\"). Klaus je vítá. Mezi příchozími je i vychloubačný převozník Geißlin, který připomíná místní pověru (recitativ \"Ihr werthen Freunde, Nachbarn, seid gegrüßt!\" a romance \"Der Kaiser Karl hatt' einmal ein Lieb\").\n\nZa dávných časů upadl císař Karel pro ztrátu své milenky do těžké, život ohrožující trudnomyslnosti. Aby jej uzdravil, vhodil biskup Turpin prsten lásky, talisman této královské vášně, na dno jezera. I čarodějka, jejímž dílem byla tajemná síla prstenu, byla za trest vypovězena a musí pobývat tak dlouho v hlubině jezera, dokud ji nevysvobodí nevěsta, která prsten nalezne a použije jej správným způsobem. Od té doby je ve vsi, která leží na břehu zmíněného jezera a která je dějištěm příběhu, lidový obyčej, že každá nevěsta musí v předvečer své svatby veslovat na loďce po jezeře a z úlovků své rybářské sítě potom může hádat, jaký má být její budoucí osud.\n\nPo odchodu vesničanů vše utichne a setmí se. K jezeru náhodně zabloudí na lovu pán zdejší země, kníže Bohemund (recitativ a árie \"Sieh' da – zum dunklen Seegestad'… Ha wie des Waldes Odem\"). Současně se vrací Lora ze své plavby přes jezero, při níž skutečně nalezla onen prsten na ploutvi chycené ryby. Ačkoli svého ženicha Hanna vřele miluje, přece nedokáže odolat tomu, aby kouzlo prstenu nepodrobila zajímavé zkoušce a nasadila si jej. Přítomný kníže k ní vzplane ihned vášní (duet \"Hier bin ich! Gott sei Dank, daß es mir gelang… Komm', o komm an die heiße verlangende Brust\"). Klečícího před Laurou jej naleznou Klaus, Hanno a ostatní vesničané, ale i náhodně přišedší Bohemundova nevěsta, princezna Isaura. Bez ohledu na námitky ohromených vesničanů i budoucího tchána, prosby a zapřísahání Hannovy i Isauřiny výčitky odloží kníže všechny ohledy na své postavení a bez okolku označí Loru za budoucí panovnici. A to tím spíše, že Lora s tím vypadá srozuměna (scéna s kvintetem a sborem \"Was seh' ich – soll ich meinen Augen Trau'n?... Nun ist mein Los entschieden\").\n\nPrincezna Isaura se snaží Loru přesvědčit o tom, jak nešťastný je život ve městě a u dvora, ale tyto argumenty rybářskou dceru nepřesvědčí – ostatně Isauře samotné, jak se zdá, její postavení svědčí (recitativ a duet \"Mein schönes Kind, hör' einen Augenblick… Sei klug mein Kind und laß dir rathen\"). Teprve když osamí, začne o situaci přemýšlet: pomyšlení na život v bohatství, z nějž by mohla prospívat i svému otci a celé vesnici, ji láká, současně jí ale svírá srdce pomyšlení na věrného Hanna (scéna a árie \"Sieh da, ich bin allein… Wie floß mein leben leise… O seliges Entzücken\").\n\nHanno je nešťasten. Navíc kníže není jediný, kdo podlehl moci prstenu; i starý Geißlin se přichází ucházet o Loru (recitativ s Hennovou písní \"Wie stand mein liebend Hoffen\" a tercetem \"Hab' dich als Kind auf den Armen getragen\"). Proti dotěrnému sousedovi zakročí Hanno s kuráží, před svým zeměpánem však musí volky nevolky ustoupit.\n\nBohemund se vrací se slavnostním průvodem, aby odvedl rybářskou dceru na knížecí hrad (sbor \"Lasset die fröhlichen Lieder erschallen\"). Ale předchozí scéna přivedla Loru k rozhodnutí zprostit se kouzla, které jí začíná být nepříjemné, a nadále za svůj osud děkovat jen sama sobě. Když jí kníže podává ruku, vyprosí si Lora ještě čas na rozmyšlenou – chce vědět, kdo ji miluje skutečně pro ni samu. Odhodí prsten zpět do jezera a očekává svého budoucího ženicha.\n\nScéna se náhle mění. Knížeti padají šupiny z očí a jeho láska uhasíná tak rychle, jak vzplála; Geislin nahlíží své poblouznění a jen Hanno zůstává věrný. Bohemund a princezna jsou šťastni stejně tak jako vesničané a jako hrdinové opery, kteří navíc požívají i knížecí velkomyslnosti. Ale šťastny jsou i kouzelné moci, neboť rusalka vynořující se z vln jezera zvěstuje, že Lora správným využitím svého nálezu staré kouzlo zrušila (finále \"Prinzessin – wie?… Vernehmt mir erst…\" s melodramem rusalky \"Nimm meinem Dank, du einfach kindlich Herz\" a sborem \"Wohl und, des Himmels Walten\").\n\nCelková nahrávka opery dosud neexistuje. Árii Bohemunda z 1. jednání „Aj hle, k tmavému nábřeží“ zpívá Ivan Kusnjer na CD „Rarity české opery“ (2011) (Supraphon, SU 4074-2 611).\n\nLibreto \"Der Liebesring\" na Google Books\n"}
{"id": "750005", "url": "https://cs.wikipedia.org/wiki?curid=750005", "title": "Marie de Bohun", "text": "Marie de Bohun\n\nMarie de Bohun (anglicky \"Mary de Bohun\", 1368 – 4. června 1394, hrad Peterborough) byla první manželkou krále Jindřicha IV. Anglického a matka Jindřicha V. Nebyla královnou, zemřela dříve, než její manžel získal trůn.\n\nMarie byla dcerou Humphreyho de Bohun, hraběte z Herefordu a Joan Fitzalanové (1347/1348–1419). Společně se svou sestrou Eleonorou byly otcovými dědičkami. Eleonořiným manželem se stal Tomáš z Woodstocku, nejmladší syn krále Eduarda III. Ten chtěl získat dědictví pro sebe a svou ženu, a tak přesvědčoval Marii, aby se stala jeptiškou. Jan z Gentu, Woodstockův starší bratr, však Marii z kláštera unesl, aby ji provdal za svého syna Jindřicha. Za něj se dvanáctiletá Marie skutečně 27. července 1380 provdala.\n\nJan z Gentu plánoval, že Marie a Jindřich nebudou konzumovat manželství, než Marie dosáhne věku šestnácti let. Mladý pár neuposlechl a Marie otěhotněla již jako čtrnáctiletá; prvorozený syn žil však jen několik dní. S Jindřichem měla celkem sedm dětí – Eduarda (zemřel krátce po narození), Jindřicha, Tomáše, Jana, Humpreyho, Blanku a Filipu.\n\nMarie zemřela při porodu dcery Filipy roku 1394 a byla pohřbena v kostele Zvěstování Panny Marie v Leicesteru.\n\nO pět let později se Jindřich stal králem, k čemuž přispěla skutečnost, že na rozdíl od svého předchdce měl čtyři syny. Druhorozený Jindřich se v roce 1413 stal otcovým nástupcem.\n"}
{"id": "750006", "url": "https://cs.wikipedia.org/wiki?curid=750006", "title": "BJ", "text": "BJ\n\nSpojení písmen B a J může mít různé významy:\n\n"}
{"id": "750012", "url": "https://cs.wikipedia.org/wiki?curid=750012", "title": "BV", "text": "BV\n\nSpojení písmen B a V může mít různé významy:\n\n"}
{"id": "750014", "url": "https://cs.wikipedia.org/wiki?curid=750014", "title": "Karel Werner", "text": "Karel Werner\n\nJméno a příjmení Karel Werner má více nositelů:\n\n"}
{"id": "750016", "url": "https://cs.wikipedia.org/wiki?curid=750016", "title": "Meath", "text": "Meath\n\nMeath označuje:\n\n"}
{"id": "750019", "url": "https://cs.wikipedia.org/wiki?curid=750019", "title": "Veronika Zikmundová", "text": "Veronika Zikmundová\n\nVeronika Zikmundová je česká mongolistka a spoluautorka monografie „Mongolové – Pravnuci Čingischána“. Vystudovala Filozofickou fakultu Univerzity Karlovy, kde také na Ústavu Jižní a Centrální Asie vyučuje v oboru mongolistika. Také se aktivně účastnila na vzniku výzkumného záměru Etnografie komunikace, který dokumentuje hovorovou řeč národů střední Asie, porovnává šamanské texty či přístup různých etnických skupin k jejich vlastní historii. \n\nJejí otec pracoval pro Světovou zdravotnickou organizaci v rámci očkovacích programů, a tudíž měl možnost cestovat. Její maminka pracovala na mikrobiologické stanici v Liberci. Podle vlastních slov byla počata v Kongu, v dětství ji ovlivnila návštěva Indie a Jemenu. Vystudovala tehdy nově otevřený obor mongolistika na Karlově Univerzitě. Na obor mongolistika ji přivedla náhoda.\n\nDíky možnosti žít mezi mluvčími tunguzsko-mandžuského jazyka šive se této řeči začala věnovat v rámci odborných aktivit, r. 2013 vydala knižně její částečný popis. Dále publikovala mnoho odborných statí o tomto jazyku .\nPřednášela veřejně o menšinách v Číně, o komparaci mezi šamanskými tradicemi Mongolů a šibe přednášela také v Londýně .\n\nNa Filozofické fakultě Univerzity Karlovy vyučuje předměty mongolština, mandžuština, ujgurština, dějiny Mongolska, moderní dějiny Mongolska a překladatelský seminář.\n"}
{"id": "750022", "url": "https://cs.wikipedia.org/wiki?curid=750022", "title": "Švanda dudák (Hřímalý)", "text": "Švanda dudák (Hřímalý)\n\n\"Možná jste hledali Švanda dudák (časopis)\"\nŠvanda dudák je lyricko-romantická opera o prologu a třech jednáních českého skladatele Vojtěcha Hřímalého (mladšího) na libreto Jindřicha Hanuše Böhma podle hry Josefa Kajetána Tyla \"Strakonický dudák aneb Hody divých žen\".\n\nVojtěch Hřímalý napsal operu na populární látku nedlouho po kompozici a rozhodném úspěchu své předchozí opery \"Zakletý princ\" (rovněž na Böhmovo libreto), před rokem 1875. Operu nabídl Prozatímnímu divadlu, avšak byla odmítnuta. Skladatel se ostatně s Prozatímním divadlem a s jeho kapelníkem Bedřichem Smetanou dostal do roztržky již roku 1873, kdy opustil místo druhého kapelníka. Až 16. května 1884 byl proveden dvojzpěv z opery na koncertu Spolku českých žurnalistů v Praze. S velkým odkladem byla nakonec opera \"Švanda dudák\" poprvé provedena v plzeňském Městském divadle dne 20. ledna 1896, v přítomnosti skladatele, který přijel ze svého působiště v Černovicích. Böhmovo libreto pro tuto příležitost revidoval Karel Želenský. Když po plzeňském úspěchu (opera zde byla znovu nastudována ještě roku 1907) Hřímalý usiloval o uvedení v Národním divadle a byl jeho vedením opět odmítnut, reagoval pobouřeným spisem, v němž obviňoval ředitelství Národního divadla z preferování děl Bedřicha Smetany a ze zanedbávání děl jiných českých skladatelů, včetně svého vlastního. Jedinou další doloženou inscenaci \"Švandy dudáka\" nastudoval Hřímalý sám v divadle v Černovicích (premiéra 8. ledna 1897) při příležitosti 25letého jubilea své hudební činnosti.\n\nO zhudebnění Tylovy populární látky se po Hřímalém pokusil Karel Bendl ve své kantátě \"Švanda dudák\" (1881), později (1896) přepracované na stejnojmennou operu. Světového úspěchu však dosáhlo až třetí operní zpracování, \"Švanda dudák\" Jaromíra Weinbergera z roku 1927.\n\n"}
{"id": "750024", "url": "https://cs.wikipedia.org/wiki?curid=750024", "title": "Jak zachránit kosatku Lunu", "text": "Jak zachránit kosatku Lunu\n\nJak zachránit kosatku Lunu (\"Saving the Luna\") je americký hodinový dokument. Popisuje život kosatky dravé jménem Luna. \n\nPříběh začíná tím, jak se Luna stále pohybuje se svou rodinou, poté se však ztratí a rodinu nikdy nenajde. Pomalu se však dostává blíže k lidem. Stává se tak terčem turistů a místních obyvatel a nechává se od nich hladit a krmit. Dostává tak své jméno. Vláda ale po krátké době zakazuje k setkání s Lunou a pokud u kosatky bude spatřen člověk, bude se to muset nahlásit. Luna ovšem zajímá místní indiány. Vláda se jí pokouší chytit ale Luna se nakonec dostává zpátky na svobodu. Zákaz vydaný ministerstvem, je porušen Michaelem Parfitem - vypravěčem a ražisérem filmu. Poslední fotka, kterou Michael pořídil a poslal novinářům byla opatřena nedlouho předtím, když Luna narazila na lodní šroub a zahynula. Příběh této kosatky je ale podle mnohých lidí unikátní.\n"}
{"id": "750027", "url": "https://cs.wikipedia.org/wiki?curid=750027", "title": "Paul Pimsleur", "text": "Paul Pimsleur\n\nPaul Pimsleur (17. října 1927 – 22. června 1976) byl americký akademik, který se věnoval problematice aplikované lingvistiky.\n\nVyrůstal v New Yorku, kde získal bakalářský titul na City College of New York, titul Ph.D získal ve Francii. Magisterské vzdělání v oboru psychologické statistiky získal na Kolumbijské univerzitě.\n\nJeho první praxe byla výuka francouzské fonetiky na Kalifornské univerzitě v Los Angeles. Po odchodu z univerzity pracoval na fakultách v Ohio State University, kde vyučoval francouzštinu a další cizí jazyky. V této době byl vzdělávací program výuky cizích jazyků jedním z hlavních doktorských studijních programů v této oblasti ve Spojených státech amerických. Zřídil jednu z největších jazykových laboratoří ve Spojených státech amerických a ve spolupráci s telekomunikační společností Bellových laboratoří v Ohiu umožnil studium jazyků vlastním tempem a přes telefon.\n\nPozději se stal profesorem na The State University v New Yorku, kde zastával dvě profesorské pozice na francouzské a vzdělávací katedře. V roce 1968 a 1969 byl zakládajícím členem americké rady pro výuku cizích jazyků. Působil rovněž jako lektor na Univerzitě v Heidelbergu. Zkoumal psychologii výuky jazyků a v roce 1969 byl přednášejícím na mezinárodním kongresu aplikované lingvistiky (International Congress of Applied Linguistics). \n\nJeho výzkum byl zaměřen na porozumění vzdělávání jazyků, zvláště přirozené výuce jazyků u dětí, které mluví aniž by znaly formální gramatická pravidla. Pro tento výzkum studoval postup ve výuce u skupiny dětí, dospělých a vícejazyčných dospělých. Výsledkem jeho výzkumu byl Pimslerův jazykový systém. Jeho knihy a články měly dopad na teorie jazykového vzdělávání a výuky.\n\nV letech od 1958 do 1966 přezkoumal předchozí zveřejněné studie, které se týkaly lingvistických a psychologických faktorů zapojených do vzdělávání jazyků. Organizoval také několik vlastních studií. Roku 1963 se stal spoluautorem monografie s názvem \"Underachievement in Foreign Language Learning\". Publikaci zveřejnila organizace \"Modern Language Association of America\". \n\nSvým výzkumem nalezl tři faktory, které mohou být měřeny a vyhodnocovány: slovní inteligenci, sluchové schopnosti a motivaci. Spolu se svými kolegy vyvinu \"Pimsleur Language Aptitude Battery\" (PLAB), založený na těchto tří faktorech, pro posouzení jazykových schopností. Byl jedním z prvních vyučujících cizích jazyků, který ukázal zájem a pochopení pro studenty s obtížemi při vzdělávání cizího jazyka. Dnes je systém PLAB využíván pro výuku cizích jazyků.\n\nZemřel neočekávaně na zástavu srdce během své návštěvy Francie v roce 1976. Jeho dcera Julia Pimsleurová pokračovala ve výuce jazyků pomocí DVD pro malé děti s názvem \"„Little Pim“\". Paulův partner Charles Heinle pokračoval ve vývoji Pimsleurových kurzů. V roce 1997 pak prodal firmu společnosti Simon & Schuster Audio.\n\n"}
{"id": "750031", "url": "https://cs.wikipedia.org/wiki?curid=750031", "title": "Seznam normandských vévodů", "text": "Seznam normandských vévodů\n\nToto je seznam normandských vévodů. Území bylo vytvořeno v roce 911 vikinským vůdcem jménem Rollo (známý je také jako Rolf).\n\n\n\n\nV roce 1204 francouzský král zkonfiskoval Normandii a Anglii zůstaly jen Normanské ostrovy v průlivu La Manche. Titul vévody z Normandie pak drželo několik francouzských princů. Za ostrovy v průlivu trvá titul dál a jeho držitelem je v současnosti Alžběta II.\n"}
{"id": "750035", "url": "https://cs.wikipedia.org/wiki?curid=750035", "title": "Hrabství Tipperary", "text": "Hrabství Tipperary\n\nHrabství Tipperary ( , ) je irské hrabství nacházející se na jihu země v bývalé provincii Munster. Sousedí s hrabstvími Offaly a Galway na severu, s hrabstvími Laois a Kilkenny na východě, s hrabstvími Waterford a Cork na jihu a s hrabstvími Limerick a Clare na západě.\n\nJelikož se hrabství dříve dělilo na dvě části – Severní a Jižní Tipperary , mělo také dvě hlavní města – Nenagh a Clonmel. V současnosti je hlavním městem Nenagh. Jako celek má rozlohu 4303 km² a žije v něm 158 652 obyvatel (2011). Na hranici hrabství protéká řeka Shannon, rozšiřující se zde do jezera Derg.\n\nNa území hrabství se nachází hrad Rock of Cashel, bývalé sídlo panovníků Munsteru a mnohé hory (například Galtee Mountains či Knockmealdowns).\n\nJednopísmenná zkratka hrabství, používaná zejména na SPZ, je od 1. 1. 2014 T, do roku 2013 se rozlišovala na Severní Tipperary TN a Jižní Tipperary TS.\n\n"}
{"id": "750038", "url": "https://cs.wikipedia.org/wiki?curid=750038", "title": "Carex ligerica", "text": "Carex ligerica\n\nCarex ligerica je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 15–30 cm.\nJe vytrvalá, netrsnatá s dlouhými podzemními oddenky, za kterých vyrůstají jednotlivé lodyhy. Lodyhy jsou tupě trojhranné, štíhlé, nahoře drsné. Čepele listu jsou pouze 1,5–2 mm široké. \"Carex ligerica\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Květenství je nejčastěji 2–3 cm dlouhé. Klásků je nejčastěji 4–6, na bázi samčí, nahoře samičí, dolní někdy může být celý samičí. Okvětí chybí. Blizny jsou většinou 2. Plodem je mošnička, která je světle zelenohnědá, žilnatá, široce vejšitá, křídlatá, cca 3,5–4 mm dlouhá, na vrcholu zakončená dvouklaným zobánkem. Každá mošnička je podepřená plevou, která je hnědá a lesklá.\n\n\"Carex ligerica\" se vyskytuje ostrůvkovitě v Evropě, od JZ Francie po jižní Švédsko, dále na pobřeží Černého moře a v Rusku Druh je značně morfologicky i ekologicky podobný druhu \"Carex arenaria\", je to také druh písků. V ČR neroste, nejblíže ji najdeme v Polsku a Německu.\n\n \n"}
{"id": "750042", "url": "https://cs.wikipedia.org/wiki?curid=750042", "title": "Jiří Krbeček", "text": "Jiří Krbeček\n\nJiří Krbeček (* 12. května 1964) je bývalý český fotbalista - brankář. Je otcem fotbalistů – dvojčat Tomáše a Lukáše Krbečkových.\n\nHrál RH Cheb, řecký klub Škoda Xanthi, Svit Zlín, znovu za FC Union Cheb a slovenský tým FK Dukla Banská Bystrica. V lize odehrál 153 utkání. V reprezentaci do 21 let nastoupil do 4 utkání, v dorosteneckých reprezentacích nastoupil v 19 utkáních.\n\n\n"}
{"id": "750049", "url": "https://cs.wikipedia.org/wiki?curid=750049", "title": "We Started Nothing", "text": "We Started Nothing\n\nWe Started Nothing je debutové album dua The Ting Tings. Jeho nahrávání probíhalo v letech 2007–2008, fyzického vydání v Británii se dočkalo 19. května 2008 prostřednictvím labelu Columbia. Album je žánrově velice pestré, kombinuje prvky indie rocku, synthpopu, dance-punku až new wave. Vzešlo z něj celkem 7 singlů, z nichž nejznámější jsou \"That's Not My Name\", \"Shut Up And Let Me Go\" a \"Be the One\".\n\nAlbum v prvním týdnu prodeje dobylo britský žebříček, celosvětově se ho prodalo přes 2 milionu kusů.\n\n"}
{"id": "750053", "url": "https://cs.wikipedia.org/wiki?curid=750053", "title": "Pivovar Mutěnín", "text": "Pivovar Mutěnín\n\nPivovar Mutěnín stával v areálu panského statku v obci Mutěnín, který byl až do událostí po roce 1945 městysem.\n\nPrvní písemná zmínka o pivovaru pochází z roku 1644, kdy bylo panství ve správě Vídršperků. Mlýn za pivovarem sloužil k výrobě sladu, vedle bývala chmelnice a sklepy. K pivovaru také patřily 2 šenky na náměstí. Za Vídršperků se zde vařilo pivo pro celé panství, ročně to byly dvě várky. V roce 1823 došlo k přestavbě pivovaru a podle dobových záznamů se zde mohlo vařit až 12 sudů piva. S využíváním parní energie nastal ústup mutěnínského pivovaru. Tehdejší majitel, hrabě Coudenhove-Kalergi, vlastnil pivovary v Poběžovicích, Mutěníně a Pivoni, který jediný byl vybaven parním strojem a zůstal v provozu. K ukončení provozu mutěnínského pivovaru došlo roku 1901, přičemž jeho největší výstav činil 2 115 hl. Po požáru v roce 1934 pak byly budovy zbořeny.\n\nDnes toho na místě bývalého pivovaru mnoho nenajdeme. Na místě vlastního pivovaru je volná plocha zarostlá trávou, sklepy u rybníka rozvaleny. Dobře na tom není ani mlýn, kterému hrozí demolice. Z celého areálu statku zbyla pouze obytná budova, která je dnes také ve špatném stavu.\n\n"}
{"id": "750057", "url": "https://cs.wikipedia.org/wiki?curid=750057", "title": "Kirchschlag", "text": "Kirchschlag\n\nKirchschlag může být:\n\n"}
{"id": "750058", "url": "https://cs.wikipedia.org/wiki?curid=750058", "title": "Aruc ševa", "text": "Aruc ševa\n\nAruc ševa (hebrejsky ערוץ שבע, anglicky Arutz Sheva, česky Sedmá stanice, doslova \"Kanál sedm\") je rozhlasová stanice a internetový zpravodajský portál v Izraeli. Jednacími jazyky jsou angličtina, hebrejština, španělština a ruština.\n\nStanice je blízká politickému proudu náboženského sionismu. Podporuje politiku izraelského osadnictví. Multimediální domácí i zahraniční zpravodajství je doplněno komentáři a často velmi podrobnými rozhovory. Stanice má také jednu z nejpodrobnějších předpovědí počasí v Izraeli.\nV tištěné podobě vychází výběr článků jednou týdně pod názvem Baševa.\n"}
{"id": "750067", "url": "https://cs.wikipedia.org/wiki?curid=750067", "title": "Skryjsko-týřovické kambrium", "text": "Skryjsko-týřovické kambrium\n\nSkryjsko-týřovické kambrium je přírodní památka, která se nachází v okrese Rakovník v katastru obcí Hřebečníky, Skryje nad Berounkou a Týřovice nad Berounkou. Leží na území CHKO Křivoklátsko a Ptačí oblasti Křivoklátsko a skládá se ze dvou částí, oddělených tokem řeky Berounky. Chráněné území je ve správě AOPK ČR - regionálního pracoviště Střední Čechy.\n\nPředmětem ochrany jsou paleontologické a geologické lokality kambrické fosilní fauny ve skryjsko-týřovické oblasti Barrandienu.\n"}
{"id": "750071", "url": "https://cs.wikipedia.org/wiki?curid=750071", "title": "Carex loliacea", "text": "Carex loliacea\n\nCarex loliacea je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 15–40 cm.\nJe vytrvalá, řídce trsnatá s dlouhými oddenky. Lodyhy jsou trojhranné, jen zcela nahoře drsné. Listové pochvy jsou bledě hnědé. Čepele listu jsou asi 1–2 mm široké, bledě zelené., \"Carex loliacea\" patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy. Klásků je nejčastěji 2–5, jsou téměř kulovité, malé, slámově žluté, dolní jen mírně oddálené. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je cca 2,5–3,5 mm dlouhá, bledě zelená, za zralosti pak bledě hnědá, mnohožilná, zobánek chybí. Každá mošnička je podepřená plevou, která je bělomázdřitá se zeleným středním kýlem.. Počet chromozómů je 2n=54.\n\n\"Carex loliacea\" se vyskytuje se v severní Evropě, především ve Skandinávii, na jih zasahuje až do severovýchodního Polska, dále roste v evropské části Ruska, na Sibiři a Dálném Východě. V Severní Americe roste v Kanadě a Aljašce).\n\n \n"}
{"id": "750072", "url": "https://cs.wikipedia.org/wiki?curid=750072", "title": "Námořní trasa", "text": "Námořní trasa\n\nNámořní trasa opakovaně používaná trasa po moři, nebo mořích a oceánech, po které lodi putují mezi konkrétními místy. Je to obdoba letecké trasy ve vzduchu, nebo silnice na zemi.\n\nNámořní trasy jsou známé po celá staletí. Již v 15. a 16. století při rozvoji celosvětového obchodu byly námořní trasy velmi důležité. Byly potřebné pro snížení nákladů (přepravní náklady a clo), rychlejší dopravu zboží do cíle a bezpečnost pasažérů a zboží.\n\nOstatně Kryštof Kolumbus se nevydal na cestu západním směrem proto, aby objevil Ameriku, ale proto, aby objevil co nejkratší obchodní námořní trasu do Indie.\n\nDůležité obchodní cesty:\n"}
{"id": "750080", "url": "https://cs.wikipedia.org/wiki?curid=750080", "title": "Daniel Brière", "text": "Daniel Brière\n\nDaniel „Danny“ Brière (* 6. října 1977, Gatineau, Québec) je bývalý kanadský hokejový útočník.\n\n\n\n"}
{"id": "750081", "url": "https://cs.wikipedia.org/wiki?curid=750081", "title": "Karel Vilém Šimeček z Cejnova", "text": "Karel Vilém Šimeček z Cejnova\n\nKarel Vilém Šimeček z Cejnova (kol. 1626 Litoměřice – 11. dubna 1693 Litoměřice) byl litoměřický měšťan, sídelní kanovník litoměřické kapituly.\n\nŠimeček sám sebe, v zakládací listině cejnoviánského kanonikátu, označuje jako \"„patrius Litomericensis“\", tedy jako litoměřický rodák. Litoměřické kapitule u sv. Štěpána daroval zvláštní listinou svůj dům a pozemky za podmínky, že držitel kanonikátu (tzv. kanonikát ceinoviánský) má být Čech a má povinnost v katedrále sv. Štěpána kázat česky. Stal se pak prvním držitelem tohoto nového kanonikátu v roce 1664. Zemřel údajně ve věku 67 let. Pohřben v litoměřické katedrále v kryptě u oltáře Panny Marie Bolestné.\n\n\n\n"}
{"id": "750095", "url": "https://cs.wikipedia.org/wiki?curid=750095", "title": "Muži, kteří nenávidí ženy (rozcestník)", "text": "Muži, kteří nenávidí ženy (rozcestník)\n\n"}
{"id": "750105", "url": "https://cs.wikipedia.org/wiki?curid=750105", "title": "Virtuální okruh", "text": "Virtuální okruh\n\nVirtuální okruh (VC, původem z anglického ) je druh počítačové sítě, kterou vytvářejí některé síťové protokoly. V okruhu pak procházejí pakety, resp. buňky, s pevnou délkou (53 bytů; 48 bytů dat a 5 bytů záhlaví). Okruh se nazývá virtuální, protože zde není žádné fyzické spojení mezi konci. Jedná se tedy o spojení mezi DTE zařízeními, které je označeno identifikátorem, nazývaným DLCI (\"Data Link Connection Identifier\").\n\nOkruh poskytuje spojové síťové služby (CONS – \"Connection-Oriented Network Services\") a spadá pod spojově orientovanou technologii ATM. VC se vytváří metodou přepínání buněk na základě informací uvedených v záhlaví, dvojice čísel VPI (Virtual path identifier) a VCI (virtual channel identifier) a tabulek informací na jednotlivých ATM přepínačích typu InPort/InVPI/InVCI – OutPort/OutVPI/OutVCI, přičemž při průchodu přepínačem se záhlaví buněk (VPI-VCI) přepisují.\n\nPomocí signalizace je VC prvně vytvořen a až poté jsou přes něj posílány pakety, které tímto okruhem musejí procházet. Cesta vede od zdrojového zařízení až ke koncovému příjemci, přičemž ji tvoří posloupnost mezilehlých uzlů, díky kterým je utvářená optimální cesta. Přenášené data pak nemají v záhlaví globální adresu konečného zařízení, které může být relativně dlouhé, ale nese pouze identifikaci příslušného virtuálního kanálu. Síťová vrstva v každém meziuzlu pak podle tohoto údaje zjistí ve své tabulce, kterým směrem má paket předat dále, a učiní tak.\n\nNa virtuálním okruhu je možné přenášet i datagramy, kdy okruh negarantuje doručení datagramu příjemci, příkladem může být protokol Frame Relay. Pro garanci doručení lze využít protokol X.25, který se však téměř nevyužívá a dnes je už spíše nahrazen modernější technologií Frame Relay.\n\nV internetu se mechanismu virtuální okruhů nevyužívá, protože výpadek uzlu ve VC znamená přerušení spojení do doby, než je vytvořen nový okruh. Výpadek uzlu sítě způsobí pouze ztrátu IP datagramů, které procházely uzlem v okamžiku jeho výpadku. Další IP datagramy jsou směrovány přes jiné uzly. IP datagramy mohou dorazit do cíle i v jiném pořadí. Nad IP je protokol TCP, který spojení naváže a garantuje doručení dat. \n\nPro vytvoření virtuální okruhů se existují dva způsoby:\n"}
{"id": "750109", "url": "https://cs.wikipedia.org/wiki?curid=750109", "title": "Švanda dudák", "text": "Švanda dudák\n\nŠvanda dudák je jméno hlavní postavy divadelní hry Josefa Kajetána Tyla \"Strakonický dudák aneb Hody divých žen\" a současně název některých děl z této hry vycházejících:\n\n\n\n\n"}
{"id": "750116", "url": "https://cs.wikipedia.org/wiki?curid=750116", "title": "Fed Cup 2011 - blok B 1. skupiny zóny Evropy a Afriky", "text": "Fed Cup 2011 - blok B 1. skupiny zóny Evropy a Afriky\n\nBlok B 1. skupiny zóny Evropy a Afriky Fed Cupu 2011 představoval jednu ze čtyř podskupin 1. skupiny. Hrálo se mezi 2. až 5. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s vítězem bloku C o účast v baráži Světové skupiny II pro rok 2012. Družstvo z druhého místa se střetlo s druhým z bloku D o konečné 5. až 8. místo 1. skupiny. Třetí tým sehrál utkání o 9. až 12. místo s třetím z bloku C a poslední v klasifikaci nastoupil k zápasu o udržení se čtvrtým z bloku D. Poražený sestoupil do 2. skupiny zóny.\n\n"}
{"id": "750118", "url": "https://cs.wikipedia.org/wiki?curid=750118", "title": "Keith Yandle", "text": "Keith Yandle\n\nKeith Yandle (* 9. září 1986, Boston, Massachusetts, USA) je americký profesionální lední hokejista hrající za tým Florida Panthers v NHL.\n\n\n"}
{"id": "750122", "url": "https://cs.wikipedia.org/wiki?curid=750122", "title": "Audio procesor", "text": "Audio procesor\n\nPři zpracování zvukového signálu bývá obvykle použito množství různých zařízení upravujících tento signál jak kvalitativně, tak i kvantitativně. Nejčastěji jsou používány v nahrávacím studiu nebo při živém ozvučování (koncerty apod.), ale není výjimkou použití v domácnosti – často se jedná o funkci integrovanou v jiném, komplexnějším zařízení.\n\nObvykle se používá několik procesorů pro postupné zpracování signálu, přičemž zvukař (hudebník, technik, …) sám rozhoduje, které a v jakém pořadí jsou zapotřebí.\n\nJedním z hlavních způsobů kategorizace audioprocesorů je způsob zapojení do řetězce zpracování signálu. Podle povahy úprav prováděných daným typem zařízení má u některých procesorů smysl pouze sériové zapojení – tedy veškerý vstupní signál je upraven. Paralelní zapojení se používá v případě, když na výstupu je požadován mix signálu původního i upraveného. Poměry obou signálu je obvykle možné přesně nastavit podle aktuálních potřeb. Některé typy procesorů mohou být použity jak sériově, tak i paralelně.\n\nAudioprocesory v provedení jako samostatný přístroj určený k paralelnímu zapojení mají zpravidla ovládací prvek \"mix\", kterým obsluha může nastavit požadovaný poměr původního a upraveného signálu. Stejného výsledku je v praxi často dosaženo přivedením upraveného signálu na další vstup mixážního pultu, kde je míchán se signálem původním i případnými dalšími signály.\n\nAudioprocesory bývají realizovány jako samostatné přístroje nebo mohou být součástí komplexnějšího zařízení.\n\nS nástupem počítačů je čím dál častější nahrazování analogových procesorů jejich digitálními obdobami. To může poskytovat ještě širší možnosti úprav a pochopitelně vznikají i zcela nové typy procesorů. Většinu typů audio procesorů může mít i svou softwarovou obdobu pro práci ve studiu založeném na počítači.\n\nVzhledem k technickým možnostem, výpočetnímu výkonu a umu programátorů ještě dnes není možné plnohodnotně nahradit veškeré analogové přístroje digitálními a hardwarové softwarovými, přestože se situace v poslední době zlepšuje.\n\nVolba mezi analogovým a digitálním přístrojem, respektive mezi hardwarovým a softwarovým bývá zpravidla podmíněna kromě kvality výsledku také ergonomií ovládání a dalšími subjektivními faktory.\n\n\n\n"}
{"id": "750126", "url": "https://cs.wikipedia.org/wiki?curid=750126", "title": "Jämthund", "text": "Jämthund\n\nJämthund neboli švédský losí pes je lovecké plemeno psa pocházející ze švédského kraje Jämtland. Řadí se do skupiny špiců a primitivních plemen.\n\nKosterní pozůstatky prvních psů žijících s lidmi jsou typově podobné kosterní stavbě jämthundů a jelikož se tyto psy za mnoho století moc nezměnili, je možné, že právě tito psi byli prvními domestikovanými na světě. Je to tedy plemeno staré přes pět tisíc let! Nejsou tedy jasní předci, ale nejspíše to byli vlci, ze kterých se pak vyvinuli tito psi. Dříve se používal k lovu všeho, dnes se používá ke štvanicím na losy, medvědy a vlky, osvědčil se také jako služební pes švédské armády a policie.\n\nJämthund byl uznán za samostatné plemeno v roce 1946, do té doby byl pokládán ze větší formu norského losího psa, který je prvním uznaným losím psem.\n\nPrvní chovatelskou stanici v České republice, která též odchovala první vrh jämthundů, vlastní Martin Plachta z Lomnice nad Popelkou a jeho chovný pár Lena a Rambo tvoří zároveň první psi tohoto plemene v Česku. Jejich první vrh byl v roce 2008.\n\nDruhou chovatelskou stanicí se stala Fenrisúlfr. Zakládající fena celého chovu se jmenuje Ištar a počet vrhů dosáhl čísla dvě. V prvním vrhu navíc byly jen dvě štěňata: jedno zůstalo v ČR a druhé zemřelo po tom, co do jeho boudy udeřil blesk. Druhý vrh již byl početnějších, tedy osmičlenný.\n\nVelký pes obdélníkového rámce s čistými liniemi. Silný, ale také čilý pes uměřené postavy. Tělo nesmí budit dojem nadměrné délky ani nesmí být příliš těžké. Má spíše těžkou konstrukci. Krycí srst je přiléhající. Podsada je krátká, měkká, světlá. Srst je hladká na hlavě a na přední straně končetin, delší na krku, hrudníku, ocase, na stehnech a na zadní straně končetin. Může vytvářet límec na krku a na dotek je jemná.\n\nHlava je suchá a je protáhlá, s přiměřenou šířkou mezi ušima. Lebka mírně klenutá. Stop zřetelný. Oči jsou oválného tvaru, tmavě hnědé barvy. Bělma jsou vidět. Uši vysoko nasazené, nošené vztyčené, špičaté do tvaru V. Vnitřní strana uší je bohatě osrstěna.\n\nKrk je dlouhý, suchý a velmi dobře osvalený. Rovný. Hřbet dlouhý, rovný a také dobře osvalený. Spíše široký. Srst na něm je bohatá a objemná. Ocas nasazen vysoko, střední délky. Nesen zatočený, ale ne těsně stočený nebo položený na hřbetě. Hustě osrstěný, ale bez praporu (srsti visící zpod něj).\n\nDosahuje váhy až 32 kg a výška v kohoutku je do 60 cm.\n\nVelmi energický a živý pes, který je loajální ke svému pánovi a dokáže ho bránit. Beze stopy flegmatismu nebo nervozity. Naprosto sebevědomý a odvážný. Je to pes, který poslouchá pouze jednoho člověka, nehodí se tedy do rodiny. Je velmi inteligentní, ale i tvrdohlavý a má sklony k uštěkanosti. Samota mu nedělá problém. Děti ignoruje a moc vřelý vztah k nim nemá, avšak, pokud se k nim páníček chová s láskou, bude k nim loajální. Většinou se řídí podle toho, jak se chová pán a dokáže se tomu přizpůsobit. S ostatními zvířaty moc nevychází pokud s nimi není seznámen již jako štěně. Cizí ignoruje, ale nesmí být v jejich přítomnosti nervózní nebo dokonce agresivní. Svého pána dokáže v případě ohrožení dobře bránit a na každého nezvaného hosta upozorní štěkotem.\n\nSrst jämhunda nepotřebuje žádnou zvláštní péči, navíc je i samočistící. Občasně se musí vyčesávat, ale pokud líná, je potřeba vyčesávat hodně. Mytí šamponem není potřeba a příliš častým mytím by se mohla ztratit přirozená mastnota srsti, což by vedlo ke kožním problémům.\n\nVyžaduje hodně pohybu, jakýkoliv pohyb mu udělá radost. Bez pohybu může mít sklony k agresivitě.\n\nO uši ani drápky není potřeba se starat, popř. drápky zastřihne veterinář při každoroční kontrole.\n\n"}
{"id": "750130", "url": "https://cs.wikipedia.org/wiki?curid=750130", "title": "Železniční trať Tel Aviv – Bnej Darom", "text": "Železniční trať Tel Aviv – Bnej Darom\n\nŽelezniční trať Tel Aviv – Bnej Darom ( מסילת הרכבת תל אביב – בני דרום, \"mesilat ha-rakevet Tel Aviv – Bnej Darom\") je nová železniční trať v Izraeli v jihozápadní části aglomerace Tel Avivu. Zprovozněna byla postupně v letech 2011–2013. Vede z Tel Avivu přes města Cholon, Bat Jam, Rišon le-Cijon a Javne a dál na jihu se u vesnice Bnej Darom napojuje na starší železniční úsek vedoucí severojižním směrem k městům Ašdod a Aškelon (a odtud dál jižním směrem po nové trati do Beerševy). \n\nPrvní etapa trati byla otevřena v září 2011 coby nová železniční větev vybíhající do jihozápadní části aglomerace Tel Avivu. Příprava výstavby a vlastní výstavba probíhala od 3. čtvrtletí roku 2004. Délka nového úseku od železniční stanice Tel Aviv ha-Hagana na tehdejší konečnou stanici Rišon le-Cijon Moše Dajan byla 18 kilometrů a vlak ji urazil za cca 18 minut. V roce 2012 byla trať prodloužena do Javne a od srpna 2013 započal pravidelný provoz i na novém úseku od Javne k železniční křižovatce u Bnej Darom (napojení na starší železniční trať Tel Aviv – Aškelon) a dál do Ašdodu a Aškelonu.\n\nNová železniční trať poskytla hustě osídlenému regionu centrálního Izraele další severojižní vlakové spojení. Na rozdíl od již existující tratě trať Tel Aviv – Aškelon (přes Lod a Rechovot) vede tato nová přímější trasou, blíže pobřeží a fakticky je tak možné ji považovat i za prodloužení historické pobřežní železniční tratě jižním směrem. Po většinu své trasy vede v souběhu s tzv. Ajalonskou dálnicí a dálnicí 4.\n\nV současnosti jsou na železniční trati Tel Aviv – Bnej Darom následující stanice:\nodbočují železniční trať Tel Aviv-Modi'in, železniční trať Tel Aviv – Rišon le-Cijon a železniční trať Tel Aviv – Beerševa\n\nV Izraeli neexistuje pevné dělení na jednotlivé železniční tratě (historicky, geograficky a inženýrsky vymezené). Místo toho je zde preferován systém jednotlivých spojů (linek), které často vedou na větší vzdálenosti po několika historicky a geograficky odlišných traťových úsecích. \n\nV rámci linkového vedení Izraelských drah k roku 2018 je trať Tel Aviv – Bnej Darom obsluhována spojem, který začíná ve městě Ra'anana v severní částí aglomerace Tel Avivu a vede potom přes města Hod ha-Šaron, Kfar Saba, Roš ha-Ajin, Petach Tikva a Bnej Brak do Tel Avivu, kde prochází ústřední železniční trasou (Ajalonská železniční trať) podél Ajalonské dálnice. Následně spoj odbočuje na nový úsek Tel Aviv – Bnej Darom, kde prochází městy Cholon, Bat Jam, Rišon le-Cijon a Javne. U Bnej Darom se napojuje na starší trať, po které pokračuje do Ašdodu a Aškelonu a odtud opět k jihu po novém železničním úseku přes města Sderot, Netivot a Ofakim do Beerševy.\n\n\n\n"}
{"id": "750132", "url": "https://cs.wikipedia.org/wiki?curid=750132", "title": "Třída Flower", "text": "Třída Flower\n\nTřída Flower byla třída britských korvet z období druhé světové války. Celkem bylo postaveno 267 jednotek této třídy. Jejich primárním úkolem bylo chránit spojenecké konvoje proti útokům ponorek za druhé bitvy o Atlantik. Nemálo korvet bylo dodáno též britským spojencům. Jedinou dochovanou lodí je kanadská HMCS \"Sackville\", kotvící jako památník v Halifaxu.\n\nVypuknutí druhé světové války postavilo britskou admiralitu před nutnost zajištění účinné protiponorkové ochrany zásobovacích konvojů proti německým ponorkám. Nejúčinnější protiponorkovou lodí byly torpédoborce, které ale byly drahé a nebylo jich k dispozici dostatečné množství. Proto bylo rozhodnuto o stavbě nového typu malých protiponorkových lodí (tedy korvet), které by rychle zacelily mezery v eskortních silách královského námořnictva. Jako základ jejich konstrukce přitom byly zvoleny osvědčené velrybářské lodě. Název třídy byl dán tím, že se všechna plavidla jmenovala podle květin. Nejprve bylo v letech 1940–1942 postaveno 215 korvet základního modelu, ke kterým v letech 1943–1944 přibylo dalších 52 korvet mírně vylepšené verze.\n\nTřída \"Flower\" byla stavěna v mnoha loděnicích, proto se jejich výzbroj a výtlak mohly lišit. Základní výzbroj nejprve tvořil jeden příďový 102mm kanón MK IX, jeden 40mm kanón, čtyři vrhače a dvě skluzavky hlubinných pum. Později nesly mimo hlavního kanónu dva další 20mm kanóny a jeden salvový vrhač hlubinných pum Hedgehog. Ten vystřelil salvu hlubinných pum dopředu ve směru blížící se ponorky. Po roce 1944 byl na lodě instalován salvový vrhač Squid, střílející salvou tří hlubinných pum. Pohonný systém tvořily dva kotle a jeden parní stroj, roztáčející čtyřlistý lodní šroub.\n\nVětšina korvet třídy \"Flower\" byla nasazena při doprovodu konvojů plujících přes Atlantik do Velké Británie. Jejich 16uzlová rychlost nebyla vysoká, pro doprovod obchodních lodí a stíhání německých ponorek z prvních fází války však stačila.\n\nNa fiktivní lodi této třídy - Compass Rose - se odehrává příběh bestselleru Kruté moře od Nicholase Monsarrata i děj stejnojmenného filmu z roku 1953.\n\n"}
{"id": "750133", "url": "https://cs.wikipedia.org/wiki?curid=750133", "title": "Champions Cup 1933", "text": "Champions Cup 1933\n\n výběr Francie – Československo 3:2 (1:0, 2:2, 0:0)\n\n22. března 1933 (22:30) – Paříž\nBranky: 1:0 Bessone, 2:0 Cholette, 3:0 Bessone – 3:1 Dorasil, 3:2 Maleček.\n\nČSR: Puttee (CAN) – Dorasil, Šmaus – Hromádka od 16. min., Maleček, Cetkovský – Švihovec, Michálek, od 16. min Reist (CAN).\n\nvýběr Francie: Morrison – Michaelis, Lacariere – Cholette, Moussette, Hassler – Hagnauer, Besson, Dolesalle.\n USA – Kanada 3:2 (1:1, 0:0, 2:1)\n\n25. března 1933 – Paříž\nBranky: Garrison, ?, Langmaid (Garrison) – Chlishom, Huggins.\n výběr Francie – USA 2:4pp (0:0, 2:1, 0:1–0:2)\n\n1. dubna 1933 – Paříž\nBranky: C. Ramsay, Delesalle (Bessone) – Langmaid, Garrison, Palmer 2.\n\n"}
{"id": "750135", "url": "https://cs.wikipedia.org/wiki?curid=750135", "title": "Železniční stanice Comet Cholon", "text": "Železniční stanice Comet Cholon\n\nŽelezniční stanice Comet Cholon ( תחנת הרכבת צומת חולון, \"Tachanat ha-rakevet Comet Cholon\", doslova železniční stranice Křižovatka Cholon) je železniční stanice na železniční trati Tel Aviv – Bnej Darom v Izraeli.\n\nByla otevřena 25. září 2011 jako jedna z pěti stanic na nové železniční trati vybíhající do jihozápadní části aglomerace Tel Avivu. Leží ve středovém pásu dálnice číslo 20, poblíž jejího křížení s dálnicí číslo 44 na pomezí jižního okraje města Tel Aviv (čtvrť Kirjat Šalom) a severního okraje města Cholon.\n\nJe obsluhována autobusovými linkami společnosti Egged a Dan Bus Company. Jsou tu k dispozici parkovací místa pro automobily, prodejní stánky, nápojové automaty a veřejný telefon.\n\n"}
{"id": "750137", "url": "https://cs.wikipedia.org/wiki?curid=750137", "title": "Ivo Bulanda", "text": "Ivo Bulanda\n\nIvo Bulanda (* 23. října 1932) je německý dokumentární filmař a fotograf.\n\nVystudoval zpěv a hru na klavír na Vysoké hudební škole v Karlsruhe a koncem 50. let se začal věnovat fotografii. Stal se známým především fotografiemi dirigenta Wilhelma Furtwänglera ve večerních šatech a spodním prádle. Později pořídil snímky slavných světových hvězd – mezi nimi například i Brigitte Bardot, Sophia Loren Gina Lollobrigida nebo Curt Jurgens s výrobky, jako jsou hodinky, brýle nebo pivo. Úspěšný \"reklamní tah\" se mu povedl ve chvíli, když se mu podařilo vyfotografovat automobilového magnáta Henryho Forda II. s jeho NSU Quickly.\n\n"}
{"id": "750138", "url": "https://cs.wikipedia.org/wiki?curid=750138", "title": "Zámek Monte-Cristo", "text": "Zámek Monte-Cristo\n\nZámek Monte-Cristo (francouzsky \"Château de Monte-Cristo\") je zámek ve Francii. Nachází se v obci Le Port-Marly v departementu Yvelines. Zámek si nechal postavit francouzský spisovatel Alexandre Dumas starší. Stavba je od roku 1975 chráněná jako historická památka. V roce 1994 zde bylo otevřeno muzeum. Jeho název je odvozen od světoznámého Dumasova románu \"Hrabě Monte Cristo\".\n\nZámek postavil v letech 1844–1847 architekt Hippolyte Durand na přání Alexandra Dumase. Součástí zámku je i zámecký park o rozloze 9 ha v anglickém stylu.\n\nPo krachu Dumasova divadla byl Dumas z důvodu nedostatku peněz nucen prodat zámek již v roce 1848. Opuštěný zámek téměř zmizel v 60. letech 20. století kvůli plánům na novou výstavbu.\n\nZámek však byl zachráněn a renovován díky sponzorství marockého krále Hasana II., který financoval obnovu maurského salónu. Od roku 1994 je zámek zpřístupněn veřejnosti jako muzeum, které prezentuje život a dílo Alexandra Dumase. Muzeum vlastní a provozuje \"Syndikát Monte-Cristo\", který založily sousední obce Le Port-Marly, Marly-le-Roi a Le Pecq.\n\n"}
{"id": "750140", "url": "https://cs.wikipedia.org/wiki?curid=750140", "title": "Železniční stanice Cholon Wolfson", "text": "Železniční stanice Cholon Wolfson\n\nŽelezniční stanice Cholon Wolfson ( תחנת הרכבת חולון – וולפסון, \"Tachanat ha-rakevet Cholon Wolfson\") je železniční stanice na železniční trati Tel Aviv – Bnej Darom v Izraeli.\n\nByla otevřena 25. září 2011 jako jedna z pěti stanic na nové železniční trati vybíhající do jihozápadní části aglomerace Tel Avivu. Leží ve středovém pásu dálnice číslo 20, na pomezí jižního okraje města Tel Aviv (čtvrti Neve Ofer a Giv'at ha-Temarim) a severního okraje města Cholon, poblíž komplexu Wolfsonovy nemocnice.\n\nJe obsluhována autobusovými linkami společnosti Egged a Dan Bus Company. Jsou tu k dispozici prodejní stánky, nápojové automaty a veřejný telefon.\n\n"}
{"id": "750143", "url": "https://cs.wikipedia.org/wiki?curid=750143", "title": "Železniční stanice Bat Jam Joseftal", "text": "Železniční stanice Bat Jam Joseftal\n\nŽelezniční stanice Bat Jam Joseftal ( תחנת הרכבת בת ים – יוספטל, \"Tachanat ha-rakevet Bat Jam Joseftal\") je železniční stanice na železniční trati Tel Aviv – Bnej Darom v Izraeli.\n\nByla otevřena 25. září 2011 jako jedna z pěti stanic na nové železniční trati vybíhající do jihozápadní části aglomerace Tel Avivu. Leží ve středovém pásu dálnice číslo 20, na pomezí měst Bat Jam a Cholon, poblíž křižovatky Joseftal.\n\nJe obsluhována autobusovými linkami společnosti Egged a Dan Bus Company. Jsou tu k dispozici prodejní stánky, nápojové automaty a veřejný telefon.\n\n"}
{"id": "750144", "url": "https://cs.wikipedia.org/wiki?curid=750144", "title": "72. pěší divize (Wehrmacht)", "text": "72. pěší divize (Wehrmacht)\n\nNěmecká 72. pěší divize (německy 72. Infanterie-Division) byla jednotka německé nacistické armády (wehrmachtu), vytvořená 19. září 1939 v Trevíru z dosavadní \"pohraniční divize Trevír\" a zničená Spojenci v květnu 1945 v prostoru severních Čech.\n\nZáloha na západní hranici mezi řekami Moselou a Saar.\n\nÚčast na útoku na Oise-Aisne u La Fere-Soissons. Boje u Brunmetz, Sablonieres a u Guny. Následné pronásledování nepřítele až do Cher.\n\nDivize nasazena v Rumunsku, kde tvořila ochranu ropných polí u Ploesti. Následoval pochod Bulharskem k řeckým hranicím. Divize provedla výpad přes „Metaxovu linii“. Bojovala u Nevrokopionu a na hoře Ochiron. Postupovala přes města Saloniki a Larissa, do města Lamia. Zaútočila na Thermopylskou pevnost a dál postupovala přes Théby do Athén.\n\nDivize postupovala přes Besarábii, překročila řeku Dněstr u města Dubossary. Další postup divize následoval přes města Nikolajevo a Melitopol do přístavu Mariupol na pobřeží Azovského moře. Následně byla divize odeslána do Perekopské úžiny. Došlo k provedení průniku na Krym a dobytí města Simferopolu. Účastnila se obléhacích bojů u Sevastopolu. Části divize byly zatlačeny přes Feodosii na Kerč. Následoval útok na Sevastopol. Útokem bylo dobyto návrší Sapun a les Balaklava.\n\nPo pádu Sevastopolské pevnosti byla divize přeložena ke skupině armád Sever, a přesunuje se do bojového prostoru Ržev. Účastní se bojů v prostoru Michewo-Juschnewo. Během operace Büffel je nasazena v prostoru směrem na Orel. Brání prostor mezi městy Orel a Sevsk. Při přesunu přes Brjansk a Gomel k Dněpru dochází k těžkým ústupovým bojům. Těžké boje v prostoru Čerkasy. Divize je z části obklíčena v tzv. kotli u Čerkasy a podaří se průlom u obce Chilki.\n\nPo průlomu z kotle u Čerkasy je divize převelena do prostoru Hrubieszow v Polsku, k odpočinku a doplnění stavu. Poté nasazena v severním prostoru u města Lvov (tehdejší Lemberg). Dochází k těžkým obranným bojům v prostoru Baranow a v prostoru Sandoměř. Další těžké obranné boje na území Polska do března 1945. Divize následně stažena k odpočinku a nasazena v prostoru Lužice.\n\nNásledují těžké ústupové boje u Görlitz a ústup do tehdejší Sudetské župy. Divize zaujímá poslední pevné obranné postavení ve Šluknovském výběžku a to konkrétně na čáře Liščí – Lipová u Šluknova. Zbytky divize ustoupí 9. 5. 1945 do prostoru Děčína. Následný ústup směr Litoměřice, Louny. Zbytky divize se dostaly z části do ruského a z části do amerického zajetí.\n\n"}
{"id": "750149", "url": "https://cs.wikipedia.org/wiki?curid=750149", "title": "Manganistan amonný", "text": "Manganistan amonný\n\nManganistan amonný (chemický vzorec NHMnO, občas záměrně zapisováno jako NH·HMnO) je ve vodě rozpustná amonná sůl kyseliny manganisté a oxidační činidlo. Tato látka je velice výbušná, krystalický suchý manganistan amonný může explodovat při nárazu, tření krystalů, či při zahřívání nad 60 °C.\n\nPři explozi dochází k rozpadu na oxid manganičitý (MnO), dusík (N) a vodu (HO), dle rovnice:\n\n2 NHMnO → 2 MnO + N + 4 HO\n\nDusík, a částečně voda se podílejí na explozivních účincích\n\nTato látka byla poprvé poprvé připravena roku 1824 reakcí manganistanu stříbrného (AgMnO) a chloridu amonného (NHCl), za vzniku manganistanu amonného a chloridu stříbrného (AgCl), podle rovnice:\n\nAgMnO + NHCl → NHMnO + AgCl\n\nNa rozdíl od jiných průmyslových výrob musí tato reakce probíhat mimořádně opatrně, a na oddělení produktů se nesmí používat teplo, proto se po nějakou dobu tato látka vyráběla první zmíněnou rovnicí. Sloučeniny stříbra jsou však drahé, proto se dnes využívají alternativy, zejména reakce manganistanu barnatého a síranu amonného za vzniku manganistanu amonného a síranu barnatého:\n\nBa(MnO) + (NH)SO → 2 NHMnO + BaSO\n\nDalší možností je reakce manganistanu hlinitého (Al(MnO)) s uhličitanem amonný ((NH)CO) za vzniku vody (HO), hydroxidu hlinitého (Al(OH)), oxidu uhličitého (CO) a manganistanu amonného.\n\n2 Al(MnO) + 3 (NH)CO + 3 HO → 2 Al(OH) + 3 CO + 6 NHMnO\n\nManganistan hlinitý je možno vyrobit reakcí manganistanu draselného se síranem hlinitým, za vzniku manganistanu hlinitého, avšak je kontaminován síranem draselno-hlinitým (KAl(SO)·12HO)\n\n6 KMnO + 4 Al(SO)·18 HO → 2 Al(MnO) + 6 KAl(SO)·12HO + 6 HO\n\nTak či tak, produkty se od sebe oddělí filtrací, jelikož chlorid stříbrný, síran barnatý a hydroxid hlinitý jsou nerozpustné ve vodě.\n\nPři skladování této látky za normální teploty dochází k jejímu rozpadu. Po době delší než půl roku vzorky začínají zapáchat jako oxidy dusíku. Při skladování ve vodě oxidy dusíku urychlují rozpad, ale na skladování na krátkou dobu to nevadí, podobně jako u mnoha dalších látek dochází ke snížení rizika exploze.\n"}
{"id": "750150", "url": "https://cs.wikipedia.org/wiki?curid=750150", "title": "Robert Fremr", "text": "Robert Fremr\n\nRobert Fremr (* 8. listopadu 1957 Praha) je český soudce specializovaný na trestní a mezinárodní právo. Působil jako trestní soudce českého Nejvyššího soudu i jako soudce Mezinárodního trestního tribunálu pro Rwandu. V roce 2011 byl zvolen soudcem Mezinárodního trestního soudu na období 2012–2021 a v roce 2018 byl zvolen jeho prvním místopředsedou.\n\nV letech 1976 až 1980 vystudoval pražskou právnickou fakultu, roku 1981 zde získal titul doktora práv. Poté působil jako justiční čekatel a roku 1982 se stal soudcem Obvodního soudu pro Prahu 4. O čtyři roky později přešel k městskému soudu a o další tři roky později k republikovému nejvyššímu soudu, který později transformoval na soud vrchní. Od října do listopadu 1989 byl členem KSČ.\n\nVynesl poslední rozsudek smrti v Československu, který však nebyl u odsouzeného Zdeňka Vocáska vzhledem ke zrušení tohoto trestu po roce 1989 vykonán. Sám Fremr se později stal odpůrcem trestu smrti. Ve své soudní praxi se dále podílel např. na osvobození sochaře Opočenského, souzeného za zabití skinheada v nutné obraně, potvrzení doživotí u manželů Stodolových nebo na odsouzení komunistického ministra spojů Karla Hoffmanna za přerušení vysílání československého rozhlasu během okupace 1968.\n\nRoku 2004 se stal soudcem Nejvyššího soudu, členem jeho trestněprávního kolegia, ale mezi lety 2006–2008 a 2010–2011 působil jako soudce \"ad litem\" u rwandského Mezinárodního trestního tribunálu, kde soudil tři obviněné z genocidy. 13. prosince 2011 byl zvolen soudcem Mezinárodního trestního soudu na období 2012–2021, v roce 2013 skončil ve funkci předsedy senátu trestního kolegia českého Nejvyššího soudu a 13. března 2018 se na tříleté funkční období stal prvním místopředsedou Mezinárodního trestního soudu. V roce 2020 se stal Právníkem roku v oboru trestní právo.\n\n"}
{"id": "750152", "url": "https://cs.wikipedia.org/wiki?curid=750152", "title": "Domácí lékař aneb nic není jen tak...", "text": "Domácí lékař aneb nic není jen tak...\n\nDomácí lékař aneb nic není jen tak... je vzdělávací cyklus České televize zabývající se prevencí nebo domácím léčením některých běžných nemocí. Má také poradit, ve kterém případě je už vhodné vyhledat lékařskou pomoc. Pořad je nepravidelně vysílán od roku 2006 a do prosince 2011 bylo odvysíláno 108 dílů. Každý díl trvá 5–10 minut a provází jím MUDr. Jiří Pešina, režíruje Martin Hanzlíček.\n\n\n"}
{"id": "750159", "url": "https://cs.wikipedia.org/wiki?curid=750159", "title": "Národní demokratická strana (Egypt)", "text": "Národní demokratická strana (Egypt)\n\nNárodní demokratická strana (arabsky الحزب الوطني الديمقراطى‎) byla egyptskou politickou stranou. Strana byla založena v roce 1978 prezidentem Anvarem as-Sádátem.\n\nNárodní strana byla autoritářskou středovou stranou, která byla od svého založení nejsilnější v Egyptě. Strana byla soudním nařízením rozpuštěna v roce 2011, kdy po protestech rezignoval na post prezidenta její předseda Husní Mubárak.\n"}
{"id": "750160", "url": "https://cs.wikipedia.org/wiki?curid=750160", "title": "Kris Letang", "text": "Kris Letang\n\nKristopher Allen Letang (* 24. dubna 1987, Montreal, Québec) je kanadský hokejový obránce hrající v týmu Pittsburgh Penguins v severoamerické lize NHL.\n\n\n\n"}
{"id": "750164", "url": "https://cs.wikipedia.org/wiki?curid=750164", "title": "Jean Potin Cup 1948", "text": "Jean Potin Cup 1948\n\nJean Potin Cup byl turnaj v ledním hokeji, který se konal od 4. do 6. března 1948. Turnaje se zúčastnila čtyři mužstva, která se utkala jednokolově systémem každý s každým. Jednotlivé země reprezentovali: RCAF Flyers, I. ČLTK Praha. Utkání na Jean Potin cup nepovažuje česká strana za oficiální.\n\n"}
{"id": "750166", "url": "https://cs.wikipedia.org/wiki?curid=750166", "title": "Kepler-22b", "text": "Kepler-22b\n\nKepler-22b je extrasolární planeta obíhající kolem hvězdy Kepler-22 v souhvězdí Labutě. Jde o první nalezenou exoplanetu v obyvatelné zóně hvězdy spektrální třídy G (žlutý trpaslík, stejný typ jako Slunce). Planeta, nacházející se ve vzdálenosti 587 světelných let, možná patří mezi superzemě. Objev, založený na pozorováních sondy Kepler, prováděných již od roku 2009, byl nakonec oznámen 5. prosince 2011.\n\nPoloměr planety Kepler-22b je přibližně 2,4krát větší, než je poloměr Země, a asi poloviční oproti poloměru Neptunu. Její přesná hmotnost i složení povrchu zatím zůstávají neznámé. Podle některých odhadů se však jedná o planetu s hmotností někde na rozhraní mezi Neptunem (s asi 35násobkem hmotnosti Země) a superzemí (planeta s hmotností nepřesahující 10násobek hmotnosti Země). Pokud by měla naprosto stejnou hustotu jako Země, měla by hmotnost 13,755 Zemí. Nicméně až se podaří hmotnost zjistit přesněji, bude možné usoudit, zda jde o planetu plynnou či skalnatou, případně s oceánem. Protože však je bezpochyby podstatně větší než Země, má také velmi pravděpodobně odlišné složení. Natalie Batalhová, vedoucí vědecké části týmu projektu Kepler, spekulovala, že pokud by planeta byla pokrytá oceánem, nelze na ní vyloučit přítomnost života.\n\nPrůměrná vzdálenost planety Kepler-22b od její mateřské hvězdy Kepler-22 je asi o 15 % menší, než je vzdálenost Země od Slunce, ovšem zářivý výkon této hvězdy je asi o 25 % menší, než je tomu u Slunce. Tato kombinace zajišťuje, že na planetě by měly vládnout relativně mírné teploty. Astronomové odhadují, že pokud by se na planetě nenacházela žádná atmosféra, pohybovala by se zde rovnovážná teplota kolem . V případě atmosféry se skleníkovým efektem podobným tomu pozemskému by průměrná teplota na povrchu mohla činit přibližně . Pokud by se však zjistilo, že se planeta pohybuje po velmi eliptické oběžné dráze, znamenalo by to, že se její teplota bude měnit od velmi vysoké v době přiblížení k hvězdě, po velmi nízkou v době jejího oddálení.\n\nMateřská hvězda\nPlaneta\n\n"}
{"id": "750173", "url": "https://cs.wikipedia.org/wiki?curid=750173", "title": "John Howkins", "text": "John Howkins\n\nJohn Howkins (* 3. září 1945) je britský autor v oblasti kreativního průmyslu se speciálním zaměřením na vývoj tohoto ekonomického sektoru v Číně. Je hostujícím profesorem na Lincolnově universitě a proděkanem a hostujícím profesorem na Shanghai School of Creativity, Šanghajské divadelní akademii v Číně.\n\nHowkins získal bakalářský titul v oboru mezinárodních vztahů na Keele University a vysokoškolské studium dokončil diplomem v oblasti urbanistiky na Architectural Association School of Architecture.\n\nHowkins v průběhu své kariéry prošel mnoha médii, mj. film, digitální média, vydavatelství a dělal poradce významným mediálním společnostem (HandMade plc, Hotbed Media, HBO, Time Warner). Je bývalým předsedou London Film School a bývalým výkonným ředitelem International Institute of Communications.\n\nV roce 2006 se stal předsedou \"John Howkins Research Centre on the Creative Economym\", kterou založila šanghajská samospráva. Zároveň je i poradcem Creative Industries Association a Shanghai Creative Industry Centre. Od roku 2007 je předsedou BOP Consulting, který poskytuje nezávislý výzkum a strategické konzultace za účelem maximalizace kulturního a mediálního potenciálu.\n\n\n"}
{"id": "750177", "url": "https://cs.wikipedia.org/wiki?curid=750177", "title": "Škorpion (Star Trek: Vesmírná loď Voyager)", "text": "Škorpion (Star Trek: Vesmírná loď Voyager)\n\n„Škorpion“, v originále „Scorpion“, je dvojdílná cliffhangerová epizoda na přelomu třetí a čtvrté sezóny seriálu \"\". Je v ní představen mimozemský druh 8472 a z borgského zajetí je vysvobozena Sedmá z devíti, která se stane členem posádky a dále vystupuje ve většině epizod.\n\nScéna před titulky je mimořádně krátká: vesmírem letí dvě borgské krychle a dříve než stačí dokončit svoje standardní vysílání „Jsme Borgové, budete asimilováni...“, jsou krychle zcela zničeny zeleným paprskem.\n\nPůsobivost tohoto teaseru spočívala v tom, že do té doby byli Borgové zobrazováni jako téměř nepřemožitelní.\n\nLoď Voyager na cestě k zemi musí proletět územím Borgů. Kapitán Janewayová na mapě nalezne skrz jejich území tzv. \"severozápadní cestu\", kde se Borgové nevyskytují. Voyager se tudy vydá. Náhle kolem nich prolétne patnáct borgských krychlí, ale místo útoku Voyager minou. Posádka brzy najde tyto krychle zničené. Jednu z nich prozkoumá a v ní najdou organickou kosmickou loď a jejího pilota – mimozemšťana z rasy, kterou Borgové nazývají druh 8472. Ten pobíjí Borgy a napadne též Harryho Kima. Buňky mimozemšťana začnou Harryho rozežírat zevnitř a Doktor mu neumí pomoci; nakonec se však rozhodne, že zkusí přeprogramovat borgské nanosondy tak, aby ničily buňky druhu 8472.\n\nPosádka je zděšena existencí nepřítele, který je zjevně ještě silnější, než Borgové. Kapitán má na výběr ze tří špatných možností: proletět severozápadním koridorem a být zničeni druhem 8472, nebo proletět borgským prostorem a být zničeni jimi, nebo se usadit v Delta kvadrantu a vzdát se naděje na návrat domů.\n\nNakonec se rozhodne uzavřít s Borgy dohodu: bezpečný průlet výměnou za modifikované nanosondy, o nichž kapitán doufá, že by mohly být účinnou zbraní proti druhu 8472. První důstojník Chakotay jí však oponuje podobenstvím: Borgové jsou jako škorpión, jemuž instinkt velí zabít a proto to udělá, i kdyby jej to mělo připravit o život.\n\nJanewayová kontaktuje nejbližší borgskou krychli a dohodne se s nimi na spolupráci. Brzy však v hrůze přihlíží, jak palebná síla deseti lodí druhu 8472 stačí k naprostému zničení celé planety obývané Borgy…\n\nJanewayová a Tuvok jsou přeneseni na borgskou krychli, aby společným výzkumem připravili nanosondy. Borgové jim chtějí implantovat do těla \"nervový tranceiver\" pro usnadnění komunikace, ale Janewayová trvá na tom, že budou komunikovat lidskou řečí. Proto je jim přidělen Borg o označením Sedmá z devíti, který bude mluvit za Borgy. Je zřejmé, že před asimilací to byla lidská žena. Na Voyageru mezitím Doktor úspěšně nanosondy otestuje a Kima udraví.\n\nNa Voyager zaútočí další bioloď druhu 8472. Borgové si nemohou dovolit Voyager ztratit, proto obětují svoji krychli a narazí s ní do biolodě, což obě plavidla zničí. Jelikož na blízku není jiná krychle, transportují před srážkou Janewayovou, Tuvoka a několik Borgů na Voyager. Přitom je ale Janewayová těžce zraněna. Předává proto velení Chakotayovi s příkazem, aby spojenectví s Borgy udržel co nejdéle.\n\nSedmá z devíti trvá na tom, že se Voyager musí vrátit k nejbližší jiné borgské krychli. Chakotay to odmítne, protože by to znamenalo několik dní cesty opačným směrem, než kam Voyager míří. Navrhne kompromis, že Borgy i s nanosondami vysadí na nějaké opuštěné planetě, kde si je Borgové později vyzvednou. Borgové s tím nesouhlasí a pokusí se Voyager ovládnout násilím, ale jsou dekompresí vypuštěni do vesmíru; na palubě zůstane jen Sedmá. Ta před lodí otevře singularitu a Voyager je tak proti vůli posádky vtažen do tekutého prostoru, odkud pochází druh 8472. Za několik hodin k nim dorazí útočící biolodě.\n\nMezitím Doktor Janewayovou vyléčil; ta je zklamaná, že Chakotay jejímu úsudku nevěřil. Oba ale musí teď spolupracovat. Vybaví fotonová torpéda upravenými nanosondami. Kes má mezitím telepatické vidiny od příslušníků druhu 8472. Kapitán ji nařídí, aby druh 8472 varovala, že v případě pokračování jejich útoku Voyager použije nanosondy. Ti však odpoví, že vyhladí život z celé galaxie, protože je pro ně hrozbou.\n\nBiolodě doletí k Voyageru, ale jsou zničeny torpédy s nanosondami. Sedmá pak na rozkaz Janewayové přenese Voyager zpět do normálního vesmíru; i tam se Voyager ubrání několika biolodím; ostatní v celém kvadrantu se stahují zpět do tekutého prostoru.\n\nJanewayová očekává, že nyní Borgové dodrží dohodu a propustí Voyager, ovšem Sedmá považuje dohodu za zrušenou a pokouší se násilím převzít kontrolu na Voyagerem. Janewayová dá Chakotayovi za pravdu, že jeho podobenství se škorpionem se naplnilo.\n\nChakotay Sedmou rozptýlí tak, že jí připomíná její život před asimilací, a B'Elanna Torresová ji ochromí tím, že energetickým přetížením zničí její implantát, kterým komunikuje s Borgy. Kapitán se rozhodne, že ji nechá na palubě a pokusí se apelovat na její lidskou stránku.\n"}
{"id": "750179", "url": "https://cs.wikipedia.org/wiki?curid=750179", "title": "Balotina", "text": "Balotina\n\nBalotina je abrazivum určené k otryskávání povrchů.\nJedná se o skleněné mikrokuličky, které jsou vhodné pro tryskání v uzavřených systémech s možností recyklace abraziva. Balotina umožňuje velmi šetrné tryskání bez poškození materiálu.\nMůže se využít i pro jemné leštění nerezového materiálu.\n\nBalotina jsou skleněné mikrokuličky. Používá se zvláště pro jemné tryskání, leštění, tryskání nerezových dílů, jako finální úpravy materiálu. Jako chemicky stálý a inertní materiál je z hlediska toxikologického a ekologického nezávadná. Materiál je nehořlavý, nevýbušný a z chemického hlediska neobsahuje žádné škodlivé látky. Balotinu lze skladovat neomezeně dlouhou dobu. Při volném přístupu vzduchu nabírají mikrokuličky vzdušnou vlhkost a materiál ztrácí sypkost.\n"}
{"id": "750181", "url": "https://cs.wikipedia.org/wiki?curid=750181", "title": "Cascade-Fairwood", "text": "Cascade-Fairwood\n\nCascade-Fairwood je obec v okrese King v americkém státě Washington. V roce 2000 zde žilo 34 580 a podle důchodu na hlavu se jednalo o 77. nejbohatší obec ve státě.\n\nObec má rozlohu 23 km², z čehož vše je souš.\n\nV roce 2000 zde žilo 34 580 obyvatel, z nichž tvořili 73 % běloši, 14 % Asiaté a 6 % Afroameričané. 4 % obyvatelstva bylo hispánského původu.\n\nNa národní úrovni se obec klaní spíše k demokratům.\n\nV roce 2007 si obyvatelé části Cascade zvolili připojení ke městu Renton, se kterým se spojili v březnu 2008. Fairwood má možnost se buď také připojit k Rentonu, nebo se začlenit v samostatné město. Okres King chce, aby se co nejdříve všechny nezačleněné obce v blízkosti velkých měst co nejdříve připojily k těm velkým městům, nebo začlenily. Poslední dobou probíhají různá referenda, ale zatím se nepodařilo dojít k rozuzlení.\n"}
{"id": "750184", "url": "https://cs.wikipedia.org/wiki?curid=750184", "title": "Beaurecueil", "text": "Beaurecueil\n\nBeaurecueil je obec ve Francii v departementu Bouches-du-Rhône.\n\nObec se nachází 8 kilometrů východně od obce Aix-en-Provence. Je zároveň součástí komunity obcí Communauté d’agglomération du Pays d’Aix. Další obce v okolí jsou Le Tholonet, Puyloubier a Saint-Antonin-sur-Bayon. K Beaurecueilu přísluší dříve samostatná obec Roques-Hautes.\n\n\nV modrém gotickém štítě položení dva k sobě obrácení jednoocasí zlatí lvi se zlatou zbrojí držící společně nad sebou stříbrné srdce.\n\n\n"}
{"id": "750187", "url": "https://cs.wikipedia.org/wiki?curid=750187", "title": "Kyle Quincey", "text": "Kyle Quincey\n\nKyle Quincey (* 12. srpna 1985, Kitchener, Ontario) je kanadský hokejový obránce hrající v týmu Minnesota Wild v severoamerické lize NHL. Detroit ho draftoval v roce 2003 ve čtvrtém kole draftu celkově 132. V roce 2008 ho Red Wings umístili na listinu volných hráčů odkud si ho vybral tým Los Angeles Kings. V roce 2009 přestoupil do Colorada Avalanche kde se vyvinul v nejlepšího beka týmu. 21.2 2012 ho Colorado vyměnilo do Tampy Bay za Steva Downieho a o pár minut později ho Tampa vyměnila do Detroitu za beka Sébastiana Pichého a za výběr v prvním kole draftu 2012 a Quincey se hned v prvním zápase za svůj staronový klub proti Vancouveru uvedl gólem, ale Red Wings i přesto prohráli 3:4 na nájezdy.\n\n\n"}
{"id": "750190", "url": "https://cs.wikipedia.org/wiki?curid=750190", "title": "Fender Starcaster", "text": "Fender Starcaster\n\nFender Starcaster byla první pololubová elektrická kytara od společnosti Fender. Starcaster byl součást pokusu proniknout na trh pololubových kytar, jenž byl ovládán společností Gibson, a to hlavně modelem ES-335.\n\nStarcaster měl unikátně řešenou hlavu se zvýrazněnou spodní linií v barvě těla, kterou nikdy žádný jiný Fender neměl. (Některé prototypy kytary Fender Maruader, modelu který byl zrušen těsně před uvedením na trh a také byl navržen Fieldem, měly podobný tvar hlavy.) Dále byl unikátní svým, na pololubovou kytaru neobvyklým, asymetrickým („offset“) tělem, javorovým hmatníkem, šroubovaným krkem, novátorským rozložením ovládacích prvků, které se skládaly z ovladačů hlasitosti a tónové clony pro každý snímač zvlášť a jedním ovladačem celkové hlasitosti („Master Volume“), a pro Fender typickými šesti ladícími mechanikami v řadě.\n\nPřestože byl Starcaster navržen Genem Fieldsem jako špičkový nástroj, byl vyráběn v době kdy se kvalita výrobků Fender znatelně snížila. Na rozdíl od většiny ostatních pololubových kytar, jejichž krk je lepený, má Starcaster, stejně jako ostatní fendery té doby, krk přišroubovaný třemi šrouby.\n\nStarcaster byl vyráběn od 1976 nebo 1977 do 1980 nebo 1982, zdroje se rozcházejí. Na reklamním plakátu z roku 1977 je psáno, že první Starcaster byl vyroben roku 1975.\n\nPřestože je Fender znám dobově přesnými reedicemi (někdy i uměle zestařenými) svých klasických nástrojů (od nejznámějších Stratocasterů, Telecasterů a baskytar přes ty méně známé, jako třeba Mustang nebo 12strunný Stratocaster), reedice ani vylepšená verze Starcastera nikdy nespatřila světlo světa. Podle některých zdrojů v jednu dobu Fender uvažoval o uvedení baskytary odvozené od Starcasteru, přesto by se pravděpodobně prodávala pod jinou značkou. Jméno Starcaster nyní připadlo v podobě značky „Starcaster by Fender“ řadě levných kytar a bicích sad, které ovšem s původním Starcasterem nemají nic společného.\n\nV září roku 2013 společnost Fender vydala reissue původního modelu Starcaster v rámci řady \"Modern Player\". Nová verze, nabízená v černé, přírodní a \"stařené\" cherryburst barvě, se vizuálně velice podobá původnímu modelu, ale chybí jí některé zásadní prvky, typické pro Starcaster: master-volume ovladač hlasitosti, kobylka se strunami skrz tělo, srážeč strun přes čtyři struny, vystupující matice výztuhy krku (bullet design) a uchycení krku na tři šrouby. Nový model je osazen kobylkou typu tune-o-matic s pevným struníkem. V rámci řady \"Modern Player\" společnost Fender také překvapivě uvedla baskytaru Starcaster Bass, jedná se o první oficiálně vydanou baskytaru odvozenou od modelu Starcaster, přestože v půlce 70. let byly vytvořeny nejméně tři prototypy. Přestože Fender ve svých materiálech baskytaru označuje Starcaster Bass, na hlavě, na rozdíl od většiny produkce, nenese název modelu, ale pouze logo společnosti Fender. Tento prvek byl pravděpodobně převzat právě ze zmiňovaných původních prototypů.\n\nStarcaster byl komerčně neúspěšný. Jedním z důvodů byla pravděpodobně image značky Fender – „výrobce kytar s plným tělem a single coil snímači“, naproti tomu Gibson byl znám jako „značka pololubových a humbuckery osazených kytar“. Výsledkem je, že Starcastery jsou velmi vzácné. Přesto je jejich cena na dnešním trhu s vintage kytarami nižší než cena ostatních pololubových kytar ze stejného období. Přestože (nebo možná právě proto), že jsou nepříliš dobrou sběratelskou investicí, používá je několik vrcholových kytaristů jako své hlavní nástroje. Jonny Greenwood, kytarista Radiohead, často používá Starcastery na pódiu. Sammy James, Jr. kytarista a frontman Mooney Suzuki používá Starcastera v přírodní povrchové úpravě a objevil se s ním i v pořadu Late Night with Conan O'Brien 21. června 2007. Dalšího Starcastera začal používat Dave Keuning z kapely The Killers krátce po vydání alba Sam's Town. Trey Anastasio z Phish hraje na na zakázku vyrobený Languedoc, který je kopie vintage Starcastera. Kytarista Arctic Monkeys Jamie Cook odehrál na Starcastera vystoupení na Readingském festivalu v roce 2009 a hrál na něj i v klipu k písni 'Crying Lightning' z téhož roku.\n\n"}
{"id": "750191", "url": "https://cs.wikipedia.org/wiki?curid=750191", "title": "Okres Pleszew", "text": "Okres Pleszew\n\nOkres Pleszew (polsky \"Powiat pleszewski\") je okres v Polsku ve Velkopolském vojvodství. Rozlohu má 711,91 km² a v roce 2005 zde žilo 61 842 obyvatel. Sídlem správy okresu je město Pleszew.\n\nMěstsko-vesnická:\n\nVesnické:\n\n"}
{"id": "750192", "url": "https://cs.wikipedia.org/wiki?curid=750192", "title": "Nick Leddy", "text": "Nick Leddy\n\nNick Leddy (* 20. března 1991, Eden Prairie, Minnesota) je americký hokejový obránce, hrající v týmu Chicago Blackhawks v severoamerické lize NHL. Byl součástí týmu, který dokázal vyhrát Stanley Cup v roce 2013.\n\nOd roku 2005 hrál za střední školu Eden Prairie High School, kde v závěrečném roce své středoškolské kariéry nasbíral 45 bodů (12+33) v 31 utkáních a pomohl tak svému týmu k mistrovskému titulu. Za své výkony byl odměněn cenou Mr. Hockey, která se uděluje nejlepšímu hráči na střední škole ve státě Minnesota.\n\nV sezoně 2009-10 hrál za University of Minnesota, kde ve 30 utkáních nasbíral 11 bodů a byl vyhlášen nováčkem roku v týmu Minnesoty.\n\nV roce 2009 si ho v 1. kole vybrala Minnesota celkově jako 16. hráče. Ale Minnesota jeho práva příliš dlouho nevlastnila, když je v polovině sezony 2009-10, 12. února 2010, poslala do Chicaga společně s Kimem Johnssonem za obránce Cama Barkera. Ačkoliv mohl ještě další 3 roky hrát na univerzitě Blackhawks se rozhodli, že je dost zralý na vstup mezi profesionály a 27. července 2010 s ním podepsali 3letou nováčkovskou smlouvu.\n\nV přípravném kempu před sezonou 2010-2011 si překvapivě vybojoval místo v sestavě Blackhawks a 7. října 2010 nastoupil v Coloradu ke svému debutu ve věku 19 let a 199 dní, což z něj udělalo nejmladšího obránce Blackhawks od Stevea McCarthyho, který v sezoně 1999-2000 nastoupil jako 18letý. Během celé sezony se v NHL objevili pouze 2 mladší obránci. Po prvních 6 utkáních ho Blackhawks poslali do Rockfordu, kde zůstal do začátku ledna, pak již pravidelně hrál opět za Blackhawks. V nováčkovské sezoně odehrál v NHL celkem 46 utkání a nasbíral 7 bodů, zatím co v AHL nasbíral 10 bodů ve 22 zápasech. V playoff odehrál všech 7 utkání 1. kola proti Canucks, ale nebodoval.\n\nV sezoně 2011-2012 jako jediný obránce Blackhawks odehrál všech 82 zápasů základní části. V první celé sezoně v NHL si vedl celkem dobře, když nasbíral 37 bodů (3+34) a byl 2. nejproduktivnější bek týmu. V playoff nasbíral v 6 zápasech 3 body (1+2) a společně se Seabrookem a Oduyou byli nejproduktivnějšími obránci Blackhawks.\n\nKvůli výluce v NHL zahájil sezonu 2012-2013 v Rockfordu, kde v 31 zápasech nasbíral 16 bodů (3+13). Ve zkrácené sezoně NHL pak odehrál jako jeden ze 4 hráčů Blackhawks všech 48 zápasů a nasbíral 18 bodů (6+12). V playoff se mu již tolik nedařilo, když v 23 zápasech nasbíral 2 asistence. Ve finálové sérii jej trenér Quenneville v posledních 3 zápasech stavěl do hry jen minimálně. Krátce po zisku Stanley Cupu se 3. července 2013 dohodl s Blackhawks na prodloužení smlouvy o 2 roky s ročním cap hitem 2,7 milionu dolarů.\n\n\n\n"}
{"id": "750193", "url": "https://cs.wikipedia.org/wiki?curid=750193", "title": "Vrba bylinná", "text": "Vrba bylinná\n\nVrba bylinná (\"Salix herbacea\") je nejmenším druhem rodu vrba, kde je začleněna do podrodu \"Chamaetia\". Je zároveň i nejnižší dřevinou rostoucí v České republice vůbec.\n\nTypická rostlina severských chladných oblastí. V Evropě se vyskytuje běžně na Islandě, ve Velké Británii, Skandinávii a v severských částech Ruska, v jižněji položených oblastech jen ostrůvkovitě a výhradně v horách, např. v Pyrenejích, Alpách, Apeninách, Karpatech a v horách Balkánského poloostrova. V Severní Americe roste v subantarktických oblastech Kanady a na Aljašce, vzácně i na severovýchodě Spojených států.\n\nPro nízký vzrůst je málo schopná konkurovat vzrůstnějším rostlinám, proto vyrůstá na neúrodných půdách a v místech jiným rostlinám nevyhovujícím. Nachází se nejčastěji ve skalních rozsedlinách se slehlými vrstvami jemného štěrku nebo na závětrných místech, kde se v proláklinách drží sníh déle než 8 měsíců v roce. Je náročná na vláhu, vyrůstá v místech, kde je během vegetace hodně dešťových srážek a velká relativní vzdušná vlhkost, upřednostňuje vlhké a nevápenné půdy. Je považována za druh původem z arktického až subarktického pásu, do jižnějších oblastí byla v době ledové vytlačena severskými ledovci.\n\nDvoudomá dřevina, velice pomalu rostoucí drobný keřík s načernalými, plazivými kmínky. Z nich vyrůstají další nečleněné, šupinaté, podzemní nezelené výběžky (stolony) schopné kořenit. Takto se jediná rostlina rozrůstá, byť velice pomalu, až do průměru 0,5 m (zhruba za 60 let). Z úžlabí šupin stolonů vyrůstají vzhůru nad povrch mechového substrátu lesklé lysé stonky vysoké od 2 do 10 cm a mající v průměru do 0,5 cm. Barvu mají žlutě hnědou nebo červeně hnědou, z počátku jsou bylinné a po krátkou dobu jemně chlupaté, do konce vegetační sezony zdřevnatí.\n\nNa koncích stonků vyrůstají nahloučené, lysé, světle hnědé, široce vejčité, listové pupeny dlouhé 1,5 až 3 mm. Rozměrově variabilní listy s konvexními, zbrázděnými řapíky dlouhými až 4 mm jsou bez palistů nebo jen s drobnými blánovitými, brzy opadávajícími. Eliptické až okrouhlé listové čepele s oboustranně výraznou žilnatinou (4 až 6 párů žilek) jsou dlouhé od 0,8 do 2 cm, na bázi jsou zaokrouhlené, srdčité nebo klínovité, na vrcholu okrouhlé, po obvodu jsou pilovité až zubaté, ojediněle hladké. Čepele jsou z počátku leskle zelené (vespod někdy načervenalé), později obě strany dostanou barvu sytě zelenou. Vrba bylinná je velikosti a tvarem listů hodně variabilní, jedinci z Tater mívají listy mnohem větší než z Alp, exempláře z České republiky jsou ve velikosti listů přibližně uprostřed.\n\nKvěty jsou malé, jednopohlavní a jsou sestaveny do vzpřímených žlutých květenství jehněd. Mají krátké stopky, jsou elipsoidního tvaru a vyrůstají na konci obvykle jen dvoulistých brachyblastů, bývají dlouhé do 1 cm a široké do 0,5 cm, mívají po 5 až 10 květech. Samčí obsahují květy tvořené dvěma tyčinkami s částečně srostlými nitkami nesoucími žluté válcovité prašníky. V samičích jsou přisedlé květy s krátce stopkatým, lysým, žlutavým nebo nafialovělým, 2 až 3 mm dlouhým semeníkem s 11 až 18 vajíčky. Vyrůstá z něj kratičká čnělka nesoucí zakřivenou dvoulaločnou bliznu. Květní listeny jsou eliptické, dosahují délky 1 až 2 mm a šířky 0,5 až 0,8 mm, jsou lysé nebo řídce chlupaté, barvy žlutohnědé nebo světle růžové, někdy mají červenavý lem. Vespod květů jsou nektaria.\n\nVrba bylinná vykvétá buď zároveň nebo těsně po vyrašení listů, v našich podmínkách obvykle od května do července, ve vysokohorských lokalitách i v srpnu. Opyluje se entomogamicky nebo anemogamicky. K zabránění samoopylení dozrávají samičí květy dříve než samčí. Plodem jsou načervenalé, lysé tobolky dlouhé do 7 a široké do 2 mm obsahující semena o délce cca 1,4 mm. Chromozómové číslo: 2n = 38.\n\nVrby obecně prokazují velkou schopnost mezidruhového křížení. V severských státech Evropy i v Severní Americe je zaregistrováno mnoho hybridů vrby bylinné, ve střední Evropě však její pravděpodobní kříženci nebývají pro řídký výskyt prokazatelně doloženi.\nV České republice se vyskytuje jen na několika málo vysoko položených lokalitách Krkonoš (Studniční stěna, Malá kotelní jáma, Velká kotelní jáma) a Hrubého Jeseníku (Tabulové kameny, Petrovy kameny). Na polské straně Krkonoš roste vrba bylinná v lokalitě Końskie Łby na severním svahu hory Szrenica a v oblasti Maly Śnieżny Kocioł.\n\nNepříjemné je zjištění, že obě naše populace přišly o samčí rostliny a dále se rozmnožují pouze vegetativně, nejsou schopny vytvořit semena a obsadit tak nové lokality. Vrba bylinná byla proto vyhláškou MŽP ČR č. 395/1992 Sb. a Černým a červeným seznamem cévnatých rostlin ČR zařazena do kategorie kriticky ohrožené druhy.\n\n"}
{"id": "750195", "url": "https://cs.wikipedia.org/wiki?curid=750195", "title": "Rossova dependence", "text": "Rossova dependence\n\nRossova dependence je oblast v Antarktidě daná kruhovou výsečí s vrcholem na jižním pólu a rameny na 160. poledníku východní délky a 150. poledníku západní délky. Ze severu je její hranicí 60. rovnoběžka jižní šířky. Tuto oblast si nárokuje coby svou Nový Zéland, ovšem vzhledem k tomu, že smlouva o Antarktidě jakékoliv podobné nároky neuznává, není ani tento nárok většinou zemí uznáván.\n\nJméno oblasti je odvozeno od Jamese Clarka Rosse, který objevil Rossovo moře. Do oblasti spadá mimo jiné část Viktoriiny země, většina Rossova šelfového ledovce, Rossův ostrov, Scottův ostrov a Rooseveltův ostrov. Plocha území je zhruba 900 000 km.\n\nKromě Amundsenovy-Scottovy polární na stanice na jižním pólu jsou na území dependence ještě dvě trvale obydlené polární stanice – americká McMurdova a novozélandská Scottova.\n\nV roce 1903 na celou tuto oblast vyhlásila svůj nárok Velká Británie a podřídila ji Novému Zélandu. Ten ji později prohlásil za své zámořské území.\n\nPrvní poštovní známky s nápisem ROSS DEPENDENCY byly z roku 1957 a zprvu jich bylo vydáváno málo, s mnohaletým odstupem. Námětem i provedením odpovídají novozélandským edicím. Známky mohly být orazítkovány jen v letním období na Scottově základně. Spojení s ní bylo mnoho let velice zřídké.\n\n\n"}
{"id": "750196", "url": "https://cs.wikipedia.org/wiki?curid=750196", "title": "Oz (seriál)", "text": "Oz (seriál)\n\nOz je americký televizní seriál natočený pro HBO v letech 1997-2003. Natočeno bylo 6 sérií s 56 díly.\n\nV seriálu je hodně násilí, brutální vraždy a znásilnění, užívání narkotik.\n\nSeriálem nás provází jako vypravěč vězeň #95H522 - Augustus Hill (Harold Perrineau), který si zde odpykává doživotní trest s podmínečným propuštěním po 20 letech. Nekomentuje přímo děj, ale spíše pomocí různých statistik, filozofie či odkazů na historii kritizuje často americký vězeňský systém anebo společnost jako takovou. Zároveň představuje nové vězně, kteří jsou do OZ umístěni.\n\nDěj popisuje fiktivní, maximálně zabezpečené vězení Oswald State Correctional Facility zvané OZ, především však oddělení 5 nazývané Emerald City. Zkušební oddělení vedené Timem McManusonem, který se pokouší vytvořit pro rehabilitaci vězňů humánnější prostředí.\n\nCharakteristickým rysem tohoto seriálu je, že kterákoliv z hlavních postav může kdykoliv zemřít. Děj krouží často okolo rivality mezi různými gangy. Především nacisty (the Aryans), Afroameričany (the Homeboys), muslimy (the Muslims), Italy (the Wiseguys) a Latinoameričany (El Norte).\n\n"}
{"id": "750197", "url": "https://cs.wikipedia.org/wiki?curid=750197", "title": "Tipsport liga 2012", "text": "Tipsport liga 2012\n\nZimní Tipsport liga 2012 je pátý ročník fotbalového turnaje po změně jeho názvu, hraný ve dnech od 7. do 29. ledna ve čtyřech městech České republiky. Turnaje se účastní 21 klubů zařazených do šesti skupin.\n\n\n\n\n\n\n"}
{"id": "750198", "url": "https://cs.wikipedia.org/wiki?curid=750198", "title": "Mužský (Jičínská pahorkatina)", "text": "Mužský (Jičínská pahorkatina)\n\nMužský (463 m n. m.) je vrch, nejvyšší bod okresu Mladá Boleslav ve Středočeském kraji. Vrch je součástí přírodní rezervace Příhrazské skály a Chráněné krajinné oblasti Český ráj. Leží přibližně 5 kilometrů východně od Mnichova Hradiště, na katastrálním území vsi Mužský, která je vzdálena asi 400 metrů jihozápadně od vrcholu.\n\nZ geomorfologického hlediska přináleží vrch Mužský do podokrsku Příhrazská vrchovina Vyskeřské vrchoviny, která patří do podcelku Turnovská pahorkatina v rámci geomorfologického celku Jičínská pahorkatina.\nJe to kuželovitý neovulkanický suk hřbetovitě protažený ve směru SSZ–JJV, vzniklý vypreparováním menšího tělesa olivinického bazaltu (výplně sopouchu) z coniackých slínovců, vytvářejících mírnější úpatní svahy (místy s neovulkanitovou sutí). Vrch je převážně nezalesněný, příkré svahy vrchu jsou porostlé travinnými porosty s keři a porušeny opuštěnými kamenolomy, které snížily původní vrchol. Mužský je řazen mezi geologické lokality národního významu.\n\nVrch umožňuje dokonalý kruhový rozhled do dalekého okolí, a je proto vyhledávaným turistickým cílem. Kromě severovýchodního segmentu pokrývají svahy vrchu ovocné sady. Na samotném vrcholu kopce stojí kamenná mohyla připomínající pozici rakouských děl v prusko-rakouské válce dne 28. června 1866. V letech 1869–1890 zde byly pořádány tábory lidu za prosazení národních požadavků.\n\nDne 5. července 1933 zorganizovala na Mužském Společnost přátel Lužice manifestaci, při níž 30 000 lidí podpořilo Lužické Srby, kteří v nacistickém Německu čelili represím.\n\nMužský představuje selektivní erozí obnažený vrchol pňové žíly čediče ve tvary kupy. Tato kupa leží na plošině z křídového pískovce, mírně ukloněné k jihovýchodu. Dnešní Mužský je pozůstatek opravdové třetihorní (neogenní) sopky, která produkovala freatomagmatické erupce.\n\nVrch náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Příhrazská vrchovina a Slivické části.\n\nNa vrchol vede odbočka zeleně značené turistické trasy vedoucí ze \"Skalky\" přes obec Mužský na \"Krásnou vyhlídku\" po silnici již z obce Zásadka, po níž se dá k odbočce na vrch přijet i automobilem.\n\n"}
{"id": "750199", "url": "https://cs.wikipedia.org/wiki?curid=750199", "title": "Elio Di Rupo", "text": "Elio Di Rupo\n\nElio Di Rupo (; narozený 18. července 1951 Morlanwelz) je belgický sociálně demokratický politik a v letech 2011–2014 předseda vlády Belgie (kabinet), první frankofonní od Paula Vandena Boeynantse a roku 1979, a první socialisticky orientovaný od Edmonda Leburtona a roku 1974.\n\nMezi roky 1999–2011 zastával úřad předsedy Socialistické strany. Představuje prvního belgického premiéra i muže v čele jakékoliv vlády, jenž se otevřeně přihlásil k homosexuální orientaci.\n\nDi Rupo je synem italských imigrantů. Otec se narodil v obci San Valentino in Abruzzo Citeriore abruzzské oblasti. Všichni bratři a sestry se také narodili v Itálii, on jediný až na belgickém území v Morlanwelzu. Ve věku jednoho roku jeho otec zemřel při dopravní nehodě. Matka nemohla z finančních důvodů vychovávat všech sedm potomků a tři z nich vyrůstali v blízkém sirotčinci.\n\nPrvní spojení se socialistickým hnutím navázal během studií v Monsu, kde na místní univerzitě obdržel magisterský titul a poté také doktorát v oboru chemie (Ph.D.). Následně působil na Leedské univerzitě, kde byl v letech 1977–1978 zaměstnán.\n\nPolitickou dráhu zahájil v letech 1980–1981 jako atašé v kabinetu Jeana-Maurice Dehousseho.\n\nPrvní politický mandát získal v roce 1982 volbou za člena městské rady v Monsu (zastupitel v letech 1982–1985 a 1988–2000). Současně se stal členem valonského kabinetu, kde později zastával také funkci zástupce vedoucího úřadu ministra financí a energetiky Philippa Busquina (1981–1985), kterého roku 1999 vystřídal v čele Socialistické strany. Na příslušném valonském ministerstvu mimo jiné pracoval také jako vrchní dozorce inspekce energetiky.\n\nV roce 1987 byl zvolen do belgické dolní Komory zástupců za volební obvod Arrondissement Mons. Osobnost francouzského prezidenta Françoise Mitterranda popsal jako „postavu z románu“. Roku 1991 se stal členem Senátu a v následujícím roce 1992 pak vstoupil do valonské vlády, kde získal post ministra vzdělávání. Po demisi federálního ministra dopravy Guye Coëmeho, spojeného s korupční aférou armádních helikoptér Agusta AW109, získal v roce 1994 úřad federálního vicepremiéra a ministra dopravy a státních společností. Po parlamentních volbách 1995 si podržel funkci místopředsedy vlády a nově byl jmenován ministrem hospodářství a telekomunikací.\n\nV roce 2002 se stal starostou Monsu, správního střediska belgické provincie Henegavsko.\n\nPo parlamentních a regionálních volbách v červnu 1999, ve kterých křesťanští-demokraté ztratili v důsledku dioxinové aféry řadu mandátů, zformoval pod svým vedením novou „růžovo-zelenou“ valonskou vládu s koaličními partnery sp.a, liberály a stranou zelených. V dubnu 2000 byl ve funkci premiéra nahrazen Jeanem-Claudem Van Cauwenberghem.\n\nV roce 1999 se stal předsedou Socialistické strany.\n\nV říjnu 2005 se stal podruhé premiérem Valonska poté, co odstoupil Jean-Claude Van Cauwenberghe v rámci korupční aféry.\n\nPo belgických parlamentních volbách v červnu 2010 se socialisté stali nejsilnější frankofonní stranou a druhým největším subjektem v Belgii. Následovala komplikovaná jednání o novém složení federální vlády. V květnu 2011 jej král Albert II. pověřil funkcí osoby, která vede jednání o sestavení kabinetu (tzv. formateur) a tradičně se po úspěšných jednáních stává předsedou vlády. Nová koaliční federální vláda pod vedením Di Rupa byla jmenována 6. prosince 2011, když vytvořila světový rekord v délce 589 dnů od voleb do jejího sestavení. V tomto období působila v Belgii předešlá vláda ve stavu demise, když její premiér Yves Leterme podal demisi již 26. dubna 2010.\n\nDi Rupo charakterizoval sám sebe jako \"„ateistu, racionálního člověka a svobodného zednáře“\". Plynně hovoří francouzsky, anglicky a italsky. Zdokonaluje se také v nizozemštině.\n\nV roce 1996, v době Dutrouxovy aféry, tehdy ještě nezletilý prostitut Olivier Trusgnach uvedl, že mu Di Rupo zaplatil za sex. Politik obvinění odmítl a vyšetřování dospělo k závěru, že je nevinen. Od této doby otevřeně hovoří o své homosexuální orientaci. Na otázku, zdali je gay odpověděl: \"„Ano. No a co?“\" Po islandské premiérce Jóhanně Sigurðardóttir se stal druhým předsedou vlády na světě, který se přihlásil k homosexuální orientaci.\n\n\n"}
{"id": "750200", "url": "https://cs.wikipedia.org/wiki?curid=750200", "title": "Kevin Shattenkirk", "text": "Kevin Shattenkirk\n\nKevin Shattenkirk (* 29. ledna 1989, Greenwich, Connecticut) je americký hokejový obránce hrající v týmu New York Rangers v severoamerické lize NHL.\n\n\n\n"}
{"id": "750205", "url": "https://cs.wikipedia.org/wiki?curid=750205", "title": "Enzo Zidane", "text": "Enzo Zidane\n\nEnzo Alan Zidane Fernández (* 24. března 1995, Bordeaux, Francie) je francouzsko-španělský fotbalista a nejstarší ze čtyř synů bývalého vynikajícího fotbalisty Zinédina Zidana a Véronique Fernández. Své jméno získal podle fotbalisty uruguayského fotbalisty a reprezentanta Enza Francescoliho. V roce 2006 získal španělské občanství. Od července 2017 je hráčem klubu Deportivo Alavés.\n\nEnzo je na oficiálních stránkách Realu Madrid evidován pod dívčím příjmením své matky kvůli nerušenému fotbalovému vývoji.\n\n\nPřed sezónou 2011/12 si zatrénoval s A-týmem Realu Madrid. V A-týmu Realu Madrid debutoval 30. listopadu 2016 ve svých jedenadvaceti letech v odvetném utkání španělského poháru proti mužstvu Cultural y Deportiva Leonesa. Do zápasu jej nasadil jeho otec Zinédine v roli hlavního kouče královského klubu. Enzo přispěl jedním gólem k vysoké výhře 6:1.<br>\nV červenci 2017 opustil Real Madrid a přestoupil do jiného španělského klubu Deportivo Alavés.\n\nV roce 2014 odehrál 2 zápasy za francouzskou mládežnickou reprezentaci U19.\n\n"}
{"id": "750211", "url": "https://cs.wikipedia.org/wiki?curid=750211", "title": "Zdeněk Stanczo", "text": "Zdeněk Stanczo\n\nZdeněk Stanczo (* 8. prosince 1931) je bývalý československý fotbalista, záložník. V roce 1971 trénoval Baník Ostrava.\n\nV československé lize hrál Vítkovické železárny, ÚDA Praha a Baník Ostrava. Nastoupil ve 254 utkáních a dal 12 gólů. Za reprezentační B-tým nastoupil ve 3 utkáních.\n\n\n"}
{"id": "750212", "url": "https://cs.wikipedia.org/wiki?curid=750212", "title": "Broukoviště", "text": "Broukoviště\n\nBroukoviště nebo též loggery (slovo \"log\" v angličtině označuje kládu) je uměle sestavený soubor kmenů, částí kmenů nebo masivních větví, který vytváří niku pro organismy vázané na odumírající nebo odumřelé dřevo. \n\nDo broukoviště jsou obvykle ukládány zbytky stromů, které musely být pokáceny i přesto, že jsou napadeny vzácnými druhy dřevokazného hmyzu (jako je např. páchník hnědý) nebo vzácnými druhy hub (jako je např. korálovec bukový). V důsledku činnosti člověka je v kulturní krajině kritický nedostatek přirozeně se rozkládajícího dřeva, což se ekologičtí aktivisté snaží kompenzovat právě zakládáním broukovišť.\n"}
{"id": "750221", "url": "https://cs.wikipedia.org/wiki?curid=750221", "title": "Imre Turchányi", "text": "Imre Turchányi\n\nImre Turchányi (22. února 1889 Nitrianske Rudno – 5. září 1955 Budapešť) byl československý politik maďarské národnosti a meziválečný senátor Národního shromáždění ČSR za Zemskou křesťansko-socialistickou stranu.\n\nVystudoval práva v Budapešti a Prešpurku. Pak působil v Nových Zámcích jako právník. Po roce 1918 se angažoval v odporu místních etnických Maďarů proti předání jižního Slovenska pod československou vládu, byl odsouzen k smrti, ale propuštěn na svobodu po amnestii. Byl předsedou Zemské křesťansko-socialistické strany v regionu Nové Zámky.\n\nV parlamentních volbách v roce 1935 získal senátorské křeslo v Národním shromáždění za Zemskou křesťansko-socialistickou stranu, která v těchto volbách kandidovala v širší koalici s dalšími dvěma menšinovými politickými formacemi Maďarská národní strana a Spišská německá strana. V roce 1936 se Zemská křesťansko-socialistická strana a Maďarská národní strana sloučily a vytvořily platformu Sjednocená maďarská strana. V senátu setrval do listopadu 1938, kdy jeho mandát zanikl v důsledku změn hranic Československa.\n\nProfesí byl dle údajů k roku 1935 advokátem v Nových Zámcích.\n\nPo anexi jižního Slovenska k Maďarsku na podzim 1938 se stal členem Maďarského parlamentu. Po roce 1945 přesídlil do Maďarska.\n\n"}
{"id": "750223", "url": "https://cs.wikipedia.org/wiki?curid=750223", "title": "František Šeracký", "text": "František Šeracký\n\nFrantišek Šeracký (11. srpna 1891 Klabava – 27. září 1942 Praha) byl český psycholog, profesor psychologie a ředitel \"Psychotechnického ústavu\".\nV jeho díle \"Eksperimentální psychologie a psychologie dítěte\" (sic, 1926) je zobrazen mj. \n„měřič hlavy“ (\"kefalometr\", s. 92), \"stetometr\" (nástroj k měření objemu hrudníku, s. 94) nebo starý typ \"spirometru\" (měřiče vitální kapacity plic, s. 95 (válec s hadicí)).\n\n"}
{"id": "750224", "url": "https://cs.wikipedia.org/wiki?curid=750224", "title": "Brown County (Ohio)", "text": "Brown County (Ohio)\n\nBrown County je okres amerického státu Ohio založený v roce 1819. Správním střediskem je město Georgetown. Pojmenovaný je podle amerického generála Jacoba Browna.\n\nLeží na jihu státu Ohio, přes řeku Ohio sousedí se státem Kentucky.\n\n"}
{"id": "750228", "url": "https://cs.wikipedia.org/wiki?curid=750228", "title": "Vila do Conde", "text": "Vila do Conde\n\nVila do Conde je město na severu Portugalska, na severním břehu ústí řeky Ave, 32 km severně od Porto. Žije zde 28 581 obyvatel (30. 6. 2011).\n\nVila do Conde je důležité průmyslové centrum, rybářský přístav a turistická oblast s vyhledávanými plážemi.\n\n\n"}
{"id": "750229", "url": "https://cs.wikipedia.org/wiki?curid=750229", "title": "Kolo plné hvězd", "text": "Kolo plné hvězd\n\nKolo plné hvězd je zábavný televizní pořad České televize z roku 2011, kterým provází Aleš Cibulka.\n\nTento pořad se odlišuje od ostatních talk show svým formátem. Moderátor si povídá s jedním hostem. Ten taky točí kolem, na kterém je 64 políček, na každém políčku je nějaká taneční, zábavná, hudební nebo jakákoli jiná scénka. Poté, co vytočí host nějakou osobnost, má na výběr buď ze tří, nebo ze dvou možností.\n\nČeská televize pořad vysílala od 8. září 2011. Byl vysílán ve čtvrtek večer na ČT1 a v počátcích měl nadprůměrnou sledovanost. Např. do té doby nejsledovanější díl z 6. října s hostem Václavem Vydrou měl podle údajů ČT sledovanost 824 tisíc diváků včetně dětí, přičemž tři čtvrtiny publika tvořili lidé starší 45 let. V novém vysílacím schématu od ledna 2012 už se však pořad neobjevil.\n\nDne 4. ledna 2013 Česká televize odvysílala ještě jeden díl s hostem Zdeňkem Troškou.\n\n\n"}
{"id": "750230", "url": "https://cs.wikipedia.org/wiki?curid=750230", "title": "Škola vysokých studií pedagogických", "text": "Škola vysokých studií pedagogických\n\nŠkola vysokých studií pedagogických (ŠVSP) byla instituce pro další vzdělávání učitelů národních škol. Studium bylo dvouleté a probíhalo po vzoru vysokých škol. Pražská ŠVSP byla založena roku 1921; ve stejném roce vznikla i \"Pedagogická škola\" (PS) v Brně, která se o rok později transformovala také v ŠVSP. Výuka probíhala o sobotách a nedělích. Prvním „přednostou“ pražského pracoviště byl Otakar Kádner. Pro velký zájem posluchačů byly roku 1937 otevřeny odbočky ŠVSP v Plzni (zanikla r. 1938) a za rok v Táboře a v Českých Budějovicích a v roku 1939 v Mladé Boleslavi a v Pardubicích.\n\n\n"}
{"id": "750235", "url": "https://cs.wikipedia.org/wiki?curid=750235", "title": "Arnold Arboretum", "text": "Arnold Arboretum\n\nArnold Arboretum je sbírka dřevin Harvardovy univerzity (The Arnold Arboretum, Jamaica Plain) a patří k nejznámějším arboretům světa. Bylo založeno v r. 1872, kdy se prezident a členové univerzity stali poručníky části majetku Jamese Arnolda (1781–1868). Výzkum arboreta je zaměřen na zahradnictví, aklimatizaci rostlin, taxonomii a anatomii. Výsledky jsou publikovány v časopisech Journal of the Arnold Arboretum, Arnoldia a Sargentia. Velká pozornost je věnována výchovnému programu. Organizovány jsou exkurze s odborným průvodcem a odborné přednášky.\n\nV roce 1842 Benjamin Bussey (1757–1842), prosperující obchodník z Bostonu a farmář – vědec, daroval své venkovské sídlo \"Woodland Hill\" a část svých finančních prostředků, aby jej Harvardova univerzita použila pro výuku zemědělství, zahradnictví a příbuzných témat. Busseymu odkázal pozemek jako dědictví kolega Eleazer Weld v roce 1800 a rozšířil tak svůj velký majetek mezi lety 1806 a 1837 získáváním a údržbou různých statků, které byly založeny již v sedmnáctém století. Harvard používal tento pozemek pro vytvoření ústavu Bussey institut, jehož účelem bylo zemědělské pokusnictví. Stavba první části Bussey ústavu byla dokončena v roce 1871 a sloužila jako ředitelství pro vysokou zemědělskou školu.\n\nŠestnáct let po smrti Busseyho, James Arnold, New Bedford, Massachusetts obchodník ve velrybářství , uvedl, že část jeho majetku by měla být používána pro „... podporu výzkumu v zemědělství, nebo zahradnictví“. V roce 1872, kdy správce pozůstalosti Jamese Arnolda převedl jeho majetek na Harvardovu univerzitu, byl dar v kombinaci s bývalým panstvím pana Busseyho základem pro založení Arnold Arboretum. Majetek měl být použit pro založení, vývoj a údržbu arboreta známého jako Arnold Arboretum, které bude obsahovat, pokud možno, všechny stromy a keře „\"... domácí, nebo exotické, který může být pěstovány pod širým nebem ve West Roxbury\"“. Historickým posláním arboreta Arnold arboretum je zvýšení znalostí dřevin na základě výzkumu a rozšíření těchto informací prostřednictvím vzdělávání.\n\nCharles Sprague Sargent byl jmenován ředitelem krátce po založení této instituce v roce 1872. Spolu se zahradním architektem Frederick Law Olmstedem založil systém cest a chodníků systému a vymezené sběrné oblasti, ve vědecké klasifikaci čeledí a rodů, podle v té době aktuálního a široce akceptovaného systému klasifikace rostlin podle Benthama a Hookera. Hunnewellovu budovu navrhl architekt Alexander Wadsworth Longfellow mladší v roce 1892 a vystavěl ji z prostředků darovaných společností H. H. Hunnewell a v roce 1903. Od roku 1946 do roku 1950 zahradní architektka Beatrix Farrand byla konzultantem krajinářské architektury v Arboretu. Její rané vzdělání v roce 1890 probíhalo v době pod ředitelem Karlem Sprague Sargentem a superintendentem a hlavním množitelem Jacksonem Thornton Johnsonem. Celková rozloha dosahuje 132 ha,(je uváděno i 265 akrů (107 ha)) z toho 15 ha je vyhrazeno přirozené vegetaci. Země rozdělena na čtyři díly, plochy Hlavní arboretum a Peters Hill, Weld-Walter a South Street. Sbírky jsou ale umístěny především v hlavním části Arboreta a na Peters Hill. Arboretum zůstává jedním z nejlepších příkladů krajiny navržené zahradním architektem Frederickem Law Olmstedem a je vyznačeno jako Frederick Law Olmsted National Historic Site a Národní kulturní památka.\n\nDr. Ned Friedman je osmý a současný ředitel Arnold Arboretum. Je také profesorem organické a evoluční biologie na Harvardově univerzitě v Cambridge, Massachusetts.\n\nŽivé exponáty sbírky zahrnují 14 980 jednotlivých rostlin (včetně matečnic), 3 924 taxonů, se zvláštním důrazem na dřeviny druhů Severní Ameriky a východní Asie. Podle jiných informací je ve sbírkách shromážděno 6200 taxonů, včetně skleníkových (4 skleníky). Historické sbírky obsahují původní rostliny z východní Asie, které introdukoval Charles Sprague Sargent, Ernest Henry Wilson, William Purdom, Joseph Hers, a Joseph Rock. Nejnověji přivezené rostliny z Asie jsou výsledkem expedice Arnold Arboretum Expedition z roku 1977 do oblastí Japonsko a Korea, čínsko-americké botanická expedice do západní provincie Hubei v roce 1980 a novějších expedic s působením v Čínské lidové republice a na Taiwanu.\n\nZvláštní důraz je kladen na rody:\"javor \"Acer, \"buk \"Fagus, ořechovec \"Carya\", zlatice \"Forsythia\", tisovec \"Taxodium\", borovice \"Pinus\", metasekvoj \"Metasequoia\", zimolez \"Lonicera\", šácholan \"Magnolia\", jabloň \"Malus\", dub \"Quercus\", pěnišník \"Rhododendron\", šeřík \"Syringa\", pavlonie \"Paulownia\", albízie \"Albizia\", cesmína \"Ilex\", dřezovec \"Gleditsia\" a tsuga \"Tsuga\". Mezi ostatní ucelené sbírky patří sbírky růžovitých rostlin, sbírka jehličnanů, zakrslých jehličnanů a sbírka bonsají.\n\nSbírka chráněných rostlin soustřeďuje vzácné rostliny severovýchodní části Spojených států. Velmi bohatý je herbář obsahující 5 200 000 položek.\n\nAreál je otevřený zdarma pro veřejnost od východu do západu slunce 365 dní v roce. Návštěvnické centrum se nachází v Hunnewell Building, 125 Arborway, je otevřeno od pondělí do pátku 9 hod.-16 hod., v sobotu od 10 hodin-16 hod., neděle od poledne do šestnácté hodiny. Návštěvnické centrum je uzavřeno v době dovolené. Knihovna, která se nachází v budově Hunnewell Building je otevřena od pondělí do soboty od 10-16:00. Knihovna je uzavřena v neděli a o svátcích.\n\n"}
{"id": "750237", "url": "https://cs.wikipedia.org/wiki?curid=750237", "title": "Kanonikát", "text": "Kanonikát\n\nKanonikát je právnická figura spojená s osobou kanovníka. Je s ním spojen systém výsad a požitků daných vlastním právem. Mívá zpravidla svého zakladatele, bývá určitým způsobem specifikovaný. V Kodexu kanonického práva z roku 1983 je definován kánonem 509 §§1-2.\n\nJsou prakticky spojeny s tím, o jaký typ kanovníka se jedná. Podle toho se určuje druh kanonikátu. Rozlišujeme dva typy:\n\n\n\n\n\n\n"}
{"id": "750241", "url": "https://cs.wikipedia.org/wiki?curid=750241", "title": "Josef Foks", "text": "Josef Foks\n\nJosef Foks (* 19. března 1954) je bývalý československý fotbalista, obránce. Po skončení aktivní kariéry působil jako rozhodčí v nižších soutěžích.\n\nV československé lize hrál za Baník Ostrava a na vojně za Duklu Praha. Získal ligové tituly v letech 1976 a 1981 s Baníkem Ostrava. V lize odehrál 112 utkání. V evropských pohárech odehrál v Pohárů mistrů evropských zemí 6 utkání a v Poháru vítězů pohárů 8 utkání. V reprezentačním B-týmu nastoupil ve 3 utkáních a v olympijském týmu odehrál 2 utkání. v nižší soutěži hrál za VP Frýdek-Místek\n\n\n"}
{"id": "750242", "url": "https://cs.wikipedia.org/wiki?curid=750242", "title": "Sdružení Linka bezpečí", "text": "Sdružení Linka bezpečí\n\nLinka bezpečí má právní formu - zapsaný spolek (tedy správný název zní: Linka bezpečí, z.s.). Byl založen za účelem pomoci dětem a mladým lidem nejen v jejich obtížných životních situacích, ale i při jejich každodenních starostech a problémech. Spolek je akreditován v rámci systému sociálně-právní ochrany dětí v České republice a dále je členem celosvětové asociace dětských linek důvěry Child Helpline International.\n\nLinka bezpečí, z.s. (LB) zajišťuje pomoc a ochranu dětem a mladým lidem v tíživých či krizových životních situacích prostřednictvím svých odborných pracovišť, zejména prostřednictvím celostátní Linky bezpečí. Dále zajišťuje pořádání kurzů, školení a dalších vzdělávacích akcí, včetně lektorské činnosti a realizuje publikační činnost za účelem propagace ochrany dětí a mládeže.\n\nK naplňování poslání LB slouží následující linky krizové intervence, které sdružení provozuje:\n\nDalší projekty:\n\nDěti a dospívající, kteří nemají možnost využít telefonu, ale mají přístup k internetu, se mohou na Linku bezpečí obrátit přes e-mail a konzultovat zde svoje problémy. Tuto možnost mohou využít i české děti, které žijí s rodiči v zahraničí, případně děti se sluchovou vadou či vadou řeči. Odborníci z Linky bezpečí odpovídají na dotazy v nejkratším možném termínu, zpravidla do 3 pracovních dnů.\n\nLinka je otevřena každý den (od pondělí do neděle) vždy od 15 do 19 hodin a o víkendech ještě navíc v čase od 9 do 13 hodin.\n\nDélka chatu pro jednoho klienta v jeden den je nejdéle 1 hodinu a 30 minut. I když se zaměstnanec na chatu rozloučí, může klient kdykoliv zavolat na bezplatné číslo Linky bezpečí – 116 111.\n\nV roce 2011 vznikl projekt, díky kterému se potenciální klienti mohou s Linkou bezpečí seznámit tváří v tvář. Tým odborných lektorů pořádá dvouhodinový interaktivní program pro žáky základních škol a víceletých gymnázií, jenž probíhá přímo v jejich třídách. Děti a dospívající se tak bezprostředně dozvídají o možnostech řešení jejich nejčastějších problémů i o místech, kam se s nimi mohou obrátit, včetně Linky bezpečí. \n\nSdružení Linka bezpečí poskytuje poradenství dětem, dospívajícím a jejich rodičům, kteří se na internetu či prostřednictvím nových technologií setkají se zneklidňujícím nebo nevhodným obsahem. Pomoc je zajišťována v rámci projektu Safer Internet CZ SIC, jež spolufinancuje Evropská komise. Helpline a Safer Internet CZ SIC jsou součástí celoevropské sítě národních osvětových center bezpečnějšího internetu INSAFE. www.pomoconline.cz\n\nSdružení Linka bezpečí dětí a mládeže vzniklo v roce 1994 jako neziskové občanské sdružení. Toto sdružení si klade za cíl zajišťování pomoci a ochrany dětem a mladistvým, kteří se ocitli v tíživých nebo krizových životních situacích. Linka bezpečí – linka telefonické krizové intervence - vznikla nedlouho po založení sdružení podle vzoru britské Child Line. Od počátku byla hlavním partnerem Nadace Naše dítě, v roce 2004 se však SLB od této nadace oddělilo. Nadace Naše dítě pak působila jako generální partner až do roku 2009. V roce 2008 došlo k přečíslování bezplatné telefonní Linky bezpečí na celoevropské číslo 116 111.\n\nRozpočet Linky bezpečí činí ročně zhruba 22 miliónů korun a z naprosté většiny slouží k zajištění bezplatných služeb LB pro děti, mládež i dospělé. Zhruba polovinou přispívá do rozpočtu LB Ministerstvo práce a sociálních věcí. Zbytek získává z dotací, grantů a darů firem i jednotlivců.\n\nLB zaměstnává 15 kmenových zaměstnanců, 12 intervizorů (vedoucí směny) a okolo 100 konzultantů, kteří se ve směnách střídají na linkách telefonické krizové intervence. Konzultanti na Lince bezpečí musí projít všeobecným výcvikem v telefonické krizové intervenci v rozsahu 150 hodin. \n\nOrgány LB jsou představenstvo, dozorčí rada a členská základna.\n\n\n"}
{"id": "750249", "url": "https://cs.wikipedia.org/wiki?curid=750249", "title": "Linka bezpečí", "text": "Linka bezpečí\n\nLinka bezpečí (LB) provozovaná v České republice Sdružením Linka bezpečí na telefonním čísle 116 111 je bezplatná telefonická linka krizové pomoci pro děti a mladistvé (do 17 let včetně, pro studenty denního studia až do 25 let včetně). Je v provozu 24 hodin denně po celý rok a je dostupná z celé České republiky zdarma jak z pevné linky, tak i z mobilních telefonů. Linka bezpečí ctí zásadu anonymity klienta a tak, pokud klienti sami nechtějí, nemusí sdělovat své osobní údaje.\n\nPosláním Linky bezpečí je poskytovat telefonickou krizovou pomoc a poradenství dětem a mladistvým, kteří se nacházejí v tíživé životní situaci takového rozměru, že ji nemohou nebo nedokáží zvládnout vlastními silami, nevědí si rady se svými problémy, cítí se ohroženi, osamělí, zrazení, zmatení a z nejrůznějších důvodů se nechtějí nebo nemohou svěřit někomu ze svého okolí. Přesto však potřebují pochopení, podporu, důvěru a zároveň kvalifikovanou radu a pomoc. Dětem a mladistvým je dáván dostatečný prostor k tomu, aby mohli hovořit s konzultantem o své situaci a dospět společně k nějakému možnému řešení. \n\nPomoc Linky bezpečí spočívá především v tom, že umožňuje dětem, aby se bez obav někomu svěřily se svými problémy. Aby se mohly poradit, jak se zachovat v určitých životních situacích, které se jim jeví jako složité. Na Lince bezpečí mohou najít podporu, porozumění, radu či se mohou domluvit na zprostředkování konkrétní pomoci. Tu už však dále zajišťují jiné instituce (např. orgány sociálně právní ochrany dítěte, policie, apod.). Je třeba poznamenat, že Linka bezpečí se zabývá telefonickou krizovou intervencí, a proto klienty nikde osobně nezachraňuje, nemá možnost je přechodně ubytovat či někde vyzvedávat.\n\n\nNa Linku bezpečí se mohou děti obrátit telefonicky prostřednictvím čísla 116 111. Telefonická Linka bezpečí je v provozu nepřetržitě 24 hodin denně, číslo je dostupné zdarma z celé České republiky z mobilních telefonů i pevných linek.\n\nNepřetržitý provoz telefonických služeb Linky bezpečí zajišťuje přibližně 110 zaměstnanců. Klíčovou roli přitom hrají konzultanti a konzultantky a třináct intervizorů/intervizorek (vedoucích směn), kteří pracují ve třech denních intervalech. Počet konzultantů se mění dle denní doby a průběhu školního roku, které mají vliv na počet volajících. Všichni zaměstnanci, kteří pracují v přímé péči o klienty, absolvovali akreditovaný kurz telefonické krizové intervence v rozsahu 150 hodin. Dalšími členy týmu jsou sociální pracovník, psycholožka, organizačně personální pracovnice, vedoucí E-mailové poradny Linky bezpečí a vedoucí Linky bezpečí.\n\nLinka bezpečí je především službou telefonické krizové intervence a poradenství. Každý hovor s dítětem, které se na Linku bezpečí dovolá, probíhá podle zásad a technik této metody práce s klientem. Hlavními principy telefonické krizové intervence jsou aktivní naslouchání, práce s emocemi, práce se zakázkou hovoru a další techniky, které vedou k emočnímu zklidnění klienta. Odborní konzultanti poskytují návody, jak se v obtížné situaci zachovat, co udělat, popřípadě na koho se obrátit. V případě, že dítě vytočí číslo 116 111, dovolá se nejdříve na ústřednu Linky bezpečí. Denně se na Linku bezpečí dovolá kolem 500 dětí. Ústředna slouží jako vstup na Linku bezpečí. Je-li volající klientem Linky bezpečí, je mu nabídnuto přepojení na některého z konzultantů, který se mu bude věnovat. Konzultant pak s dítětem situaci podrobně probere a společně hledají východisko a řešení problému. Pomoc Linky bezpečí spočívá především v tom, že umožňuje dětem, aby se bez obav někomu svěřily se svými problémy, aby se mohly poradit, jak se zachovat v určitých životních situacích, které se jim jeví jako složité. V úvodu hovoru konzultant tzv. mapuje – snaží se získat prostřednictvím přesně směrovaných otázek co nejvíce informací o situaci klienta. V další fázi hovoru se s dítětem domlouvá zakázka, tedy co dítě od hovoru očekává, co potřebuje probrat, co je pro něj v tuhle chvíli nejdůležitější a nejvíce užitečné. Na naplnění zakázky se pak snaží konzultant pracovat. Při tzv. hledání řešení se opírá především o přirozené zdroje v nejbližším okolí klienta. V případě, že je to nutné nebo žádoucí, nabízí klientovi kontakty na další odborné organizace v blízkosti místa bydliště klienta. Linka bezpečí má pro tyto účely k dispozici rozsáhlou databázi organizací. Speciální službu „vzkaz domů“ nabízí klientům na útěku nebo vyhozeným z domova. K předání vzkazu je třeba, aby volající přesně řekl, co by chtěl rodičům nebo někomu dospělému vzkázat. Následně se pokusíme zkontaktovat rodiče (nebo jinou dospělou osobu, kterou volající uvede) a vzkaz jim předat. Rodiče (nebo vychovatelé) pak mají možnost dítěti nebo dospívajícímu zanechat odpověď, která je předána, pokud se na nás dítě či dospívající znovu obrátí. Linka je rovněž schopna zajistit konferenční hovor, kterého se kromě klienta a konzultanta účastní také dospělá osoba, jež může klientovu situaci pomoci vyřešit.\n\nDůležitým principem práce na Lince bezpečí je anonymita klientů – to znamená, že linka primárně nezjišťuje jméno a adresu bydliště klienta. Ve vážných případech ovšem může klient z anonymity vystoupit a po dobrovolném sdělení svých údajů Linka bezpečí kontaktuje ve prospěch klienta další instituci, která je kompetentní poskytnout adekvátní pomoc. Nejčastěji se pracovníci Linky bezpečí obracejí na orgány sociálně právní ochrany dětí, Policii České republiky, Zdravotnickou záchrannou službu, krizová centra a zařízení pro děti vyžadující okamžitou pomoc. V případě akutních stavů se zprostředkovává kontakt ihned na službě prostřednictvím sloužícího intervizora. Je možné také využít tzv. konferenci, kdy technické zařízení Linky bezpečí umožní, aby se v jednu chvíli slyšeli společně klient, pracovník Linky bezpečí a pracovník dané instituce. Pokud situace není naléhavá a snese odklad (dítě není akutně ohrožené), intervenci zprostředkuje sociální pracovník v nejbližší pracovní den.\n\nE-mailová poradna a Chat Linky bezpečí poskytují poradenství klientům prostřednictvím e-mailu a chatu. V některých situacích je pro dítě bezpečnější, příjemnější či snazší o svých starostech psát než mluvit. E-mailovou poradnu a Chat Linky bezpečí mohou rovněž využít děti s handicapem, který jim telefonický kontakt znemožňuje. Tyto služby jsou dostupné i ze zahraničí.\n\nZ témat hovorů vybíráme pro ilustraci za jeden den následující:\n\nV roce 2017 bylo na Lince bezpečí přijato celkem: \nOdkazy:\n\ntelefon: 116 111 (bezplatné číslo, nonstop)chat: chat.linkabezpeci.cz (pondělí – neděle 15-19 hod., o víkendech ještě navíc v čase 9-13 hod.)e-mail: pomoc@linkabezpeci.cz (odpověď do tří pracovních dnů)\n\n"}
{"id": "750252", "url": "https://cs.wikipedia.org/wiki?curid=750252", "title": "Rodičovská linka", "text": "Rodičovská linka\n\nRodičovská linka je v České republice provozována Linkou bezpečí, z. s. na telefonním čísle 606 021 021, prostřednictvím e-mailové adresy pomoc@rodicovskalinka.cz a chatu na adrese: https://chat.rodicovskalinka.cz/.\n\nPosláním Rodičovské linky je poskytovat krizovou pomoc a rodinné a výchovné poradenství rodičům, prarodičům a všem, kteří jednají v zájmu dětí. Cílovou skupinou jsou i pedagogové mateřských, základních a středních škol. Rodičovská linka je registrovanou sociální službou dle zákona č. 108/2006 Sb. o sociálních službách. V rámci Rodičovské linky a E-mailové poradny rodiče nejčastěji konzultují rodinné vztahy a výchovné postupy ve vztahu ke svým dětem. Jedná se o běžné výchovné obtíže, např. zvládání vzteku u malých dětí, ale i ty závažné, např. zvýšenou agresivitu, lhaní, opakované krádeže, zneužívání návykových látek. Rodiče se na linku obracejí i pro poradenství týkající se obtížné rodinné situace, např. rozvodu, sporu o dítě, úmrtí člena rodiny či špatné sociální situace. Mezi specifická témata patří problémy spjaté se školní docházkou, jako jsou problémy s prospěchem, záškoláctvím, šikanou a volbou školy. Nezanedbatelnou skupinu tvoří volající, kteří nás kontaktují s podezřením na týrání, zneužívání a zanedbávání dítěte v rodině či ve svém okolí.\n\n1) Rodičovská linka je k dispozici klientům z celé České republiky na telefonním čísle:\n\n606 021 021 (O2 operátor)\nSvé služby\nlinka poskytuje každý pracovní den v odpoledních hodinách:                                    \npondělí až\nčtvrtek: 13,00 – 21,00 hod.                                                                                             \npátek: 9,00–17,00 hod.\n\n2) E-mailová poradna je na adrese: \npomoc@rodicovskalinka.cz \n\nPoradna na dotazy odpovídá do tří pracovních dnů.\n\n3) Chat je na adrese:\n\nhttps://chat.rodicovskalinka.cz/Doba provozu: každou neděli od 9,00 do 13,00 hod.\n\nSlužby Rodičovské linky zajišťuje pět odborných pracovníků z řad psychologů. Každý konzultant je speciálně vyškolen v oblasti telefonické krizové intervence a má dlouhodobou praxi v oblasti rodinného a výchovného poradenství. Služby E-mailové poradny zabezpečují celkem 4 konzultanti. Kromě odborných znalostí je hlavním předpokladem pro tuto práci absolvovaný výcvik v internetovém poradenství.\nRodičovská linka využívá metod telefonické krizové intervence a rodinného a výchovného poradenství. V první části hovoru je volajícímu rodiči dáván dostatečný prostor k tomu, aby mohl hovořit o své situaci. V případě, že je rozrušen či zmaten, konzultant linky nejdříve jeho emoční stav stabilizuje a ukotvuje. Poté rodič ve spolupráci s konzultantem formuluje svůj dotaz či potřebu a společně hledají rozšiřující možnosti řešení jeho problému. V případě, že se rodič obrací s jasnou žádostí o odbornou radu, jsou mu kladeny doplňující dotazy, které jsou potřebné pro adekvátní odpověď. Na základě svých odborných zkušeností a znalostí podává konzultant volajícímu vyžadované informace, popř. jistá doporučení. Konzultant linky zná své hranice možné pomoci a na základě své praktické zkušenosti doporučí kontakt na vhodná pracoviště v místě bydliště volajícího. Rodičovská linka pracuje s celorepublikovou databází kontaktů na různé odborné instituce a zařízení. \n\nweb: www.rodicovskalinka.cz\n\ntel: 606 021 021\n\ne-mail: pomoc@rodicovskalinka.cz \n\nchat: https://chat.rodicovskalinka.cz/\nExterní odkazy\n\nSdružení Linka bezpečí\n"}
{"id": "750259", "url": "https://cs.wikipedia.org/wiki?curid=750259", "title": "Mistrovství Evropy v rychlobruslení mužů", "text": "Mistrovství Evropy v rychlobruslení mužů\n\nMistrovství Evropy v rychlobruslení mužů pořádá Mezinárodní bruslařská unie od roku 1893 s výjimkou válečných let. V letech 1891, 1892 a 1946 se konaly neoficiální šampionáty. Do roku 1989 se mužské mistrovství konalo nezávisle na ženském, od roku 1990 se pořádají společné šampionáty. Závodilo se v klasickém víceboji.\n\nOd roku 2017 došlo ke změně formátu soutěže. V roce 2017 byl kromě klasického víceboje vůbec poprvé v rámci ME pořádán i sprinterský víceboj. Vícebojařské soutěže se na ME od tohoto roku konají vždy v lichých letech. V sudých letech, počínaje rokem 2018, jsou na programu ME závody na jednotlivých tratích.\n\n\nOd roku 2017 se závodí\n\n\nV letech 1936–1948 se mistrovství Evropy mohli zúčastnit i neevropští závodníci, kteří byli členy evropských bruslařských klubů.\n\"V tabulce jsou uvedeny pouze závodníci, kteří získali nejméně 2 zlaté medaile. V tabulce nejsou započítány neoficiální šampionáty z let 1891, 1892 a 1946.\"\n\"V tabulce jsou uvedeny pouze závodníci, kteří získali nejméně 1 zlatou medaili.\"\n\"V tabulce jsou uvedeny pouze závodníci, kteří získali nejméně 2 zlaté medaile.\"\n\"V tabulce nejsou započítány neoficiální šampionáty z let 1891, 1892 a 1946.\"\n\n"}
{"id": "750268", "url": "https://cs.wikipedia.org/wiki?curid=750268", "title": "Cecílie Nevillová", "text": "Cecílie Nevillová\n\nCecilie Nevillová, vévodkyně z Yorku (3. května 1415 - 31. května 1495), byla manželkou Richarda Plantageneta a matka dvou anglických králů: Eduarda IV. a Richarda III.\n\nCecilie byla dcerou Ralfa Nevilla, hraběte z Westmorlandu a Jany Beaufortové. Z matčiny strany byl jejím dědem Jan z Gentu, syn krále Eduarda III. V roce 1424, když jí bylo devět let, byla svým otcem zasnoubena s třináctiletým svěřencem svého otce, Richardem Plantagenetem. Svatba proběhla v říjnu 1429. Když se Richard v roce 1441 odebral do Francie, Cecilie šla spolu s ním. Po vypuknutí války růží na žila hradě Ludlow, i když Richard uprchl do Irska a Evropy. Zasazovala se však o zájmy Yorků. Když parlament v listopadu 1459 debatoval o osudu Yorku a jeho podporovatelů, odcestovala do Londýna a přimlouvala se za svého manžela. Richardovo území bylo sice zkonfiskováno, ale Cecilie alespoň získala podporu 600 liber ročně pro sebe a své děti. Richard zemřel v bitvě u Salisbury v roce 1460 a jejich syn Edmund byl po bitvě zajat a popraven.\n\nJejí syn Eduard IV. byl nakonec v boji proti Lancasterům v roce 1461 úspěšný a z Cecilie se stala matka krále. Své postavení dala najevo tím, že do svého erbu zahrnula i královský erb Anglie. Dva Eduardovi mladší bratři Jiří, vévoda z Clarence a Richard, vévoda z Gloucesteru (později král Richard III.) byli soupeři v nástupnictví na anglický trůn. Jiří byl později obviněn z osnování vzpoury proti Eduardovi, uvězněn v Toweru a 18. února 1478 soukromě popraven. Eduard sám zemřel v roce 1483. Jeho nejstaršímu synovi byl udělen titul Princ z Walesu ve věku sedmi měsíců. Mladý Eduard byl velmi rychle sesazen, nahrazen a možná i zavražděn strýcem Richardem. Ten sám však roce 1485 zemřel v bitvě u Bosworthu.\n\n18. ledna 1486 se Ceciliina vnučka Alžběta z Yorku provdala za Jindřicha VII. Tudora. Cecilie se oddala náboženským povinnostem a pověst o její zbožnosti pochází právě z této doby. Zemřela jako jeptiška ve věku 80 let v roce 1495 a je pohřbena v hrobě se svým manželem a jejich synem Edmundem. Z jejích třinácti dětí v té době byly naživu už jen dvě dcery.\n\n"}
{"id": "750269", "url": "https://cs.wikipedia.org/wiki?curid=750269", "title": "Fenomén Jedi při sčítání lidu", "text": "Fenomén Jedi při sčítání lidu\n\nJako v jiných zemích i v České republice se ujal fenomén, kdy část osob při sčítání lidu vyplňuje ve sčítacích formulářích do kolonky náboženství jako své náboženství odpověď Jedi.\n\nV České republice bylo při Sčítání lidů, domů a bytů 2011 předběžně sečteno 15 070 osob hlásících se, jak sám Český statistický úřad uvádí, „k morálním hodnotám rytířů jedi z filmové ságy Hvězdných válek“. \n\nV České republice udalo jako svoji víru víru jedi 15 070 obyvatel, a to nejčastěji lidé v Praze (3 977 osob, celkem 0,31 % všech obyvatel Prahy). \n\nFenomén se před sčítáním v roce 2011 šířil i prostřednictvím sociálních sítí, jako např. Facebook.\n\nNárůst fenoménu má i ohlas v tisku. \n\nTento fenomén údajně začal okolo roku 2000 v anglicky hovořících zemích, ale rozšířil se i za jejich hranice.\n\nÚdajných důvodů pro vytvoření fenoménu je mnoho. V počátku bylo v některých zemích, kde byla odpověď na otázku náboženství povinná, argumentováno právem na osobní soukromí, a udání náboženství Jedi jako výraz nespokojenosti. Jinde se jednalo o výraz celkového nesouhlasu s principem sčítání lidu jako takového, či jeho konkrétní podobě v dané zemi. \n\nČasto se však jednalo o prostou formu recese. V České republice, kde byla odpověď na otázku dobrovolná, se s největší pravděpodobností jedná právě o formu recese. Celkový počet osob označujících za své náboženství víru Jedi není v ČR uměle nadhodnocen tím, že by u otázky bylo náboženství Jedi uvedeno jako jedna z možností (jak tomu je v některých zemích), neboť po zaškrtnutí kolonky věřící bylo nutné vyplnit název náboženství. Osoba udávající náboženství Jedi tak musí být buďto věřící Jedi, nebo seznámena právě s popisovaným fenoménem, jsou tím vyloučeni ad hoc recesisté.\n\nTento fenomén je běžně kritizován z různých stran. Ateisté v nábožensky silných zemích argumentují, že lidé zbytečně navyšují počty věřících, když jediisté budou ve skutečnosti většinou mladší lidé, nevyznávající žádné organizované náboženství. Národní statistické úřady se proti fenoménu snažily bojovat, argumentují právě tím, že dochází ke zkreslení údajů. \n\nJe na místě poznamenat, že Český statistický úřad vzal tento fenomén sportovně a dokonce ho převzal ke zpestření předběžných výsledků sčítání lidu, pro běžného občana jinak nudných. \n"}
{"id": "750277", "url": "https://cs.wikipedia.org/wiki?curid=750277", "title": "Duke Nukem: Manhattan Project", "text": "Duke Nukem: Manhattan Project\n\nDuke Nukem: Manhattan Project je plošinová arkádová hra vyvinutá společnostmi Sunstorm Interactive a 3D Realms, publikována byla pod společností Arush Entertainment. Hra využívá engine Prism 3D vytvořený českou společností SCS Software. SCS Software se také podílel na grafice a level designu. Pro Microsoft Windows byla vydána 14. května 2002 v Severní Americe a 14. června v Evropě. Pro Xbox 360 byla uvedena pomocí služby Xbox Live Arcade 23. června 2010 přímo společností 3D Realms.\n\n\"Manhattan Project\" představuje šovinisticky humorného akčního hrdinu 'Duke Nukema', tentokrát bojující proti 'Mech Morphixovi', šílenému vědci, který používá radioaktivní sliz, nazývaný G.L.O.P.P. (Gluon Liquid Omega-Phased Plasma), pro zmutování tvorů na smrtící monstra, pomocí kterých chce převzít kontrolu na Manhattanským ostrovem, částí New Yorku. Tito nepřátelé zahrnují zmutované aligátory, obří šváby a dokonce i prasečí polisty známé z \"Duke Nukem 3D\". Duke také čelí několika nepřátelům, kteří mutanty nejsou, jako Fem-roboty, vražedné bičem opatřené ženské androidy. Úrovně ve hře obsahují rozpoznatelné části New Yorku.\n\n\"Manhattan Project\" není přímé pokračování k žádnému předchozímu dílu her s Dukem. \"Manhattan Project\" je mnohem více jako originální Duke Nukem, je zde mnoho podobností, jako například 'Mech Morphix', který vypadá a chová se velmi podobně (polovina tváře z kovu a také je šílený vědec) jako 'Dr. Proton', hlavní soupeř Duke Nukema. Pohyb do strany při postupu dále také odkazuje na originální hru.\n\nJako Dukův hlavní nepřítel ve hře byl původně zamýšlen jeho úhlavní nepřítel \"Doctor Proton\", ale toto bylo změněno aby nevznikly rozepře v kontinuitě děje s připravovaným \"Duke Nukem Forever\". Nakonec se ale \"Doctor Proton\" v Duke Nukem Forever neobjevil.\n\n\"Duke Nukem: Manhattan Project\" byl navržen na základě 3D prostředí známého jako Prism3D. Úrovně a postavy jsou plně trojrozměrné a kamera i Duke se může pohybovat po kterékoliv ose, ale pohyb je omezen dvojrozměrnou rovinou. Díky 3D enginu může hráč přibližovat a oddalovat kameru na přicházející nepřátele nebo na zobrazení celého bojiště. Duke se umí skrčit, běhat, skákat a skluzem se umí protáhnout pod překážkami.\n\nHra je rozdělena do osmi kapitol, z nichž má každá tři části. V každé části musí hráč osvobodit dívku připoutanou ke GLOPP bombě a najít barevnou přístupovou kartu potřebnou k odemčení další části. V některých částech dostane hráč možnost za pomocí jetpacku přeletět velké prázdné oblasti nebo nebezpečné úseky. Ovládání je také velice jednoduché na naučení, používají se pouze klávesy na skákání, pohyb, střelbu a změnu zbraně. Použitím cheatu lze natočit kameru do libovolného úhlu a pořídit si tak screenshot. Herní CD obsahuje level editor pojmenovaný \"PrismEd\", ale tvorba levelů nikdy nedosáhla přílišné popularity mezi hráči a dnes je aktivní pouze malá komunita editující levely.\n\nV roce 1996, George Broussard byl dotazován na budoucnost projektů společnosti 3D Realms: řekl, že Duke Nukem plošinovka nazývána \"Duke Nukem Forever\" byla ve vývoji a měla by přijít na trh o Vánocích 1997. Projekt byl později zrušen a název \"Duke Nukem Forever\" znovu přiřazen pro opravdové pokračování \"Duke Nukem 3D\". Když byl \"Manhattan Project\" poprvé ukázán na veřejnosti, fámy, že jde o zrušený projekt \"Duke Nukem Forever\", ale toto bylo poté vyjasněno: \"Duke Nukem: Manhattan Project\" je hra náležející společnosti ARUSH.\n\n"}
{"id": "750278", "url": "https://cs.wikipedia.org/wiki?curid=750278", "title": "Železniční stanice Bat Jam Komemijut", "text": "Železniční stanice Bat Jam Komemijut\n\nŽelezniční stanice Bat Jam Komemijut ( תחנת הרכבת בת ים - קוממיות, \"Tachanat ha-rakevet Bat Jam Komemijut\") je železniční stanice na železniční trati Tel Aviv – Bnej Darom v Izraeli.\n\nByla otevřena 25. září 2011 jako jedna z pěti stanic na nové železniční trati vybíhající do jihozápadní části aglomerace Tel Avivu. Leží ve středovém pásu dálnice číslo 20, na pomezí jižních okrajů měst Bat Jam a Cholon, poblíž křižovatky Komemijut. Jihozápadně odtud leží hřbitov ha-Darom, dál k jihu začíná město Rišon le-Cijon.\n\nJe obsluhována autobusovými linkami společnosti Egged a Dan Bus Company. Jsou tu k dispozici parkovací místa, prodejní stánky, nápojové automaty a veřejný telefon.\n\n"}
{"id": "750279", "url": "https://cs.wikipedia.org/wiki?curid=750279", "title": "Sociální teorie", "text": "Sociální teorie\n\nSociální teorie patří mezi společenské vědy. Lze ji považovat za obor úzce související s dějinami sociologie. Oproti ní však zahrnuje širší teoretický rámec a neomezuje se pouze na sociologickou terminologii a obvyklý, často kanonický přístup k sociální problematice. Sociologie sousloví sociální teorie až do 40. let 20. stol. neznala \n, takže bylo možné oba termíny do jisté míry zaměňovat. Stejně jako sociologie tak spolupracuje především s těmito jinými vědami: filosofie, historie, ekonomie, demografie, sociální geografie, sociální psychologie a psychologie, kulturní a sociální antropologie, politologie, právo, ekologie, lingvistika či kulturální studia.\nDnes sociální teorií míníme vědecky i pojmově dobře vybavené přístupy, ačkoliv spíše volněji ukotvené, interdisciplinární . Zaměřují se více na každodennost, její interakce a názorovou polemiku, čímž často zasahují i do jednání o směřování a cílech společnosti. Často je spojována se směry jako jsou teorie kultury, kritická teorie, feministická teorie, historická sociologie, post-koloniální teorie, poststrukturalismus, postmodernismus, politická teorie aj.\n\nMezi představitele (pokud přímo nejmenujeme většinu autorů z oboru sociologie) můžeme zařadit tato jména: Michel Foucault, Jean Baudrillard, Jacques Derrida, Jean-François Lyotard, Stuart Hall, Edward Said, Norbert Elias, Pierre Bourdieu, Theodor Adorno aj.\n\nV České republice se sociální teorií zabývá internetový časopis Sociální teorie .cz (socialniteorie.cz či socialtheory.eu), který je vlastním a neformálním projektem kolektivu studentů sociologie při Institutu sociálních studií Fakulty sociálních věd Univerzity Karlovy v Praze. Jeho posláním je přinést mezioborový vhled do studia moderní sociální teorie prostřednictvím publikace článků, studií, výzkumných zpráv, recenzí, postřehů či monografií.\n\n"}
{"id": "750280", "url": "https://cs.wikipedia.org/wiki?curid=750280", "title": "Milan Forman", "text": "Milan Forman\n\nMilan Forman (* 21. dubna 1952) je bývalý český fotbalista, obránce.\n\nHrál za Duklu Praha, Škodu Plzeň, Slavii Praha a v nižší soutěži v Německu. V lize odehrál 227 utkání a dal 22 gólů. Za juniorskou reprezentaci nastoupil ke 2 utkáním.\n\n\n"}
{"id": "750284", "url": "https://cs.wikipedia.org/wiki?curid=750284", "title": "Železniční stanice Rišon le-Cijon Moše Dajan", "text": "Železniční stanice Rišon le-Cijon Moše Dajan\n\nŽelezniční stanice Rišon le-Cijon Moše Dajan ( תחנת הרכבת ראשון לציון משה דיין, \"Tachanat ha-rakevet Rišon le-Cijon Moše Dajan\") je železniční stanice na železniční trati Tel Aviv – Bnej Darom v Izraeli.\n\nByla otevřena 25. září 2011 jako jedna z pěti stanic na nové železniční trati vybíhající do jihozápadní části aglomerace Tel Avivu. Leží ve středovém pásu dálnice číslo 20, na severozápadním okraji města Rišon le-Cijon, poblíž křižovatky Moše Dajan. Severně odtud leží hřbitov ha-Darom, dál k severu začínají města Bat Jam a Cholon. Po svém zprovoznění šlo o koncovou stanici této železniční tratě, nicméně pokračovala výstavba dalšího úseku k jihu. V roce 2012 byla pak trať prodloužena do Javne a o rok později dále k jihu, kde se napojila na již existující železniční těleso u měst Ašdod a Aškelon.\n\nJe obsluhována autobusovými linkami společnosti Egged a Dan Bus Company. Jsou tu k dispozici parkovací místa, prodejní stánky a veřejný telefon.\n\n"}
{"id": "750288", "url": "https://cs.wikipedia.org/wiki?curid=750288", "title": "Bitva u Halule", "text": "Bitva u Halule\n\nBitva u Halule (691 př. n. l.), byl konflikt mezi Asyrskou říší a rebelskými silami Babyloňanů, Chaldejců a Aramejci.\n\nZa vlády asyrského krále Sinacheriba byla Babylonie místem neustálých vzpour. Babylonci si za svého krále zvolili chaldejského prince Mušezib-Marduka, který je měl vést v boji proti Asyřanům.\n\nElamský král Chumban-nimena III. naverboval armádu a přišel Babyloncům na pomoc proti Asyřanům. Přidali se k nim také Aramejci, chaldejci a všechny zagroské kmeny (Parsumash, Anzan, Ellipi, a další). Jádro nově vytvořené armády sestávalo především z Elamitů, íránského vozatajstva, pěchoty a jezdectva.\n\nBitva skončila nejspíš nerozhodně (obě strany se ve svých zápisech prohlašují za vítěze). Většinou se však uvádí, že Asyřani utrpěli větší ztráty.\nJeště téhož roku Mušezib-Marduk přichází o svého spojence Chumban-nimena III., který dostal mrtvici. Asyrský král Sinacherib využil příležitosti a zaútočil na Babylón. Ten po devíti měsících obléhání obsadil a zničil. Mezi Asyřany a Elamity pokračovaly konflikty ještě dalších 40 let.\n"}
{"id": "750289", "url": "https://cs.wikipedia.org/wiki?curid=750289", "title": "Železniční stanice Javne ma'arav", "text": "Železniční stanice Javne ma'arav\n\nŽelezniční stanice Javne ma'arav ( תחנת הרכבת יבנה מערב, \"Tachanat ha-rakevet Javne ma'arav\", doslova \"železniční stanice Javne západ\") je železniční stanice na železniční trati Tel Aviv – Bnej Darom v Izraeli.\n\nDo provozu byla uvedena počátkem roku 2012. Šlo o prodloužení nové železniční trati vybíhající do jihozápadní části aglomerace Tel Avivu. První její úsek byl otevřen roku 2011. Stanice je situována u dálnice číslo 4, na západním okraji města Javne, poblíž křižovatky Javne.\n\nPo kratší dobu šlo o koncovou stanici, již v roce 2013 ale došlo k protažení kolejového vedení k jihu a propojení na už existující železniční trať do měst Ašdod a Aškelon. Stanice Javne ma'arav prošla už v roce 2017 rekonstrukcí, která reagovala na její rostoucí využití. V roce 2013 tudy prošlo měsíčně cca 60 000 cestujících, v roce 2016 už číslo stouplo na 100 000.\n\n"}
{"id": "750308", "url": "https://cs.wikipedia.org/wiki?curid=750308", "title": "Josef Matěj", "text": "Josef Matěj\n\nJosef \"(Jožka)\" Matěj (19. února 1922 Brušperk – 28. března 1992 Frýdlant nad Ostravicí), byl český pozounista a hudební skladatel.\n\nPocházel z hudební rodiny. U otce se naučil hrát na pozoun a pokračoval v \"Ústavu hudby a zpěvu\" v Ostravě. Dva roky byl členem ostravského divadelního orchestru a poté pokračoval ve studiu hry na varhany a skladby na Pražské konzervatoři. Na varhany byl žákem Josef Kuhna a ve skladbě Emila Hlobila a Zdeňka Hůly. Od roku 1947 studoval na Akademii múzických umění u Jaroslava Řídkého. \n\nStal se sbormistrem pěveckého sdružení \"Union\" a lektorem hudební teorie a melodramatu na divadelní fakultě Akademie múzických umění. V kurzech \"Lidové umělecké tvořivosti\" vyučoval skladbu a hrál na pozoun v různých orchestrech. Jako skladatel spolupracoval s Armádním uměleckým souborem Víta Nejedlého, souborem ministerstva vnitra ale i s předními symfonickými tělesy.\n\nJeho skladebný styl vycházel z lašské lidové písně a byl silně ovlivněn i lidovou hudbou jiných národů. V jeho vrcholném díle, opeře \"Čtyřicet dnů hory Musa Dagh\", jsou patrné ohlasy arménského a balkánského hudebního folklóru.\n\nJeho bratranec, Vladimír Matěj (1920–2005), byl rovněž hudebník. Působil jako dirigent Karlovarského symfonického orchestru. V roce 1968 emigroval do Švédska, kde také zemřel.\n\nJméno Jožky (Josefa) Matěje nese základní umělecká škola v jeho rodném Brušperku. \n\n\n\n\nZkomponoval rovněž řadu skladeb pro velký dechový orchestr a instruktivní literaturu pro dechové nástroje.\n\n\n"}
{"id": "750323", "url": "https://cs.wikipedia.org/wiki?curid=750323", "title": "Švarcenberk", "text": "Švarcenberk\n\nŠvarcenberk je rybník v katastrálním území obce Ponědrážka v severní části Třeboňské pánve v Jižních Čechách. Rozloha rybníku je 52 hektarů. Přibližně před sedmnácti tisíci lety se v místech rybníku nacházelo jezero s rozlohou 51 hektarů. Zaniklo zazemněním asi před 5500 lety. Okolo jezera existovalo rozsáhlé mezolitické osídlení. Archeologický výzkum započal po roce 2000 a lokalita není dosud plně prozkoumána.\n\nBěhem poslední doby ledové (tzv. würmský glaciál) nebyla lokalita pokryta ledovcem. Klima však silně ovlivňovaly blízké ledovce v Alpách a na Šumavě. V oblasti Švarcenberku se rozkládala tundra a polární pustina. V místě pozdějšího jezera se vytvořilo masivní pingo. Po konci mladšího dryasu roztála ledová čočka (pingo) s již silně erodovaným půdním krytem zaniklo a v depresi vzniklo jezero.\n\nPopsaný termokrasový původ jezera dokládá přítomnost silných pramenů podzemní vody, zjištěný tvar jezera a zjištěný hloubkový profil dna jezera.\n\nV první fázi se v jezeru nacházela jen chudá arktická flóra a fauna. V důsledku globálního oteplování došlo k změně druhů a dramaticky se zvýšil objem biomasy. V boreálu proto docházelo k rychlému zazemňování jezera. Nakonec z jezera zbyly jen tůně v dřívějších nejhlubších místech, kde mocnost sedimentů dosahuje přibližně deseti metrů.\n\nTůně se přeměnily v rašeliniště, jehož růstem docházelo k „vyzdvihávání“ terénu v prostoru bývalých tůní. Nejmladší nalezená rašelina je datována přibližně 2000 B. P. Mladší vrstvy byly zřejmě odstraněny během stavby rybníka Švarcenberk.\n\nV oblasti severní části Třeboňské pánve byly ojediněle nalezeny kameny, které mohly být štípanou kamennou industrií neznámého neolitického stáří. Geologický průzkum jezerních sedimentů však přinesl poznatky nasvědčující, že okolní krajina byla přetvářena lidskou činností. Jednalo se mimo jiné o následující indicie:\nNa základě těchto zjištění byl po roce 2000 zahájen archeologický výzkum lokality. \n\nNa dosud prozkoumaném území bylo zatím identifikováno devět sídlišť. Dále se nalezlo větší množství dřevěných artefaktů neznámého účelu. Na bývalém pobřeží jezera se dochovaly znaky zemních prací při úpravách pobřeží a zbytky komplexních dřevěných konstrukcí, které mohly sloužit jako molo. Většina lokality zůstává neprozkoumána a proto lze v budoucnu očekávat množství dalších objevů.\n\nDatace osídlení byla provedena pomocí radiokarbonové metody. Nejstarší osídlení spadá do období přibližně 10000 BP. Dřevěné artefakty jsou datovány mezi 9200 BP a 9500 BP na 90% hladině spolehlivosti. Osídlení je doloženo až do období zániku jezera.\n\nNa začátku 15. století bylo okolí již známou rybníkářskou oblastí. V blízkosti se nacházely například rybníky Horusický rybník, Dvořiště, Záblatský rybník nebo Ponědražský rybník, které patří k největším rybníkům v Česku a každý z nich je několikanásobně větší než Švarcenberk.\n\nÚzemí bývalého jezera Švarcenberk bylo jednou z posledních pozic v okolí vhodných ke stavbě většího rybníku. Rybník naplánoval a vyměřil již Jakub Krčín na konci 16. století, ale nejednalo se o prioritní investiční akci. Vzhledem k třicetileté válce byl záměr realizován až na přelomu 17. a 18. století.\n\n\n"}
{"id": "750328", "url": "https://cs.wikipedia.org/wiki?curid=750328", "title": "Dichlorkarben", "text": "Dichlorkarben\n\nDichlorkarben (též chlorid uhelnatý, dichlor-λ-methan nebo dichlormethylen) je organická sloučenina se vzorcem CCl.Je vysoce reaktivní.\n\nCCl je lehce dostupný reakcí chloroformu a zásady, jako například t–butoxidu draselného nebo hydroxidu sodného ,rozpuštěné ve vodě. Jako katalyzátor přenosu hydroxylové skupiny se používá benzyltriethylamoniumbromid.Ostatními prekurzory dichlorkarbenu jsou ethyltrichloracetát reagující se sodíkem v methanolu a fenyltrichlormethylrtuť při tepelném rozkladuExperimentálním prekurzorem dichlorkarbenu je dichlordiazirin. Ve tmě je za pokojové teploty stabilní a světlem se rozkládá na karben a dusík.\n"}
{"id": "750350", "url": "https://cs.wikipedia.org/wiki?curid=750350", "title": "Diaminohexan", "text": "Diaminohexan\n\nDiaminohexan, přesněji 1,6-diaminohexan, je organická chemická látka se vzorcem NH(CH)NH. Tato látka je poměrně hodně rozpustná ve vodě, je jedovatá, LD je 792-1 127 mg/kg, a má silný zápach, podobný jako zápach piperidinu. Tato látka se využívá na výrobu nylonu 6,6; proto se vyrábí ve velkém měřítku, asi 1 miliarda tun ročně.\n\nTato látka byla poprvé vytvořena reakcí adiponitrilu (hexandinitrilu) s vodíkem za vzniku diaminohexanu dle této rovnice:\n\nTato reakce probíhá v roztoku amoniaku za katalýzy železa a kobaltu. Při této reakci vzniká malé množství vedlejších produktů, proto má tato reakce vysokou efektivitu. Diaminohexan lze vyrábět reakcí amoniaku a hexandiolu.\n\nDalší možností je adice amoniaku do molekuly 1,5-hexadienu dle této rovnice:\n\nPoužívá se na výrobu nylonu. Diaminohexan reaguje s kyselinou adipovou za vzniku molekuly polyamidu a vody.\n"}
{"id": "750367", "url": "https://cs.wikipedia.org/wiki?curid=750367", "title": "Opuštěný", "text": "Opuštěný\n\nOpuštěný je český název dvou epizod seriálu :\n\n"}
{"id": "750368", "url": "https://cs.wikipedia.org/wiki?curid=750368", "title": "Seznam kosmických letů programu Apollo", "text": "Seznam kosmických letů programu Apollo\n\nSeznam kosmických letů programu Apollo zahrnuje pilotované i bezpilotní kosmické lety (tj. lety, při kterých bylo dosaženo výšky více než 100 km nad zemským povrchem) uskutečněné v rámci programu Apollo. Cílem amerického programu Apollo bylo uskutečnit přistání lidí na Měsíci a bezpečný návrat na Zemi. Program realizoval Národní úřad pro letectví a kosmonautiku (NASA) v letech Před Apollem si v programu Gemini američtí astronauti vyzkoušeli spojování kosmických lodí, výstupy do vesmíru a dvoutýdenní pobyt ve vesmíru. Po Apollu Američané využili vyvinutou techniku v programech Skylab a Sojuz-Apollo.\n\nV letech proběhlo 13 bezpilotních letů programu Apollo. První stupeň rakety Saturn I byl vyzkoušen při čtyřech suborbitálních misích od října 1961 do března 1963. Následovalo šest orbitálních letů kompletního Saturnu I, pět z nich s maketami lodi Apollo, poslední proběhl v červenci 1965. Během roku 1966 třikrát vzlétla raketa Saturn IB, dvakrát s velitelským a servisním modulem lodě Apollo.\n\nNa začátek roku 1967 byla plánována první pilotovaná mise – Apollo 1 – ale měsíc před startem posádka v lodi uhořela. Při cvičném odpočítávání vznikl v poškozeném kabelu elektrický oblouk a v atmosféře z čistého kyslíku a mírně zvýšeném tlaku se oheň rozšířil rychleji, než mohli astronauti otevřít loď. Po nezbytných úpravách lodi následovaly v listopadu 1967 – dubnu 1968 ještě tři bezpilotní lety (Apollo 4 až 6) a poté v říjnu 1968 první pilotovaný let – Apollo 7. Tři další pilotované mise, Apolo 8, 9 a 10, byly věnovány ověření funkčnosti lodi a vyzkoušení cesty k Měsíci. Následující let – Apollo 11 – byl vrcholem programu, když 20. července 1969 Neil Armstrong a Buzz Aldrin přistáli na Měsíci a 21. července vystoupili na jeho povrch. Přistání na Měsíci Američané ještě pětkrát zopakovali, pouze při misi Apollo 13 vybuchla během letu k Měsíci jedna z nádrží s kyslíkem, nicméně astronautům se podařilo bezpečně se vrátit na Zemi. Program skončil letem Apollo 17 v prosinci 1972.\n\nPůvodně byly plánovány ještě tři lety, Apollo 18, 19 a 20, ale kvůli snížení rozpočtu NASA se už neuskutečnily. Mise Apollo 20 byla zrušena v lednu 1970. V září 1970 byly zrušeny další dva lety, a sice Apollo 15 a Apollo 19, přičemž zbylé (č. 16 a 17) byly přečíslovány na č. 15 a 16.\n\nRakety Saturn a lodě Apollo vyvinuté pro lety na Měsíc v programu Apollo využila NASA i ve dvou následných programech – Skylab a Sojuz-Apollo. V prvním z nich v letech američtí astronauti v misích Skylab 2, 3 a 4 osídlili vesmírnou stanici Skylab. V druhém se roku 1975 s lodí Apollo doplněnou stykovým modulem setkali a spojili se sovětským Sojuzem 19.\n\nCM, SM, LM je označení pro velitelský, servisní a lunární modul () lodi Apollo. CSM je označení pro velitelský i servisní modul () Apolla.\n\nMezera v číslování letů – vynechání Apolla 2 a 3 – vznikla takto: Astronauti navrhovali označení Apollo 1 už pro let AS-201, ale vedení NASA je ponechalo pro první pilotovanou misi. Po požáru Apolla 1 NASA souhlasila s žádostí vdov, aby označení Apollo 1 znovu nebylo použito. V březnu 1967 manažer NASA George Mueller navrhl, aby mise AS-201, AS-202 a AS-203 byly přejmenovány na Apollo 1A, 2 a 3. Následující bezpilotní mise byla proto pojmenována Apollo 4, avšak k navrženému zpětnému přejmenování proběhlých letů nedošlo z dnes už nejasných důvodů.\n\n\n"}
{"id": "750372", "url": "https://cs.wikipedia.org/wiki?curid=750372", "title": "USS Abraham Lincoln (CVN-72)", "text": "USS Abraham Lincoln (CVN-72)\n\nUSS \"Abraham Lincoln\" (CVN-72) je letadlová loď Námořnictva Spojených států třídy \"Nimitz\", která působí v aktivní službě od roku 1989. Jedná se o pátou postavenou jednotku této třídy.\n\nTato loď je druhým plavidlem amerického námořnictva, které nese jméno 16. prezidenta USA Abrahama Lincolna. Jejím domácím přístavem je od roku 2011 základna Naval Station Norfolk v Norfolku ve Virginii, předtím to byla Naval Station Everett v Everettu ve státě Washington.\n\nSmlouvu na stavbu lodi získala společnost Newport News Shipbuilding na konci prosince 1982. Stavba byla v loděnici ve městě Newport News zahájena 3. listopadu 1984, spuštěna na vodu byla 13. února 1988 a do služby zařazena 11. listopadu 1989. Náklady na její stavbu dosáhly částky 4,7 miliardy dolarů (v hodnotě z roku 2010).\n\nLoď se v září 1990 přesunula do Pacifiku, během transferu absolvovala manévry Gringo-Gaucho s argentinským námořním letectvem. Její první nasazení přišlo nečekaně v květnu 1991, kdy musela reagovat na operaci Desert Shield.\n\nPři plavbě do Indického oceánu byla loď odkloněna, aby podpořila evakuační operace po erupci Mount Pinatubo na filipínském ostrově Luzon. Při podpoře této operace, zvané Fiery Vigil, vedla skupinu třiadvaceti lodí, které přepravily přes 45 tisíc lidí ze základny Subic Bay do města Cebu. Jednalo se o největší evakuaci aktivních vojáků a jejich rodin v historii.\n\nPo operaci loď pokračovala v plavbě do Perského zálivu, kde se účastnila průzkumu a letecké hlídky nad Irákem a Kuvajtem, kde pomáhala spojeneckým a americkým jednotkám v operaci Pouštní bouře.\n\nNa začátku roku 1992 byla loď v alamedské letecké námořní stanici v Kalifornii, kde prošla menší údržbou a opravou.\n\nOd června 1993 byla loď vlajkovou lodí skupiny 3, zvané Commander. V říjnu 1993 se vypravila na pobřeží Somálska, kde pomáhala humanitárním operacím OSN. Po dobu čtyř týdnů poskytovala letecké hlídky nad městem Mogadišu při operaci Restore Hope.\n\nByla první lodí, která po změně zákona o vyloučení z boje v dubnu 1993 přijala pilotky do svých letounů. V říjnu 1994 loď opustila San Diego k výcviku záloh a hned den poté, poručík Kara Spears, první pilotka letounu F-14 Tomcat, zahynula, když její letadlo spadlo do moře při konečném přibližovacím manévru kvůli kombinaci závady motoru a její vlastní chyby.\n\nTřetí nasazení lodi přišlo v dubnu 1995, kdy byla poslána opět do Perského zálivu, kde pomáhala v operacích Southern Watch a Vigilant Sentinel. Při doplňování paliva se srazila s lodí USS \"Sacramento\", která měla potíže se zatáčením kvůli porouchanému kormidlu. Zatímco \"Lincoln\" byl schopen pokračovat v misi, \"Sacramento\" čekalo několik týdnů oprav v Jebel Ali v Emirátech.\n\nPozději ve stejný rok byl na internetu zveřejněn předpokládaný přepis známé komunikace mezi lodí a kanadským majákem. Námořnictvo vyvrátilo, že k incidentu došlo, přepis ale dále koluje po internetu.\n\nPočtvrté byla loď nasazena v červnu 1998, kdy opět směřovala do Perského zálivu k operaci Southern Watch. Při této misi její skupina vystřelila střely Tomahawk proti dvěma budovám. První byla súdánská farmaceutická společnost podezřelá z pomoci bin Ládinovi ve výrobě chemických zbraní. Druhým místem byly bin Ládinovy teroristické výcvikové tábory v Afghánistánu. Tyto útoky byly nařízeny americkým prezidentem Billem Clintonem třináct dní po bombových útocích na americké ambasády v Tanzanii a Keni a byly nazvány operace Infinite Reach. Loď za svou účast získala Expediční medaili ozbrojených jednotek a její skupina dostala vyznamenání za zásluhy v boji.\n\nPáté nasazení lodi přišlo v srpnu 2000, kdy ještě jednou plula do Perského zálivu, opět k operaci Southern Watch. Za toto nasazení dostala její skupina nejen další vyznamenání za zásluhy v boji, ale také ocenění Arleigha Burka za nejvíce zlepšené velení ze všech skupin v Pacifické flotile.\n\nZpět do domovského přístavu se loď dostala 11. září 2001, v červenci 2002 se však dostala zpět na otevřené moře, když plula podpořit operaci Enduring Freedom. Přitom se ještě jednou zúčastnila operace Southern Watch, než plula navštívit přístav v australském Perthu. Tam byla nasazena do operace Iraqi Freedom, která ji prodloužila pobyt v Indickém oceánu z lednu 2003 do května stejného roku.\n\nLoď se svou skupinou a se svým letectvem byla u prvních salv a leteckých útoků operace Iraqi Freedom. Při tomto nasazení provedla hned okolo 16 500 leteckých výpadů a použila přes 1,5 milionu liber střeliva a výbušnin. Část její skupiny, námořní letka č. 35, zvaná také „Modří vlci“, doručila útočným letounům přes milion liber paliva, což je jedno z největších čísel v historii námořnického letectva. V květnu 2003 se loď vrátila do svého domovského přístavu, ale ještě předtím ji navštívil sám prezident George W. Bush. Stalo se tak v San Diegu, ještě před oficiálním ukončením nasazení lodi. Bush v proslovu na lodi uvedl, že hlavní bojové operace v Iráku už jsou u konce. Přestože se opravdu jednalo o konec hlavní části války, Bushovo tvrzení se stalo brzy kontroverzním, jelikož guerillové konflikty v Iráku pouze přibyly. Drtivá většina úmrtí, jak civilních, tak vojenských, se stala až po Bushově proslovu. Proslov také proslul transparentem na lodi, hlásajícím „Mission Accomplished“, tedy \"mise splněna\". Podle mluvčího námořnictva, komandéra Conrada Chuna, byl transparent nápad lodi samotné, která na něj přišla při jednom z jednání před plavbou domů. Transparent zdůrazňuje úspěšné nasazení lodi. Chun také uvedl, že loď byla nasazena po dobu 290 dní, což je historicky nejvíce ze všech jaderně poháněných letadlových lodí.\n\nV říjnu 2004 dostala skupina lodi nové označení a vypravila se na další plavbu. Směřovala do Hongkongu a poté, co na konci prosince téhož roku Indický oceán zasáhlo zemětřesení o síle 9 Richterovy stupnice a následné tsunami, vypravila se na západní pobřeží Sumatry, kde pomáhala mezinárodním snahám o pomoc, hledáním osob a jejich evakuací. Toto nasazení bylo nazváno jako operace Unified Assistance.\n\nV polovině ledna 2005 loď opustila indonéské vody poté, co tamní vláda nepovolila jejím pilotům letecké hlídky a tréninkové lety. Podle zákona musí piloti na amerických lodích trénovat alespoň jednou za dva nebo tři týdny, jinak se nesmí zúčastnit akcí. Přes plavbu do mezinárodních vod loď pokračovala v misi až do počátku února téhož roku. Ve třiatřiceti dnech se skupině podařilo doručit do postižené oblasti 5,7 milionu liber zásob. 17 helikoptér z lodi se zúčastnilo téměř dvou tisíc misí na západním pobřeží ostrova. Loď nakonec opustila misi při příjezdu nemocniční lodi USNS \"Mercy\".\n\nV prosinci 2006 opustila loď suchý dok dříve než se očekávalo a také s nižšími útratami. Námořní loděnice a opravna Puget Sound dokončila údržbu za méně než poloviční dobu. Posádka si ji sama natírala o nocích a víkendech, aby nemusela čekat na společnost, která má s námořnictvem smlouvu.\n\nV lednu 2010 bylo dokončeno vylepšení a oprava lodi za 250 milionů dolarů v námořní loděnici Puget Sound. V únoru 2011 loď získala ocenění za efektivitu v boji, které si vysloužila vysokými standardy a připraveností.\n\nV prosinci 2010 námořnictvo oznámilo, že Everett bude novým domovským přístavem lodi USS \"Nimitz\", která nahradí USS \"Abraham Lincoln\" při komplexní renovaci ve společnosti Newport News Shipbuilding ve Virginii, která začne v roce 2013.\n\nV březnu 2011 námořnictvo oznámilo, že společnosti Newport News Shipbuilding nabídlo opci na 207 milionů dolarů pod podmínkami předešlé smlouvy na komplexní renovaci lodi. Kontrakt zahrnoval design, dokumentaci, strojnické služby, zprostředkování materiálů, inspekce, zpracování renovace, což podpořilo více než tisíc zaměstnanců společnosti. Renovace začne roku 2013 a bude trvat tři nebo čtyři roky, její cena je odhadována na 3 miliardy dolarů.\n\nKromě doplnění paliva dvou nukleárních reaktorů lodi bude renovace zahrnovat také instalaci nového brzdného systému od společnosti General Atomics, který nahradí dosavadní hydraulické brzdy založené na elektromotorovém systému. Nový systém nabízí vyšší provozní flexibilitu, spolehlivost a bezpečnost, zatímco výdaje na jeho ovládání a údržbu jsou nižší. Nový systém také bude standardním vybavením letadlových lodí třídy \"Gerald R. Ford\". Loď je první ze třídy \"Nimitz\", která tento systém dostane. Ostatní sesterské lodi jej obdrží v následujících letech.\n\nV prosinci 2011 se loď vydala svou cestu na východní pobřeží Spojených států a v srpnu 2012 připlula do loděnice Huntington Ingalls Industries v Newport News, aby podstoupila třicetiměsíční proces výměny paliva spojený s modernizací, který plavidlo připraví na dalších 25 let operační služby. Loď například dostala nový velitelský ostrov, upraveny byly elektronické systémy, katapulty, přičemž bude schopna provozovat nové bojové letouny F-35 Lightning II.\n\n"}
{"id": "750373", "url": "https://cs.wikipedia.org/wiki?curid=750373", "title": "Divoký Wales", "text": "Divoký Wales\n\nDivoký Wales (v anglickém originále Wild Wales) je britský dokumentární seriál z roku 2010 s Iolem Williamsem jakožto průvodcem. Každý díl se soustředí na určitou oblast této země – začíná na jihu a končí na severu. Na své cestě se Iolo setkává s mnoha živočichy (veverkami obecnými, netopýry, jestřáby, tuleni atd.). V Česku je seriál vysílán např. na Viasat Nature.\n\n"}
{"id": "750375", "url": "https://cs.wikipedia.org/wiki?curid=750375", "title": "Monoftongizace diftongů v praslovanštině", "text": "Monoftongizace diftongů v praslovanštině\n\nMonoftongizace diftongů byla fonetická změna praslovanštiny, způsobená asi tendencí k progresivní sonoritě slabik. Spočívala v přechodu [eɪ̯] na [i], [oɪ̯] na [ě] a pravděpodobně také [i], [oṷ] a [eṷ] na [u] před souhláskami a na konci slova.\n\nVětšina vědců datuje tento proces V. až VI. stoletími n. l. Monoftongizace diftongů byla jedna z klíčových událostí v dějinách praslovanštiny. Změnila fonologický systém, způsobila druhou palatalizaci, zvláště ovlivnila morfologii.\n\n"}
{"id": "750379", "url": "https://cs.wikipedia.org/wiki?curid=750379", "title": "Leka II. Zogu Albánský", "text": "Leka II. Zogu Albánský\n\nLeka Zogu, princ Albánský, nebo Leka II. Zogu (* 3. ledna 1982, JAR, celým jménem \"Leka Anwar Zog Reza Baudouin Msiziwe Zogu\"), je od 30. listopadu 2011 hlava dynastie Zogu a pretendentem albánského trůnu. Leka Zogu je jediným synem korunního prince Leky (a jeho manželky Susan Cullen-Ward), který byl jediným synem krále Zoga I. Princ Leka se narodil v Jihoafrické republice, která místo, kde se narodil prohlásila nakrátko územím Albánie, aby se nový princ narodil ve své zemi. Jeho kmotrem byl belgický král Baudouin, po kterém nese jméno. Stejně tak je pojmenován i po íránském šáhovi Muhammadovi Rezá Pahlavím, egyptském prezidentovi Anwaru as-Sadatovi a dědečkovi Zogovi I.\n\nPrinc Leka pracoval od roku 2007 na albánském ministerstvu zahraničí a po dvou letech přešel na ministerstvo vnitra, kde pracuje dosud. Leka je prezidentem albánské golfové federace. V roce 2010 se zasnoubil s Eliou Zaharia; sňatek s ní uzavřel 8. října 2016.\n\n"}
{"id": "750394", "url": "https://cs.wikipedia.org/wiki?curid=750394", "title": "Walter Brown Memorial 1964", "text": "Walter Brown Memorial 1964\n\nWalter Brown Memorial byl turnaj v ledním hokeji, který se konal od 26. do 31. prosince 1964 v Colorado Springs. Turnaje se zúčastnila tři mužstva, která se utkala dvoukolově systémem každý s každým.\n\n"}
{"id": "750400", "url": "https://cs.wikipedia.org/wiki?curid=750400", "title": "Celé Česko čte dětem", "text": "Celé Česko čte dětem\n\nCelé Česko čte dětem je obecně prospěšná společnost, jež v České republice realizuje stejnojmennou celostátní osvětovou a mediální kampaň zaměřenou na \"podporu čtenářské gramotnosti dětí a mládeže\", na \"propagaci hodnotné literatury\" a na \"budování pevných vazeb v rodině prostřednictvím společného čtení\".\n\nKampaň Celé Česko čte dětem je dlouhodobý program, který sahá k podstatě rodinné pospolitosti, a tím i společnosti. Vzhledem k tomu, že v dnešní době dětské zábavě kralují počítačové hry a televize, má kampaň, která podporuje myšlenkové, psychické a morální zdraví dětí a mládeže, velmi vysokou společenskou důležitost.\n\nKaždodenní čtení dítěti pro radost (od narození i do 15 let) je nejúčinnější metodou výchovy člověka samostatně uvažujícího, člověka kulturního, jenž postupuje eticky a který si v životě umí poradit rozumem, nikoli silou.\nKampaň Celé Česko čte dětem vznikla v roce 2006 z iniciativy Evy Katrušákové. Původní ideová inspirace přišla ze zahraničí: manželka polského velvyslance v USA Irena Koźmińska přivezla ze Spojených států poznatky Jima Trelease, amerického guru předčítání, a v roce 2001 doma zahájila kampaň s názvem \"Cała Polska czyta dzieciom\" (Celé Polsko čte dětem). Trelease ve své publikaci rodiče přímo vybízí: \"„Bez ohledu na to, kolik máš práce, je tou nejdůležitější věcí, kterou kromě projevů lásky a objímání můžeš učinit pro budoucnost svého dítěte, také každodenní hlasité čtení a omezení televize.“\" Česká kampaň si však – přes své zahraniční ideové kořeny – jde svou vlastní, svébytnou českou cestou.\n\n\nDo kampaně Celé Česko čte dětem se zapojují nejen rodiče, ale i mateřské a základní školy, knihovny, dětská oddělení nemocnic a další dobrovolníci. V současné době kampaň podporuje celá řada známých osobností ze světa kultury, umění a sportu.\n\nLogo Celé Česko čte dětem vytvořila česká malířka a výtvarnice Emma Srncová.\n\nKampaň zaštiťují Ministerstvo kultury České republiky, Ministerstvo školství, mládeže a tělovýchovy České republiky, Dětský fond OSN UNICEF a Národní knihovna České republiky. Osobní záštitu nad kampaní nesl Václav Havel. V roce 2015 převzal záštitu kardinál Dominik Duka.\n\nDobrovolníci obecně prospěšné společnosti Celé Česko čte dětem pravidelně navštěvují dětská oddělení v nemocnicích, kde čtou malým pacientům knihy a zpříjemňují jim tak pobyt v těchto zařízeních.\n\nNezisková organizace Celé Česko čte dětem spolupracuje s nakladatelstvími a dárci za účelem vybavení knihoven s dětskou literaturou v nemocnicích a v ordinacích dětských lékařů.\n\nProjekt Moje první kniha oslovuje starosty měst a obcí, aby v rámci vítání občánků darovali těm nejmenším hodnotnou dětskou knihu.\n\nV různých městech a obcích České republiky probíhají akce, při kterých známé osobnosti čtou dětem.\n\nMezinárodní týden čtení dětem byl společnou iniciativou dvou neziskových organizací Celé Česko čte dětem a Cała Polska czyta dzieciom, jež se konala od 1. do 7. června 2011 v řadě měst a obcí České republiky a Polska. V rámci Mezinárodního týdne čtení dětem byl zahájen mezinárodní projekt na evropské úrovni s názvem \"All of Europe Read to Kids\" aneb \"Celá Evropa čte dětem\".\n\nTýden čtení dětem probíhá každoročně od 1. do 7. června. Slavnostní zahájení je impulsem pro města, školy, školky, literární kavárny a knihovny, aby v prvním červnovém týdnu pořádaly takovéto svátky dětí, literatury a čtení. Slavnostní ukončení probíhá vždy v Ostravě.\n\n\nProjekt podporuje tři generace – děti, rodiče a seniory. Senioři docházejí do mateřských škol a čtou dětem pohádky. Do domácího předčítání jsou pak vtaženi i rodiče předškoláků.\nHlavními cíli projektu jsou: zavedení pravidelného předčítání dětem do každé rodiny, budování čtenářské gramotnosti již od předškolního věku dítěte, zapojení seniorů do aktivní populace a učení dětí úctě ke starší generaci.\n\nBohatá činnost obecně prospěšné společnosti Celé Česko čte dětem by se neobešla bez podpory firem, jednotlivců a institucí.\n\n\n\nTRELEASE, Jim. The Read-Aloud Handbook. London : Penguin books, 2006. 6th. Ed., 340 s. ISBN 9780143037392\n\n"}
{"id": "750401", "url": "https://cs.wikipedia.org/wiki?curid=750401", "title": "Linie následnictví albánského trůnu", "text": "Linie následnictví albánského trůnu\n\nNáslednictví albánského trůnu užívalo jako systému určení následnictví trůnu salické právo. Moderní albánská monarchie byla ustanovena roku 1912 jako knížectví a velmocemi byl zvolen knížetem Vilém z Wiedu, kvůli válce byl ale kníže Vilém nucen Albánii opustit, i když formálně zůstal hlavou státu. To se změnilo v roce 1925, kdy byla monarchie zrušena a vyhlášena republika. Republika byla zrušena po třech letech v roce 1928 a místní šlechtic a předtím prezident Ahmet Zogu se prohlásil králem Albánců jako Zog I. Kníže Vilém z Wiedu si ale i přes to nárokoval legitimní právo na trůn. Monarchie byla opětovně zrušena v roce 1946. Potomci knížete Viléma vymřeli jeho jediným synem Karlem Viktorem v roce 1973, a tak zůstávají potomci Zoga I. jedinými nárokovateli (pretendenty) trůnu. Současným pretendentem je od roku 2011 princ Leka II. Zogu, který je hlavou dynastie Zogu.\n\nNáslednictví zrušeného albánského trůnu stanovovala Fundametální ústava z roku 1928 (konkrétně část 2., kapitola 2., sekce A, resp. články 51, 52 a 53). Následnictví trůnu bylo stanoveno primogeniturně pouze v mužské linii (viz salické právo) pro potomky krále Zoga I. Pokud by nebylo mužských potomků krále Zoga I. mohl král jmenovat následníkem trůnu některého ze svých bratrů, synovců, strýců nebo bratranců. V tomto případě ale musí s výběrem souhlasit parlament. \n\nPokud král nevyužije své pravomoci jmenovat následníka a trůn zůstane uprázdněný, parlament může vybrat některého mužského člen královi rodiny, aby se stal následníkem trůnu. Pokud ale nejsou žádní takoví mužští dědicové trůnu, může parlament vybrat následníkem trůnu některého syna z dcer či sester králeů. V tomto případě se ale musí jednat o osobu albánského původu. Pokud by trůn i přes všechny možnosti zůstal uprázdněný, může parlament zvolit následníka albánského původu. \nLinie následnictví albánského trůnu je následující:\n\n\n"}
{"id": "750402", "url": "https://cs.wikipedia.org/wiki?curid=750402", "title": "Antonín Vlk", "text": "Antonín Vlk\n\nAntonín Vlk (10. listopadu 1875 Loukovec – 10. červenec 1944) byl český a československý politik a meziválečný senátor Národního shromáždění ČSR za Československou živnostensko-obchodnickou stranu středostavovskou.\n\nProfesí byl knihkupcem a komorním radou v Turnově.\n\nV parlamentních volbách v roce 1935 získal senátorské křeslo v Národním shromáždění. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\n"}
{"id": "750409", "url": "https://cs.wikipedia.org/wiki?curid=750409", "title": "Juraj Vyskočil", "text": "Juraj Vyskočil\n\nJuraj Vyskočil (18. listopadu 1881 Vídeň – 6. června 1951 Trnava) byl slovenský a československý politik, meziválečný starosta Trnavy a senátor Národního shromáždění ČSR za Československou živnostensko-obchodnickou stranu středostavovskou.\n\nNarodil se ve Vídni, ale jeho rodiče se pak přestěhovali do Trnavy. Zde se stal velkoobchodníkem s pivem a vlastnil jeden ze čtyř trnavských lihovarů. Politicky se angažoval v živnostenské straně.\n\nPo parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně, v květnu 1938 poté, co zemřel senátor Bohuš Kianička. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do klubu Hlinkova slovenská ľudova strana - Strana slovenskej národnej jednoty, do které se spojily všechny slovenské nesocialistické strany.\n\nProfesí byl starostou Trnavy. Starostenský post zastával v letech 1922-1938, dle jiného pramene se stal poprvé starostou až v roce 1924.\n"}
{"id": "750414", "url": "https://cs.wikipedia.org/wiki?curid=750414", "title": "Ostřice plazivá", "text": "Ostřice plazivá\n\nOstřice plazivá (\"Carex repens\", syn. \"Carex posnaniensis\", \"Carex arenaria\" subsp. \"arenaria\" var. \"repens\", \"Vignea repens\") je druh jednoděložné rostliny z čeledi šáchorovité (\"Cyperaceae\"). České jméno ostřice plazivá není dosud příliš zažité, ale uvádí ji tak Dostál (1989) pod jménem tuřice plazivá jako druh, který v bývalém Československu dosud nebyl nalezen.\n\nJedná se o rostlinu dosahující výšky nejčastěji 25-50, vzácně až 90 cm. Je vytrvalá, netrsnatá s dlouhými oddenky, které jsou 2–2,5 mm silné, čupřinaté.\nLodyhy jsou trojhranné. Čepele listu jsou asi 2–3, vzácně až 4 mm široké. Ostřice plazivá patří mezi stejnoklasé ostřice, všechny klásky vypadají víceméně stejně. U ostřice plazivé jsou si klásky navzájem podobné, nicméně jsou poměrně výrazně funkčně odlišeny (trochu výjimka mezi stejnoklasými ostřicemi) a asi by šla zařadit i mezi různoklasé ostřice. Květenství se skládá nejčastěji ze 8–12 klásků., klásky jsou podlouhlé, asi 1–1,5 cm dlouhé. Dolní klásky jsou čistě samičí, střední oboupohlavné (nahoře samčí, dole samičí), horní jsou samčí. Okvětí chybí. Blizny jsou většinou 2. Plodem je mošnička, která je cca 4–5,5 mm dlouhá, vejčitě kopinatá, bledě zelená, na okrajích křídlatá, na vrcholu zakončená dlouhým dvouklaným zobánkem.\n\nOstřice plazivá je evropský druh, je rozšířena ve Francii, Německu, Itálii, Rakousku, vzácně v Polsku (7 lokalit), dále v Maďarsku a Rumunsku. Ostřice plazivá je podobná a příbuzná v ČR relativně běžnému druhu ostřice dvouřadá (\"Carex disticha\").\n\n \n"}
{"id": "750416", "url": "https://cs.wikipedia.org/wiki?curid=750416", "title": "Miniarboretum U Holubů", "text": "Miniarboretum U Holubů\n\nMiniarboretum U Holubů je soukromé arboretum ve Staříči, které bylo založeno roku 1993. Na ploše jeden hektar se nachází přes 2500 druhů rostlin. V arboretu je několik skalek a jezírek a květnatá louka. Zabývá se pěstováním hlavně malých a zakrslých dřevin (bonsají a čarověníků), ale i jiných okrasných rostlin, především jehličnanů, hajniček, azalek, rododendronů, vřesů a vřesovců; nachází se zde i sbírka javorů. V arboretu jsou také šlechtěny nové druhy rostlin.\n\n"}
{"id": "750419", "url": "https://cs.wikipedia.org/wiki?curid=750419", "title": "Mathias Wellan", "text": "Mathias Wellan\n\nMathias Wellan, též Matthias Wellan (23. února 1882 Želešice – 8. srpna 1964 Brno), byl československý politik německé národnosti a meziválečný senátor Národního shromáždění ČSR za Německou sociálně demokratickou stranu dělnickou v ČSR.\n\nProfesí byl tajemníkem německé sociálně demokratické strany v Brně. Zastával funkci krajského tajemníka strany v Brně. V roce 1938 byl členem celostátního předsednictva DSAP.\n\nPo parlamentních volbách v roce 1935 získal senátorské křeslo v Národním shromáždění. Mandát ale nabyl až dodatečně, v roce 1936, poté, co rezignoval senátor Wilhelm Niessner. V senátu setrval do jeho zrušení v roce 1939, přičemž na rozdíl od většiny svých spolustraníků neztratil mandát v důsledku změn hranic Československa po Mnichovské dohodě, zůstal politikem zbytkového Československa a byl nezařazeným senátorem.\n\nBěhem 30. let podporoval coby brněnský předák německé sociální demokracie rakouské sociálně demokratické emigranty (například Otto Bauer), kteří se tam uchýlili před nacistickým režimem. Po okupaci zbytku Československa nacistickým Německem roku 1939 byl zatčen. Po roce 1939 byl několikrát vězněn v Praze na Pankráci.\n\n"}
{"id": "750420", "url": "https://cs.wikipedia.org/wiki?curid=750420", "title": "Walter Brown Memorial 1965", "text": "Walter Brown Memorial 1965\n\nWalter Brown Memorial byl turnaj v ledním hokeji, který se konal od 27. do 31. prosince 1965 v Colorado Springs. Turnaje se zúčastnila čtyři mužstva, která se utkala jednokolově systémem každý s každým.\n\n \n"}
{"id": "750421", "url": "https://cs.wikipedia.org/wiki?curid=750421", "title": "Friedrich Weller", "text": "Friedrich Weller\n\nFriedrich Weller (??? – 8. května 1945 Vrchlabí) byl československý politik německé národnosti a meziválečný senátor Národního shromáždění za Sudetoněmeckou stranu (SdP).\n\nV parlamentních volbách v roce 1935 získal za Sudetoněmeckou stranu senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl dle údajů k roku 1935 textilním odborným učitelem v Liberci.\n\nSpáchal sebevraždu 8. května 1945 v zajateckém táboře ve Vrchlabí.\n\n"}
{"id": "750422", "url": "https://cs.wikipedia.org/wiki?curid=750422", "title": "Josef Wenderlich", "text": "Josef Wenderlich\n\nJosef Wenderlich (16. prosince 1882 Rumburk – 12. listopadu 1945 Velká Británie) byl československý politik německé národnosti a meziválečný senátor Národního shromáždění ČSR za Komunistickou stranu Československa (KSČ).\n\nJeho otec byl zakladatelem rakouské sociální demokracie v Horním Jindřichově u Rumburku. Josef byl původní profesí krejčím a textilním dělníkem. Potom se zapojil do odborového hnutí. Za první světové války bojoval v armádě. Po návratu byl předsedou místní organizace Německé sociálně demokratické strany dělnické v ČSR (DSAP) v Horním Jindřichově. Od roku 1919 zde zasedal v obecním zastupitelstvu. V letech 1920–1921 byl okresním tajemníkem DSAP v Rumburku. V době stranického rozkolu patřil k levicovému křídlu a roku 1921 se stal členem KSČ.\n\nProfesí byl dle údajů k roku 1935 tajemníkem textilních dělníků v Liberci.\n\nV parlamentních volbách v roce 1935 získal za KSČ senátorské křeslo v Národním shromáždění. V senátu setrval do října 1938, kdy jeho mandát zanikl v důsledku změn hranic Československa.\nV červnu 1938 byl jako jediný zástupce KSČ zvolen do libereckého městského zastupitelstva. \n\nV roce 1938 odešel do exilu do Velké Británie, kde v listopadu 1945 zemřel. Jiný zdroj uvádí, že zemřel roku 1947. V anglickém exilu patřil ke skupině okolo Gustava Beuera.\n\n"}
{"id": "750428", "url": "https://cs.wikipedia.org/wiki?curid=750428", "title": "Bois-Herpin", "text": "Bois-Herpin\n\nBois-Herpin je francouzská obec v departementu Essonne v regionu Île-de-France.\n\nBois-Herpin se nachází asi 55 km jihozápadně od Paříže. Obklopují ji obce La Forêt-Sainte-Croix na severu a severozápadě, Puiselet-le-Marais na severovýchodě, Mespuits na východě a jihovýchodě, Roinvilliers na jihu, Abbéville-la-Rivière na jihozápadě a Marolles-en-Beauce na západě.\n\n\"Počet obyvatel\"\n"}
{"id": "750430", "url": "https://cs.wikipedia.org/wiki?curid=750430", "title": "Franz Werner", "text": "Franz Werner\n\nFranz Werner (22. dubna 1881 Kummer – 15. února 1947 Praha) byl československý politik německé národnosti a senátor Národního shromáždění ČSR za Sudetoněmeckou stranu (SdP), po válce popraven.\n\nPo parlamentních volbách v roce 1935 získal za Sudetoněmeckou stranu senátorské křeslo v Národním shromáždění. Mandát nabyl až dodatečně roku 1936 jako náhradník poté, co zemřel senátor Karl Michler. V senátu setrval do října 1938, kdy jeho mandát zanikl v důsledku změn hranic Československa.\n\nProfesí byl dle údajů k roku 1936 obchodníkem ve Varnsdorfu.\n\nPo roce 1945 byl souzen československými úřady, odsouzen k trestu smrti a popraven oběšením ve věznici Pankrác v sobotu 15. února 1947 ve 14 hodin 17 minut. Neměl žádné poslední přání a zemřel beze slov.\n\n"}
{"id": "750431", "url": "https://cs.wikipedia.org/wiki?curid=750431", "title": "Cyril Záborec", "text": "Cyril Záborec\n\nCyril Záborec (25. srpna 1887 Obecnice – ???) byl český a československý odborový funkcionář a politik, meziválečný senátor Národního shromáždění ČSR za Národní sjednocení.\n\nPůvodním povoláním byl horníkem. Zpočátku byl členem sociální demokracie, ale s touto stranou se později rozešel a vstoupil do Národního sdružení napojeného na Československou národní demokracii. Od roku 1930 byl tajemníkem hornické sekce této odborové organizace.\nProfesí byl tajemníkem Národního sdružení (pravicová odborová organizace) v Radvanicích.\n\nV parlamentních volbách v roce 1935 získal senátorské křeslo v Národním shromáždění za Národní sjednocení. V senátu setrval do jeho zrušení v roce 1939, přičemž krátce předtím ještě v prosinci 1938 přestoupil do nově vzniklé Strany národní jednoty.\n\nZa okupace byl členem výboru Národního souručenství.\n\n"}
{"id": "750432", "url": "https://cs.wikipedia.org/wiki?curid=750432", "title": "Diana Gold", "text": "Diana Gold\n\nDiana Gold (* 3. března 1987) je česká pornoherečka. Občanským jménem Zlata Rybářová\n\nDo porno průmyslu se dostala v roce 2005 v osmnácti letech. Od té doby se objevila ve více než 55 filmech.\n\nV roce 2011 měla milostnou aféru s hudebním producentem a bývalým porotcem \"Česko Slovensko má talent\" Jaro Slávikem.\n\n"}
{"id": "750433", "url": "https://cs.wikipedia.org/wiki?curid=750433", "title": "Bagarius yarrelli", "text": "Bagarius yarrelli\n\nBagarius yarrelli, česky též Sisora Yarrellova, přezdívaná také ďáblův sumec je velká sladkovodní ryba žijící v řekách jižní a jihovýchodní Asie. Je vzdáleně podobná sumci, má protáhlé tělo s plochou hlavou, ústa jsou spodní, v jejich okolí má čtyři páry vousů. Ocasní ploutev je hluboce vykrojená, s horním lalokem protáhlým do dlouhého tenkého výběžku. Průměrně dorůstá délky 2 m. Je zbarvená zelenavě, olivově zeleně, tříslově nebo hnědě, na těle má tři příčné tmavě pigmentované pruhy, ocasní ploutev je žlutošedá. Na prsních a břišních ploutvích jsou černé puntíky, řitní ploutev na sobě má široký černý pruh.\n\nŽije v říčních tůních s kamenitým dnem, i v rychle tekoucí vodě a v peřejích. Vyskytuje se v řece Ganze a jejích přítocích, v řece Menam-Čao-Praja a Mekongu, pravděpodobně také v řece Pattani v Thajsku.\n\nJe dravá, živí se rybami, obojživelníky i korýši, údajně požírá i kusy lidských těl, jež v rámci pohřebních tradic vhazují Indové do řeky. V Indii je opředený mnoha mýty a legendami, podle nichž byly zaznamenány i útoky na lidi. O způsobu života či rozmnožování sisory není příliš známo.\n\n"}
{"id": "750434", "url": "https://cs.wikipedia.org/wiki?curid=750434", "title": "La Forêt-Sainte-Croix", "text": "La Forêt-Sainte-Croix\n\nLa Forêt-Sainte-Croix je francouzská obec v departementu Essonne v regionu Île-de-France.\n\nLa Forêt-Sainte-Croix se nachází asi 53 km jihozápadně od Paříže. Obklopují ji obce Morigny-Champigny na severu, Puiselet-le-Marais na severovýchodě, Bois-Herpin na východě a na jihu, Marolles-en-Beauce na jihozápadě, Boissy-la-Rivière na západě a Étampes na severozápadě.\n\n\"Počet obyvatel\"\n"}
{"id": "750449", "url": "https://cs.wikipedia.org/wiki?curid=750449", "title": "Hadar Galron", "text": "Hadar Galron\n\nHadar Galron ( * 28. září 1970, Londýn) je izraelská dramatička, scenáristka a herečka.\n\nNarodila se v Londýně do ortodoxní židovské rodiny. Ve třinácti se odstěhovala s rodinou do Izraele. Nejdřív pracovala jako učitelka, pak přes otcův zákaz vstoupila do armády. Na Telavivské univerzitě studovala divadlo. Je vdaná a má tři děti.\n\nO divadlo se zajímala už od dětství. V tomto ohledu ji ovlivnila její matka, která režírovala školní divadelní představení. Ve svých dílech kritizuje nerovné postavení žen v ortodoxní židovské společnosti. Kromě hraní a psaní vážných her vystupuje i v stand-up comedy.\n\nHadar Galron již čtyřikrát navštívila Českou republiku: poprvé v roce 2008, kdy měla její hra Mikve premiéru ve Stavovském divadle, podruhé přijela na festival Jiráskův Hronov, v jehož rámci se konalo amatérské představení její hry.Potřetí navštívila Českou republiku při příležitosti premiéry své hry Mikve v Mladoboleslavském divadle. V témže divadle pak na jaře 2018 režírovala svou vlastní hru Ha-sodot (česky Tajemství), uvedenou v Čechách poprvé. V Městských divadlech pražských je také uváděná její hra IMAMMA v režii Petra Svojtky. \n\n\n\n\n"}
{"id": "750450", "url": "https://cs.wikipedia.org/wiki?curid=750450", "title": "Mandžuština", "text": "Mandžuština\n\nMandžuština je tunguzský jazyk z rodiny altajských řečí, momentálně patřící mezi ohrožené jazyky. Ačkoli do roku 1911 byl oficiálním jazykem v Číně, po pádu císařství počet jeho uživatelů rapidně poklesl, mimo jiné i následkem perzekuce Mandžuů. V současnosti je na světe asi pět rodilých mluvčích z etnické skupiny Mandžuů. Jazyk šive používaný v severovýchodní Číně je s mandžuštinou téměř identický, ale hovoří jím jiná čínská minorita.\n\nJedná se aglutinační jazyk psaný klasickým mongolským písmem, které samotné pochází původně z aramejštiny (v podstatě arabská abeceda psaná svisle). Jazyk má mnoho slov souvisejících s původním způsobem života, tedy vázající se např. na zvěř a lov. Dále si vypůjčuje z mongolštiny a z čínštiny. V současnosti jsou v Číně implementovány skupinami nadšenců a příznivců jazyka různé kurzy mandžuštiny v rámci pokusů o zabránění zániku této řeči.\n\nSamotný jazyk má své kořeny v džurčenštině, jazyka čínského dvora do přibližně 13. století (dynastie Ťin 1115-1234). Při nástupu dynastie Čching (potomků džurčenského klanu ze severozápadní Číny) po dynastii Ming v roce 1644 se mandžuština stala oficiálním jazykem čínského dvora. Nicméně ač byla vyžadována jakožto úřední jazyk od všech služebníků a úředníků, kteří z ní museli skládat zkoušky, v rámci integrace s etnickými Číňany postupně ztrácela na své síle. Na konci 19. století mandžuštinou plynně nehovořil u čínského dvora téměř žádný úředník. Jen vojáci stále museli skládat zkoušky z této řeči.\nAčkoli až do posledních dnů císařství byly oficiální dokumenty psány v mandžuštině, čínština zdaleka převládala.\n\nBěhem vlády Džürčenů v severní Číně existovaly dva druhy písma pro zápis jejich řeči, které časem upadly v zapomnění. Obě písma si byla podobná, ale lišila se od čínských znaků. Poslední dochovaný zápis je z roku 1526. Po ztrátě vlastní abecedy začali Džurčenové v případě potřeby zápisu používat mongolskou abecedu.\nSamotní Mongolové vyvinuli své písmo přes Ujgury, kteří ho přejali od Sogdů (kmen z dnešního Uzbekistánu a severního Íránu). Píše se ve sloupcích zleva doprava. Zakladatel mandžuské říše Nurhači v roce 1599 dal úkol dvěma učencům, Gagaiovi a Erdenimu, aby modifikovali tento skript pro potřeby zápisu mandžuštiny. Tak vznikla staromandžuská abeceda, ve které jsou zapsány dokumenty do roku 1644. Po roce 1620 byl skript opět modifikován a byl v této podobě používán do pádu císařství.\n\nVzhledem k perzekuci Číňanů během císařství se po jeho pádu obrátila karta, a mandžuové byli krutě pronásledováni a trestáni. Jejich jazyk a neznámé písmo bylo Číňanům téměř cizí a obviňovali jeho mluvčí z toho, že jsou špióni a posílají v této řeči tajné zprávy. Jazyk byl zakazován, jeho používání vedlo k uvěznění. Mnoho mandžuů měnilo v dokladech svou etnicitu na čínskou, zatajovali svůj původ i před dětmi, a jazyk naprosto opustili. Z těchto důvodů dnes mandžuštinou mluví jen jedinci v odlehlých vesnicích Číny, a obvykle jsou mluvčí starší 80 let.\n\nDíky volání po záchraně tohoto jazyka se v posledních pěti letech objevily kurzy této řeči v Pekingu a i na několika univerzitách vč. Karlovy univerzity.\n\nJako tunguzský jazyk má mandžuština mnoho společného s dalšími členy této rodiny, např. japonštinou, mongolštinou nebo korejštinou, a podobnost jazyků pravděpodobně vychází ze vzájemného kontaktu daných řečí trvajícího staletí. Existují spory, zda se jedná o jazyk se slabikovou abecedou, nebo o abecedu s jednotlivými písmeny.\n\nAbeceda má šest samohlásek, tři zadní – a, o, ü, dvě přední – e, u a jednu neutrální – i. Souhlásky jsou b, p, s, š, l, m, c, j, y, r, f, w, n (ng). K, g, h, t, d mají přední a zadní verzi.\nMandžuská slova nemohou začínat na r, ü nebo skupinou souhlásek, a obvykle končí na n, ng nebo samohlásku.\n\nJazyková harmonie, tedy jeden z hlavních rysů altajských řečí, platí i v mandžuštině, a všechny samohlásky ve slově musí znít souhlasně. Příklad: monggorombi, bahanarambi, hergen, gisurembi.\n\nV mandžušině je ženský a mužský rod, často rozlišený samohláskou na konci a začátku slova: eme – matka, ama – otec, haha – muž, hehe – žena, emile – slepice, amila – kohout.\n"}
{"id": "750451", "url": "https://cs.wikipedia.org/wiki?curid=750451", "title": "Boissy-la-Rivière", "text": "Boissy-la-Rivière\n\nBoissy-la-Rivière je francouzská obec v departementu Essonne v regionu Île-de-France.\n\nBoissy-la-Rivière se nachází asi 55 km jihozápadně od Paříže. Obklopují ji obce Ormoy-la-Rivière na severu, Étampes na severozápadě a severovýchodě, La Forêt-Sainte-Croix na východě, Marolles-en-Beauce na jihovýchodě, Fontaine-la-Rivière na jihu, Saint-Cyr-la-Rivière na jihozápadě a Saclas na západě.\n\n\"Počet obyvatel\"\n"}
{"id": "750452", "url": "https://cs.wikipedia.org/wiki?curid=750452", "title": "Jednotka zkreslení", "text": "Jednotka zkreslení\n\nVětšinou se jedná přebuzení zesilovače či simulaci přebuzení. Zpravidla se zapojuje sériově, nicméně paralelní zapojení není výjimkou. Dříve se zkreslení používalo především k úpravě zvuku elektrické kytary, dnes se často používá i na další nástroje (basová kytara, klávesy), zpěv i jiné zdroje signálu.\n"}
{"id": "750453", "url": "https://cs.wikipedia.org/wiki?curid=750453", "title": "Diagnóza (dokumentární cyklus)", "text": "Diagnóza (dokumentární cyklus)\n\nDiagnóza je dokumentární vzdělávací cyklus České televize o příznacích, léčbě a případných následcích některých nemocí. Je vysílán od roku 2001. Jednotlivé díly mají délku 15-20 minut a v režii se střádají např. Moris Issa, Vít Hájek, Olga Sommerová, Jaromír Herskovič, Petr Zrno, Andrea Majstorovičová, Drahomíra Vihanová, Pavel Marek, Martin Hanzlíček, Vlastimil Šimůnek, Světlana Lazarová nebo Vladimír Kunz.\n\n\n"}
{"id": "750454", "url": "https://cs.wikipedia.org/wiki?curid=750454", "title": "Bitva u Staré Jesenice", "text": "Bitva u Staré Jesenice\n\nBitva u Staré Jesenice (německy \"Schlacht bei Altwilmsdorf\"; v Polsku též známá jako \"Bitwa pod Starym Wielisławiem\" nebo \"Bitwa pod Czerwoną Górą\"), se odehrála 27. prosince 1428 v Kladském hrabství mezi vesnicemi Altwilmsdorf (\"Staré Jesenice\") a Niederschwedeldorf (\"Dolní Štivnice\"). Vojsko sirotků v čele s hejtmanem Janem Královcem zde při výbojné rejse porazilo oddíly dolnoslezských šlechticů a měst vedených knížetem Janem Minsterberským. Po dosaženém vítězství husité pokračovali v důrazném pronásledování protivníka a bez většího odporu obsadili další jeho opevněná sídla.\n\nKoncem měsíce července 1428 zahájilo polní vojsko sirotků obléhání hradu Lichtenburka, z nějž purkrabí Jan Městecký jménem Liška, záhy Jan Městecký z Opočna, ve spolupráci s loupeživým rytířem Oldřichem Močihubem z Královic, ovládal podhůří Železných Hor a horní Posázaví. Dobře situovaná posádka kladla houževnatý odpor, v jehož důsledku začali husité pociťovat nedostatek potravin. 1. listopadu proto pět sirotčích houfů pod velením hejtmana Jana Královce z Kralovic vyrazilo na kořistní výpad směrem do Horní Lužice. V průběhu rejsy tyto oddíly vyplenily okolí Žitavy a Löbau a do Čech se vracely směrem k Hrádku nad Nisou. Kolonu zpomalenou vozy s kořistí však u Chrastavy napadly vojenské sbory lužických měst a způsobily jí značné ztráty. Na konci střetnutí sice husité protivníka odrazili, nicméně přišli o většinu spížních vozů. Tento nezdar Jana Královce přiměl během příštích dnů vypravit novou spanilou jízdu, tentokrát směřující do Kladska. Ve zdejším kraji se jeho sirotci, posílení dalšími oddíly z Hradecka, utábořili mezi Kladskem a Štívnicí a krátce před Vánocemi vypálili Habelschwerdt. Mezitím, co plenili své okolí, shromáždili místní velmoži a města vojsko, jehož velení bylo svěřeno do rukou knížete Jana Minsterberského. Kromě jeho vlastních mužů se výpravy účastnili i ozbrojenci nisského biskupa a svídnický hejtman Heřman Cetrics spolu s hotovostí z celého kraje.\n\nZ běžně dostupných českých písemných pramenů o bitvě z 27. prosince 1428 velmi lakonicky hovoří pouze \"Staré letopisy české\", soubor drobných kronik, psaných od sklonku bojovného husitství jako pokračování různých starších kronikářských prací, které jako první do jediného díla soustředil historik František Palacký. Mimo tuto práci se o události zmiňuje i anonymní dílo přímého účastníka husitských válek s názvem \"Kronika starého pražského kolegiáta\".\n\nPodle výše zmiňovaných textů je patrné, že sirotci protivníka očekávali pod ochranou vozové formace. Velitel Slezanů Jan Minsterberský zřejmě vedl útočný šik osobně a spolu s ním se stal i terčem první mohutné salvy husitské artilerie. Výklad historiků je shodný v konstatování, že to bylo právě toto úvodní odstřelování, které obrátilo slezskou jízdu i pěchotu na útěk. Jakmile husité spatřili protivníka prchat, okamžitě opustili vozovou hradbu a zahájili důrazné pronásledování. Jednou z prvních obětí tohoto protiútoku se stal i minsterberský kníže, který údajně upadl do bahnité zmoly, ze které se nedokázal zavčasu vyprostit. Dostiženo, zabito nebo zajato, bylo též mnoho dalších vojáků; do Čech byl, mimo jiných, odveden i svídnický hejtman Cetrics.\n\nK porážce Slezanů došlo asi hodinu před západem slunce, tato okolnost je však před zatvrzelým pronásledováním neochránila. Husité pokračovali ve stíhání dlouho do noci a cestou zapalovali okolní vesnice, aby protivníka připravili o sebemenší možnost úkrytu. Po shromáždění kořisti se přesunuli směrem ke slezským hranicím a zanedlouho zaútočili na město Břeh, které dobyli spolu s posilami z Moravy. 16. ledna vyplenili Olawu, v dalších dnech pak Němčí, Minsterberk a jindřichovský klášter. 29. ledna se pokusili dobýt Svídnici, avšak narazili na tvrdý odpor obránců, kvůli němuž se svého záměru vzdali a obtíženi bohatou kořistí zamířili zpět k Lichtenburku. Navzdory tomuto úspěchu se 300 obránců pevnosti vzdalo teprve rok a čtvrt po zahájení obléhání (25. listopadu 1429).\n\n\n"}
{"id": "750456", "url": "https://cs.wikipedia.org/wiki?curid=750456", "title": "Peter Babej", "text": "Peter Babej\n\nPeter Babej (25. července 1900 Štefurov – 19. listopadu 1979 Prešov) byl československý politik ukrajinské národnosti ze Slovenska, poválečný poslanec Prozatímního Národního shromáždění za Ukrajinskou národní radu Prjaševčiny, později poslanec Ústavodárného Národního shromáždění a Národního shromáždění ČSR za Komunistickou stranu Slovenska (KSS), respektive Komunistickou stranu Československa.\n\nUž za první republiky se angažoval v komunistickém hnutí mezi Rusíny na Slovensku. Za Slovenského státu působil v komunistickém odboji v okrese Giraltovce. Byl vězněn v Ilavě. Na sjezdu v Prešově v březnu 1945 byl zvolen místopředsedou Ukrajinské národní rady.\n\nV letech 1945–1946 byl poslancem Prozatímního Národního shromáždění za Ukrajinskou národní radu Prjaševčiny. V parlamentních volbách v roce 1946 se stal poslancem Ústavodárného Národního shromáždění, nyní již za KSS. Mandát obhájil v parlamentních volbách v roce 1948 a do roku 1954 zasedal v Národním shromáždění.\n\nV letech 1945–1949 byl předsedou Okresního národního výboru v Giraltovcích. V roce 1950 se angažoval v kampani za přechod slovenských Ukrajinců (Rusínů) z Řeckokatolické církve na pravoslaví. V roce 1953 byl obviněn z „ukrajinského buržoazního nacionalismu“.\n\n"}
{"id": "750457", "url": "https://cs.wikipedia.org/wiki?curid=750457", "title": "Vrba dvoubarvá", "text": "Vrba dvoubarvá\n\nVrba dvoubarvá (\"Salix bicolor\") je keřovitý, vzácný druh rodu vrba ve které zařazován do podrodu \"Vetrix\". V naší republice vyrůstá pouze na jediném místě.\n\nRoste v horách jihozápadní a středozápadní Evropy (Pyreneje, Francouzské středohoří, Alpy, Vogézy, Harz, Krkonoše, Karpaty). Je vlhkomilná a chladnomilná, má ráda propustné půdy, osvětlená stanoviště, snese však i částečný polostín. Vyhovuje jí subalpínské až alpínské pásmo, kde roste v karových stržích, dolinách, prameništích, křovinách kolem bystřin, v blízkosti ples, především na kyselých půdních podkladech.\n\nV České republice roste jen na jediném místě, v Krkonoších pod Studniční horou. Své jméno dostala podle výrazného rozdílu ve zbarvení horní a spodní strany listů.\nNízký až středně vysoký pravidelný, dosti hustý keř polokulovitého až kulovitého habitu, dorůstající do výšky 1,5 m, výjimečně i výše. Kmínky s hladkou, hnědozelenou kůrou dosahují tloušťky až 5 cm. Čerstvé letorosty jsou žlutohnědé barvy se zelenavým nebo oranžovým nádechem, později jsou šedohnědé. Krátké vejčité pupeny délky 2,5 až 3 mm jsou žlutavé nebo oranžové. Listy s řapíky dlouhými od 3 do 4 mm jsou většinou holé, jejich drobné polosrdčité palisty brzy opadávají. Listové čepele eliptického nebo vejčitého tvaru bývají dlouhé 3,5 až 5 cm a široké 1,5 až 2,5 cm. Na bázi jsou klínovité a na vrcholu tupě zašpičatělé, často s ohnutou špičkou, obvykle celokrajné nebo jen řídce zubaté. Lícní stranu mají výrazně tmavě zelenou, lesklou a lysou, na rubové jsou pokryty hustým nasivělým voskovým povlakem a někdy jsou i jemně chlupaté, na podzim zežloutnou.\n\nJsou to rostliny dvoudomé s jednopohlavnými, redukovanými květy sestavenými do květenství jehněda na krátké vzpřímené stopce. Ve špičatějších samčích, dlouhých až 2,5 cm, mají květy jen dvě tyčinky s nitkami na bázi srostlými, částečně chlupatými, nesoucí načervenalé, později světle žluté kulovité prašníky. Na bázi samčích květů jsou nektaria. Samičí cylindrické jehnědy, dlouhé až 4 cm, obsahují květy s hustě chlupatým, téměř přisedlým, vejčitě kuželovitým semeníkem s čnělkou o délce do 1 mm, která nese ven zakřivenou, hluboce rozeklanou dvoulaločnou bliznu. Hnědožluté květní listeny jsou eliptického tvaru a mají dlouhé chlupy. Vrba dvoubarvá kvete hlavně v druhé polovině května. Opylována je hmyzem. Plodem jsou tobolky s chlopněmi. Vrba dvoubarvá má schopnost zakořenit i z dřevnatých řízků. Dožívá se 20 až 30 let.\n\nStejně jako ostatní druhy i vrba dvoubarvá se snadno kříží s jinými příbuznými druhy. Ve střední Evropě jsou známi její kříženci s vrbou jívou (\"Salix caprea\"), vrbou plazivou (\"Salix repens\") a vrbou slezskou (\"Salix silesiaca\"). V České republice je věrohodně popsán pouze jeden hybrid \"Salix × paxii\", který vznikl zkřížením s vrbou slezskou. V současnosti se však v ČR pravděpodobně nevyskytuje.\n\nVrba dvoubarvá je součást skupiny vrby bobkolisté (\"Salix phylicifolia\" agg.) která roste od Islandu po celé severní Eurasii a na jihu v Karpatech a na Balkánském poloostrově. Jednou z jejich blízkých příbuzných je v Pyrenejích rostoucí \"Salix basaltica\", kterou někteří autoři považují za identickou s vrbou dvoubarvou. Mezi další příbuzné patří alpská vrba Hegetschweilerova (\"Salix hegetschweileri\") a \"Salix hibernica\" ze Severního Irska.\n\nV České republice roste v jediném areálu ve Sněhovém žlabu v Úpské jámě v Krkonoších, celkem asi 50 jedinců z nichž většina dosahuje maximální výšky 50 cm. Jediná rostlina zůstala z uměle vysazené populace v roce 1983 pod Dolním Úpským vodopádem. Všechny původní rostliny, rostoucí na dvou místech od sebe vzdálených cca 15 m nevykazují žádnou genetickou variabilitu. Je to důsledek toho, že z tamní populace zcela vymizely samčí rostliny a prakticky nedochází k opylení květů a vytvoření semen. (Nejbližší populace v Harzu shodně nemá samčí rostliny a ve Vogézách se vyskytují také jen na jediném místě.)\n\nPočet exemplářů postupně ubývá, jsou poškozovány okusem jelení zvěře i sněhovými lavinami a prudce tekoucí vodou, jen některým se daří regenerovat. Vrba dvoubarvá byla v roce 1992 zařazena vyhláškou MŽP ČR č. 395/1992 Sb. do kategorie kriticky ohrožené druhy, stejně tak jako „Černým a červeným seznamem cévnatých rostlin ČR“ v roce 2000.\n\n"}
{"id": "750472", "url": "https://cs.wikipedia.org/wiki?curid=750472", "title": "Evropská plavecká liga", "text": "Evropská plavecká liga\n\nEvropská plavecká liga LEN (\"Ligue Européenne de Natation\") je organizace, která sdružuje plavecké svazy států Evropy a pouze ona má právo pořádat a řídit evropské plavecké soutěže (je součástí Mezinárodní plavecké federace – FINA). První mezinárodní plavecká federace (Fédération Internationale de Natation Amateur) byla ustavena roku 1908 a stala se základem pro vytvoření jednotných pravidel plaveckých soutěží. Evropská plavecká liga (Ligue Europeienne de Natation) pak vznikla roku 1927 ve městě Bologna. Nyní má sídlo ve městě Lucemburk. Dnes už jen málokdo ví, že jejím prezidentem (předsedou) se stal občan tehdejší Československé republiky (České republiky), pan Ing. Ladislav Hauptman z Prahy. Prezidentem Evropské plavecké ligy (Ligue Europeienne de Natation) byl Ing. Ladislav Hauptmann od roku 1948 do roku 1950.\n\n\n\n"}
{"id": "750473", "url": "https://cs.wikipedia.org/wiki?curid=750473", "title": "Secessio plebis", "text": "Secessio plebis\n\nSecessio plebis neboli plebejské secese byly události v římských dějinách, kdy většinové neurozené obyvatelstvo opustilo město, aby dosáhlo svých požadavků.\n\nK první pololegendární (písemné doklady neexistují) secesi došlo v roce 494 př. n. l., když se na počátku republiky vyhrotily spory mezi plebeji a patriciji. Plebejové, kteří nepatřili k rodové elitě, museli sloužit v armádě, ale nemohli o ničem rozhodovat. Když byly jejich požadavky na udělení občanských práv odmítnuty, odešli na horu Mons Sacer. Bez kvalifikovaných řemeslníků, obchodníků a vojáků hrozil Římu kolaps. Patricijové tedy vyslali vyjednavače a nabídli vytvoření funkce zvané tribun lidu, podle níž měl volený zástupce plebejů právo veta v senátu a zastupoval prosté občany v právních sporech. \n\nPlebejské secese se úspěšně opakovaly v letech 449 př. n. l., 445 př. n. l., 342 př. n. l. a 287 př. n. l., kdy se právně závaznými stala i ustanovení tributního sněmu (Lex Hortensiae).\n\n"}
{"id": "750476", "url": "https://cs.wikipedia.org/wiki?curid=750476", "title": "Itala", "text": "Itala\n\nItala může znamenat:\n\n\n"}
{"id": "750477", "url": "https://cs.wikipedia.org/wiki?curid=750477", "title": "Jozef Baláž", "text": "Jozef Baláž\n\nJozef Baláž (17. května 1905 – ???) byl slovenský a československý politik, poslanec Prozatímního Národního shromáždění za Jednotný zväz slovenských roľníkov, později poslanec Ústavodárného Národního shromáždění a Slovenské národní rady za Demokratickou stranu a Stranu slovenské obrody.\n\nPřed druhou světovou válkou se angažoval v Hlinkově slovenské ľudové straně.\n\nV letech 1945–1946 byl poslancem Prozatímního Národního shromáždění za Jednotný zväz slovenských roľníkov. V parlamentních volbách v roce 1946 se stal poslancem Ústavodárného Národního shromáždění za Demokratickou stranu. Ta se po únoru 1948 proměnila na Stranu slovenské obrody loajální ke komunistickému režimu. 28. dubna 1948 Baláž vystoupil z jejího poslaneckého klubu.\n\nVe volbách roku 1948 byl zvolen do Slovenské národní rady za Stranu slovenské obrody.\n\n"}
{"id": "750478", "url": "https://cs.wikipedia.org/wiki?curid=750478", "title": "Vlk a ovečky", "text": "Vlk a ovečky\n\nVlk a ovečky je pojmenování řady her. Tyto hry jsou jak pohybové, tak strategické deskové či s tužkou a papírem. Jsou známy v řadě zemí světa pod různými jmény, např. Pon chochtl, Adugo. Deskových her tohoto druhu je mnoho variant. Smyslem je zahnat ovečky (kameny, postavy) postavou vlka (kamenem) na místo, kde nemají další tah. U pohybových her se snaží dítě – postava vlka pochytat postupně řadu jiných dětí – oveček při dodržení pravidel hry. \n\nPon chochtl je jednoduchá stolní strategická desková hra pro dva hráče. Hraje se na desce 5×5 bodů ve čtverci 4×4, bílý má 1, černý 12 kamenů. Hra končí buď přeskákáním všech černých, či zahnáním bílého kamene do postavení bez možného pohybu. Pohyb je možný po hranách i několika diagonálách. Hraje se s kameny např. od hry Dáma. Bílý má 1 kámen, černý 12. Hráči si určí barvu kamenů losem. Začíná bílý, pak se hráči střídají po jedno tahu. Bílý přeskakuje, černý nikoli. Mimo přeskoku lze táhnout vždy jen na sousední bod po vyznačené čáře. Bílý přeskočením černého kamene jej odebere ze hry a snaží se manévrovat tak, aby postupně vyřadil 10 černých kamenů. Černý se snaží bílému zamezit tahy, znehybnit jej. \n\nHra \"Pon chochtl\" je odvozena od hry brazilského původu \"Adugo\", kde bílý je jaguárem. Tato hra má původ u amazonských indiánů kmene Bororo.\nDalší z variant se hraje na jiném druhu herního plánu. V jeho polovině je 16 kamenů bílých (oveček), v druhé dva černé (vlci). Bílé kameny postupují jen vpřed či vodorovně, černé mohou i couvat. Hra skončí, přejdou-li neodchycené ovce na druhou stranu herního plánu. Vlci je zajímají, mohou-li je přeskočit, přeskočit se nemohou dva kameny stojící těsně za sebou. Některé varianty povolují skoky vícenásobné, či s menším počtem vlků i oveček. \n\nNa jedné straně velké místnosti (tělocvična) stojí řada dětí – oveček, na druhé jedno – vlk.\n\nNa pokyn (známo s použitém říkanky) se snaží ovečky proběhnout na druhou stranu místnosti kolem vlka, který je zajímá dotykem. Obě protivné strany se pohybují pouze vpřed, nesmí se vracet. Vlkem chycená ovečka se stává v dalším kole také vlkem, oba pak chytají ovečky držíce se za ruce (nesmí se pustit). Hra končí pochytáním všech oveček, případně se může stát vítězem poslední zbylá ovečka. \n\n"}
{"id": "750479", "url": "https://cs.wikipedia.org/wiki?curid=750479", "title": "Dozvuková jednotka", "text": "Dozvuková jednotka\n\nPři hudební produkci, míchání hudby či realizaci nahrávek se používá mnoho různých typů dozvukových přístrojů pro subjektivní vylepšení zvuku daného nástroje, respektive zpěvu či jiného zdroje signálu. Dozvukové jednotky se téměř výhradně používají v paralelním zapojení k původnímu signálu za účelem jeho obohacení o signál upravený.\n\nVětšina dozvukových přístrojů je založena na efektu typu delay nebo reverb či jejich vzájemné kombinaci.\n\nJádrem tohoto efektu je zpožďovací obvod (dříve analogový, dnes často digitální), který zaznamená vstupní signál a reprodukuje jej na výstupu s jistým nastaveným zpožděním. V praxi bývá zpoždění doplněno především obvodem zpětné vazby, kde část výstupního signálu je přivedena zpátky na vstup, čímž je dosaženo několikanásobného opakování původního signálu se sestupnou tendencí.\n\nEfektu dozvuku je teoreticky možno dosáhnout nastavením zpožďovacího efektu za jisté hranice: lidský sluch je totiž schopen rozeznat několikanásobné opakování stejného signálu pouze do jisté frekvence opakování. Pokud se signál opakuje častěji se sestupnou tendencí, sluch vnímá tento efekt spíše jako doznívání daného signálu v jistém (abstraktním) prostředí.\n\nV praxi bývá tento obvod dále doplněn o další ovládací prvky a často i další typy audioprocesorů pro rozšíření možností úprav zvuku (ekvalizér a pod).\n\nPozoruhodným ovládacím prvkem je \"pre-delay\", kterým se nastavuje zpoždění (řádově v desítkách milisekund). Celý upravený signál (s dozvukem) je reprodukován později o nastavenou hodnotu a tímto je dosaženo nějakého odstupu od původního signálu. Výsledek při správném nastavení působí velice přirozeně: originální signál je obohacen o dozvuk, avšak se oba signály neslévají a je zachována či dokonce podpořena srozumitelnost.\n\nPečlivými úpravami je možno dosáhnout (více či méně dokonale) simulace konkrétních typů prostředí, jako např. kostel, jeskyně, koupelna, obývací pokoj, auditorium, kamenná chodba a mnoho dalších.\n\nSpecifický typ dozvukové jednotky využívané převážně v 70. letech. Více v článku Páskové echo.\n\nEfekt typu konvoluční reverb je velice komplexní zařízení. Principem jeho funkce je počítačová analýza nahrávky (samplu) z nějakého reálného prostředí, na základě které jsou automaticky nastaveny všechny parametry celé dozvukové jednotky. Výsledek takové operace zní zpravidla velice věrně.\n\nTento postup je často využíván např. při natáčení filmů, kdy není možně nahrát zvuk v autentickém prostředí a je nutné jej nahrát později ve studiu.\n"}
{"id": "750481", "url": "https://cs.wikipedia.org/wiki?curid=750481", "title": "Projekt 705", "text": "Projekt 705\n\nProjekt 705 (v kódu NATO třída Alfa) je třída ponorek Sovětského námořnictva s jaderným pohonem. Jejich hlavním úkolem bylo ničení nepřátelských ponorek, zejména těch raketonosných. Ponorky poháněl jaderný reaktor, který byl díky použitému chlazení tekutými kovy velmi kompaktní a výkonný. Ponorky třídy \"Alfa\" mohly pod hladinou plout výjimečnou rychlostí 41 uzlů a ponořovaly se do hloubek přesahujících 700 metrů. Plavba vysokou rychlostí ovšem způsobovala velký hluk a provoz jejich reaktoru provázely havárie. Tři ze sedmi postavených ponorek musely být po havárii reaktoru vyřazeny. Žádná již není v aktivní službě.\n\nStavba prototypové jednotky začala někdy v polovině 60. let, přičemž její zkoušky byly zahájeny v roce 1970. Řada revolučních konstrukčních prvků však ještě nebyla zcela dotažená, plavidlo proto nebylo uznáno schopným služby a někdy v letech 1973–1974 bylo sešrotováno. Projekt 705 byl následně přepracován a zjednodušen, přičemž například rozměry a pohonný systém ponorky zůstaly zachovány. Sovětské loděnice v Leningradu a Severodvinsku v letech 1979–1982 dokončily celkem 6 sériových ponorek třídy \"Alfa\". Ze služby byly vyřazeny do roku 1995.\n\nKapkovitý trup ponorek byl tvarován pro podhladinovou plavbu vysokou rychlostí. Přechod mezi bojovou věží a trupem byl mimořádně plynulý. Trup byl přitom postaven z titanu, což si vynutilo vyvinutí řady zcela nových technologických postupů. Největší hloubka ponoru dosahovala, dle různých pramenů, 700–900 metrů. Výzbroj tvořilo šest 533mm torpédometů, ze kterých byla odpalována torpéda a protiponorkové / protilodní střely RPK-2 Viyuga (v kódu NATO SS-N-15 Starfish). Celá ponorka byla vysoce automatizována, takže vystačila s posádkou cca 31 mužů.\n\nPohonný systém tvořil jeden jaderný reaktor chlazený kapalnými kovy – olovem a bismutem, dvě parní turbíny a jeden výstupní hřídel se sedmilistým lodním šroubem. Pohonný systém nebyl dostatečně odhlučněn. Nejvyšší rychlost byla 14 uzlů na hladině a 41 uzlů pod hladinou.\n\n\n"}
{"id": "750484", "url": "https://cs.wikipedia.org/wiki?curid=750484", "title": "Kaahumanu", "text": "Kaahumanu\n\nElizabeth Kaʻahumanu, známá také jako \"Ka'ahumanu\" (17. březen 1768, jeskyně Puʻu kauiki, Hāna, ostrov Maui – 5. června 1832, údolí Mānoa u Honolulu), byla politicky nejvlivnější královna-regentka („premiérka“ – Kuhina Nui) Havajského království. Byla dcerou poradce krále Kamehamehy I., který se jmenoval Keʻeaumoku Pāpaʻiahiahi. Za krále Kamehamehu I. byla provdána ve 13 letech. Mezi jeho ženami byla favoritkou a byla to právě ona, kdo ho podnítil k boji za sjednocení Havaje.\n"}
{"id": "750486", "url": "https://cs.wikipedia.org/wiki?curid=750486", "title": "ASP.NET MVC Framework", "text": "ASP.NET MVC Framework\n\nASP.NET MVC je webový aplikační framework, který implementuje vzor Model-View-Controller (MVC). Na základě ASP.NET umožňuje vývojářům vytvářet webové aplikace jako složení tří komponent: \"modelu\", \"pohledu\" a \"řadiče\". \"Model\" představuje stav určitého aspektu žádosti. \"Model\" často mapuje databázové tabulky se záznamy v tabulce zastupované podle stavu žádosti. \"Řadič\" se zabývá interakcí a aktualizací modelu, aby odrážel změny ve stavu aplikace a potom předává informace do pohledu. \"Pohled\" přijímá nezbytné informace od regulátoru a vykresluje změněné uživatelské rozhraní.\n\nV dubnu 2009 byl zdrojový kód ASP.NET MVC uvolněn pod Microsoft Public License (MS-PL). ASP.NET MVC je lehký, vysoce testovatelný framework, který je integrován s existujícími funkcemi ASP.NET. Některé z těchto integrovaných funkcí jsou stránky předlohy a autorizace na základě členství. ASP.NET MVC framework spojuje dvojice modelů, pohledů a řadičů pomocí rozhraní, a tím umožňuje aby byla každá součást testována samostatně.\n\n\n"}
{"id": "750489", "url": "https://cs.wikipedia.org/wiki?curid=750489", "title": "Jelly Belly", "text": "Jelly Belly\n\nJelly Belly jsou želatinové fazolky vyráběné ve Spojených státech, konkrétně ve Fairfieldu v Kalifornii. Ročně se zde vyprodukuje více než 15 milionů tun této cukrovinky.\n\nTyto fazolky se hodně proslavily i hodně díky Youtube. \n\nJelly Belly nabízí 50 standardních příchutí, různé tematické mixy, lízátka, dále pak sušené maso či divoké mixy pro všechny odvážlivce – Jelly Belly Bean Boozled.\n\n\n\nJedná se o originální mix pro zlobivé děti nebo prostě jen zvídavé lidi, kteří se nebojí vyzkoušet různé podivné příchutě. Nikdy předem nezjistíte, zda fazolka, kterou jste si vytáhli, je chutný máslový popcorn nebo zkažené vajíčko, či jestli je roztomilá oranžová fazolka šťavnatá broskev nebo zvratky. Balení jsou dostupná také v party verzi, kterou si můžete vyzkoušet se svými přáteli či nepřáteli.\n"}
{"id": "750491", "url": "https://cs.wikipedia.org/wiki?curid=750491", "title": "Hall", "text": "Hall\n\nSlovo Hall může mít více významů:\n\n"}
{"id": "750500", "url": "https://cs.wikipedia.org/wiki?curid=750500", "title": "Řez dřevin", "text": "Řez dřevin\n\nŘez patří mezi základní zahradnické práce s dřevinami. Způsob řezu se liší podle účelu a síly řezu, účelu a druhu dřeviny, růstu, údržby, pěstebního tvaru a stavu dřeviny, ročního období i stáří dřeviny. Konec léta a začátek podzimu je období nevhodné pro řez, jinak lze řez provádět různými způsoby pro různé účely po celý rok. Řez je agrotechnickou operací, která může napomoci napadení rostliny patogeny, stejně jako zanedbání řezu nebo opakovaný příliš slabý řez. Intenzita řezu je tedy kombinací praktické zkušenosti a znalostí. Špatně provedený řez může přímo způsobit úhyn rostliny (např. u některých rodů růžovitých). Dobře provedený řez dokáže nejen omezit napadení rostlin patogeny a zvýšit životaschopnost rostliny, ale také výrazně zvyšuje životnost dřeviny (např. rybíz, broskvoně, jabloně). Řez je zásahem do života dřeviny a vyvolává obvykle reakci odpovídající intenzitě a způsobu zásahu. Na dobře provedeném řezu u životaschopné zdravé rostliny se ve vhodných podmínkách, není-li rána dále narušována, vytvoří zával (kalus), ochranná vrstva krycího pletiva.\n\nŘez dřevin je prováděn a popisován už v období starého Říma, stejně jako roubování, avšak Římané ještě nechápali fyziologii rostlin, jejich postupy se zakládaly na zkušenosti a mystice.\n\nBez ohledu na druh dřeviny je podle potřeby prováděn řez asanační. Odřezávají se suché, poškozené, nemocné, namrzlé větve, větve překážející provozu a ohrožující bezpečnost a pahýly. Rovněž se v rámci asanačního řezu odstraňují nebo upravují výhony z adventivních pupenů (tzv „vlky\") a výmladky vyrůstající z podnoží. Větve se odřezávají ve větevním kroužku. Rány na kmenech a větvích po mechanickém poškození nebo u mrazových desek je třeba začistit a upravit jejich tvar pokud možno do protáhlé elipsy ve směru růstu. U velkých poranění je třeba dobře ošetřit ránu vhodným ochranným nátěrem. Odřezané větve jsou obvykle rozmělněny v drtiči větví a použity jako mulč pod strom. Správnost takové operace je diskutabilní, neboť je zde riziko napadení chorobami. Nemocné větve se musí spálit.\nPodle odborné literatury většina druhů jehličnanů řez nepotřebuje ani jej dobře nesnáší. Jehličnany nereagují při určitém typu řezu tvorbou nových částí, po zásahu však většinou nenásleduje úhyn nebo nějaký druh negativní reakce. Po řezu na pařez obvykle u většiny jehličnanů ale úhyn následuje, což u jiných druhů dřevin vždy neplatí.\n\nV zdánlivém protikladu k tvrzení o nesnášení řezu stojí fakt, že mnoho jehličnanů je používáno k výsadbě pravidelně řezaných živých plotů (včetně borovic a smrků). Řez prováděný u větví s živým olistěním (dvouleté, ale i starší větve) je obvykle dobře až velmi dobře snášen, ve smyslu rychlé regenerace. Naopak špatná reakce na řez v místě zastínění větve nějakým objektem nebo ostatními větvemi dřeviny je dána prostým faktem, že jehličnany v zastínění všeobecně (kromě již zmíněného tisu) hůře rostou, pokud vůbec.\n\nJehličnany, které velmi dobře snáší i zmlazení, jsou tisy, které je možno hluboce zmlazovat, a dřeviny cypřišovité (thúje, jalovce apod.). Nevhodnost řezu u jiných druhů je také zvýšena horší schopností regenerace na zastíněných místech. Různé zakrslé formy je možné řezat s ohledem na jejich obvyklý růst. Pravidelný řez u dřevin obvykle způsobuje zahuštění mladých výhonů. U hlubokého řezu nemusí k obnově vůbec dojít, nebo jen pozvolna, což může mít zejména u zakrslých a pomalu rostoucích dřevin dlouhodobé a významné následky.\n\nU jehličnanů s jediným terminálem (borovicovité, tisovcovité) je vhodné včas odstranit konkurenční výhony. Při zničení nebo poškození vrcholu lze vyvázat k opoře náhradní, byť boční výhon.\n\nZ důvodů snadnější údržby jsou firmami provádějícími údržbu odstraňovány spodní větve jehličnanů a strom je „vyholován“ až do podchozí výšky (2 m) i v případech, kdy ze zbytku dřeviny jinak mnoho nezbývá. Tento ohavný způsob úpravy jehličnanů je odsuzován už od 18. století. Estetický rozdíl mezi zavětveným a vyholeným smrkem omorika nebo jedlí je významný. U jiných druhů (borovice lesní, \"Pinus silvestris\") naopak zvednutí koruny působí malebně. Někdy však bývají podobně upraveny nízké jalovce a zeravy a výsledkem jsou směšné hřibovité tvary.\n\nJalovce, především široce rozšířené \"Juniperus pfitzeriana,\" jsou často dlouhodobě neudržovány, zapleveleny a poté zmlazeny hlubokým řezem. Ten pak způsobí, že zásahy jsou léta viditelné a nezavětvené. Pomalejší a postupný řez nebo postupné šetrné zmlazení s ohledem na zastíněné partie je vhodnější. Vhodnějším způsobem než dlouhodobé zmrzačení okrasných keřů je nová výsadba.\nŘez okrasných dřevin je prováděn za účelem zapěstování a udržení okrasných kvalit nebo technických vlastností dřeviny. Liší se zejména podle druhu dřeviny a účelu řezu. Pro dosažení štíhlejšího tvaru je vhodné u sloupovitých listnatých stromů zkracovat v mládí výhony na vnitřní pupen.\n\nSazenice se ponechávají normálnímu vývoji a řez se omezí na nezbytné založení koruny, řez v korunce a omezení podnože. Výhony se zkracují vždy těsně nad pupenem směřujícím ven, jen u druhů s velkou dření se ponechává čípek. Směr koncových pupenů nemá být u sousedních výhonů shodný. Vidlicovitě postavené výhony se zkracují tak, aby jeden z nich byl znatelně delší anebo je jeden ze dvou takových výhonů odstraněn. \n\nVětšina okrasných stromů se v dalších letech na stanovišti již neřeže. Je důležité za 1–2 roky po výsadbě provést opravný řez. Usměrní se tím základní rozvětvení odstraněním některých zahušťujících a hlavně konkurenčních výhonů, které bývají příčinou rozlomení korun u starších stromů. U některých odrůd alejových stromů je třeba dbát na dobrý vývoj terminálu, aby bylo dosaženo štíhlého tvaru koruny. Je-li třeba, provádí se zvýšení koruny odříznutím spodních větví. Jednotlivé výhony se již obvykle nezkracují.\n\nU starších stromů bývá někdy nutné korunu prosvětlit. Obvykle se odstraňují větve, které rostou dovnitř koruny, křižují se nebo rostou souběžně s jinou větví. Zvláštní pozornost žádají tvarové kultivary. Kulovité formy bývají velmi husté a osvědčuje se je občas prosvětlit. \n\nU většiny keřů se nemusejí v dalším roce po výsadbě přírůstky již zkracovat a rostliny se ponechají přirozenému vývoji, což platí pro keře opadavé i stálezelené. Řezem, mimo zmlazovací řez, jsou pak upravovány pouze namrzající druhy dřevin (růže, ořechokřídlec clandonský, plamének, tavolníky, třezalka kalíškatá, hortenzie, komule davidova) a dřeviny ozdobné květem na letorostech; omezují se také expanzivní dřeviny.\n\nKeře kvetoucí v létě na nově vytvořených letorostech je vhodné řezat každoročně, obvykle zjara po odkrytí. Nejdříve se odstraní staré, slabé, nemocné, poraněné, nevyzrálé a přebytečné výhony. Zbylé jednoleté výhony se zkrátí v nestejné výši podle druhu, odrůdy a způsobu růstu.\n\nKeře s tenkými větévkami a druhy, jejichž větve každoročně namrzají, se řežou zcela u země.\n\nUdržovací řez je u většiny keřů nutný až po několika letech, podle druhu, odrůdy a podmínek stanoviště. Řez má být prováděn podle estetických požadavků kompozice. V podmínkách přírodně krajinářské kompozice je nevhodné řezat šablonovitě , v podmínkách pravidelných zahrad je naopak stejná a pravidelná úprava podmínkou. Obecně je třeba respektovat přirozený způsob růstu jednotlivých druhů.\n\nŘez ovocných dřevin se dělí především podle intenzity údržby, a tedy použité technologie. V zásadě má mnohé prvky společné s řezem okrasných dřevin, avšak například obsahuje některé propracovanější metody v intenzivnějších tvarech dřevin, specifické ohledy na různý způsob růstu kultivarů a má mnohem větší význam pro praktickou ochranu rostlin před patogeny.\n\nKeře s řídce stavěnými větvemi či pomalu rostoucí keře s malebnými staršími větvemi, např. šácholany, škumpy, vilíny, čimišníky, azalky apod., se obejdou bez průklestu dlouhá léta nebo se vůbec neřežou.\n\nKeře středně husté (takových je většina) se mají po 10–15 letech ošetřovat průklestem. Postupně se odstraňují větve přestárlé, poškozené a nevzhledné. Náhradou za vyřezané výhony se ponechá přibližně stejný počet mladších (obvykle dvouletých a tříletých), silných, zdravých, odspodu vyrůstajících výhonů, jež se jen zkrátí tak, aby se rozvětvily. Slabé a přebytečné výhony se odstraní u země. Koruna se tak postupně, pomalu a nenásilně obnovuje, takže keře zůstanou stále pěkné, což lze opakovat pravidelně podle způsobu růstu dřeviny. Průklest se nemusí dělat každoročně. Častěji se prořezávají druhy s barevnou kůrou (např. svídy a vrby), aby byla zřetená tato přednost, nebo ty, které brzy přestárnou (mochna, tavolník apod.). Pravidelný řez podporuje tvorbu větších květů, ale omezuje jejich množství.\n\nKeře velmi husté, s tenkými slabými větvemi, např. zjara kvetoucí tavolníky, meruzalka alpská, dřišťál Thunbergův, některé nízké kultivary dřevin (nízké pustoryly, skalníky apod.) se obvykle neprořezávají. Přestárlé keře této skupiny se musí po čase zmladit.\n\nJe prováděn podle požadavků na vnější tvar způsobem a v intenzitě, která odpovídá nárokům kompozice a majitele. Pravidelnější úpravy než řez 2× ročně u málo bujně vzrůstných keřů (např. zimostráz) umožňují vytvořit po čase i poměrně dokonalé povrchy.\n\nPři zmlazování jehličnatých živých plotů postupujeme opatrně. Jehličnany mají horší schopnost obrůstat ze starého dřeva.\n\nMnoho druhů popínavých dřevin nevyžaduje pravidelný řez, avšak často však bývá nutné omezovat jejich růst, jestliže potlačují okolní porosty nebo poškozují svým růstem technické prvky staveb. Rovněž horní části rostlin na nižších oporách je třeba zakracovat. U mnohých popínavých dřevin lze řezem dosáhnout zavedení dlouhých vedoucích výhonů a pak pravidelně silně zakracovat postranní výhony a udržovat tak jejich vhodný tvar (např. růže, réva).\n\nV létě kvetoucí plaménky lze řezat každoročně u země. Ostatní v létě kvetoucí popínavé dřeviny (trubač, rdesno) lze podle potřeby rovněž hlouběji seříznout. Některé popínavé dřeviny vyžadují vyvázání na konstrukce.\n\nZmlazování je radikální řez, kterým se sleduje obnova vitality růstu, kvality habitu a prodloužení životnosti dřeviny. Lze jím zlepšit celkový vzhled přestárlých, nepěkných, odspodu holých nebo proschlých dřevin. Zmlazení je občas nutné, nelze li z jakéhokoliv důvodu používat pravidelný průklest. Při úplném zmlazení se odříznou všechny větve těsně u země nebo se ponechají nejvýše 5 cm dlouhé čípky. Za rok po zmlazení se odstraní z nově vytvořených výhonů všechny slabé a přebytečné.\n\nZmlazení je nutno opakovat vždy po více letechː u běžných stromů přibližně po deseti, u keřů podle způsobu růstu. Zmlazování, které je prováděno postupně, tj. každý rok je zmlazena část dřeviny, je ohleduplnější, snižuje riziko některých nevhodných reakcí dřevin, avšak někdy omezuje pozitivní regenerační efekt. Proto je třeba posoudit před zmlazením jak charakteristiku druhu a odrůdy, tak dosavadní růst dané dřeviny, vlastnosti stanoviště, zdravotní stav dřeviny a na základě zkušenosti rozhodnout o vhodném postupu ve vhodném ročním období.\nJednoleté výhony jsou seřezávány těsně ve stejné výšce pravidelně každý rok, čímž se vytvoří časem viditený kalus na kmeni, širší než samotný obvod kmene. V mnohých případech je místo řezu určeno na hlavních větvích a kalus se tvoří zde. Někdo si řez na babku oškliví právě pro tvorbu mohutného kalusu. Oddálení tvorby výrazného kalusu lze dosáhnout zpětným řezem a zapěstováním nových kosterních větví. Řez na babku musí být krátký a hladký. Řez na babku bývá používán například u pouličních stromořadí, kde chybným výběrem dřeviny došlo k vysázení příliš vzrůstných dřevin, nejčastěji javorů, ale například i akátů blízko budov. Jindy je tvorba aleje řezané na babku přímo záměrem architekta. Tímto způsobem lze rovněž udržovat vzhledné lípy, moruše a jiné druhy s dobrou regenerační schopností a velkými listy.\n\nU větších větví dřevin dochází při řezu obvyklým způsobem k stržení části borky. Z toho důvodu je u velkých větví doporučeno provést nejprve řez na protilehlé straně ke straně, kde bude proveden hlavní řez, do hloubky nejméně několika centimetrů, nejvýše však 1/3 síly větve. Takto provedený řez z protilehlé strany je následován hlavním řezem. Po odstranění větve je řez dokončen odříznutím další několikacentimetrové části, což zajistí hladkou a zhojitelnou ránu.\n\n\nDřeviny několikrát ročně řezané do pravidelných tvarů je vhodné řezat často a pravidelně. Ostatní dřeviny se řežou většinou v době vegetačního klidu, nejlépe však v předjaří, s výjimkou mrazů. Mráz může způsobit silnější poškození při řezu.\n\nDruhy vyžadující přikrývku se řežou zjara po odkrytí. U částečně namrzlých dřevin je vhodné vyčkat až do vyrašení, čímž se ušetří pozdější opravný řez. Některé z dřevin raší obzvláště pozdě (ořechokřídlec). U keřů kvetoucích na loňských výhonech (zlatice, šeřík a brzy zjara kvetoucí keře) je doporučen řez až po odkvětu. U některých keřů je po odkvětu doporučováno odřezávání odkvetlých květenství, aby se nevysilovaly tvorbou plodů (růže, šeříky, pěnišníky, dřevité pivoňky aj.). V podmínkách údržby větších celků se tato operace neprovádí nikdy. U většiny druhů okrasných dřevin se plody z estetických a technických důvodů ponechávají.\n\nBěžný průklest starších stromů je vhodné provádět na podzim, kdy se lépe poznají suché a nemocné větve, ale nové letorosty již neobrazí. Pro druhy, které mají mízu již koncem zimy (břízy, javory, jírovce, topoly, střemchy aj.), je fyziologicky nejvhodnější letní doba řezu.\n\nPři běžném řezu jsou používány zahradnické nůžky, pilka, pilka s otočným listem, pilka ocaska, nůž žabka, motorová pila, nůžky na živý plot a motorový plotořez. Vhodné je používat spolehlivé nářadí s ergonomickou rukojetí, jež nezpůsobuje otlaky při používání, s kvalitním ocelovým brousitelným břitem. Výrobky těchto parametrů nebývají vyráběny v Číně. Vhodné je vždy používat ostré nářadí, rukavice, chrániče, práci si dobře zorganizovat a dodržovat bezpečnost při práci s pomůckami.\n\n\n"}
{"id": "750501", "url": "https://cs.wikipedia.org/wiki?curid=750501", "title": "Irena Bogoczová", "text": "Irena Bogoczová\n\nIrena Bogoczová (* 7. září 1961 Český Těšín) je česká lingvistka, slavistka a vysokoškolská pedagožka. Zabývá se zejména psycholingvistikou, sociolingvistikou a bilingvními studiemi.\n\n"}
{"id": "750503", "url": "https://cs.wikipedia.org/wiki?curid=750503", "title": "James Wisniewski", "text": "James Wisniewski\n\nJames Joseph Wisniewski (* 21. února 1984, Canton, Michigan) je americký hokejový obránce hrající v týmu Columbus Blue Jackets v severoamerické lize NHL.\n\n\n\n"}
{"id": "750505", "url": "https://cs.wikipedia.org/wiki?curid=750505", "title": "Mistrovství Evropy v plavání", "text": "Mistrovství Evropy v plavání\n\nMistrovství Evropy v plavání je organizováno LEN. Poprvé se konalo v roce 1926 v Budapešti. Do roku 1999 bylo společným mistrovstvím pro všechny plavecké sporty (plavání (sport) – v dlouhém bazénu, vodní pólo, skoky do vody, synchronizované plavání a dálkové plavání). Od roku 1999 probíhá Mistrovství Evropy ve vodním pólu odděleně. Od roku 2000 se Mistrovství Evropy v plavání koná pravidelně každé dva roky.\n\n\n"}
{"id": "750508", "url": "https://cs.wikipedia.org/wiki?curid=750508", "title": "Ryan Wilson", "text": "Ryan Wilson\n\nRyan Wilson (* 3. února 1987, Windsor, Ontario) je kanadský hokejový obránce hrající v týmu Colorado Avalanche v severoamerické lize NHL.\n\n\n\n"}
{"id": "750512", "url": "https://cs.wikipedia.org/wiki?curid=750512", "title": "Losos gorbuša", "text": "Losos gorbuša\n\nLosos gorbuša (\"Oncorhynchus gorbuscha\") je ryba z rodu \"Oncorhynchus\" hojně lovená pro své maso.\n\nŽije převážně v chladných vodách v teplotním rozmezí 5,6 až 14,6 °C, za nejlepší teplotu se považuje hodnota 10,1 °C. Vykytuje se v Tichém oceánu a na pobřežích Severního ledového oceánu. Na východě žije od řeky Sacramento v Kalifornii po řeku Mackenzie v Kanadě, na západě od Koreje po Lenu na Sibiři.\n\n\n"}
{"id": "750514", "url": "https://cs.wikipedia.org/wiki?curid=750514", "title": "Khronos Group", "text": "Khronos Group\n\nKhronos Group je neziskové průmyslové konsorcium vytvářející otevřené standardy pro API. Jejich cílem je zrychlení paralelních výpočtů, grafiky a dynamických médií pro širokou škálu platforem a zařízení. Konsorcium sídlí v Beavertonu v americkém státě Oregon. Všichni členové jsou schopni přispět k rozvoji specifikací pro Khronos API, jsou oprávněni hlasovat v různých fázích před veřejným nasazením a je jim umožněno urychlit poskytování jejich špičkových 3D platforem a aplikací díky včasnému přístupu k návrhům specifikací a jejich testů.\n\nDne 31. července 2006 bylo oznámeno, že ovládání specifikací pro OpenGL bude předáno tomuto konsorciu.\n\n"}
{"id": "750515", "url": "https://cs.wikipedia.org/wiki?curid=750515", "title": "Sami Salo", "text": "Sami Salo\n\nSami Salo (* 2. září 1974, Turku) je bývalý finský hokejový obránce hrající v severoamerické lize NHL.\n\n\n\n"}
{"id": "750519", "url": "https://cs.wikipedia.org/wiki?curid=750519", "title": "Joni Pitkänen", "text": "Joni Pitkänen\n\nJoni Pitkänen (* 19. září 1983, Oulu) je finský hokejový obránce hrající v týmu Carolina Hurricanes v severoamerické lize NHL.\n\n\n\n"}
{"id": "750528", "url": "https://cs.wikipedia.org/wiki?curid=750528", "title": "Alfred Noack", "text": "Alfred Noack\n\nAlfred Noack (také Alfredo) (* 25. května 1833 Drážďany - 21. listopadu 1895 Janov) byl italský fotograf původem z německého Saska.\n\nVystudoval nejdříve xylografii u Huga Bürknera na Akademii umění v Drážďanech.\n\nKromě toho byl studentem Hermanna Kroneho.\n\nV listopadu 1856 se odstěhoval do Říma, kde zůstal čtyři roky. Na dálku byl členem Asociace německých umělců, pak se přestěhoval do Janova, kde otevřel vlastní ateliér. Se svými fotografiemi městských vedut byl v 60. letech považován turisty za objevitele Italské riviéry.\n\nOd roku 1865 do roku 1871 byl členem zednářské lóže \"Trionfo Ligure\".\n\nOd 80. let využíval své fotografické znalosti k zachycení veřejného života v Janově. Po jeho smrti jeho archiv negativů převzal Carlo Paganini, který v roce 1926 odkázal sbírku asi 4 000 negativů městu Janovu.\n\n"}
{"id": "750545", "url": "https://cs.wikipedia.org/wiki?curid=750545", "title": "Réserve nationale de faune du cap Tourmente", "text": "Réserve nationale de faune du cap Tourmente\n\nRéserve nationale de faune du cap Tourmente ( ) je kanadská přírodní rezervace o rozloze 23,99 čtverečních kilometrů ležící na severním břehu Řeky svatého Vavřince. Administrativně náleží do regionu Charlevoix v provincii Québec a byla založena 28. dubna 1978. Lokalita je velmi významným útočištěm migrujících hus sněžných – na podzim a na jaře se jich zde zastavují desetitisíce.\n\nZdejší bažiny jsou od roku 1981 nejstaršími uznanými severoamerickými mokřinami s mezinárodním významem dle Ramsarské úmluvy.\n"}
{"id": "750571", "url": "https://cs.wikipedia.org/wiki?curid=750571", "title": "Fjodor Tjutin", "text": "Fjodor Tjutin\n\nFjodor Anatoljevič Tjutin či Ťutin ( ; * 19. července 1983, Iževsk, Udmurtsko, Sovětský svaz) je ruský hokejový obránce hrající v týmu Colorado Avalanche v severoamerické lize NHL.\n\n\n\n"}
{"id": "750578", "url": "https://cs.wikipedia.org/wiki?curid=750578", "title": "BY", "text": "BY\n\nSpojení písmen B a Y může mít různé významy:\n\n"}
{"id": "750585", "url": "https://cs.wikipedia.org/wiki?curid=750585", "title": "Václav Tomáš Matějka", "text": "Václav Tomáš Matějka\n\nVáclav Tomáš Matějka, psán také Wácslav, Wenceslaus nebo Wenzel Thomas Matiegka (pokřtěn 6. června 1773 Choceň – 19. ledna 1830 Vídeň), byl český skladatel a kytarista.\n\nPocházel z rodiny venkovského kantora Jana Františka Matějky. Základy hudebního vzdělání tak získal v rodině. Studoval práva na Karlově univerzitě v Praze a vedle toho se dále vzdělával v hudbě. Po skončení studia byl zaměstnán jako právník ve službách hraběte Kinského. Na začátku 19. století odešel do Vídně. Stal se ředitelem kůru v kostele sv. Josefa v Leopoldově a rychle si vydobyl uznání jako vynikající kytarista, učitel klavíru a skladatel. Jeho \"Notturno op. 21 pro flétnu, violu a kytaru\" přepracoval Franz Schubert připojením violoncella na kvartet a dlouho byla tato skladba připisována právě Schubertovi. Ve Vídni se i oženil. Z jeho šesti dětí se již hudbě nevěnovalo žádné.\n\nDo dnešního dne se dochovalo na 33 skladeb pro kytaru. Komponoval však i komorní hudbu, písně a chrámové skladby. Řada jeho chrámových skladeb je uložena v Kroměříži. V Hudebním archivu Moravského muzea v Brně je jeho \"Slavnostní mše D-dur\".\n\n\n\n\n\n"}
{"id": "750590", "url": "https://cs.wikipedia.org/wiki?curid=750590", "title": "Hlavní hřeben Belianských Tater", "text": "Hlavní hřeben Belianských Tater\n\nHlavní hřeben Belianských Tater ( , ) se táhne v délce 14 km ve směru východ – západ. V úseku Ždiarske sedlo – Havran – Hlúpy – Kopské sedlo, který se nejčastěji přidával k přechodu hřebene Vysokých Tater, má 7 km a celkové převýšení 2250 m. Spolu s hlavním hřebenem Vysokých Tater vytváří \"T\", kde v uzlovém bodě je Hlúpy (dříve Šialený). Dnes jsou Belianské Tatry rezervací a jediné přístupné místo v jejich hřebeni je Široké sedlo.\n\nJednotlivé vrcholky a sedla jsou uvedeny popořadě ve směru východ – západ. Za slovenským názvem je v závorce uveden ještě název polský a také nadmořská výška. Nutno upozornit na komplikace s topografií a názvoslovím v úseku Jatky – Košiare. Moderní mapy se jim vyhýbají tím, že se často omezují jen na trojici Zadné Jatky – Predné Jatky – Košiare. K. Domin analogicky uvádí Zadné Jatky – Predné Jatky (s několika méně významnými vrcholky) – Košiare (dva stejně vysoké vrcholky). E. Hochberger tvrdí, že Košiare a Predné Jatky označují týž dvojvrchol a popisuje diskutabilní úsek takto: Zadné Jatky – Veľký Košiar – sedlo Veľkého Košiara – Prostredné Jatky – Malý Košiar – Sedlo Malého Košiara – Predné Jatky (=Košiare). J. Hlaváček podobně ve své mapě uvádí: Zadné Jatky – Veľký Košiar – Malý Košiar – čtyři nepojmenované vrcholky – Predné Jatky. Následující seznam vychází z údajů na stránkách SummitPost.org.\n\nPotom byly Belianské Tatry uzavřeny z ochranářských důvodů.\n\n\n"}
{"id": "750596", "url": "https://cs.wikipedia.org/wiki?curid=750596", "title": "Anton Volčenkov", "text": "Anton Volčenkov\n\nAnton Alexejevič Volčenkov (* 25. února 1982, Moskva, Centrální federální okruh, Sovětský svaz) je ruský hokejový obránce hrající v týmu New Jersey Devils v severoamerické lize NHL.\n\n\n"}
{"id": "750606", "url": "https://cs.wikipedia.org/wiki?curid=750606", "title": "BZ", "text": "BZ\n\nSpojení písmen B a Z může mít různé významy:\n"}
{"id": "750608", "url": "https://cs.wikipedia.org/wiki?curid=750608", "title": "Nürnberg Hauptbahnhof", "text": "Nürnberg Hauptbahnhof\n\nNürnberg Hauptbahnhof, zkráceně Nürnberg Hbf, je hlavní nádraží v Norimberku s průměrným počtem cestujících 180 000 denně. Provozuje jej dceřiná společnost největšího železničního dopravce v Německu Deutsche Bahn AG – DB Station&Service, která je zodpovědná za více než 5 000 stanic německé železniční sítě. Nádraží je významnou destinací dálkových, vysokorychlostních vlaků Intercity-Express zkráceně – ICE. Navazuje na železniční síť v Norimberku S-Bahn příměstské železnice a U-Bahn metra.\n\nV roce 1844 bylo město Norimberk poprvé připojeno k železnici na první části trati Královské bavorské státní dráhy mezi Norimberkem a Bamberkem, která byla později prodloužena do Lindau a Hofu. V té době, respektive v letech 1844–1847 vznikla i první železniční stanice v Norimberku. Staniční budova byla postavena v novogotickém stylu. S otevřením železničních tratí Královské bavorské státní dráhy do Schwabachu (1849), Ansbach (1875) a Bayreuthu (1877), ale také s otevřením železničních tratí Královské bavorské východní dráhy do Hersbrucku (1859), Regensburgu (1871), se tato železniční stanice stala tou hlavní v Norimberku.\n\nV letech 1878 a 1880 bylo rozšířeno kolejiště pro osobní dopravu. Nákladní doprava se přesunula do nově vybudovaného nákladního nádraží Nürnberg Hauptgüterbahnhof v roce 1880. Počínaje rokem 1900 byla staniční budova přestavěna v novobarokním stylu podle návrhu architekta Karla Zengera. Sál, ve kterém se dnes nachází Reisezentrum, byl postaven v roce 1904–1905 podle návrhu Bruna Paula v secesním stylu. Je jednou z mála oblastí na stanici, která přestála bombardování za druhé světové války.\nV důsledku bombardování na konci druhé světové války, byla staniční budova těžce poškozena. Její rekonstrukce proběhla v letech 1945–1956, kdy musela být velice zjednodušena z důvodu nedostatku finančních prostředků. Jedním z nových rysů, bylo začlenění kina do staniční budovy. V roce 1973 byly zahájeny práce na výstavbě úseku metra U-Bahn pod železniční stanicí a to z Aufseßplatz přes Hauptbahnhof do Weißer Turm, který byl otevřen 28. ledna 1978. Dne 2. dubna 1984 byla otevřena původní restaurace z roku 1906.\n\nNorimberské hlavní nádraží je významnou železniční stanicí v Bavorsku, kde končí vysokorychlostní trať Norimberk - Ingolstadt - Mnichov, která byla oficiálně otevřena v roce 2006. Tím došlo k výraznému zkrácení jízdní doby na mnoha trasách, zejména pak mezi Norimberkem a Mnichovem. V budoucnu bude také obsluhovat vysokorychlostní trať Nürnberg – Erfurt, ta bude pravděpodobně otevřena v roce 2015. V blízkosti hlavního nádraží se také nachází jedno z největších evropských železničních muzeí Deutsche Bahn a budova norimberské opery.\n\nDálkové spoje: Norimberské hlavní nádraží obsluhuje dálkové vnitrostátní i mezinárodní spoje Intercity-Express (ICE), EuroCity (EC), InterCity (IC) jedoucí např. do Mnichova, Lipska, Berlína, Frankfurtu nad Mohanem, Porúří, Stuttgartu, Karlsruhe, Hamburku, Pasova a Vídně. Spoje InterRegio-Express (IR) směřují do Chemnitz a Drážďan. Noční spoje jezdí do různých destinací.\n\nRegionální spoje:\nČetné jsou především spoje Regional-Express (RE) a Regionalbahn (RB), které převážně slouží oblasti Norimberku. Cestovat však lze také do Bavorska, Bádensko-Württemberska, Durynska, ale také do České republiky. Nelze opomenout spoje München-Nürnberg-Express, které zajišťují rychle spojení mezi Norimberkem a Mnichovem po vysokorychlostní trati Norimberk – Ingolstadt – Mnichov.\n\nMeziměstské spoje:\nHlavní nádraží je také centrální křižovatkou dvou rychlých dopravních systémů ve městě a to S-Bahn a U-Bahn. Podzemní stanice metra U-Bahn obsluhuje linky U1, U2, U3. Příměstská železnice S-Bahn obsluhuje linky S1, S2, S3, S4. Linky S1, S2 a S3 používají dopravní koleje umístěné v bezprostřední blízkosti u staniční budovy. Linka S4 pak ty vzdálenější.\n\nS Prahou je toto nádraží přímo spojeno přes Plzeň, a to denně dvěma páry expresů s jízdní dobou nad 4/ h a sedmi páry autobusů DB s jízdní dobou nad 3/ h (2012), než bude rekonstruována železniční infrastruktura mezi těmito dvěma městy.\n\nKarl Heinz Ferstl, Heinrich W. Kaiser (Hrsg.): Hauptbahnhof Nürnberg. Geschichte und Visionen. Haidhausen Verlag, München 2002, ISBN 3-926429-15-1.\n\n\n"}
{"id": "750617", "url": "https://cs.wikipedia.org/wiki?curid=750617", "title": "3K89 Palaš", "text": "3K89 Palaš\n\n3K89 Palaš ( , exportní označení je Palma, ) je ruský hybridní plně automatický systém blízké obrany, kombinující rychlopalné kanony a řízené střely. Systém byl vyvinut konstrukční kanceláří KBP Točmaš a je navržen k obraně válečných lodí proti protilodním střelám a leteckým pumám, sekundárně proti letadlům, vrtulníkům, námořním a pozemním cílům. Jeho předchůdcem je hybridní obranný komplet 3K87 Kortik konstrukční kanceláře KBP Tula a jeho konkurentem je oficiální nástupce Kortiku, vyvíjený Tulskou konstrukční kanceláří pod názvem Pancir-ME (jinak též Palica).\n\nVývoj námořního protiraketového systému 3K89 Palaš byl zahájen v roce 1994 s cílem nabídnout ruskému námořnictvu jednodušší a levnější alternativu výkonného kompletu Kortik. Toho bylo dosaženo především omezením zásoby munice a vybavením systému pouze optoelektronickými sezory. Vznikala přitom jak verze čistě kanónová, tak hybridní využívající rovněž řízených střel. Prototyp systému byl dokončen v roce 1995, malý zájem ruského námořnictva a nedostatek financí KBP Točmaš ovšem jeho vývoj zpomalovaly. V letech 2006–2007 byl komplet testován na palubě ruského raketového člunu R-60. Jeho dokončení umožnily prostředky získané prodejem exportní varianty Palma do Vietnamu. Vietnamské námořnictvo si systém vybralo pro výzbroj svých fregat Projektu 11661E. Ruské námořnictvo jedem komplet Palaš umístilo na fregatu \"Dagestan\" Projektu 11661K a plánuje instalaci dvou modulů na dvě fregaty Projektu 22350. Další zájemci o jeho koupi zatím nejsou známi.\n\nSystém Palaš je modulární koncepce. Základní prvky představují střelecký modul 3S89, řídící modul 3R89 a volitelně též modul s přehledovým radiolokátorem pro vstupní detekci cílů (například 3D radar MR-352 Pozitiv). Otočný střelecký modul tvoří dva 30mm šestihlavňové rotační kanóny AO-18KD se zásobou 750 nábojů na hlaveň. Pro zvýšení přesnosti jsou kanóny umístěny v podpůrné konstrukci. Účinný dostřel kanónů je 200 až 4000 metrů. Nad každým kanónem se nachází blok obsahující čtyři dvoustupňové protiletadlové řízené střely krátkého dosahu Sosna-R s minimálním dostřelem 1,3 km a maximálním dostřelem 10 km. Nejvyšší výškový dostřel střel je 5 km. Celkově tak systém disponuje 1500 náboji a osmi raketami.\n\nNa střeše střeleckého modulu je umístěna stabilizovaná hlavice s optoelektronickými naváděcími senzory, která je součástí systému řízení palby 3V89. Na rozdíl od Kortiku přitom systém Palaš nemá radiolokátor. Hlavice obsahuje TV kameru, termovizní kameru, laserový dálkoměr, laserový ozařovat cílů pro navádění raket a infračervený kanál pro sledování raket. Optoelektronika dokáže cíle sledovat automaticky, přičemž v ideálních podmínkách může sledovat letadla na vzdálenost až 30 km, vrtulníky na vzdálenost až 14 km a řízené střely na vzdálenost 8 km. Systém přitom až do vypuštění střely pracuje v pasivním režimu. Nevýhodou je, že dokáže současně útočit pouze na jeden cíl.\n\n"}
{"id": "750632", "url": "https://cs.wikipedia.org/wiki?curid=750632", "title": "Michal Breznaník", "text": "Michal Breznaník\n\nMichal Breznaník (* 16. prosince 1985 Revúca, Československo) je slovenský fotbalový záložník a bývalý reprezentant, od července 2016 působící v klubu FO ŽP Šport Podbrezová. Mimo Slovensko působil na klubové úrovni v Česku a Rusku. Mezi jeho přednosti patří rychlost, technika, síla a dynamika. V mládí hrával nohejbal, díky čemuž má větší kloubní rozsah a nedělají mu potíže ani různé krkolomné akrobatické střely (nůžky apod.).\n\nS fotbalem začínal v klubu MFK Revúca , kde prošel všechny mládežnické kategorie. Jako dorostenec už působil ve FO ŽP ŠPORT Podbrezová.\n\nV roce 2007 přestoupil do Slovanu Bratislava, se kterým vyhrál ligový titul (2008/09) i slovenský fotbalový pohár (2009/10).\n\nNa začátku sezóny 2010/11 se v srpnovém utkání 4. předkola Evropské ligy 2010/11 nechal zbytečné vyloučit (v 60. minutě zápasu poté, co dal po ostrém souboji \"hlavičku\" hráči soupeře) proti německému VfB Stuttgart, kdy Slovan Bratislava ztratil výhodně rozehraný zápas (z vedení 2:0 po Breznaníkově vyloučení konečná remíza 2:2 venku) a následně postup do základní skupiny Evropské ligy 2010/11 (domácí prohra 0:1). Dostal od klubu pokutu a byl přeřazen do B-týmu. V ročníku 2010/11 se částečně podílel na zisku titulu.\n\nV září 2010 byl prodán do Slovanu Liberec jako nepotřebný hráč. Tento přestup však změnil jeho kariéru a v Liberci se vypracoval mezi přední hráče české ligy. V sezóně 2011/12 po podzimu soutěže měl průměr 0,5 gólu na zápas, což je na záložníka skvělá bilance. Ve stejné sezóně pomohl dvanácti góly a velkým počtem asistencí Slovanu Liberec k titulu, po Jiřím Štajnerovi byl druhým nejlepším střelcem klubu.\n\nV domácím zápase předkola play-off Evropské ligy 2012/13 23. srpna 2012 svým gólem pomohl k remíze 2:2 proti ukrajinskému týmu Dněpr Dněpropetrovsk. Breznaník v 62. minutě snižoval na průběžných 1:2. Odvetu 30. srpna na Ukrajině Slovan prohrál 2:4 a do skupinové fáze Evropské ligy se nekvalifikoval. Michal se jednou gólově prosadil i v tomto utkání.\n\nJeho snem byl přestup do Ruska, konkrétně do týmu FK Anži Machačkala, tehdy nejbohatšího celku ruské ligy.\n\nTouha přestoupit do Ruska se mu splnila, v září 2012 odešel do ruského klubu FK Amkar Perm, kde podepsal smlouvu do roku 2015. Stal se tak spoluhráčem dalšího slovenského reprezentanta Martina Jakubka.\n\nV sezoně 2013/14 hrál pouze do 17. srpna 2013, poté jej stíhaly potíže s levým ramenem. V lednu 2014 se podrobil vyšetření, které potvrdilo nutnost operace. Začátkem března 2014 s ním klub rozvázal smlouvu, Breznaník se stal volným hráčem.\n\nV dubnu 2014 se dohodl na tříleté smlouvě s AC Sparta Praha. První soutěžní zápas za Spartu absolvoval 18. července 2014 v Superpoháru FAČR proti týmu FC Viktoria Plzeň (výhra 3:0), v utkání vstřelil závěrečnou branku na konci zápasu. Se Spartou si zahrál v Evropské lize 2014/15.\n\nV únoru 2015 odešel ze Sparty na hostování do severočeského klubu FC Slovan Liberec (tou dobou 15. týmu ligové tabulky), kde zažil v minulosti úspěšné období své kariéry. Měl přispět v boji o záchranu v nejvyšší soutěži. Ta se zdařila. S týmem navíc vybojoval triumf v českém poháru.\n\nV únoru 2016 odešel ze Sparty na další hostování do konce sezóny 2015/16 s opcí na trvalý přestup do týmu městského rivala FK Dukla Praha.\n\nPřed sezonou 2016/17 se vrátil do klubu FO ŽP ŠPORT Podbrezová, kde podepsal dvouletý kontrakt.\n\nSvůj reprezentační debut v A-mužstvu Slovenska absolvoval 29. února 2012 v přátelském utkání proti Turecku (Slovensko vyhrálo v Turecku 2:1), v 61. minutě vystřídal na hřišti střelce druhého slovenského gólu Miroslava Stocha.\n\nV srpnu 2013 jej povolal nový trenér Slovenska Ján Kozák k přátelskému střetnutí s domácím Rumunskem (14. srpna, remíza 1:1).\n\n"}
{"id": "750633", "url": "https://cs.wikipedia.org/wiki?curid=750633", "title": "Strašice (hrad)", "text": "Strašice (hrad)\n\nStrašice jsou zaniklý hrad na východním okraji stejnojmenné obce v okrese Rokycany. Dochovaly se z něj terénní relikty a části obvodové hradby. Na jeho zbytcích byla na konci devatenáctého století postavena budova fary. Areál hradu je chráněn jako kulturní památka ČR.\n\nArcheologické nálezy dokládají osídlení lokality již do střední a mladší doby hradištní, ale není jisté, jestli zde v té době stávalo opevněné hradiště.\n\nPrvní písemná zmínka o hradu pochází z roku 1349, kdy zde sídlil purkrabí spravující državy Rožmberků v oblasti. V té době patřilo Strašicko k bohatým oblastem, přičemž těžilo hlavně z železářství. Vzestup rozvoje oblasti začal v roce 1325, kdy Petr I. z Rožmberka, nejvyšší královský komorník, získal od Jana Lucemburského právo poskytování vojenského doprovodu pro cestující po zemské cestě vedoucí z Prahy přes Plzeň do Německa. Ten správu umístil na hrad Strašice, k němuž získal od krále několik pustých vsí. Bývá také považován za zakladatele hradu.\n\nS nástupem Karla IV. na český trůn však se situace změnila, protože český král se rozhodl posílit svoje postavení. V roce 1351 vypukla válka mezi pány z Německa a jižních Čech. Karel IV. se při snahách o nastolení míru rozhodl zničit strašickou doménu. V únoru 1352 se postavil do čela vojska, které plenilo a bořilo opevněná sídla Rožmberků na Strašicku. Beneš Minorita ve své kronice mimo jiné zmiňuje hrady Chlukov a Strašice. V květnu 1352 došlo k uzavření míru. Strašický hrad byl brzy obnoven. V roce 1353 pod něj patřili lesy v Brdech.\n\nBěhem husitských válek, kdy jej vlastnil odpůrce husitů Oldřich II. z Rožmberka, byl v roce 1424 údajně obležen. Obléhání však podle všeho bylo neúspěšné, protože ve stejném roce jej Oldřich předal Zdeňkovi z Rožmitálu, kterému už patřil blízký Zbiroh, odkud spravoval svá panství, a strašický hrad začal chátrat. V roce 1431 Strašice odkoupil Zikmund Lucemburský, který jej ovšem vzápětí zastavil věřitelům, od nichž jej získali Kolovratové. V roce 1477 při prodeji zbirožského panství Hanušem z Kolovrat je hrad zmiňován jako pustý. V roce 1542 se pak dostal do rukou Lobkoviců. Roku 1818 byla na místě jedné z hradních budov postavena fara.\n\nStrašický hrad je jediným západočeským hradem s plášťovou zdí. Dva příkopy a valy obíhaly okrouhlé jádro chráněné silnou obvodovou hradbou, jejíž pozůstatky se dochovaly pod budovou fary. Příkop se částečně dochoval pouze jeden. Na jižní straně z obvodové zdi vystupoval čtverhranný objekt, ve kterém bývala vstupní brána.\n\n\n\n"}
{"id": "750635", "url": "https://cs.wikipedia.org/wiki?curid=750635", "title": "Iain Crichton Smith", "text": "Iain Crichton Smith\n\nIain Crichton Smith (1. ledna 1928, Glasgow – 15. října 1998, Taynuilt) byl skotský básník, romanopisec, překladatel a esejista. Jeho mateřským jazykem byla skotská gaelština, ale psal i anglicky.\n\nIain Crichton Smith (v gaelštině Iain Mac a´Ghobhainn) se narodil 1. ledna 1928 v Glasgow, avšak o dva roky později se spolu s rodiči, kteří byli oba původem ze skotské Vysočiny, přestěhoval na ostrov Lewis. Smithův otec brzo zemřel a Iain a jeho dva bratři vyrůstali pouze s matkou ve skrovných poměrech ve vesnici Bayble. Dětství a mládí strávené v malé, gaelsky mluvící komunitě, mělo významný vliv na Smithovu pozdější literární tvorbu. Lewis byl v této době jednou z příslovečných \"pevností\" Svobodné presbyteriánské církve, proti jejímuž vlivu se Smith vymezuje ve svém díle.\n\nPo dokončení střední školy Smith opustil Lewis a odešel do Aberdeenu, kde vystudoval anglickou literaturu na Aberdeenské univerzitě. Po ukončení studií pracoval jako učitel angličtiny v Clydebanku a Obanu. R. 1977 se oženil s Donaldou Logan a v témže roce zanechal učitelské profese a začal se naplno věnovat literatuře.\n\nIain Crichton Smith byl velmi produktivním autorem v mnoha žánrech a ve dvou jazycích. Významné jsou rovněž jeho překlady – r. 1971 vyšel jeho překlad významné sbírky Sorleyho MacLeana \"Dàin do Eimhir agus Dàin Eile\" (Básně pro Eimhir a jiné básně) do angličtiny, který zpřístupnil toto zásadní dílo skotské gaelské poezie čtenářům, kteří skotskou gaelštinu neovládají.\n\n\n\n\n\n"}
{"id": "750638", "url": "https://cs.wikipedia.org/wiki?curid=750638", "title": "Dalmatský guvernorát", "text": "Dalmatský guvernorát\n\nDalmatský guvernorát či guvernorát Dalmácie ( , ) byla v zásadě autonomní území pod italskou okupační správou zřízená královským dekretem v dubnu 1941 na území Dalmácie (od Zadaru po Split + přilehlé jadranské ostrovy Pag, Brač, Hvar a území kolem Kotorské zátoky). Když v září 1943 Itálie kapitulovala, byla tato italská provincie obsazena německou armádou a připojena k fašistickému Chorvatsku.\n\nSprávním centrem území byl Zadar (italsky \"Zara\"), který byl součástí Itálie už od roku 1919. Připojení této části Dalmácie bylo součástí italské irrendetistické snahy o připojení území na pobřeží Jaderského moře.\n\nGuvernorát se dělil na tři provincie:\n\n\n\n"}
{"id": "750639", "url": "https://cs.wikipedia.org/wiki?curid=750639", "title": "Plískavice šedá", "text": "Plískavice šedá\n\nPlískavice šedá (také delfín šedý, grampus šedý nebo delfín Rissoův), vědeckým názvem \"Grampus griseus\", je kytovec z čeledi delfínovitých. Vyskytuje se v mořích po celé planetě, snad jen s výjimkou polárních oblastí. Může dorůst až do 4 metrů, její váha může činit i 350 kg. Živí se výhradně sépiemi.\n\nPro tohoto kytovce je význačná nápadně velká hlava, zobák výrazný není. Zuby má pouze v dolní čelisti, a to 2-8. U samců můžeme často pozorovat jizvy, které získali při bojích o samice s konkurenčními samci. Prsní ploutve bývají dlouhé a zašpičatělé. Ploutve jsou černé, hrudník je bílý. Hřbet je zbarven do šeda. Mohutná ocasní ploutev je uprostřed vroubkovaná. Plískavice šedá se na rozdíl od jiných příslušníků svého řádu zdržuje v menších skupinkách, které čítají většinou 4-6 kusů. V moři nalezneme dokonce i samotářské jedince. Můžeme ji často vidět nad mořskou hladinou, kde několik sekund přetrvá a následně se potopí zpět pod hladinu.\n\nU tohoto kytovce můžeme pozorovat rodinný kruh. Než se samici narodí mládě, nějakou dobu žije společně se samcem. Samice je březí okolo 350 dní, mláďata se rodí na přelomu zimy a jara. Samice své mládě kojí cca 1 rok.\n\n"}
{"id": "750641", "url": "https://cs.wikipedia.org/wiki?curid=750641", "title": "Tupperův vzorec", "text": "Tupperův vzorec\n\nTupperův vzorec je nerovnost definovaná Jeffem Tupperem. Množina bodů, které splňují nerovnost, vykreslená v rovině (resp. v konkrétním intervalu roviny) tvoří text obsahující nerovnost samu.\n\nVzorec byl poprvé publikován v příspěvku na konferenci SIGGRAPH (Special Interest Group on GRAPHics and Interactive Techniques) 2001, který se zabýval softwarem GrafEq pro vizualizaci matematických funkcí, nerovností, atp.\n\nTupperův vzorec je nerovnost:\n\nkde formula_2 značí celou část čísla a \"mod\" značí zbytek po dělení.\n\nUvažujme interval roviny formula_3, kde konstanta formula_4 je rovna pětisetčtyřiačtyřicetimístnému číslu:\n\nMnožina bodů splňující Tupperovu nerovnost je na následujícím obrázku znázorněna modrou barvou:\n\nBližším ohledáním vzorce snadno zjistíme, že exponent formula_6 nabývá pouze celočíselných hodnot formula_7. Každé z těchto hodnot přitom nabývá pouze v jediném podintervalu. Hodnoty formula_8 nabývá exponent v levém spodním rohu obrázku, hodnoty formula_9 v intervalu bezprostředně nad ním, a tak dále. Tedy, pixely v prvním sloupci obrázku odpovídají hodnotám exponentu formula_10. Nejmenší hodnoty formula_11 exponent nabývá v pravém horním rohu obrázku.\n\nSnadno ověříme, že číslo formula_4 je dělitelné číslem formula_13 beze zbytku, tedy\n\npro všechna formula_15. Pravá strana nerovnosti tak v principu převádí číslo formula_16 do dvojkové soustavy, je tedy pro každou konkrétní dvojici formula_17 rovna buď formula_8 nebo formula_9.\n\nJe zřejmé, že libovolný černobílý obrázek šířky formula_20 a výšky formula_21 pixelů, jde stejným způsobem zapsat jako binární číslo (po sloupcích; levý spodní pixel bude stát na pozici jednotek ve dvojkovém zápisu). Po převodu do desítkové soustavy a vynásobení číslem formula_21 bude představovat konstantu formula_4. Tupperův vzorec (s číslem formula_13 zaměněným za číslo formula_21 a pozměněnými intervaly pro formula_26 a formula_27) pak z konstanty formula_4 dekóduje původní obrázek.\n\nKonkrétních příkladů jako je Tupperův vzorec tedy lze zkonstruovat libovolně mnoho.\n\nTupperův vzorec je často uváděn jako příklad autoreference, kterým ale v pravém slova smyslu není. Nejpodstatnější část vzorce zajišťující, že grafem nerovnosti je předpis nerovnosti samotné, je informace zakódovaná v konstantě formula_4, která ovšem není předmětem autoreferenčního vztahu.\n\n"}
{"id": "750645", "url": "https://cs.wikipedia.org/wiki?curid=750645", "title": "Bohumil Matějů", "text": "Bohumil Matějů\n\nBohumil Matějů (20. dubna 1868 Kojetice – 31. prosince 1939 New York) byl český duchovní a hudební skladatel.\n\nAbsolvoval gymnázium v Praze a Právnickou fakultu Univerzity Karlovy. Hudbu studoval soukromě u svého otce a pražských varhaníků. Byl vysvěcen na kněze a stal se členem řádu redemptoristů. Vykonával misie v Čechách i na Slovensku. Kolem roku 1906 odešel do Spojených států a stal se členem baltimorské provincie v New Yorku.\n\n\nByl činný i literárně. Přispíval do časopisu \"Cyril\" věnovaného chrámové hudbě, v časopise \"Čech\" uveřejňoval pravidelné \"Dopisy z Ameriky\". Působil i jako překladatel. Tiskem vydal:\n\n\n"}
{"id": "750646", "url": "https://cs.wikipedia.org/wiki?curid=750646", "title": "Glentoran FC", "text": "Glentoran FC\n\nGlentoran Football Club je severoirský fotbalový klub z Belfastu. Založen byl roku 1882 sloučením klubů Oakfields a Nettlefields. Své zápasy hraje na stadionu Oval.\n\nKlub je pravidelným účastníkem evropských pohárů. Největšího úspěchu dosáhl v Poháru vítězů pohárů v sezóně 1973/74, kdy postoupil do čtvrtfinále (přes kluby Chimia Rimnicu Vilcea a SK Brann Bergen, vyřazen Borussií Mönchengladbach). Jinak postoupil z prvního kola jen v Poháru mistrů evropských zemí v sezóně 1977/78, kdy vyřadil Valur Reykjavík (aby v 2. kole ztroskotal na Juventusu Turín), ve stejném poháru v sezóně 1981/82, kdy přešel přes lucemburský Progrès Niederkorn (vypadl s CSKA Sofia) a v Poháru UEFA 2004/05, kdy vyřadil finský Allianssi Vantaa (vyřazen IF Elfsborg). V Evropské lize 2011/12 vyřadil v 2. předkole makedonskou Renovu.\n\n\n"}
{"id": "750647", "url": "https://cs.wikipedia.org/wiki?curid=750647", "title": "Evangelický kostel (Třebechovice pod Orebem)", "text": "Evangelický kostel (Třebechovice pod Orebem)\n\nEvangelický kostel v Třebechovicích pod Orebem je novorománská stavba vystavěná církví helvétského vyznání v roce 1877 (podle některých zdrojů však až roku 1880). Je umístěn ve frontě domů na severní straně tamního náměstí Tomáše Garrigua Masaryka. Kostel zbudoval stavitel A. Nový z Rychnova nad Kněžnou.\n\nDnes vedle bohoslužebných účelů slouží kostel též pro pořádání představení dětí místní základní školy či zdejší základní umělecké školy, výstavy obrázků, koncerty hudebních těles či setkání v Adventu.\n\nProstorný a zdobený kostel má obou bočních stranách bohoslužebné místnosti galerie a vpředu v apsidě mezi dvěma vysokými románskými okny v ose modlitebního prostoru je umístěna kazatelna, do níž je umožněn přístup z obou stran. Před kazatelnou – opět v ose kostela – je situován stůl Páně. Všechna tato díla byla zhotovena třebechovickým řezbářem Janem Podstatou, který byl předobrazem postavy truhláře na Třebechovickém betlémě a zároveň pro betlém dělal i některé jeho kulisy. Součástí mobiliáře kostela jsou též dřevěné lavice a varhany z roku 1906. Roku 1915 u příležitosti 500 let od upálení mistra Jana Husa byly na kostelní věž pořízeny tři zvony.\n"}
{"id": "750651", "url": "https://cs.wikipedia.org/wiki?curid=750651", "title": "Volby ve Spojených státech amerických", "text": "Volby ve Spojených státech amerických\n\nSpojené státy americké mají federální moc s volenými úředníky na federální (národní), státní a místní úrovni.\n\nNa národní úrovni hlavu státu, prezidenta, volí nepřímo lid prostřednictvím sboru volitelů. V moderní době volitelé vždy volí podle výsledku hlasování v jejich státě. Také všichni členové federálního zákonodárného sboru, Kongresu Spojených států, jsou voleni přímo. Na úrovni jednotlivých států je mnoho volených funkcionářů – každý stát má minimálně jednoho voleného guvernéra a zákonodárný sbor. Dále jsou volení funkcionáři na místní úrovni v okresech a ve městech. Odhaduje se, že v celé zemi se v každém volebním období obsazuje více než milion funkcionářů.\n\nVolby reguluje jak federální, tak státní právo. Ústava USA definuje v prvním a druhém článku a v přílohách k ústavě v základním rozsahu, jak se volí federálně. Státní legislativa reguluje většinu aspektů volebního práva včetně vnitrostranických primárek, voličského práva, průběhu shromáždění volitelů daného státu a průběhu státních a místních voleb. Sporné je vždy financování voleb kvůli tomu, že základem pokrytí nákladů na volební kampaň jsou soukromé zdroje, zejména na federální úrovni.\n\nOmezení rozsahu nákladů v prezidentských primárkách a volbách bylo zavedeno v roce 1974. Federální volební komise, ustavená přílohou zákona o federální volební kampani, odpovídá za otevřenost informací o financování volebních kampaní k prosazení zákona v oblasti omezení příspěvků a dohlíží na veřejné financování samotných prezidentských voleb. Federální vládě zase ukládá zákon o voličské registraci z roku 1993 dbát na zvýšení přístupu a účasti voličů.\n\nVolí se metodou „první zvolen“ (anglicky first-past-the-post), kdy je zvolen kandidát s nejvyšším počtem hlasů. U prezidentského sboru volitelů strana s největším počtem hlasů získává celý počet volitelů připadající danému státu. Není podmínkou, že musí úspěšný kandidát nebo strana získat většinu hlasů (50 % nebo víc). Počet křesel není přímo úměrný počtu hlasů. Také není požadováno minimální kvorum hlasujících voličů – často bývá účast pod 50 % oprávněných voličů.\n\nOprávnění jednotlivce hlasovat ve volbách je dáno ústavou a určeno zákonem na státní úrovni. Ústavní stav znemožňuje toto právo odříci, a to podle 15. (rasa a barva), 19. (pohlaví) a 26. (věk nad 18 let) dodatku ústavy USA. Mimo toto omezení odpovídá za stanovení hlasovacího práva státní legislativa. Některé státy vyloučily odsouzené vězně, těžké zločince z voleb na určitou dobu anebo na neurčito. Počet dospělých Američanů, kteří jsou zbaveni volebního práva pro těžké zločiny se odhaduje na 5,3 milionů. Některé státy mají dále svá konstituční ustanovení vyřazující z voleb „duševně nemocné“ nebo „slaboduché“ (anglicky idiots); obecně jsou považována za zastaralá a uvažuje se o jejich revizi nebo odstranění.\n\nVšechny státy kromě Severní Dakoty vyžadují, aby se občané k volbám zapsali. Některé z nich dovolují občanům registraci až v den voleb. Tradičně se voliči museli registrovat na úřadech státu, ale v polovině 90. let 20. století prosadila federální vláda usnadnění zápisu v zájmu zvýšení volební účasti. Národní (tj. federální) zákon o registraci voličů z roku 1993 zavazuje vlády států k přijetí určitých federálních typů financí, aby zjednodušily zapisování pomocí poskytování jednotného typu zapisovacích služeb ve střediscích zápisu podle řidičských průkazů, střediscích pro zdravotně postižené, školách, knihovnách a na poštách. Státy umožňující zápis v den voleb tomuto zákonu nepodléhají. Jsou to tyto státy: Idaho, Minnesota, New Hampshire, Severní Dakota, Wisconsin a Wyoming.\n\n"}
{"id": "750652", "url": "https://cs.wikipedia.org/wiki?curid=750652", "title": "Tunguzské jazyky", "text": "Tunguzské jazyky\n\nTunguzské jazyky patří do jazykové rodiny používané na Sibiři na východ od středního toku Jeniseje, v Mandžusku a na Dálném Východě. Obvykle se tunguzské jazyky řadí mezi jazyky altajské, společně s turkickými a mongolskými jazyky, a nově se k nim řadí také japonština a korejština (tzv. makroaltajské jazyky). Mnoho z těchto jazyků je na pokraji vymření kvůli kulturní a politické asimilaci mluvčích (mandžuština).\n\nSlovo tunguz, rusky тунгус, pochází z turkického výrazu pro prase. Jakuti a (Sibiřští) Tataři takto pojmenovali Evenky někdy v 17. století. V současné (kazaňské) tatarštině se prase řekne дуңгыз (translit. duŋgyz). Odbornou veřejností to bylo přijato. V současnosti používají ruské úřady termíny evenkijské jazyky a Evenkové, aby se tak vyhnuli hanlivému označení. Ve společnosti je ale původní výraz silně zakořeněn.\n\nTří hlavní rodiny představují:\n\nStarých památek se nedochovalo mnoho, což znesnadňuje mapování historie tunguzských jazyků. Nejstarší památky zahrnují staroturecké nápisy z 8. století z oblasti Orchonu v Mongolsku psané semitským písmem.\n\nJazyky vykazují aglutinační stavbu slov a samohláskovou harmonii. Aglutinační stavba znamená, že na kořen slova, který zůstává stejný, se přidávají předpony a přípony, aby byla vyjádřena konkrétní modifikace významu či mluvnická kategorie jako rod, čas, způsob, pád ad.\n"}
{"id": "750659", "url": "https://cs.wikipedia.org/wiki?curid=750659", "title": "Adéla Bočanová", "text": "Adéla Bočanová\n\nAdéla Bočanová (* 30. dubna 1994, Praha) je česká florbalistka, hrající momentálně za FbŠ Bohemians. K florbalu ji, podle jejích vlastních slov, dostala její starší sestra Kamila, která také hraje za FbŠ Bohemians. Svůj první zápas odehrála roku 2002, tedy ve svých osmi letech.\n\nBočanová je nejlepší česká juniorka sezony 2010/2011 a 2011/2012. V 16 letech se stala kapitánkou FbŠ Bohemians a nyní je nejlepší střelkyní v české extralize.\n\nNa juniorském Mistrovství světa v květnu 2010 získala bronzovou medaili. Na Mistrovství světa 2011, ve kterém byla nejmladší reprezentantka, získala také bronzovou medaili.\n\n"}
{"id": "750660", "url": "https://cs.wikipedia.org/wiki?curid=750660", "title": "Fed Cup 2011 - blok C 1. skupiny zóny Evropy a Afriky", "text": "Fed Cup 2011 - blok C 1. skupiny zóny Evropy a Afriky\n\nBlok C 1. skupiny zóny Evropy a Afriky Fed Cupu 2011 představoval jednu ze čtyř podskupin 1. skupiny. Hrálo se mezi 2. až 5. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s vítězem bloku B o účast v baráži Světové skupiny II pro rok 2012. Družstvo z druhého místa se střetlo s druhým z bloku A o konečné 5. až 8. místo 1. skupiny. Třetí tým sehrál utkání o 9. až 12. místo s třetím z bloku B a čtvrtý v klasifikaci nastoupil k zápasu o udržení s posledním z bloku A. Poražený sestoupil do 2. skupiny zóny.\n\n"}
{"id": "750667", "url": "https://cs.wikipedia.org/wiki?curid=750667", "title": "Fed Cup 2011 - blok D 1. skupiny zóny Evropy a Afriky", "text": "Fed Cup 2011 - blok D 1. skupiny zóny Evropy a Afriky\n\nBlok D 1. skupiny zóny Evropy a Afriky Fed Cupu 2011 představoval jednu ze čtyř podskupin 1. skupiny. Hrálo se mezi 2. až 5. únorem v areálu Municipal Tennis Club izraelského Ejlatu venku na dvorcích s tvrdým povrchem. \n\nČtyři týmy se utkaly ve vzájemných zápasech. Vítěz sehrál zápas s vítězem bloku A o účast v baráži Světové skupiny II pro rok 2012. Družstvo z druhého místa se střetlo s druhým z bloku B o konečné 5. až 8. místo 1. skupiny. Třetí tým neměl soupeře v zápasech o 9. až 12. místo (skupina A obsahovala pouze tři účastníky) a obsadil konečné 9. místo 1. skupiny. Poslední v klasifikaci nastoupil k zápasu o udržení se čtvrtým z bloku B. Poražený sestoupil do 2. skupiny zóny.\n\n"}
{"id": "750669", "url": "https://cs.wikipedia.org/wiki?curid=750669", "title": "Strnadec bělohrdlý", "text": "Strnadec bělohrdlý\n\nStrnadec bělohrdlý (\"Zonotrichia albicollis\") je zpěvavý pták z čeledi strnadovitých.\n\nStrnadec bělohrdlý je drobný strnadec s délkou těla 15 až 19 cm. Má rozpětí křídel okolo 23 centimetrů a váhu přibližně 26 gramů. Středový temenní proužek je bílý. Postranní temenní proužky jsou černé. Nadoční proužek začíná u zobáku výrazným žlutým opeřením, které přechází ostře do bílého nad okem. Oční proužek je černý. Příuší je šedé. Brada a hrdlo jsou bílé, ostře ohraničeny od šedavé hrudi a bříška. Pláštík je světle hnědý s tmavě hnědými proužky, hřbet je šedavě hnědý. Křídla jsou hnědá, peří krovek je po okrajích světlejší, konce krovek jsou bělavé. Ocas je svrchu světle hnědý. Zobák je šedivý a nohy růžové.\n\nŽije v Severní Americe, kde přezimuje na jihu a východě Spojených států amerických, a rozmnožuje se v létě ve střední Kanadě a v Nové Anglii. Celoročně je přítomný v kanadských provinciích u pobřeží Atlantského oceánu.\n"}
{"id": "750670", "url": "https://cs.wikipedia.org/wiki?curid=750670", "title": "Myrrha (opera)", "text": "Myrrha (opera)\n\nMyrrha (v italském originále Mirra) je opera českoitalského skladatele Ladislava Zavrtala na italské libreto Stefana Interdonata (1845–1896). Byla napsána v letech 1882–83 a poprvé byla provedena v Praze roku 1886.\n\nLadislav Zavrtal, syn českého skladatele a italské zpěvačky žijící především v Itálii a ve Velké Británii, psal opery na italské texty a v italském hudebním stylu. Zatímco jeho komické opery byly provedeny v 70. letech 19. století v italských divadlech, obě jeho vážné opery, totiž \"Noc ve Florencii\" a \"Myrrha\", byly uvedeny pouze v českém divadle v Praze. K oběma napsal libreto italský libretista Stefano Interdonato (1845–1896) a do češtiny je přeložil Emanuel František Züngel. Předlohou libreta opery je Byronovo drama \"Sardanapalus\" z roku 1821, jenž převzal námět z historie asyrského krále Aššurbanipala, jak ji popsal řecký autor Diodóros Sicilský (Diodórův příběh má málo společného s historickým Aššurbanipalem).\n\nOpera \"Myrrha\" byla uvedena pouze v Čechách, a to v Národním divadle v Praze. Premiéru měla 7. listopadu 1886. Hlavní mužskou úlohu přitom zpíval hostující italský tenor Carlo Raverta.\n\nKritika, která byla již k \"Noci ve Florencii\" rezervovaná, nepřivítala ani Zavrtalovu novou operu s nadšením. Libreto shledala jako plné efektů a ke zhudebnění vděčné, ale postrádající postavy, které by si mohly získat sympatie obecenstva, a navíc využívající fádní prostředí a situace známé z řady soudobých oper, zejména pak z Verdiho \"Aidy\" („monotonie a nechutnost libret poslední dobou vzbuzuje již odpor“). Především ve verdiovském stylu se nesla i hudba, i když zejména v ansámblech a sborech druhé poloviny byl znát vliv opery francouzské (Meyerbeer, Gounod, Bizet). Celkem však byl Zavrtal označen za eklektika bez samostatnosti; o poměru k Verdimu například kritika napsala: „I Zavrtala stihnul tu osud všech napodobitelů, kteří zpravidla povšimnou si jen zevnějších stránek svých vzorů — někdy i špatných — avšak k dostihnutí žádaného účinku ani velikostí talentu ani hloubkou studia nedostačují.“\n\nKlavírní výtah opery byl vydán v Miláně roku 1882, české libreto opery vydalo Družstvo Národního divadla v Praze roku 1886. Autograf opery je uložen v knihovně University of Glasgow.\n\nOdehrává se v Ninive.\n(Chrám Baalův, noc) Zatímco v Ninive vrcholí slavnosti – orgie krále Sardanapala (sbor \"Sláva tobě! Zdráv buď, synu Baalův!\"), v chrámu se scházejí spiklenci nespokojení s jeho vládou, aby vyslechli věštbu boha Baala. Jejich hlavou je kněz Belesys, jenž na stranu králových odpůrců získává i vojevůdce Arbacese. Ten je sice ve vladařově přízni a brzy se má stát vrchním velitelem asyrských vojsk, žárlí však na Sardanapala kvůli lásce otrokyně Myrrhy. Mezi spiklenci se překvapivě objeví i královna Zarina, jež vytýká svému manželovi poskvrnění asyrského trůnu orgiemi, hlavně však ponižující a cizoložnou lásku k Myrrze (zpěv \"Jáť dřív jej měla v lásce\"). Nastává vzývání Baala. Orákulum vynáší věštbu: než uplyne měsíc, protrhnou se hráze Eufratu a vládce propadne zkáze. Novým králem se má stát Arbaces (scéna \"Povznášej k Baalovu se trůnu… Ó nebe září!\").\n\n(Finále:) V té chvíli kolem chrámu proplouvá Sardanapalova loď, ženy z jeho harému zpívají (barkarola \"Za poklidných stínů\"). Zarina a spiklenci jsou pohoršeni jeho hýřením a bezbožností (sbor \"Hle, to jest král Asyrie\"). Zaznívá milostný zpěv Sardanapala a Myrrhy (duet \"Ó lásko ty božská\"). Arbaces a Zarina (árie \"Jak srdce mé žádá\") ze žárlivosti pomst, Belesys a spiklenci skládají bojovou přísahu (sbor \"Bůh zjevil vůli svoji\"), nevědí však, že je přitom sledoval králův věrný ministr Sfero.\n(Zahrady královského paláce v Ninive) I Sfero si zoufá nad tím, jak král tráví svůj čas v divokých radovánkách, přesto mu zůstává oddán (árie \"Krutě uráží on národ svůj!\"). Své názory tlumočí i samotnému Sardanapalovi, varuje ho, že se proti němu chystá vzpoura, a vyzývá jej, aby řádně plnil své vladařské a vojevůdcovské povinnosti. Ale Sardanapal vidí svou slávu ne v dobývání cizích zemí, ale v mírumilovné vládě s v nádherných chrámech a palácích, které staví (scéna a duet \"Stánek náš blíž Eufratu… Na hranicích se hotují… Mou to slávou, že neprolévána\"). Jak říká král Myrrze, nestará se o vládu a nehodlá bránit svůj trůn, záleží mu jen na její lásce. I Myrrha, ač truchlí po své vlasti i ztracené svobodě, je zamilována do něj; vyzývá jej však, aby i pro její lásku byl dnes skutečným vladařem (scéna \"Věrný to sluha\", zpěv Myrrhy \"K výšinám vlasti vzdálené\" a duet \"Chvěj se trůn i říše… Silným buď i vznešeným\").\n\n(Proměna – Širé náměstí v Ninive) Lidé se shromažďují na náměstí k mimořádnému sněmu svolanému králem (sbor \"Rozkaz vládce nás svrchovaného\"). Sardanapal přijímá hold Belesyse a jmenuje Arbacese velitelem vojsk. Když Sfero vystupuje a odhaluje spiklence, Sardanapal jeho obviněním uvěří, ale viníkům odpouští. Ti jsou královou milostí překvapeni, své zášti se však nevzdávají. Sfero a Myrrha předpovídají, že zrada vypukne nanovo, a obávají se zkázy. Sardanapal ale odmítá jakékoli násilí páchané v jeho jménu (finále \"Sardanapale, ty synu slunce… Zdráv buď král!… Ó nad vše drahá Myrrho\").\n(Pavilón na břehu Eufratu) Zarina a Arbaces smlouvají útok rebelů. Královna sama pak je zmítána mezi nenávistí ke králi a vzpomínkami na svou dřívější lásku k němu (árie \"Chvíle se blíží, hrozná ta chvíle… A přece ta duše ubohá\"). Sardanapalovi vrhá ve tvář výčitky a temná varování, ale ten je nevnímá a zahajuje hostinu (sbor \"Milujeme! bleskem z nebe láska jesti\"). Myrrha zpívá píseň o Mílkovi (píseň \"Mívá pod páskou zraky on žhoucí\"). Tu je slyšet vřava přibližujících se povstalců; Zarina pronáší přípitek na zkázu Ninive (\"Příšerné meče tam mstitelův svítí\"). Sfero přibíhá sdělit, že rebelové protrhli hráze Eufratu, a burcuje Sardanapala do boje. Král se staví do čela vojáků. V pavilonu osamí Zarina a Myrrha. Zarina otrokyni ponižuje a vysmívá se jí, ale Myrrha ji jen žádá, aby zachránila krále, za něhož je ochotna i zemřít (scéna a duet \"Proč nemluvíš, aj, dále… Jsem v moci tvé!\"). Zarina se dívku skutečně chystá zabít a jen včasný návrat Sardanapala, který v první půtce zvítězil, ji zachrání. Zlostná královna varuje, že toto vítězství je jen dočasné, ale Sardanapal necítí bázeň a Myrrha jej hodlá věrně následovat.\n(Síň v královském paláci) Královský palác je obléhán povstalci. Král na chvíli zdříml a milující Myrrha tuší jejich blízký společný konec (árie \"Dřímej, nešťastný\"). sardanapal se probouzí zbrocen potem: zdál se mu zlý sen, v němž jej stíny vojáka a ženy strhávají v říši děsivých přízraků (árie \"Hrozný to sen\"). Sfero přináší zprávu, že nepřátelé již dobývají palácové dveře. Vladař se zvedá k poslednímu vzdoru. Nabízí Myrrze útěk, ale ta je rozhodnuta zemřít s ním (duet \"Spojené v žití, spojené v smrti!\").\n\nVstupuje Arbaces. Vítězí, ale je si vědom, že vděčí za svůj život Sardanapalově velkodušnosti,a nabízí mu proto únik tajnými dveřmi. Král však odmítá, je se svou smrtí smířen, a současně prorokuje Arbacesovi, že jeho vláda v Babylonii nebude mít dlouhé trvání a že do roka sám padne za oběť zradě. Sfero se loučí se svým panovníkem; jde ještě do boje a zvuk rohu oznámí jeho smrt. Myrrha a Sardanapal osamí, naposledy si vyznávají lásku a vzpomínají na šťastnější chvíle (duet \"Mlčíš? Proč slzy truchlivé… Mluv, zda zpomínáš\"). Zatímco roh oznamuje Sferovu smrt a povstalci vnikají do paláce (sbor \"Smrt tyranu… Korunou skvoucí\"), Myrrha a Sardanapal se sloučí s svou vlastí, Řeckem a Asýrií (zpěv Myrrhy \"Nuž sbohem tedy, ó vlasti drahá\" a Sardanapala \"Buď zdráva již, Asyrie\") a umírají pod ranami vojínů, zatímco Arbaces je provoláván králem.\n\n"}
{"id": "750672", "url": "https://cs.wikipedia.org/wiki?curid=750672", "title": "Mistrovství světa v rychlobruslení juniorů 2006", "text": "Mistrovství světa v rychlobruslení juniorů 2006\n\nMistrovství světa v rychlobruslení juniorů 2006 se konalo od 10. do 12. března 2006 v rychlobruslařské hale Gunda Niemann-Stirnemann Halle v německém Erfurtu. Celkově se jednalo o 35. světový šampionát pro chlapce a 34. pro dívky. Českou výpravu tvořili Zdeněk Haselberger, Pavel Kulma, Milan Sáblík, Andrea Jirků a Martina Sáblíková.\n\n"}
{"id": "750675", "url": "https://cs.wikipedia.org/wiki?curid=750675", "title": "Fed Cup 2011 - baráž 1. skupiny zóny Evropy a Afriky", "text": "Fed Cup 2011 - baráž 1. skupiny zóny Evropy a Afriky\n\nBaráž 1. skupiny zóny Evropy a Afriky ve Fed Cupu 2011 představovala sedm vzájemných utkání týmů, které obsadily stejné pořadí v blocích A, B, C a D. Dva vítězové zápasu družstev z prvních příček bloků postoupili do baráže o účast ve Světové skupině II pro rok 2012. Družstva, která se umístila na druhém a třetím místě tří bloků spolu sehrála zápas o konečnou 5. až 11. pozici. Poslední týmy bloků nastoupily k utkání, z nichž poražení sestoupily do 2. skupiny zóny Evropy a Afriky pro rok 2012. \n\nHrálo se 5. února 2011 v areálu oddílu Municipal Tennis Club v izraelském Ejlatu venku na tvrdém povrchu. \n\nVítězné týmy bloků sehrály zápasy o postup do baráže Světové skupiny II.\n\nTřetí týmy bloků sehrály zápasy o dělené páté a dělené sedmé místo.\n\nTřetí týmy bloků sehrály zápas o dělené deváté a jedenácté místo. Maďarsko nemělo v utkání o umístění soupeře, protože blok A obsahoval pouze tři týmy a Dánsko, které skončilo na posledním třetím místě hrálo v zápase o udržení. Proto bylo Maďarsku automaticky přiznáno dělené 9. místo, jako vítěznému týmu této baráže Rakousku. \n\nČtvrté týmy sehrály zápas o udržení. Poražení sestoupili do 2. skupiny zóny Evropy a Afriky pro rok 2012.\n\n"}
{"id": "750685", "url": "https://cs.wikipedia.org/wiki?curid=750685", "title": "Obležení Wu-kchanu", "text": "Obležení Wu-kchanu\n\nK policejnímu obležení Wu-kchanu ( , pchin-jinem \"Wūkǎn\"), dvacetitisícové vesnice v městském okrese Lu-feng v provincii Kuang-tung Čínské lidové republiky, došlo v prosinci 2011.\n\nNespokojenost občanů se způsobem prodávání půdy měla už v letech 2009 a 2010 za důsledek sepsání petic a ze strany úřadů pak coby ústupek přišlo povolení vesničanům jmenovat 13 svých reprezentantů, kteří se zúčastní vyjednávání.\n\nProtesty místních obyvatel v roce 2011 začaly 21.-23. září, poté, co představitelé prodali pozemky developerům, aniž by se obyvatelům dostalo nějaké protihodnoty. Několik stovek až několik tisíc lidí poté nejdříve protestovalo před místním sídlem Komunistické strany Číny a posléze zaútočilo jak na sídlo, tak na policejní stanici. Nespokojení občané drželi cedule „Nechte nás dál farmařit“ a „Vraťe nám naši půdu“. Další gradaci nespokojenosti možná způsobila informace, že policisté v rámci bití mládeže jedno dítě zabili. Policie se poté z oblasti částečně stáhla.\n\nSituace se začala vyhrocovat 9. prosince 2011, kdy úřady města Lu-feng nechaly pozatýkat pět zástupců vesnických organizací účastnících se na protestech. 11. prosince 2011 pak jeden z těchto zatčených, Süe Ťin-po, zemřel ve vazbě, podle místních na následky mučení. Další pak byli nuceni podepsat „přiznání“ k tomu, že spolupracovali s „cizími silami“ a „podněcovali“ místní obyvatele. Činovníci komunistické strany i policisté byli posléze obyvateli donuceni z vesnice utéct a 14. prosince 2011 vesnici oblehly tisíce policistů, kteří přerušili zásobování vesnice jídlem a jiným zbožím. Zároveň došlo k cenzuře Internetu.\n\nV Čínské lidové republice dochází k mnoha drobným nepokojům (například 180 000 v roce 2010), ale události ve Wu-kchanu jsou jednak neobvyklé rozsáhlé a jednak byl dříve Wu-kchan popisován jako obzvlášť harmonické místo.\n\nPro místní úřady představoval prodej pozemků hlavní zdroj příjmů, a to zejména od roku 2006, kdy byly zrušeny zemědělské daně. To vedlo ke konfliktům v celé Číně mezi rolníky a úřady kvůli záborům půdy, které jsou často nelegální a provázané s korupcí.\n\nRáno 21. září 2011 začal poklidný protest před lu-fengskými úřady. Zúčastnily se jej zpočátku jen desítky (podle úřadů přibližně pět desítek) až stovky lidí. Pokřikovali hesla a drželi cedule s výzvami „Nechte nás dál farmařit“ a „Vraťe nám naši půdu“. Dav se rozrůstal a rostl i jeho neklid. Posléze začali demonstranti poškozovat budovy a vybavení a úřady proti nim poslali policisty. Ti zatkli ten den tři protestující.\n\nDalší den se přes sto vesničanů vydalo k policejní stanici a dožadovalo se propuštění zadržených. Dále je rozohnila informace, že policisté v rámci bití demonstrantů vážně zranili několik mladíků a policejní stanice s 30 až 40 policisty byla obležena stovkami vesničanů s improvizovanými zbraněmi. Ǔřady poté vyslaly do akce stovky patřičně vybavených policistů, kteří demonstranty pomocí bezhlavého bití rozehnali. Tou dobou již do značné míry fungovala cenzura v rámci čínského webu a nebylo možné vyhledat informace o Lu-fengu.\n\nTřetí den úřady změnily taktiku, vydaly prohlášení o předchozích dnech a stáhly policisty z ulic. Vesničanům bylo nabídnuto zahájení vyšetřování ohledně machinací s pozemky a bylo oznámeno, že se zvažuje konání předčasných komunálních voleb. Vesničané pak naopak dočasně upustili od protestování.\n\nVesničané vybrali po konfliktech v září třináct svých zástupců, aby je reprezentovali v jednáních. Prosincové nepokoje začaly poté, co jeden ze zástupců, Süe Ťin-po, zemřel za podezřelých okolností v policejní vazbě.\n\n14. prosince 2011 místo obklíčila policie, když obyvatelé vyhnali místní funkcionáře komunistické strany a zřídili si vlastní samovládu. Lidé začali stavět barikády a situace se ocitla na mrtvém bodě.\n\n15. prosince 2011 odpoledne svolali místní obyvatelé shromáždění, kde skandovali „Pryč s korupcí!“ a „Krvavé dluhy se musí splatit krví!“\n\nJeden z místních, pan Chen, po telefonu sdělil, že vesničané, kteří žijí a pracují v jiných částech Číny, plánují protest nebo podání stížnosti v Pekingu, a to 21. prosince 2011 a vyzval obyvatelé celé Číny, aby jim přišli napomoc.\n\n9. prosince 2011 byl zadržen Süe Ťin-po krátce před polednem místního času. Přijeli si pro něj neuniformovaní policisté, bez zatykače ho sebrali před restaurací a odvezli v minibusu bez registračních značek. Stejný den došlo k zadržení i čtyř dalších zástupců vesničanů.\n\n11. prosince 2011 v 11 hodin večer zavolal pan Chuang, lu-fengský městský úředník, Süeho dceři, aby se jí vyptal na zdravotní historii jejího otce, což odůvodnil tím, že Süe byl přijat v kritickém stavu do nemocnice. Süeho žena a dcera se vzápětí do nemocnice vypravily, ale k Süemu jim nebyl umožněn přístup. Další informací od úředníků bylo sdělení, že do místní věznice byl Süe Ťin-po přijat v sedm hodin ráno 10. prosince a zemřel v 10 hodin dopoledne 11. prosince. Posléze bylo deseti příbuzným, včetně manželky a dcery, povoleno prohlédnout si Süeho tělo, ovšem nesměly jej vyfotografovat.\n\nPodle výpovědi dcery bylo tělo jejího otce „pokryto modřinami a tržnými ranami, obě nosní dírky byly špinavé od krve, palce byly zkrouceny dozadu a na zádech byla zvláště velká modřina“. Süeho zeť Kao potvrdil, že jeho tělo viděl v márnice a že mělo „podlitiny na kolenou, krev na nose a zřejmě zlomené palce“. Süe byl v okamžiku smrti starý 42 nebo 43 let. Jeho oblečení bylo čisté, z čehož rodina soudí, že byl před mučením svlečen.\n\nPodle státní zpravodajské agentury Sin-Chua trpěl Süe Ťin-po astmatem a srdečními problémy a zemřel na infarkt, přičemž vyšetřovatelé nenašli žádné důkazy týrání. Podle Ťin-povy nejstarší dcery Süe Ťien-wan naopak nikdy žádné problémy se srdcem neměl.\n\nMístní občané v reakci zaútočili na policejní stanici a vyhnali z města policisty i představitele komunistické strany.\n\nPolicie naopak uzavřela vesnici zvenku, zablokovala silnice a v síle tisíci mužů se neúspěšně pokusila získat nad vsí kontrolu. \n\nNásledujících několik dní pokračovala blokáda, přičemž hlavním požadavkem vesničanů bylo, aby úřady vydaly tělo Süeho Ťin-poa. Úřady naopak přislíbily dočasně zastavit prodeje pozemků a záležitosti vyšetřit.\n\nZe strany úřadů také přišla nabídka rýže a oleje pro ty, kdo se přidají na jejich stranu.\n\n10. února 2012 - obyvatelé Wu-kchanu budou moci demokraticky zvolit své vlastní zástupce, kteří budou řídit jejich město. Je to jeden z výsledků vzpoury místních obyvatel z konce minulého roku proti ilegálním záborům půdy zkorumpovanými funkcionáři komunistické strany.\n\n1. března 2012 - Tři ze čtyř původních vesnických zástupců, které si vesničané zvolili v loňském roce ve volbách, jež místní stranické orgány označily za nelegální, byli zvoleni znovu. Čtvrtý zástupce, Süe Ťin-po, byl vloni zabit v policejní vazbě. Podle úřadů se voleb z celkového počtu 8 363 oprávněných voličů ve Wu-kchanu zúčastnilo 80 procent. Oba zvolení lídři vesnice tvrdí, že jejich prioritou bude získat zpět půdu rozkradenou posledním starostou obce, a říkají, že pokud nebude vrácena, lidé vyrazí do ulic znovu. V dlouhodobém horizontu je však nejasné, do jaké míry bude mít nově zvolený výbor kontrolu nad všemi činnostmi vesnice.\n"}
{"id": "750686", "url": "https://cs.wikipedia.org/wiki?curid=750686", "title": "Lu-feng", "text": "Lu-feng\n\nLu-feng může být:\n\n"}
{"id": "750698", "url": "https://cs.wikipedia.org/wiki?curid=750698", "title": "Jan Evangelista Jirásek", "text": "Jan Evangelista Jirásek\n\nJan Evangelista Jirásek (26. července 1929 Pardubice – 16. prosince 2019, Praha) byl český lékař, profesor Univerzity Karlovy, odborně působící v oboru histologie a embryologie. Svoji profesionální vědeckou práci zaměřil oboru humánní embryologie, výzkumu vývoje lidského embrya a plodu a medicíně věnující se reprodukci. Jeho děd byl internista, otec gynekolog-porodník.\n\nJan Evangelista Jirásek absolvoval základní školu a následně vystudoval státní reálné gymnázium v Pardubicích, kde maturoval v roce 1948.\n\nV letech 1948–1951 studoval v Hradci Králové na tehdejší pobočce Lékařské fakulty Univerzity Karlovy v Praze. Když byla rozkazem prezidenta republiky z 15. 8. 1951 pobočka změněna na Vojenskou lékařskou akademii, odešel a ve studiu pokračoval (1951–1953) na Lékařské fakultě Univerzity Karlovy v Praze, kde v roce 1953 promoval.\n\nJiž v době studia pracoval v Hradci Králové v letech 1950–1951 jako asistent v histologicko-embryologickém ústavu LF UK. V letech 1953–1960 působil jako odborný asistent Embryologického ústavu Fakulty všeobecného lékařství v Praze. Vědeckou činnost zahájil objevy v oboru histochemie a byl u vzniku české cytogenetiky. Od roku 1960 je pracovníkem Ústavu pro péči o matku a dítě v Praze-Podolí, kde působí jako vědecký a vedoucí pracovník.\n\nV roce 1960 obhájil doktorskou kandidaturu (CSc.) na téma \"Sex-chromatin a vývoj gonád\", v roce 1965 složil atestaci z gynekologie a porodnictví. V roce 1968 obhájil doktorát (DrSc.) na téma \"Vývoj gonád a mužský pseudohermafroditizmus\".\n\nV letech 1968–1969 byl čestným hostujícím profesorem fakulty zubního lékařství Minnesotské univerzity, Minneapolis v USA. Následující roky (1969–1970) působil jako hostující profesor gynekologie a porodnictví tamtéž. Přednášel zde na téma \"Vývoj člověka a vznik malformací\" a \"Gynekologická endokrinologie a patologie\". Na této univerzitě působil ještě v letech 1978–1979 jako hostující profesor gynekologie a porodnictví na lékařské fakultě.\n\nV letech 1987–1988 působil v USA jako hostující vědecký pracovník na gynekologicko-porodnické klinice lékařské fakulty Univerzity v Tennessee v Memphisu.\n\nV roce 1992 se stal docentem histologie a embryologie na 2. lékařské fakultě Karlovy Univerzity v Praze a v roce 1996 byl jmenován profesorem Univerzity Karlovy. V roce 2006 se stal 1. čestným hostujícím profesorem Perinatologického ústavu NIH v Detroitu, Michigan, USA.\n\nBěhem působení v USA v šedesátých letech 20. století mohl Jirásek jako první na světě provést umělé oplodnění, tzv. oplodnění ve zkumavce. Náboženské založení Američanů vůči manipulaci s lidskými buňkami za účelem vzniku nového života bylo příliš konzervativní a netolerantní a prof. Jirásek se raději v roce 1971 vrátil zpět do Československa. Ani zde nebyl jeho výzkum doceněn a tak prvenství v umělém oplodnění připadlo v roce 1978 Anglii.\n\nJiž v padesátých letech 20. století přišel prof. Jirásek na to, jak zjistit pohlaví nenarozeného dítěte pomocí klidových buněčných jader. Princip poznatku sice pochází z Anglie, kde byly rozdíly jader mezi pohlavím zjištěny u dospělých koček, ale teprve prof. Jirásek provedl praktický výzkum na dospělých jedincích lidské populace a po ověření pravdivosti a shodnosti výsledků hledal řešení pro určení pohlaví nenarozeného lidského plodu, a to rozborem odebrané plodové vody.\n\nJirásek byl členem několika významných komisí a společností; 1981–1986 člen komise pro reprodukční toxikologii při WHO v Ženevě, 1994–2009 člen ústřední etické komise při Ministerstvu zdravotnictví, 2000–2007 člen Vědecké rady 2. lékařské fakulty UK a od roku 2005 je čestným členem Slovenské gynekologicko-porodnické společnosti.\n\nJirásek se věnuje i umělecké činnosti, která je přímo spjatá s jeho profesním zaměřením. Jedná se umění vytvářené pomocí počítačové grafiky ze snímků embryí, které pořídil během své profesní práce.\n\nTato jeho činnost však vzbuzuje z etického pohledu i kontroverzni reakce. \n\n\n\n"}
{"id": "750701", "url": "https://cs.wikipedia.org/wiki?curid=750701", "title": "Tofisopam", "text": "Tofisopam\n\nTofisopam [v ČR dostupný v přípravku Grandaxin (EGIS), jinde například Emandaxin] je léčivo, tlumící centrální nervovou soustavu, ze skupiny benzodiazepinů, s odlišnou strukturou než většina zástupců této skupiny. Používá se jako ostatní benzodiazepiny jako anxiolytikum, tedy při stavech úzkosti, emočního napětí a vzrušenosti, doprovázených vegetativními poruchami, apatií, při premenstruálním napětí, syndromu alkoholové abstinence, myasthenii gravis, ale na rozdíl od mnohých ostatních benzodiazepinů nemá antikonvulzivní (proti křečím/epilepsii), sedativní a myorelaxační vlastnosti a neovlivňuje tak silně řízení motorových vozidel (a jiných činností vyžadujících soustředěnou pozornost) a nevyvolává amnézii. Rovněž kombinace s alkoholem nezpůsobuje potenciaci účinků, má odlišný mechanismus účinku (neváže se na GABA receptory), také způsobuje v mnohem menší míře vznik lékové závislosti. I přesto je třeba možnosti vzniku lékové závislosti předcházet tím, že není doporučena delší léčebná kúra než 12 týdnů.\n\nV New Jersey je vyvíjen přípravek s pravotočivým enantiomerem tofisopamu (dextofisopam) pro léčbu syndromu dráždivého tračníku.\n\n"}
{"id": "750707", "url": "https://cs.wikipedia.org/wiki?curid=750707", "title": "Jaroslav Poš", "text": "Jaroslav Poš\n\nJaroslav Poš, původně Jaroslav Posch (9. dubna 1885, Praha – 20. ledna 1944, Praha) byl český pedagog a hudebník.\nNarodil se na Novém Městě pražském jako třetí z pěti dětí pražského průvodce Josefa Posche (*1832 Louny) a jeho manželky Alžběty, rozené Havránkové (*1859), Pražské pobytové přihlášky z let 1850-1918 </ref>. Absolvoval pražský učitelský ústav. \n\nPři učitelském působení na středočeských a pražských základních školách vyvíjel bohatou kulturně osvětovou činnost v oblasti hudebních a pohybových aktivit dětí a mládeže. Jejím základem byla dvoudílná příručka \"Lidové písně a tance ve výchově tělesné\", kterou spolu s ním napsala Krista Ohaňková, klavírní doprovod a harmonizaci doplnil Jaroslav Křička. První díl sbírky se 78 tanci vyšel v Lysé nad Labem roku 1913, druhý díl obsahoval 81 tanců a vyšel roku 1923. Příručka se dočkala ještě druhého vydání roku 1928 a některé písně byly zařazeny do učebnic hudební výchovy pedagogických škol z let 1955 - 1965.\n\nOd poloviny 30. let Poš působil v rámci Ústředního osvětového sboru hl. m. Prahy ve sféře dalšího vzdělávání učitelů. Posléze v pozici jednatele a tajemníka Masarykovy dělnické akademie věnoval poslední etapu svého plodného života intenzivnímu organizátorskému a popularizačnímu propagování české hudební kultury minulosti i přítomnosti, což chápal – zejména v těžkých letech předválečných a válečných – jako důležitý nástroj posilování národního uvědomění a síly. \n\nJeho syn Jaroslav Poš mladší (*1915 Praha) se stal učitelem na základní devítileté škole v Resslově ulici vyučoval hudební výchovu a angličtinu až do své emigrace v roce 1968. \n\n"}
{"id": "750708", "url": "https://cs.wikipedia.org/wiki?curid=750708", "title": "Udehejština", "text": "Udehejština\n\nUdehejština je jedním z tunguzských jazyků používaný kmenem Udehejců v oblasti východního Ruska. Jedná se o jazyk psaný cyrilicí, aktivně používaný několika klany Udehejců v oblasti Chabarovska ve vnitrozemí v blízkosti Japonského moře. Jazyk je na pokraji vymření, odhaduje se, že na světě existuje méně než sto mluvčích.\n\n\nUdehejština si hojně vypůjčuje jak z čínštiny, tak z ruštiny, a to jak lexikálně, tak z gramatického hlediska.\n\nPříklady ruských slov v udehejštině:\n\nLexikální vliv čínštiny se týkal především slov z oblasti zemědělství, vaření, příbuzenských vztahů, domácích potřeb, moderního sociálního a kulturního života.\n\nPříklady:\n"}
{"id": "750709", "url": "https://cs.wikipedia.org/wiki?curid=750709", "title": "Tour de l'Avenir", "text": "Tour de l'Avenir\n\nTour de l'Avenir (\"Závod budoucnosti\") je etapový závod v silniční cyklistice, který je určen pro jezdce do 23 let. Koná se ve Francii každoročně v září.\n\nZávod založil v roce 1961 Jacques Marchand ze sportovního časopisu l'Equipe jako méně náročnou variantu Tour de France určenou pro cyklisty bez profesionální licence. Stal se nejvýznamnějším amatérským závodem mimo sovětský blok. V roce 1981 byl otevřen i profesionálům. Od roku 1992 byla účast na Tour de l'Avenir omezena jen na juniory. Rok 2007 přinesl další změnu: závodníci nestartují za profistáje, ale za národní reprezentace.\n\nNejúspěšnějším účastníkem v historii závodu je Sergej Suchoručenkov, který vyhrál v roce 1978 a 1979 a byl druhý v roce 1980 a 1981. Mezi držiteli žlutého trikotu z Tour de l'Avenir jsou např. Greg LeMond, Miguel Indurain nebo Děnis Meňšov. Úřadujícím vítězem z roku 2016 je David Gaudu z Francie. Nejúspěšnějším družstvem jsou domácí Francouzi se 16 prvenstvími. Nejlepší české umístění zaznamenali druhým místem Miloš Hrazdíra v roce 1976 a Jiří Škoda v roce 1984.\n\n"}
{"id": "750710", "url": "https://cs.wikipedia.org/wiki?curid=750710", "title": "Lu-feng (městský okres)", "text": "Lu-feng (městský okres)\n\nLu-feng ( , pchin-jinem \"Lùfēngshì\") je městský okres v městské prefektuře Šan-wej, která patří k provincii Kuang-tung Čínské lidové republiky. Leží na pobřeží Jihočínského moře východně od Hongkongu.\n\nCelkem má městský okres 1,7 milionu obyvatel.\n\nV obci Wu-kchan, která spadá do městského okresu, došlo v roce 2011 k velkým nepokojům v souvislosti s údajně korupčním prodejem zemědělské půdy činovníky Komunistické strany Číny.\n"}
{"id": "750717", "url": "https://cs.wikipedia.org/wiki?curid=750717", "title": "Morab", "text": "Morab\n\nMorab nebo také morabský kůň je mladé plemeno vzniklé křížením morgana a arabského koně (jak je zřejmé z jeho názvu), i když nelze vyloučit, že se na začátku uplatnil i vliv amerického plemene quarter Horse.\n\nPlemeno se vyvinulo v 19. století, ale mezinárodní registr plemene morab (IMR) byl vytvořen až roku 1992.\n\nJedním ze zakládajících hřebců byl kůň jménem Golddust, narozený roku 1855, který byl potomkem morganského hřebce Vermonta a arabské klisny, která byla dcerou hřebce Zilcaddie. Golddust se proslavil jako mimochodník i jako klusák. Byl také neporazitelný na přehlídkách a na dostihové dráze a roku 1861 zvítězil nad Iron Dukem a získal vysokou finanční odměnu ve výši 10 000 dolarů. Golddust byl zabit během občanské války, ale ještě předtím zplodil 302 hříbat, z toho se 44 hříbat stalo významnými klusáky. Dnes lze zhruba u 100 koní vysledovat rodokmen až ke Golddustovi.\n\nDalší významná událost se stala ve dvacátých letech 20. století, kdy Wiliam Randolph Hearst plemeno pojmenoval. On sám měl dobré stádo arabských koní, kde byli i hřebci jménem Ghazi, Gulastra, Joon, Ksar, Sabab a Rahas. Tyto hřebce používal hlavně pro zapouštění klisem morgana. Koupil také morganského hřebce Moncrest Sellmana, kterého používal pro připouštění s morganskými i arabskými klisnami.\n\nDalší významný plemenářský program uskutečnili bratři Swensonovi ne svém ranči v Texasu ve dvacátých až čtyřicátých letech 20. století. Jejich morabové byli ceněni pro oddělování dobytčat od stáda. Mezi ně patřil i valach Rey Boy narozený v roce 1943.\n\nJsou to dobří jezdečtí koně s velmi dobrou povahou a klidným temperamentem. Mají jemné hlavy s rovným nebo štičím profilem (jako třeba arabský kůň). Mají správně dlouhý svalnatý krk a dobře skloněné lopatky. Jsou hlubocí v hrudníku a mají krátký kompaktní hřbet a svalnatá bedra. Ocas je nesen a nasazen poměrně vysoko a končetiny jsou silné, pevné a zdravé. Koně mohou mít kteroukoliv barvu srsti, ale nesmějí mít skvrny. Jejich kohoutková výška je zhruba 142-155cm.\n"}
{"id": "750718", "url": "https://cs.wikipedia.org/wiki?curid=750718", "title": "Dauphiné", "text": "Dauphiné\n\nDauphiné je název území na jihovýchodě Francie mezi řekou Rhônou a italskými hranicemi jižně od Savojska a severně od Provence.\n\nNejvětšími městy v Dauphiné jsou Grenoble, Gap a Valence. Jeho území je rozděleno mezi departementy Isère, Drôme a Hautes-Alpes v regionech Rhône-Alpes a Provence-Alpes-Côte d'Azur.\nDauphiné byl původně samostatný feudální stát, který se rozvíjel od 11. do 14. století jako součást Burgundského království, Franské říše, Středofranské říše a posléze Svaté říše římské. Od jeho názvu byl odvozen titul \"dauphin\", který užíval kníže. V roce 1349 prodal poslední bezdětný dauphin Humbert II. Dauphiné francouzskému následníkovi trůnu Karlovi. Smlouva určila Dauphiné jako apanáž pro nástupce trůnu a tím se území stalo fakticky součástí Francouzského království. Odtud vznikla tradice, že francouzský korunní princ obdržel při svém narození území Dauphiné i s titulem \"dauphin\" (obdobně jako anglický korunní princ má titul \"princ z Walesu\" nebo španělský korunní princ je \"kníže z Asturie\").\n\nV roce 1356 složil nový dauphin lenní přísahu císaři Karlu IV. V 15. století bylo Dauphiné začleněno do majetku francouzské koruny a odloučilo se tak od Svaté říše římské také de iure.\n\nV době francouzské revoluce se stavy z Dauphiné sešly 21.7. 1788 na zámku Vizille poblíž Grenoblu. Toto nelegální shromáždění svolali místní hodnostáři jako prostředek na obranu místního parlamentu proti královským dekretům. Dauphinský parlament neuznával královskou autoritu více než 20 let. Odmítl například královské nařízení o zvýšení daní, což mu vyneslo velkou popularitu. Druhá schůze se sešla v Romans v září 1788. Zde se rozhodovalo o tom, že zastoupení třetího stavu bude zdvojnásobeno, také byla dohodnuta společná diskuze všech tří stavů a individuální hlasování. Tato opatření měla proměnit králem svolávaný sbor na nezávislý orgán.\n,Revoluce\" v Dauphiné z roku 1788 vyvolala v Paříži velký zmatek, arcibiskup Loménie de Brienne rezignoval na svou funkci hlavního králova ministra. Události v Dauphiné ovlivnily setkání představitelů jednotlivých stavů (notáblů) ve Versailles v listopadu 1788. Setkání bylo zorganizováno, aby se připravilo na zasedání generálních stavů.\n\nBěhem druhé světové války se Německá armáda v roce 1940 zastavila na řece Isère a Dauphiné se ocitlo v tzv. svobodné zóně,\n\nPo německé porážce v bitvě u Stalingradu se v části Dauphiné, zejména v těžko přístupném pohoří Vercors ustanovilo jedno z nejdůležitějších center francouzského odboje. V červnu 1944 po spojenecké invazi v Normandii se pokusily dobrovolnické paramilitarní skupiny, které byly zbraněmi ze vzduchu zásobovány Spojenci zastavit pohyb německých vojsk, která mířila na sever. Byly však obklíčeny dvěma německými divizemi horské pěchoty a zničeny v těžkých bojích.\n"}
{"id": "750719", "url": "https://cs.wikipedia.org/wiki?curid=750719", "title": "Arrondissement Rennes", "text": "Arrondissement Rennes\n\nArrondissement Rennes je správní územní jednotka ležící v departmentu Ille-et-Vilaine v regionu Bretaň ve Francii. Člení se dále na 25 kantonů a 130 obcí.\n"}
{"id": "750721", "url": "https://cs.wikipedia.org/wiki?curid=750721", "title": "Arrondissement Saint-Malo", "text": "Arrondissement Saint-Malo\n\nArrondissement Saint-Malo je správní územní jednotka ležící v departmentu Ille-et-Vilaine v regionu Bretaň ve Francii. Člení se dále na 9 kantonů a 63 obcí.\n\n"}
{"id": "750723", "url": "https://cs.wikipedia.org/wiki?curid=750723", "title": "Arrondissement Redon", "text": "Arrondissement Redon\n\nArrondissement Redon je správní územní jednotka ležící v departmentu Ille-et-Vilaine v regionu Bretaň ve Francii. Člení se dále na 7 kantonů a 53 obcí.\n\n"}
{"id": "750724", "url": "https://cs.wikipedia.org/wiki?curid=750724", "title": "Fed Cup 2011 - blok A 2. skupiny zóny Evropy a Afriky", "text": "Fed Cup 2011 - blok A 2. skupiny zóny Evropy a Afriky\n\nBlok A 2. skupiny zóny Evropy a Afriky Fed Cupu 2011 představoval jednu ze dvou podskupin 2. skupiny. Hrálo se mezi 4. až 6. květnem v areálu Smash Tennis Academy egyptské Káhiry venku na antukových dvorcích. \n\nTři týmy se utkaly ve vzájemných zápasech. Vítěz následně sehrál barážový zápas s druhým z bloku B o postup do 1. skupiny zóny Evropy a Afriky pro rok 2012. Utkání o druhé postupové místo odehrál druhý v pořadí s vítězem z bloku  B. Třetí pak nastoupil k zápasu proti třetímu týmu z bloku B. Poražený sestoupil do 3. skupiny zóny Evropy a Afriky pro rok 2012. \n\n"}
{"id": "750725", "url": "https://cs.wikipedia.org/wiki?curid=750725", "title": "Arrondissement Fougères-Vitré", "text": "Arrondissement Fougères-Vitré\n\nArrondissement Fougères-Vitré je správní územní jednotka ležící v departmentu Ille-et-Vilaine v regionu Bretaň ve Francii. Člení se dále na 12 kantonů a 116 obcí.\n\n"}
{"id": "750726", "url": "https://cs.wikipedia.org/wiki?curid=750726", "title": "Arrondissement Lisieux", "text": "Arrondissement Lisieux\n\nArrondissement Lisieux je francouzský arrondissement ležící v departementu Calvados v regionu Normandie. Jeho území je dále rozděleno do 7 kantonů (některé z nich zasahují částečně i do okolních arrondissementů), které jsou tvořeny jednotlivými obcemi.\n\n"}
{"id": "750727", "url": "https://cs.wikipedia.org/wiki?curid=750727", "title": "Srbsko (1941–1944)", "text": "Srbsko (1941–1944)\n\nSrbsko bylo po německé invazi a demontáži Jugoslávie v dubnu 1941 pod německou vojenskou správou ( ), která zde zřídila kolaborační civilní vlády: nejprve krátce trvající komisařskou vládu v čele s Milanem Aćimovićem a následně vládu národní spásy pod Milanem Nedićem, která zůstala u moci do roku 1944. Územní rozsah okupovaného Srbska zahrnoval většinu dnešního Středního Srbska, severní část Kosova kolem Kosovské Mitrovice a Banát, který byl autonomní oblastí spravovaný německou menšinou.\n\nPo invazi v roce 1941, bylo území Jugoslávie rozděleno mezi mocnostmi Osy. V Srbsku, spravovaném německou vojenskou administrativou, vznikla pod vedením generála Milana Nediće (někdy se tomuto období říká Nedićovo Srbsko) vláda národní spásy, která ovšem nezískala žádnou autoritu. Nově zřízena srbská státní garda nebyla schopna se partyzánům (Četnikům) postavit na odpor. Během války přecházela veškerá moc do německých rukou. V roce 1944 bylo Srbsko osvobozeno Rudou armádou a partyzány. Milan Nedić byl uvězněn a v roce 1946 spáchal sebevraždu.\n"}
{"id": "750728", "url": "https://cs.wikipedia.org/wiki?curid=750728", "title": "Whitemanova letecká základna", "text": "Whitemanova letecká základna\n\nWhitemanova letecká základna ( Whiteman Air Force Base; kód IATA je SZL, kód ICAO KSZL, kód FAA LID SZL) je vojenská letecká základna letectva Spojených států amerických nacházející se 3,2 km jižně od města Knob Noster ve státě Missouri, 110 km jihovýchodně od města Kansas City v témže státě. Je domovskou základnou 509. bombardovacího křídla (509th Bomb Wing; 509 BW) spadajícího pod velení 8. letecké armády Spojených států. Toto křídlo je vybaveno víceúčelovými strategickými bombardéry Northrop B-2 Spirit. Ty jsou určeny k ničení cílů vysokého významu nacházejících se ve vzdálenosti, která je za hranicí operačního dosahu konvenčních bombardérů. Používají se i v případě, kdy se očekává, že bude cíl silně bráněn. Letecká základna Whiteman byla dostavěna roku 1942, tehdy pod názvem „Sedalia Glider Base“.\n\n"}
{"id": "750738", "url": "https://cs.wikipedia.org/wiki?curid=750738", "title": "Mistrovství světa v rychlobruslení na jednotlivých tratích 2008", "text": "Mistrovství světa v rychlobruslení na jednotlivých tratích 2008\n\nMistrovství světa v rychlobruslení na jednotlivých tratích 2008 se konalo od 6. do 9. března 2008 v rychlobruslařské hale M-Wave v japonském Naganu. Jednalo se o 11. mistrovství světa v rychlobruslení na jednotlivých tratích.\n\nČeskou výpravu tvořila pouze Martina Sáblíková (3000 m, 5000 m).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 20 závodníků.\nZávodu se zúčastnilo 24 závodníků.\nZávodu se zúčastnilo 13 závodníků.\nZávodu se zúčastnilo osm týmů.\n<nowiki>*</nowiki> pád\n\nZávodu se zúčastnilo 24 závodnic.\nZávodu se zúčastnilo 24 závodnic.\nZávodu se zúčastnilo 20 závodnic.\nZávodu se zúčastnilo 21 závodnic.\nZávodu se zúčastnilo 16 závodnic.\nZávodu se zúčastnilo sedm týmů.\n"}
{"id": "750739", "url": "https://cs.wikipedia.org/wiki?curid=750739", "title": "Koruna (heraldika)", "text": "Koruna (heraldika)\n\nKoruna je v heraldice obecná figura, která se může nacházet nejenom ve štítu nebo v klenotu, ale i jako helmovní koruna na přilbě, případně jako honosný kus. Vzhled a typ koruny se uvádí při blazonování. Užití daného druhu je závislé na nositeli znaku. Koruna proto může sloužit i jako rozlišení v rámci šlechtického stavu.\n\nKoruna může být umístěna volně v poli štítu, nebo být spojena s jinou figurou, spočívat na lidské postavě nebo zvířeti, na kříži nebo na sloupu. Může být zavěšena i na krku zvířete, např. u labutě.\n\nMnohé znaky mají korunu posazenou na štítu nebo vznášející se nad štítem jako honosný kus. Toto užití je časté u státních znaků nebo erbů vysoké šlechty. V takovém případě je třeba rozlišovat konkrétní podobu koruny. V případě měst bývá často koruna zděná, tzv. hradební.\n\nČasto je koruna posazena na helmu.\n\nZvláštní formu koruny představuje tiára, která našla uplatnění ve znacích papežů.\n\n"}
{"id": "750741", "url": "https://cs.wikipedia.org/wiki?curid=750741", "title": "Informační model budovy", "text": "Informační model budovy\n\nInformační model budovy (anglicky \"Building Information Modeling\" nebo \"Building Information Management\", zkráceně BIM) je digitální model reprezentující fyzický a funkční objekt (stavbu) s jeho charakteristikami. Model slouží jako databáze informací o objektu pro jeho navrhování, výstavbu a provoz po dobu jeho životního cyklu, tj. od prvotního konceptu po odstranění stavby.\n\nInformační model stavby je souborem navzájem propojených digitálních informací v chráněných i otevřených formátech, záznam grafických (2D, 3D) a negrafických dat o prvcích (elementech) modelu. Data musí být kompatibilní ve využívaných softwarových systémech, musí být dostupná pro uživatele, účastníky projektu, a slouží modelování, přípravě a realizaci, provozu, údržbě a obnově stavby. Propojené informace vytvářejí z jednotlivých prvků virtuální model stavby jak prostorový, tak časový, nákladový aj.\n\nSoustředění a propojení informací v modelu přináší dosud nedosaženou informační komplexnost, a tak usnadňuje rozhodování během procesů přípravy, realizace, provozu a údržby výstavbového projektu.\n\nInformační model budovy je digitální model, který reprezentuje fyzický a funkční objekt s jeho charakteristikami. Slouží oprávněným uživatelům jako otevřená databáze informací o objektu pro jeho navrhování, výstavbu a provoz po dobu jeho životního cyklu, tj. od konceptu po odstranění stavby. Model vzniká postupně a vytváří komplexní virtuální model stavby umožňující generování a správu informací reprezentujících fyzikální a funkční charakteristiky prvků a stavby ve vhodných datových souborech. Soubory lze extrahovat, měnit, propojovat a vkládat pro zlepšení rozhodovacích procesů při navrhování, schvalování, realizaci, správě a údržbě stavby. \n\nPočátky teorie BIM sahají až do sedmdesátých let, kdy se o principu informačního modelu poprvé zmiňuje Charles M. Eastman z Institutu technologie v Georgii ve Spojených státech.\n\nAmerická komise pro standardizaci BIM užívá následující definici:\n\n\"Informační model stavby (BIM) je digitální reprezentací fyzických a funkčních charakteristik prostoru, stavby a vybavení. BIM je sdílený zdroj informací o stavbě vytvářející spolehlivý základ pro rozhodování během životního cyklu stavby; je definován od raného počátku, záměru, až po její odstranění.\"\n\nTradiční projektová dokumentace je závislá na 2D technických výkresech (situace, půdorysy, řezy aj.) a textových doplňcích (tech. zprávy, výpočty, specifikace, datové listy aj.). Vlivem častých změn obvykle není ani úplná, ani správná. Naproti tomu BIM model umožňuje rychlou reakci na vývoj projektu se současnou informací všem zúčastněným osobám, pracuje v čase se správnou verzí dokumentace. Rozšiřuje zobrazení na 3D, a doplňuje ho o čas (4D), náklady (5D), i o další informace o stavbě (6D udržitelnost, 7D - provozní a výrobní údaje stavby a zabudovaných zařízení), pak se hovoří o n-D modelu. V BIM modelu má 3D model mj. funkci prostorového nosiče dalších (4D - nD) informací o prvcích, elementech modelu. Nesené, připojené informace dovolují analyzovat prvky i jejich sestavy (množství, vlastnosti, parametry), vztahy mezi nimi pro návrhové a simulační analýzy (osvětlení, teplo, statika aj.), a propojit model s globálními externími informacemi (geografické, GIS informace), které model umístí do prostoru (okolí) a jeho vazeb. Propojení prvků, elementů modelu s časem, časovým plánem (4D) dovoluje virtuální modelování postupu realizace, doplnění o náklady / ceny umožňuje generovat průběh čerpání nákladů a ceny (cash / costflow).\n\nBIM zobrazuje návrh, virtuální model jako kombinaci \"objektů\" (neurčitých, nedefinovaných generických nebo produktově specifických orientovaných tvarů / prázdných prostor - místností) nesoucích geometrii, vztahy a vlastnosti. Jeho nástroje dovolují generovat, extrahovat, a zpracovávat potřebné náhledy modelu potřebné k navrhování / modelování, přípravě realizace a realizaci, k řízení stavby a jejímu užívání. Náhledy jsou založeny na komplexní definici každého prvku, elementu modelu, a proto jsou (automaticky) konzistentní. SW pro BIM prostředí definují objekty (prvky, elementy) parametricky a vazbami k ostatním objektům, při změně souvisejícího objektu se mění také závislý objekt. Každý prvek může nést atributy pro výběr a dodávku, poskytuje tak komplexní informace uživatelům staveb. BIM model umožňuje sdílet tyto informace uvnitř i vně týmu (urbanista, architekt, inženýr, geodet, profesisté, zhotovitelé, uživatelé, správci, FM aj.) a dovoluje souběžnou práci celého týmu, přidávat ke sdíleného modelu další informace. Systémové sdílení a ukládání informací snižuje obvyklé ztráty informací při předávání mezi profesemi a účastníky projektu, současně poskytuje zatím nejkomplexnější informace o stavbě.\n\nBIM je potřeba vnímat především jako proces a při přechodu na BIM je tedy zásadní si uvědomit, že se nejedná pouze o nainstalování nového softwarového řešení, ale o zásadnější změny v celkovém systému práce ať už se jedná o projektanta – jednotlivce, tím spíše celý projekční ateliér. U nasazení software BIM jde o určitou změnu v myšlení v pracovních postupech a návycích, jež v podstatě vedou k nové metodice práce - ideálně spolupráce všech v reálném čase na jednom modelu budovy.\n\nTento mentální přechod je často přirovnáván k přechodu od rýsovacích prken k projektování prostřednictvím počítačů CAD.\n\nPrincip BIM se postupně prosazuje hlavně proto, že dnešní softwarové nástroje již dokáží efektivně interpretovat data z informačního modelu budovy. S tím souvisí také možnost vzájemné komunikace pomocí otevřeného souborového formátu IFC (The Industry Foundation Classes), který je vyvíjen mezinárodní organizací buildingSMART. IFC je otevřený, na vývojářích programů nezávislý souborový formát, který s sebou nenese pouze informace o prostorových vazbách (3D model), ale též dovoluje ke každému stavebnímu prvku přiřadit další potřebné informace, metadata, jako například typ výrobku, výrobce či jeho cenu, případně další potřebné a užitečné informace. Před nedávnem organizace building SMART zveřejnila seznam softwarových řešení, která jsou kompatibilní s IFC. Na seznamu více než 130 programů naleznete řešení BIM pro všechny možné účely a profese. Své řešení BIM v něm tak naleznou jak architekti, stavební inženýři, projektanti profesí, statici, tak stavební firmy, investoři, developeři či správci budov. Díky otevřenému formátu IFC je zajištěna obousměrná komunikace mezi spolupracujícími uživateli různých softwarových řešení.\n\nŘada zemí a velkých organizací vytváří vlastní standardy pro využití BIM procesů. Použití BIM procesů se také stává povinností při realizaci nadlimitních veřejných stavebních zakázek (tzv. \"BIM mandate\"). Pro státy EU platí doporučení pro modernizaci pravidel zadávání veřejných zakázek v oblasti stavebnictví a dopravy, z ledna 2014.\n\n\n\n\n\n\n\n"}
{"id": "750742", "url": "https://cs.wikipedia.org/wiki?curid=750742", "title": "Podsedice (tvrz)", "text": "Podsedice (tvrz)\n\nTvrz Podsedice (dříve Posudice) stával na blíže neznámém místě v obci Podsedice v Českém středohoří.\n\nV roce 1280, ze kterého pochází první písemná zmínka o obci, se uvádí Vecemil z Posudic. V další zprávě z roku 1454 je jako majitel zmiňován Břetislav z Posudic. V 16. století pak došlo k rozdělení vsi na dvě části, přičemž jedna připadla ke Skalce a druhá k Teplicím. V roce 1522 pak obec Valdštejnové zastavili Volfu Kaplířovi ze Sulevic.\n\nCo se týká panského sídla (čí sídel), je situace poněkud složitější. Už před rokem 1280 jistě v obci existovala nějaká, blíže neznámá, tvrz, ovšem první přímá zmínka pochází až z roku 1549. V tom roce Volf z Vřesovic vyplatil ves s tvrzí a vzápětí je prodal Albrechtovi z Vřesovic. V době před třicetiletou válkou pak došlo k rozdělení obce na tři části. Tvrz spadala do teplické části, kterou nadále vlastnili páni z Vřesovic, v roce 1634 pak zboží získal František Oldřich Libštejnský z Kolovrat. Protože v této době nejsou o tvrzi žádné zmínky, dá se usoudit,že zanikla za třicetileté války.\n\n"}
{"id": "750745", "url": "https://cs.wikipedia.org/wiki?curid=750745", "title": "Fed Cup 2011 - blok B 2. skupiny zóny Evropy a Afriky", "text": "Fed Cup 2011 - blok B 2. skupiny zóny Evropy a Afriky\n\nBlok B 2. skupiny zóny Evropy a Afriky Fed Cupu 2011 představoval jednu ze dvoupodskupin 1. skupiny. Hrálo se mezi 4. až 6. květnem v areálu Smash Tennis Academy v egyptské Káhiře venku na antukových dvorcích. \n\nČtyři týmy se utkaly ve vzájemných zápasech. Vítěz sehrál barážový zápas s druhým bloku A o účast v 1. skupině zóny Evropy a Afriky pro rok 2012. Družstvo z druhého místa se střetlo s vítězem z bloku A o druhé postupové místo. Třetí nastoupil k zápasu se stejně umístěným celkem z bloku A. Poražený, stejně jako tým na čtvrtém místě, sestoupil do 3. skupiny zóny pro rok 2012.\n\n"}
{"id": "750748", "url": "https://cs.wikipedia.org/wiki?curid=750748", "title": "Divadlo Jaroslava Průchy", "text": "Divadlo Jaroslava Průchy\n\nDivadlo Jaroslava Průchy Kladno – Mladá Boleslav bylo profesionální divadlo sídlící současně ve městech Kladno a Mladá Boleslav. Vzniklo v roce 1966 sloučením mladoboleslavského divadla s kladenským, které bylo již od roku 1964 pojmenováno po herci Jaroslavu Průchovi. Ke sloučení divadel došlo z iniciativy Antonína Dvořáka, který zastával funkci ředitele obou divadel. Jeho původní vizí bylo sloučení všech divadelních scén zřizovaných středočeským krajským národním výborem, nakonec však došlo pouze ke sloučení divadel v Kladně a Mladé Boleslavi. Divadlo Jaroslava Průchy fungovalo až do roku 1994 (od roku 1990 pod názvem Středočeské divadlo Kladno a Mladá Boleslav), kdy se z iniciativy mladoboleslavské radnice rozdělilo na Středočeské divadlo Kladno a Městské divadlo Mladá Boleslav.\nŘeditelství divadla sídlilo v Kladně, stejně jako administrativní zázemí a umělecký soubor. Mladoboleslavské divadlo sloužilo jako pobočná scéna, na níž se odehrálo jen několik premiér za sezónu. Plánovala se postupná generální rekonstrukce všech divadelních prostor, nakonec však došlo jen k opravě mladoboleslavského divadla v letech 1977–1985. Během této doby vystupoval soubor v mladoboleslavském kulturním domě. Roku 1981 byla navíc v suterénu rekonstruovaného divadla otevřena alternativní Malá scéna. Celkově hrálo Divadlo Jaroslava Průchy na pěti stálých scénách (v obou městech šlo o hlavní divadelní budovu a malou scénu, v Kladně byl navíc divadelní klub). V letních měsících hrálo divadlo pravidelně také na nádvoří hradu Karlštejn, kde byly každoročně provozovány hry \"Noc na Karlštejně\" (Jaroslav Vrchlický), od roku 1968 pak \"Karlštejnská romance\" Antonína Dvořáka a Františka Viceny. V sedmdesátých letech na tuto tradici navázaly letní hry na hradě Křivoklát, od roku 1976 se v letních měsících hrálo v prostorách pražské Maltézské zahrady.\n"}
{"id": "750749", "url": "https://cs.wikipedia.org/wiki?curid=750749", "title": "Scoop rám", "text": "Scoop rám\n\nScoop rám (také scoop nosítka) jsou speciální nosítka určená pro šetrný transport pacienta, a to zejména v případech, kdy má zachránce podezření na poranění míchy nebo páteře. Scoop rám neslouží jako imobilizační zařízení, ale jako pomůcka ke zvednutí pacienta tak, aby se minimalizoval jeho pohyb při manipulaci. Rám bývá nejčastěji vyroben z hliníku nebo odolného plastu.\n\nScoop rám byl poprvé vynalezen ve Spojených státech v roce 1947 Wallacem W. Robinsonem. 11. března 1947 byl vynálezu udělen patent, avšak do současné podoby se scoop rám dostal až 6. července 1970. Patent získali Elroy E. Bourgraf a Kenneth R. Self, zaměstnanci společnosti Ferno Washington Inc., jednoho z největších výrobců nosítek.\n\nScoop rám se skládá ze dvou částí, které jsou svisle na obou stranách spojeny zvláštními sponami. Ty obě poloviny rámu spojí pevně tak, že vytvoří jedno nosítko. V případě, kdy je potřeba pacienta vyzvednout, se pod něj jednotlivé části rámu položí a tlačí proti sobě až dojde ke spojení. Tím dojde k minimální manipulaci s pacientem. Poté, co je pacient přenesen na vhodné místo, bývá přeložen na některé z imobilizačních zařízení, například na páteřní desku nebo do vakuové matrace. Rám je také délkově nastavitelný.\n\nScoop rám bývá obvykle využíván v situacích, kdy má zachránce podezření na poranění míchy nebo páteře, ale lze jej využít i v jiných situacích, např. ve stísněných prostorách, kde je manipulace s klasickými nosítky obtížná nebo nemožná. Někdy bývá scoop rám užíván i pro transport pacienta na schodišti. Scoop rám neslouží jako náhrada klasických nosítek.\n\nScoop rám je přítomen v sanitních vozidlech, vrtulnících letecké záchranné služby a dalších prostředcích zdravotnických záchranných služeb. Využívá jej i horská služba.\n\n"}
{"id": "750752", "url": "https://cs.wikipedia.org/wiki?curid=750752", "title": "Yannick Weber", "text": "Yannick Weber\n\nYannick Weber (* 23. září 1988, Morges) je švýcarský hokejový obránce a útočník hrající v týmu Nashville Predators v severoamerické lize NHL.\n\n\n\n"}
{"id": "750753", "url": "https://cs.wikipedia.org/wiki?curid=750753", "title": "Dětská záchranka v akci", "text": "Dětská záchranka v akci\n\nDětská záchranka v akci je vzdělávací pořad České televize pro děti. Názorně ukazuje, jak se zachovat při nejběžnějších zraněních nebo náhlých zdravotních potížích. Scénář napsala a pořadem provází Martina Vrbová. Poprvé byl pořad vysílán v roce 2007.\n\n"}
{"id": "750755", "url": "https://cs.wikipedia.org/wiki?curid=750755", "title": "Bitva u Worringenu", "text": "Bitva u Worringenu\n\nBitva u Worringenu byla bitva, kterou vyvrcholil spor o Limburské vévodství. Odehrála se dne 5. června 1288 u obce Worringen, dnes části Kolína nad Rýnem.\n\nV roce 1282 zemřel limburský vévoda Walram a o rok později (1283) také jeho bezdětná dcera a dědička Irmgarda Limburská. Vévodou se tak se souhlasem Rudolfa Habsburského stal Reinald z Geldernu, Irmgardin manžel. Jelikož se vévodství nacházelo na obchodní cestě spojující Bruggy s Kolínem nad Rýnem, přitahovalo zájem feudálů z okolí, především pak vévody Jana Brabantského a kolínského arcibiskupa Siegfrieda z Westerburgu. Území si však nárokoval také hrabě Adolf z Bergu, jenž svůj nárok prodal vévodovi z Brabantu. K prvním soubojům došlo v letech 1283-1288. V této době se také vytvořily koalice jednotlivých stran. Reinald z Geldernu na svoji stranu získal hraběte Jindřicha VI. Lucemburského a podporovali jej také Adolf Nassavský, Walram z Valkenburgu a flanderský hrabě Vít z Dampierre. Proti nim stáli Jan Brabantský, hrabata z Kleves, Jülichu, Loonu a Teklenburgu, lutyšský biskup Jan Flanderský a Floris V. Holandský.\n\nV roce 1288 vypuklo v Kolíně nad Rýnem povstání proti arcibiskupovi. Měšťanům jel pomoci Jan Brabantský a při té příležitosti oblehl Worringen ovládající dopravu na Rýně. Brzy poté sem dorazili také jeho spojenci. Kolínský arcibiskup se spojenci shromáždili armádu u Neussu a dne 4. června dorazili k Brauweileru. Zde bylo, pravděpodobně pod tlakem Lucemburků, rozhodnuto o pokračování z Worringenu. Dne 5. června arcibiskup exkomunikoval Jana Brabantského.\n\nVrchním velitelem této koalice, čítající asi 4 200 mužů (z toho 2 300 těžkooděnců) byl Siegfreid z Westerburgu. Pravé křídlo představovali první šik, hotovost arcibiskupa a seržanti, kterým veleli kolínský arcibiskup a Adolf Nasavský. Střed představoval druhý šik těžké jízdy a seržanti z Lucemburska, přičemž zde byli Jindřich VI. Lucemburský, Walram Lucemburský a jejich spojenci a také Walram z Valkenburgu. V levém křídle pak byl třetí šik těžké jízdy, seržanti Geldernu – velitelé Reinald z Geldernu a Dětřich z Moers – a také rytíři Plattenbergů.\n\n\nTaké na vévodově straně se bitvy zúčastnilo asi 4 200 mužů, z toho 2 200 těžkooděnců a 2 000 pěších. Až 1 500 mužů představovala kolínská milice. První šik těžké jízdy byl umístěn ve středu a tvořili jej vazalové Jana z Brabantu. Pravé křídlo představoval druhý šik těžké jízdy a seržanti z Brabantu, přičemž zde byli hrabata Walram z Jülichu a Arnold VI. z Loozu, pánové Fridrich z Reifferscheidu, Jindřich z Wildenbergu, Gerhard z Jülichu, Jan Schevard z Rode, Gerlach z Dollendorfu, Heřman z Thombergu, Jan z Bedburu, pán z Greifensteinu, hrabě z Virneburgu a hrabě z Weilnau. Na levém křídle se pak nacházel třetí šik těžké jízdy, kolínské milice a sedláci z Bergu. Umístěni sem byli hrabata Eberhard z Marku a Adolf z Bergu, Simon z Tecklenburgu, Ota z Waldecku, Gottfried z Ziegenheimu a Jindřich z Windecku, bratr Adolfa z Bergu.\n\n\n\nJeště chvíli před bitvou proběhl poslední neúspěšný pokus o smír vedený bratry z řádů německých rytířů. Předvoj arcibiskupovy armády postupoval podél Rýna a zastavil se nedaleko vojska hraběte z Bergu, který na to reagoval žádostí o pomoc od Jana Brabantského. Taktickým velitelem vévodovy armády byl vybrán hrabě z Virneburgu, jenž radil vyčkat, jelikož očekával rozpad arcibiskupovy armády. Mezitím došlo k sešikování lucemburské bataille a armády hraběte z Geldernu a vytvoření dlouhé linie. Následně se armády k sobě přibližovaly až arcibiskupova armáda ztratila formaci. V té chvíli Rasso z Gavre chybně rozkázal zaujmout řídkou linii, na což reagoval Liebrecht z Dormaal rozkazem zaujmout těsnou linii. Vzápětí Heřman z Haddemale a Berroot z Halloy naléhali na Jindřicha Lucemburského, protože ani jejich armáda nebyla správně sešikovaná. V té chvíli došlo k prvním srážkám jezdectva, kterému na vévodově straně veleli Franbach z Bingelenu, Arnold z Yssche a laický bratr Arnold (bratr pána z Heusdenu). Ze strany arcibiskupa pak útočila korouhev Schavedriesů na nepřátele z rodů Witthems a Mulrepas.\n\nČást vévodovy armády – družina pánů Kuika, Arkela a Heusdena – se dostala pod tlak, takže jim přišli na pomoc další brabantští rytíři. Arcibiskupovy jednotky, vedené Geldernem a arcibiskupem, následně na křídlech obklíčily nepřátelskou armádu. Část Geldernovy armády (vedená Reinierem z Ezelem) začala rabovat v táboře, čehož využily armády Looze a Jülicha. Uprostřed se Jindřich Lucemburský pokoušel probojovat k vévodovi, ale kvůli statečně bojujícím jednotkám Geraarda z Wezemaala, Viléma z Pipenpoi a Gillesa Buzega se mu to nepodařilo. Dokázal pouze prorazit formaci Oesseninců z Arden, ovšem dál se nedostal. Téměř se mu nepodařilo dostat se zpět, protože byl zatlačen Gottfriedem z Brabantu. Vévodu mezitím Walter z Wezu poranil do ramene a následně brabantští přišli o svoji korouhev, když padl Raas z Grezu, ovšem vzápětí ji opět vztyčili Claas z Ouden a Walter z Capellenu. Vévoda navíc přišel o koně, a proto se musel pro nového dostat pěšky přes bojiště za Arnoldem van der Hofstatem. Následně podnikl se skupinou 20 jezdců útok na lucemburskou korouhev. Jindřichova družina se tak ocitla odříznuta od zbytku armády, navíc mu zranili koně. Když se na něj snažil vrátit, zabil jej Wouter van den Bisdomme.\n\nArcibiskup se mezitím snažil dostat přes Gottfrieda Brabantského a bratry ze St. Pol na levém křídle vévodovy divize, přičemž arcibiskupovu korouhev vedl Adolf Nasavský. Postupně se do boje zapojili také nespokojení nevolníci z Bergu a kolínská milice. Nevolníci se do bitvy zapojili velmi aktivně, ovšem nedokázali rozeznat spolubojovníky od nepřátel. Milice se dala na ústup, ale o chvíli později se znovu shromáždili a snad pod vedením Walthera Doddeho zaútočili na arcibiskupovy jednotky. Ten se tím dostal do obklíčení a raději se vzdal Gottfriedu Brabantskému. Jelikož se však nedokázal dostat přes mrtvé koně, musel jej nakonec před měšťany z Kolína zachránit Adolf z Bergu, který jej nechal odvézt z boje na hrad Monheim.\n\nJediný, kdo se stále držel, byl Geldern. Ten byl sice při útoku brabantských zajat, ale jak se zjistilo, jednalo o panoše hraběte z Loozu, který se za hraběte z Geldernu převlékl. Geldern za pomoci purkrabího Montenakenu mezitím opustil bojiště, ale čtyři vévodovi rytíři ho zajali.\n\nVe středu bitevního pole bojoval Walram z Valkenburgu, který odolával silnému náporu brabantských. Korouhev sice ztratil, ale podařilo se vztyčit novou a postupně shromažďovat rytíře. Mezi nimi byli i šlechtici Geldernu, kteří odmítli bitvu opustit. Při útoku však minul vévodovy jednotky a zaútočil na jednotky hraběte z Jülichu. Během boje byli oba zraněni a Walrama museli zachránit hrabě z Loozu a Arnold ze Stem, kteří mu umožnili uprchnout. V bitvě tak zůstali páni z Schavedries, kteří ovšem byli pobiti pány z Mulrepas.\n\nBitva tak skončila jasným vítězstvím vévodovy strany. Podařilo se jim zajmout kolínského arcibiskupa a také hraběte Reinalda I. z Geldernu. Jindřich Lucemburský v bitvě padl a spolu s ním i Walram I. z Ligny a Jindřich z Westerburgu.\n\nPodle kroniky, kterou sepsal Jan z Heelu, padlo v bitvě na arcibiskupově straně 1100 mužů a na vévodově straně 40. Zde jsou ovšem pravděpodobně započítáni jen šlechtici, pěchoty totiž padlo větší množství.\n\nPo vítězství připadlo limburské vévodství Janu Brabantskému. Kolínský arcibiskup byl povinen zaplatit výkupné a také 12 000 marek jako odškodné Bergu. Dalším důsledkem bylo získání větší nezávislosti Kolína nad Rýnem na arcibiskupství. Vládu si upevnili také hrabata z Bergu, Marku a Jülichu. Rozhodnutím Rudolfa Habsburského přišel Siegfried z Westerburgu o pravomoci říšského kancléře. Za to se Habsburkům pomstil roku 1292, kdy na říšský trůn prosadil Adolfa Nasavského.\n\n\n"}
{"id": "750757", "url": "https://cs.wikipedia.org/wiki?curid=750757", "title": "Périgord", "text": "Périgord\n\nPérigord (okcitánsky \"Peiregòrd\" nebo \"Perigòrd\") je název historického území v jihozápadní Francii, které se rozkládá kolem přirozeného centra Périgueux v departementu Dordogne. Původně byl Périgord hrabstvím, které král Jindřich IV v roce 1607 definitivně připojil k Francouzskému království. Území je známé svými prehistorickými nálezy.\n\nV období 30 000 př. n. l. žili obyvatelé v jeskyních Lascaux a Cro-Magnon, kde zanechali nástěnné malby, které jsou dnes světovým dědictvím. Člověk kromaňonský je nazván podle jedné z jeskyň.\n\nVe starověku obývali území Keltové a poté jej dobyli Římané. Pozůstatky staveb z antického období se dochovaly ve městě Périgueux. Během stěhování národů dobyli Périgord Frankové.\n\nV roce 866 bylo založeno hrabství Périgord, které bylo rozděleno na čtyři léna, jejichž centra se nacházela v Mareuil, Biron, Beynac a Bourdeilles. Během středověku byl Périgord častým místem bojů mezi Francouzi a Angličany. Po svatbě Eleonory Akvitánské\ns Jindřichem II. Plantagenetem se tato část francouzského území stala lénem anglického krále. Ve stoleté válce vedla frontová linie přímo Périgordem. Po bitvě u Castillonu v roce 1454 připadlo území opět Francii.\n\nBěhem druhé světové války vedla Périgordem demarkační linie mezi obsazenou Francií a Vichistickou Francií.\n\n"}
{"id": "750758", "url": "https://cs.wikipedia.org/wiki?curid=750758", "title": "Fed Cup 2011 - baráž 2. skupiny zóny Evropy a Afriky", "text": "Fed Cup 2011 - baráž 2. skupiny zóny Evropy a Afriky\n\nBaráž 2. skupiny zóny Evropy a Afriky ve Fed Cupu 2011 představovala tři vzájemná utkání týmů z bloků A a B. První z bloku A sehrál zápas s druhým z bloku B a naopak. Vítězové těchto utkání postoupili do 1. skupiny zóny Evropy a Afriky pro rok 2012. Družstva, která se umístila na třetím místě v blocích, se utkala v zápase o udržení. Poražený sestoupil do 3. skupiny zóny Evropy a Afriky pro rok 2012. Stejně tak čtvrté mužstvo bloku B automaticky sestoupilo do 3. skupiny pro následující ročník.\n\nHrálo se 7. května 2011 v areálu oddílu Smash Tennis Academy egyptského hlavního města Káhiry venku na antukových dvorcích. \n\nPrvní ze svého bloku s druhým z druhého bloku sehrál vzájemný zápas. Vítězové postoupili do 1. skupiny zóny Evropy a Afriky pro rok 2012.\n\nTřetí týmy sehrály zápas o udržení. Poraženy sestoupil do 3. skupiny zóny Evropy a Afriky pro rok 2012. Arménie, která skončila na čtvrtém místě bloku B, neměla pro tříčlenný počet bloku A soupeře a automaticky sestoupila do 3. skupiny zóny příštího ročníku.\n\n"}
{"id": "750763", "url": "https://cs.wikipedia.org/wiki?curid=750763", "title": "Industry Foundation Classes", "text": "Industry Foundation Classes\n\nIFC (z angl. The Industry Foundation Classes) je otevřený neutrální souborový formát podporující sdílení dat na principu Informačního modelu budovy, který umožňuje komunikaci mezi jednotlivými účastníky stavebního procesu a jejich softwarovými BIM nástroji. Specifikace IFC je registrována jako oficiální mezinárodní norma ISO 16739:2013.\n\nIniciativa IFC započala v roce 1994, kdy Autodesk založil oborové konsorcium pro vývoj tříd C++ podporujících vývoj aplikací. Toto konsoricium, původně nazvané \"Industry Alliance for Interoperability\", změnilo v roce 1997 jméno na \"International Alliance for Interoperability\" (IAI) a v roce 2005 na buildingSMART. Jeho cílem je stále vývoj a publikování Industry Foundation Class (IFC) jako neutrálního modelu projekčních AEC produktů podle požadavků projekčního životního cyklu.\n\nIFC formát je dnes podporován řadou předních softwarových BIM aplikací, např. Autodesk Revit nebo ArchiCAD.\n"}
{"id": "750766", "url": "https://cs.wikipedia.org/wiki?curid=750766", "title": "Falco (rozcestník)", "text": "Falco (rozcestník)\n\nFalco může být:\n\n\n\n\n"}
{"id": "750767", "url": "https://cs.wikipedia.org/wiki?curid=750767", "title": "Vilém Kvasnička", "text": "Vilém Kvasnička\n\nVilém Kvasnička (3. srpna 1885, Třeboň – 26. listopadu 1969, Praha) byl český architekt.\n\nVilém Kvasnička se narodil v rodině třeboňského knihkupce Jana Vilhelma Kvasničky a jeho manželky Susany, rozené Kunstovné (??–1927). Nejdříve studoval stavitelství na Vyšší průmyslové škole v Praze, pak architekturu na Uměleckoprůmyslové škole v Praze u Jana Kotěry. V letech 1909–1911 pracoval v projekčním ateliéru architekta Ladislava Skřivánka. Od roku 1911 pracoval v Budapešti v ateliéru de Toery a Pogány. Zde se podílel na návrzích budovy rakousko-uherské banky ve Vídni, budovy pojišťovny Adria a budovy činoherního divadla v Budapešti. Za první světové války byl v září 1915 na ruské frontě zajat a v roce 1916 řešel do Československých legií. Již během války navrhoval památníky a urny padlých legionářů. Během návratu přes Čínu vytvořil řadu skic v Pekingu.\n\nPo návratu projektoval další vojenské památníky a úspěšně se zúčastnil několika soutěží. S manželkou Žofií a synem Iljou žil na Žižkově. Dne 28. července 1945 se v chrámu Nejsvětějšího srdce Páně na Královských Vinohradech oženil dr. Marií Veselou.\n\nBratr Arnošt Kvasnička byl spolumajitelem pražského nakladatelství Kvasnička a Hampl.\n\n\n\nPublikoval v časopisu \"Styl\".\n\n\n"}
{"id": "750769", "url": "https://cs.wikipedia.org/wiki?curid=750769", "title": "1. hokejová liga SR 2010/2011", "text": "1. hokejová liga SR 2010/2011\n\n1. hokejová liga SR 2010/11 byla osmnáctou sezónou 1. hokejové ligy na Slovensku, které se zúčastnilo 14 týmů. Nejlepších 8 klubů po základní části postoupilo do playoff. Vítězem se stal klub ŠHK 37 Piešťany, který ve finále porazil mužstvo MHk 32 Liptovský Mikuláš 4:3 na zápasy. V baráži o extraligu si klub ŠHK 37 Piešťany postup nevybojoval. Pro mužstva od 9. do 14. místa sezóna skončila. Do nižší ligy sestoupilo mužstvo HK Brezno.\n\n\n\n\n"}
{"id": "750772", "url": "https://cs.wikipedia.org/wiki?curid=750772", "title": "Rafael Diaz", "text": "Rafael Diaz\n\nRaphael Salvador Diaz (* 9. ledna 1986, Baar) je švýcarský hokejový obránce hrající v týmu New York Rangers v severoamerické lize NHL.\n\n\n\n"}
{"id": "750777", "url": "https://cs.wikipedia.org/wiki?curid=750777", "title": "Klášter Graefenthal", "text": "Klášter Graefenthal\n\nKlášter Graefenthal () je bývalý cisterciácký klášter a pohřebiště hrabat z Geldern v německé spolkové zemi Severní Porýní-Vestfálsko. Leží mezi obcemi Kessel a Asperden. V současné době je v soukromém vlastnictví a pořádají se zde různé akce a semináře.\n\nCihlový klášter určený cisterciačkám byl založen hrabětem Otou z Geldern roku 1248 a své jméno získal podle latinského „Vallis Comitis“ (Hraběcí údolí). Jeho choť Markéta z Clèves, na jejíž naléhání k fundaci došlo, zde byla již roku 1251 pohřbena a během příštích desetiletí klášter díky štědré podpoře hrabat z Geldern zažíval období rozkvětu a prosperity. Během 15. století a burgundských válek došlo ke značnému poškození klášterních budov a následným přestavbám. Roku 1802 byl klášter sekularizován. O šest let později byl zbořen konventní kostel.\n"}
{"id": "750784", "url": "https://cs.wikipedia.org/wiki?curid=750784", "title": "Cozumel", "text": "Cozumel\n\nCozumel (maysky \"Ostrov vlaštovek\") je ostrov v Karibském moři ležící 20 km východně od Yucatánského poloostova, zhruba 60 km od města Cancún. Svojí rozlohou 478 km² je Cozumel třetím největším mexickým ostrovem a zároveň největším ostrovem na atlantickém pobřeží Mexika. Žije na něm zhruba 80 000 obyvatel, drtivá většina z nich ve městě San Miguel de Cozumel.\n\nCozumel je plochý (nejvyšší bod má 15 m n. m.) vápencový ostrov, jsou na něm četné jeskyně. Obklopuje ho Mezoamerický korálový útes, takže je ideálním místem pro koupání, potápění a pozorování podmořského života. Část ostrova byla vyhlášena národní rezervací. Za starých Mayů byl kultovním místem zasvěceným bohyni plodnosti Ix Chel. V roce 1518 na něm přistál Juan de Grijalva, následně Španělé poničili mnohé památky, zachovaly se jen ruiny zvané San Gervasio. O rok později zde, v cestě za zlatem Aztéků, krátce mezipřistál Hernán Cortés. V současnosti je hlavním zdrojem příjmů obyvatel turistika.\n\n"}
{"id": "750788", "url": "https://cs.wikipedia.org/wiki?curid=750788", "title": "Kumrovec", "text": "Kumrovec\n\nKumrovec je opčina v chorvatském Záhoří (Krapinsko-zagorská župa), na hranici se Slovinskem, cca 50 km severně od Záhřebu. Opčina se kromě Kumrovce skládá z dalších devíti vesnic.\n\nCelá opčina Kumrovec má v současné době 1588 obyvatel, v Kumrovci samotném je k trvalému pobytu přihlášeno 267 lidí. V současné době funguje Kumrovec spíše jako turistická destinace než živé město. Jako rodiště Josipa Broze Tita se stalo poutním místem jugoslávských komunistů již v dobách po druhé světové válce, v dobách největší slávy režimu městečko navštěvovaly tisíce lidí. V roce 1977 byla zahájena rekonstrukce historických budov v obci, včetně Titova rodného domu a postupně tak byl vybudován skanzen (etno selo), připomínající jak vypadala uherská vesnice v 19. století. V nedalekém okolí také vznikla za komunismu politická škola nesoucí Titovo jméno; rozlehlá několikapatrová budova uprostřed otevřené krajiny.\n\nV současné době se zde konají setkání jugonostalgického a komunistického charakteru, navazující na tradici celojugoslávského dne Mládeže.\n\nDalším významným objektem v Kumrovci je také památník chorvatské hymně, který byl vztyčen 24. listopadu 1935 na rozcestí poblíž Kumrovce při příležitosti sta let od zkomponování této písně. Každý rok slaví obec Kumrovec tento den jako den „obce“.\n\nKumrovec je napojen na silniční i železniční síť, byť je železniční trať již několik let mimo provoz. V bezprostřední blízkosti obce se nachází hraniční přechod se Slovinskem (Polje pri Bistrici).\n\n\n"}
{"id": "750789", "url": "https://cs.wikipedia.org/wiki?curid=750789", "title": "Klášter Roermond", "text": "Klášter Roermond\n\nKlášter Roermond (hol. \"Munsterabdij\") je bývalý cisterciácký klášter v nizozemském městě Roermond.\n\nKlášter, jehož zakládací listina byla datována 16. června 1224, založil hrabě Gerard z Geldern s chotí Markétou. Klášter byl určený cisterciáckému řádu a první abatyší se stala Gerardova matka Richardis Bavorská. Roku 1797 byl klášter zrušen a do dnešních dob se zachoval konventní kostel s náhrobkem fundátorů.\n"}
{"id": "750795", "url": "https://cs.wikipedia.org/wiki?curid=750795", "title": "Gerard III. z Geldern", "text": "Gerard III. z Geldern\n\nGerard III. z Geldern (nizozemsky \"Gerard III van Gelre\", 1185 – 22. října 1229) byl hrabě z Geldern a Zutphenu.\n\nByl synem hraběte Oty I. a zřejmě roku 1206 se oženil s Markétou, dcerou brabantského vévody Jindřicha I. Hraběcí hodnost převzal po otcově skonu roku 1207. Byl loajálním služebníkem štaufské dynastie. Zemřel roku 1229 a byl pohřben v konventním kostele v Roermondu.\n"}
{"id": "750798", "url": "https://cs.wikipedia.org/wiki?curid=750798", "title": "Wang Jang", "text": "Wang Jang\n\nWang Jang (pinyin: \"Wang Yang\") může být:\n"}
{"id": "750799", "url": "https://cs.wikipedia.org/wiki?curid=750799", "title": "Wang Jang (politik)", "text": "Wang Jang (politik)\n\nWang Jang ( , pchin-jinem \"Wāng Yáng\", * 12. března 1955 v Su-čou, An-chuej) je politik v Čínské lidové republice, od března 2013 jeden z vicepremiérů Čínské lidové republiky. \n\nPředtím byl od prosince 2007 do prosince 2012 tajemníkem kuantugské rady Komunistické strany Číny a tedy jedním z nejvýznamnějších regionálních funkcionářů strany. V této funkci vystřídal Čanga Te-ťianga a jeho nástupcem se stal v roce 2012 Chu Čchun-chua. Sám Wang Jang byl předtím v letech 2005-2007 tajemníkem stranické rady v Čchung-čchingu.\n\nOd roku 2007 je Wang Jang členem politbyra Komunistické strany Číny. \n"}
{"id": "750816", "url": "https://cs.wikipedia.org/wiki?curid=750816", "title": "Tasya van Ree", "text": "Tasya van Ree\n\nTasya van Ree (* 30. dubna 1976) je havajská umělkyně a fotografka působící v Los Angeles. \n\nVan Ree je známá svými černobílými fotografiemi celebrit jako jsou například Michelle Rodriguez, Katherine Moennig a Matt Dallas. V několika rozhovorech se zmínila o herečce Amber Heard jako o své hlavní múze.\n\nJejí práce byly vystaveny v několika městech a otištěny v řadě magazínů.\n\nKromě fotografie se věnuje malbě a krátkým filmům.\n\n\nŽila ve vztahu s modelkou Amber Heard.\n\n"}
{"id": "750820", "url": "https://cs.wikipedia.org/wiki?curid=750820", "title": "Jiří Lindr", "text": "Jiří Lindr\n\nJiří Lindr (* 7. srpna 1986 v Broumově) je český fotbalový brankář, od července 2005 působící v A-týmu FC Hradec Králové.\n\nOdchovanec broumovského fotbalu přišel do klubu FC Hradec Králové ve svých 14 letech.\n\nPřed sezonou 2005/06 se propracoval do prvního mužstva. Později se stal brankářem číslo jedna, když na této pozici nahradil Karla Podhajského. S mužstvem zažil tři postupy do nejvyšší soutěže (v sezonách 2009/10, 2013/14 a 2015/16). 20. března 2013 podepsal s týmem nový kontrakt do konce ročníku 2015/16.\n\nAktuální k 13. září 2016\n\n"}
{"id": "750821", "url": "https://cs.wikipedia.org/wiki?curid=750821", "title": "Gran Chaco", "text": "Gran Chaco\n\nGran Chaco je jedním z významných geografických regionů Jižní Ameriky. Místní mu přezdívají „Zelené peklo“.\n\nRozprostírá se na severu Argentiny, na severozápadě Paraguaye, jihovýchodě Bolívie a malou částí zasahuje na jihozápad Brazílie, kde hraničí s oblastí Pantanalu. Na východě je ohraničen řekami Paraguay a Paraná, na západě andským Altiplanem. Neexistují žádné fixně dané hranice na jihu a severu Gran Chaca, nejčastějších vymezení jsou 33. rovnoběžka (jižní hranice) a 17. (severní hranice) jižní šířky. Stejně tak není přesně určená rozloha Gran Chaca, různé zdroje uvádí hodnoty od 725 000 km² přes 850 000 km² až k 1 000 000 km².\n\nGran Chaco je obrovskou aluviální rovinou vzniklou sedimentací materiálu unášeného řekami z And a Brazilské vysočiny. Půdní podloží je zde tvořeno nekonsolidovanými písčitými a siltovými usazeninami téměř bez skalních formací. Povrch je porostlý převážně řídkým suchým subtropickým lesem, nacházejí se zde i savany či mokřady. Panuje zde subaridní až aridní podnebí. Vodní režim zdejších řek (např. Salado, Pilcomayo, Bermejo, Dulce) se vyznačuje výraznými výkyvy průtoku během roku. Některé řeky dokonce během suchého období zcela vysychají. Celý region spadá do povodí Río de la Plata. \n\nPůvodními obyvateli oblasti Gran Chaco jsou četné indiánské kmeny, hovořící jazyky Tupí-Guaraní (Čiriguanové, Guaraníové), Lengua (Angaité, Lenguové), Mataco (Matakové), Zamuco (Čamakokové) a Guaycurú (Abiponi, Kaduveové, Tobové). Většinou byli lovci, rybáři a sběrači, některé kmeny jako Guaraníové též zemědělci, pěstující zejména kukuřici a maniok. Důležitý zdroj potravy jsou lusky stromu inga (podobné asijskému tamarindu), zatímco z listů cesmíny paraguayské se připravuje nápoj maté. Některé kmeny jako Kaduveové měly složitý společenský systém, v němž Kaduveové představovali privilegovanou vrstvu, zatímco poddaní patřili k jinému kmeni Guaná a mluvili odlišnými jazykem. U místních indiánů měli velkou moc šamani a velmi oblíbené bylo tetování, a to trvalé i dočasné (nesmyvatelné malování). Největší dokonalosti v tomto umění dosáhli Kaduveové, jejichž tělo bylo potetováno téměř celé, včetně obličeje.\nod 16. století se datuje počátek španělské conquisty, na níž se podíleli Domingo Martínez de Irala či Álvar Núñez Cabeza de Vaca. O století později zde vznikaly jezuitské redukce, které značně změnily život indiánských kmenů. Během 19. století byla oblast rozdělena mezi nově vzniklé státy - Paraguay, Argentinu a Bolívii. Už během 60. let 19. století se celou oblast pokusil ovládnout paraguayský diktátor Francisco Solano Lopéz, což vyvolalo ničivou válku, do níž se zapojila i Brazílie. Druhá válka o Gran Chaco proběhla mezi Bolívií a Paraguayí v letech 1932–1935. \n\nGran Chaco je rozdělen celkem do 3 subregionů:\n\nDalší možné dělení rozlišuje z geopolitického hlediska subregiony:\n\n\n\n"}
{"id": "750822", "url": "https://cs.wikipedia.org/wiki?curid=750822", "title": "Kapitan Chlebnikov", "text": "Kapitan Chlebnikov\n\nKapitan Chlebnikov ( ) je ruský ledoborec. V současnosti funguje jako výletní loď nabízející výpravy do Arktidy a Antarktidy a jejím domovským přístavem je Vladivostok.\n\nMá délku 122,5 m, největší šířku 26,5 m a ponor 8,5 metru. Výkon šesti vznětových motorů je 18,5 megawattů dodává lodi možnost cestovat cestovní rychlostí rychlostí 14 uzlů a maximální rychlostí 19 uzlů.\n\nKapitan Chlebnikov byl dokončen v roce 1981 ve finských loděnicích Hietalahden telakka. V roce 1990 byl přestavěn na výletní loď.\n\nNa přelomu let 1996-97 se stal první výletní lodí, která objela s cestujícími Antarktidu.\n\nV únoru 2006 dojel do Zátoky velryb, nejjižnějšího místa, kam lze doplout lodí a kam poprvé doplul v roce 1911 Fram v rámci norské jihopolární expedice vedené Roaldem Amundsenem.\n"}
{"id": "750823", "url": "https://cs.wikipedia.org/wiki?curid=750823", "title": "George Caddy", "text": "George Caddy\n\nGeorge Caddy (18. února 1914, Melbourne Victoria, Austrálie – 21. října 1983, Maroubra) byl australský tanečník a fotograf. Je známý jako významný fotograf společenských aktivit na pláži Bondi ve své době, jeho stovky snímků byly znovuobjeveny v roce 2007, mezi nimi také unikátní dokumentární snímky historického akrobatické plážového klubu.\n\nNarodil se v roce 1914 v Melbourne a do Sydney se s rodinou přestěhoval v roce 1929, když mu bylo 15 let. Jeho otec opustil rodinu, když mu bylo 17 a rodina žila v Bondi. Mladý Caddy našel v roce 1936 zaměstnání navrhování vzorů pro australský \"Home Journal\", přičemž ve svém volném čase se věnoval fotografii a soutěžnímu tanci.\n\nVe svých 20. letech se stal mistrem tance jitterbug. Fotografie v časopisech té doby jej zobrazovaly s Mavisem Langem, tehdejším panujícím australským mistrem v jitterbugu.\n\nOd roku 1936 až do roku 1941 trávil většinu víkendů na pláži a fotografováním svých přátel, kteří byli členy místního tělocvičného spolku známých jako taneční skupina s přezdívkou The Bondi Jitterbug.\n\nObě činnosti ukončil ve chvíli, kdy narukoval do armády.\n\nV 15. letech se přihlásil do fotografické soutěže časopisu \"Australian Photographic Review's\" a vyhrál. V kategorii seniorů obsadil jeho devatenáctiletý kolega Max Dupain z Ashfield třetí místo. Caddyho „\"Sunbather\"“ byl pořízen v témže roce jako Dupainův ikonický snímek jen s tím rozdílem, že se jednalo o detail nohou stojících na něčích zádech.\n\nSamouk a amatér Caddy byl známý v kruzích fotografického klubu podobně jako Dupain, jeho práce byla ovlivněna modernistickým stylem newyorského magazínu \"Popular Photography Magazine\".\n\nNa snímku z roku 1939 Caddy pózuje s fotoaparátem Voigtländer Bergheil s rastrovým hledáčkem, vybavením k ovládání blesku a zadní stěnou pro svitkový film na negativy o rozměrech 6x6 centimetrů.\n\nZemřel v Maroubra v roce 1983.\n\n\n"}
{"id": "750826", "url": "https://cs.wikipedia.org/wiki?curid=750826", "title": "Antonín Pešek", "text": "Antonín Pešek\n\nAntonín Pešek (* 1948) je český muzikolog a germanista.\n\nVystudoval germanistiku na Karlově univerzitě v Praze a doktorát obhájil roku 1971 prací na téma \"Rozhlasové hry Heinricha Bölla\". Zároveň absolvoval v letech 1963 – 1969 soukromou klavírní výuku u profesorky pražské konzervatoře Erny Grünfeldové. V letech 1972 – 1977 a 1991 – 2010 přednášel na Karlově univerzitě dějiny německé literatury a úvod do dějin německé kultury, 1981 – 1990 působil jako dramaturg České filharmonie, 1990 – 1996 vedl – jako vůbec jediný ředitel z východní Evropy v Německu - Stuttgartský komorní orchestr a od roku 1991 spolupracoval jako umělecký manažer s hudebními institucemi a festivaly v Německu, Francii, Itálii, Rakousku, Španělsku, Izraeli, Japonsku, Jižní Americe a Austrálii. \n\nPublikoval muzikologické články, hudební kritiky a kulturněhistorické fejetony v denním tisku i odborných časopisech (Lidová demokracie, Svobodné slovo, Gramorevue) a průvodní texty napsal ke gramofonovým snímkům pro Supraphon, ECM, Orfeo a Discover (Haydn, Schumann, Schubert, Rossini, Fibich) a do programů České filharmonie (Schumann, Dvořák, Verdi, Musorgskij, Orff). V literární oblasti doplnil vysvětlujícími komentáři české překlady děl Hermanna Hesseho, Thomase Manna a Alfreda Döblina vydané nakladatelstvím Odeon a přeložil básnický román \"Hyperion\" Friedricha Hölderlina (1988, 1999), výbor Hölderlinových vrcholných básní nazvaný \"Blažený mezi bohy\" (2000) a \"Knihu písní\" Heinricha Heina (2007). Všechny tři publikace opatřil obsáhlými eseji a studii vydal i k \"Listům na podporu humanity\" Johanna Gottfrieda Herdera (2003). O recepci Hermanna Hesseho v Čechách uveřejnil roku 1978 stať v proslulém německém nakladatelství Suhrkamp ve Frankfurtu n. M. a na objednávku slavných Vídeňských filharmoniků přeložil roku 1991 pro jejich vídeňská provedení \"Polní mše\" Bohuslava Martinů její text do němčiny. Jeho nejnovější knižní publikací je pojednání o Tristanovi a Isoldě z roku 2010, pojaté jako komplexní historie jednoho závažného kulturního námětu. Tuto práci dále rozšířil doplněným 2. vydáním, které vyšlo v roce 2015.\n\nVýznamná byla také jeho hudebně organizátorská činnost, která přispěla k obohacení českého kulturního života pozváními světových dirigentů do sezón České filharmonie (Ch. Dohnányi, E. Leinsdorf, G. Sinopoli, E. P. Salonen, Ch. Eschenbach, S. Bychkow) a koncepcí mimořádných programových celků jako byly pražské \"Bachovy dny\" roku 1985 (H. Rilling, P. Schreier), \"Mozartovy dny\" 1987 (C. Abbado a Vídeňští fil-harmonikové) a \"Dvořákův festival\" v roce 1991, obsazený předními zahraničními umělci: Ch. v. Dohnányim, N. Marrinerem, G. Albrechtem a W. Sawallischem. Zasloužil se rovněž o širší prosazení českých vokálních souborů ve světě, např. Pražského filharmonického sboru (v letech 1978 – 90) a Pražského komorního sboru, který roku 1990 založil a do roku 2008 vedl (přes tisíc koncertů doma a hlavně v zahraničí).\n\n\n\n"}
{"id": "750828", "url": "https://cs.wikipedia.org/wiki?curid=750828", "title": "SMDS", "text": "SMDS\n\nSMDS (anglicky ) byla paketová služba bez spojení, využívající se především pro spojení sítí LAN, MAN a WAN. V Evropě byla služba s mírnými odchylkami známá jako CBDS ().\n\nSMDS byl specifikován a později i implementován společností Bellcore a byl vytvořen na bázi standardu IEEE 802.6 pro Metropolitan area network (MAN). Služba poskytovala rychlost přenosu dat v rozsahu od 1,544 Mbit/s (T1 nebo DS1) do 45 Mbit/s (T3 nebo DS3). SMDS sloužila jako prozatímní řešení, než \"dozraje\" technologie Asynchronous Transfer Mode (ATM). Během devadesátých let byl SMDS nahrazen rozšířenější službou Frame Relay.\n\nK přenosu se využívá dělení paketů do datových jednotek (buněk) konstantní délky 53 oktetů (obdoba ATM, SONETu nebo G.703).\n"}
{"id": "750832", "url": "https://cs.wikipedia.org/wiki?curid=750832", "title": "Dust Bowl (album)", "text": "Dust Bowl (album)\n\nDust Bowl je deváté sólové studiové album amerického blues-rockového kytaristy Joe Bonamassy. Album vyšlo 22. března 2011 u J&R Adventures a produkoval ho Kevin Shirley.\n\n"}
{"id": "750839", "url": "https://cs.wikipedia.org/wiki?curid=750839", "title": "IEEE 802.6", "text": "IEEE 802.6\n\nIEEE 802.6 je standard pro sítě Metropolitan Area Network (MAN) specifikovaný americkou organizací ANSI. Jedná se o zdokonalení staršího standardu, který využíval technologii Fiber distributed data interface (FDDI). Ten ztroskotal kvůli jeho drahé implementaci a chybějící kompatibilitě se současnými normami LANu. IEEE 802.6 využívá standard DQDB, který tvoří dvě protisměrné sběrnice.\n\nTento standard však také ztroskotal, ve většině ze stejného důvodu jako FDDI. Většina sítí MAN v současnosti využívá technologie Synchronous optical network (SONET) nebo Asynchronous Transfer Mode (ATM).\n\n"}
{"id": "750842", "url": "https://cs.wikipedia.org/wiki?curid=750842", "title": "Difrakce", "text": "Difrakce\n\nDifrakce (česky ohyb) je jev, u kterého se vlnění za překážkou \"ohýbá\" od svého původního směru a dostává se tak do oblasti geometrického stínu překážky. Tento proces lze sledovat u všechy typů vlnění – světla, zvuku, vln na vodě – zejména když jejich vlna prochází například štěrbinou, jejíž šířka je srovnatelná s vlnovou délkou (v případě částic s jejich de Broglieovu vlnovou délkou).\n\nPřekážka nemusí být oboustranná - vlivem difrakce se vlnění ohýbá za geometrický obrys všech překážek. To lze snadno pozorovat u zvuku – který má ve slyšitelné oblasti vlnové délky v řádech centimetrů až desítek metrů – slyšíme zvuky od zdrojů, které jsou skryty za překážkami, například za stromem, za rohem budovy nebo za kopcem (a to i v relativně volné krajině, kde je minimalizován nepřímý příjem zvuku vlivem zpožděných odrazů).\n\nJak již bylo řečeno výše, difrakce je ohyb vlnění na jakékoli překážce. Ohyb je důsledkem Huygensova principu, tedy jevu, kdy se každý bod, do kterého vlnění dospěje, opět stává všesměrovým zdrojem. V případě štěrbiny to znamená, že mimo jiné její okraj se stane opět bodovým zdrojem vlnění a proto se vlnění může šířit do oblasti geometrického stínu.\n\nS difrakcí je velmi těsně spojena interference, tedy skládání vln podle jejich fáze. V případě šíření vlny volným prostorem za překážkou je fáze jednotlivých vln dána vzdáleností, kterou urazily od svého zdroje. Za štěrbinou se vlnění nešíří všemi směry stejně intenzivně, ani neubývá rovnoměrně do stran, ale vytváří částečně periodické difrakční (ohybové) vzory – v případě světla lze na stínítku pozorovat světlé a tmavé proužky různé šířky. Tmavé proužky vznikají v místech, kde se vlnění z jednoho okraje štěrbiny setkává s vlněním z druhého okraje štěrbiny v protifázi – dochází k destruktivní interferenci, protože vzdálenosti protilehlých okrajů štěrbiny od tmavého proužku se liší o lichý násobek půlky vlnové délky. Světlé proužky naopak vznikají tam, kde se vlnění z protilehlých okrajů šterbiny setkávají ve fázi (konstruktivně), protože se vzdálenosti světlého proužku od protilehlých okrajů štěrbin liší o celé násobky vlnových délek. V případě kvantových částic lze za patřičně úzkou štěrbinou pozorovat pruhy s vyšší a nižší pravděpodobností výskytu.\n\nV této sekci se budeme zabývat tzv. fraunhoferovou difrakcí, tj. případem, kdy je stínítko ve velké vzdálenosti od štěrbiny. Dále budeme uvažovat pouze lineárně polarizované světlo, tj. případ, kdy vektor elektrické intenzity kmitá pouze v jednom směru. Pro obecně polarizované světlo získáme stejné vztahy, protože jej můžeme rozložit na dvě lineárně polarizovaná vlnění, která spolu navzájem neinteragují.\n\nNajděme nyní úhly, při kterých dochází ke konstruktivní resp. destruktivní interferenci, tj. kde pozorujeme světlé resp. tmavé proužky. Nyní se budeme zabývat světlem, ale pro částice je mechanizmus naprosto stejný.\n\nBudeme prvně uvažovat, že obě štěrbiny jsou úzké, potom každá z nich vydává svou kulovou vlnoplochu (v každém bodě popsanou svou komplexní amplitudou), tyto amplitudy se sečtou a my na stínítku pozorujeme velikost výsledné amplitudy.\n\nAbychom mohli pozorovat světlé proužky, musí být rozdíl vzdáleností bodu na stínítku od jedné a druhé štěrbiny roven nějakému celočíselnému násobku vlnové délky, tomuto číslu pak říkáme \"řád maxima\". Bude-li totiž rozdíl vzdáleností roven např. poločíselnému násobku vlnových délek, nebudeme pozorovat v tomto bodě nic. Jak jsme psali výše amplituda se mění harmonicky v prostoru a při posunu o půl periody je právě změní na opačnou, proto je celková amplituda (součet parciálních) rovna nule.\n\nOznačíme-li formula_1 vzdálenost na stínítku od osy soustavy, formula_2 vzdálenost stínítka a formula_3 vzdálenost štěrbin tak, pro rozdíl vzdáleností platí\nkde můžeme použít rozvoje do Taylorova polynomu v malé proměnné formula_5. Dostáváme\ncož můžeme upravit dle vzorce pro rozdíl druhých mocnin. Dosadíme-li formula_7 a formula_8, dostáváme\ncož je úhel odpovídající formula_10-tému interferenčnímu maximu (maximum, ležící na ose experimentu se nazývá nulté).\n\nPro minima platí obdobný vztah (zde první minimum označujeme to, které je nejblíže k ose experimentu)\nDíky závislosti pozorovacích úhlů difrakčních minim a maxim na vlnové délce lze dvojštěrbinu použít k rozložení bílého světla na jednotlivé složky. Tento efekt je zesílen u difrakčních mřížek, které se používají ve spektrometrech.\n\nDifrakční mřížka je periodická série mnoha rovnoběžných štěrbin (nebo odrazných vrypů). Důvodem, proč se používá v optické spektroskopii mřížka a nikoli dvojštěrbina, je, že s rostoucím počtem štěrbin má mřížka vyšší světelnost a též ostřejší (intenzivnější a užší) maxima jednotlivých vlnových délek.\n\nChceme-li zjistit závislost pozorované intenzity světla po průchodu mřížkou, musíme složit větší (v ideálním případě nekonečný) počet vln jako v případě dvojštěrbiny. Nenulová vyzařovaná intenzita bude pouze v takových směrech, že dráhový rozdíl mezi paprsky vycházejícími ze sousedních štěrbin bude celočíselný násobek vlnové délky. Nebude-li dráhový rozdíl mezi sousedními štěrbinami roven násobku vlnové délky, musíme sčítat elektrické intenzity s různou fází (všechny fáze budou v daný čas zastoupeny rovnoměrně), což nám dá celkově nulu, protože střední hodnota sinu i kosinu je nulová. Pro směry difrakčních maxim tedy dostáváme stejnou podmínku jako pro dvojštěrbinu, až na to, že zde formula_3 značí vzdálenost (periodu) vrypů, neboli \"mřížkovou\" \"konstantu\" mřížky.\nV technické praxi se pojmem mřížková konstanta mřížky častěji rozumí převrácená hodnota vzdálenosti vrypů, formula_14, tedy počet (hustota, prostorová frekvence) vrypů na jednotku délky. Typická hodnota pro optické mřížky je několik set vrypů na milimetr.\n\n\n"}
{"id": "750846", "url": "https://cs.wikipedia.org/wiki?curid=750846", "title": "Zdeněk Dopita", "text": "Zdeněk Dopita\n\nZdeněk Dopita (6. února 1912 Brno – 21. června 1977) byl český divadelní režisér. Celou svou profesní kariéru věnoval zejména ochotnickému divadlu. Od roku 1950 až do roku 1960 byl ředitelem Divadla bratří Mrštíků (dnešní Městské divadlo Brno). Byl vzorem pro mnoho jeho následovníků jako L. Walletzkého, dr. Víta Závodského, dr. Miroslava Plešáka, Alenu Kalábovou, dr. Libuši Zbořilovou aj. V letech 1960–1985 byl předsedou krajského poradního sboru pro divadlo jihomoravského KKS. Byl profesorem na JAMU, mezi jeho žáky patří např. i Libuše Šafránková nebo Oldřich Kaiser.\n\n\n"}
{"id": "750849", "url": "https://cs.wikipedia.org/wiki?curid=750849", "title": "Eva Gorčicová", "text": "Eva Gorčicová\n\nEva Gorčicová (17. května 1950 Ostrava – 22. prosince 2015 Brno) byla česká divadelní herečka.\n\nVystudovala brněnskou JAMU a poté nastoupila do Divadla bratří Mrštíků (dnešní Městské divadlo Brno), kde ve stálém angažmá setrvala 37 let (1973–2010), poté na této scéně vystupovala jako host. V tomto divadle odehrála mnoho velkých rolí, např. (\"Poprask na laguně\", \"Tři sestry\", \"Lucerna\", \"Romeo a Julie\", \"Sklenice vody\"). Jejím manželem byl herec Erik Pardus.\n\n\n\n"}
{"id": "750850", "url": "https://cs.wikipedia.org/wiki?curid=750850", "title": "Bazilišek páskovaný", "text": "Bazilišek páskovaný\n\nBazilišek páskovaný (\"Basiliscus vittatus\") je druh baziliška z řádu šupinatých. Jeho domovem je Panama, Belize, severozápadní Kolumbie a Kostarika, jako divoký druh byl ale také introdukován do Floridy. Jeho přezdívka „Ježíšova ještěrka“ je odvozena od baziliškovy zvláštní schopnosti pomocí svých zadních nohou dokáže běhat po vodní hladině.\n\nSamec tohoto plaza může měřit až 61 cm, samice bývají o něco menší. Váží od 200 do 600 g. Dožívají se maximálně 8 let. Ve volné přírodě ale umírají mnohem dříve. Mají tři hřebeny – na hlavě, těle a ocase, přičemž ty samečkovy jsou větší. Jejich zbarvení je obvykle hnědé s černými pruhy. Pruhy jsou obvykle na bocích a na hřbetě. Mají také bílý pruh, který se táhne od očí až k zadním nohám. Má dlouhé prsty a na nich ostré drápy.\n\nSamička klade 2-18 vajíček, pětkrát až osmkrát ročně. Z těch se asi po 3 měsících líhnou mláďata. Váží asi 2 gramy, měří cca 13 cm i s ocasem. Jejich vynikající maskování jim umožňuje nehybně ležet a nebýt spatřeni. První 3 dny života tráví žloutkový vak, poté samostatně přijímají malé cvrčky a kobylky. Dospívají v 1,5 roce života.\n\nJak již bylo uvedeno, bazilišek páskovaný dokáže bez problému běhat po vodě. Baziliškové menšího vzrůstu mohou po vodě uběhnout 10-20 metrů, ti větší pak o něco méně. Této schopnosti využívá nejčastěji při ohrožení a útěku před predátorem. Rozevře blány na zadních nohách, a tak se vody dotýká větší plochou, dokáže se tedy udržen nad hladinou.\n\n"}
{"id": "750869", "url": "https://cs.wikipedia.org/wiki?curid=750869", "title": "Gdaňský přístav", "text": "Gdaňský přístav\n\nGdaňský přístav ( ) je mořský přístav v Gdaňsku. Leží v Pomořském vojvodství na jižním břehu Gdaňského zálivu a také v rameni Visly zvaném Mrtvá Visla. Jedná se největší polský přístav a o jeden z největších přístavů v Baltském moři. Zaujímá plochu 1065,56 ha a v roce 2010 jím prošlo 27,183 miliónů tun nákladu.\n\n"}
{"id": "750871", "url": "https://cs.wikipedia.org/wiki?curid=750871", "title": "Zell am Ziller", "text": "Zell am Ziller\n\nZell am Ziller je městys v Rakousku ve spolkové zemi Tyrolsko v okrese Schwaz. Leží na pravém břehu řeky Ziller v Zillertalském údolí.\n\nZell am Ziller je navštěvován především lyžaři, protože nedaleko se nachází skiareály Mayrhofner-Bergbahnen, které se pyšní nejprudší sjezdovkou v Rakousku (tzv. „Harakiri“) se sklonem 78 %, a Zillertal arena. Nedaleko se nachází i ledovec Hintertux.\n\nNachází se tam střední škola cestovního ruchu, která spolupracuje se Střední odbornou školou služeb s.r.o., která se nachází v Olomouci v ČR.\n\nŽije zde 1 722 obyvatel (k 1. 1. 2011).\n\n"}
{"id": "750872", "url": "https://cs.wikipedia.org/wiki?curid=750872", "title": "Zával", "text": "Zával\n\nZával u rostlin, někdy nazývaný kalus, nebo vzácně také svalek, je vrstva ochranného pletiva chránící ránu vzniklou poškozením například při řezu dřevin. Někdy je v zahradnictví toto pletivo nazýváno v souvislosti s ránou termínem hojivé pletivo. Závaly se vytvářejí například na koncích řízků a jsou zde viditelné jako zduřeniny. \n\nVytváření závalu je obvykle součást regenerace rostlin, kdy se již, například při průklestu, nevytvoří odejmutá část rostliny (patologická regenerace).\nPři velmi rozšířené chorobě, nektriové rakovině způsobené hlívenkou bukovou (\"Nectria galligena\"), se vytváří na kmeni a větvích, mimo jiné projevy, kalusy různých tvarů a někdy enormních velikostí, jako reakce na podráždění bakteriemi a houbami. Závaly jako reakce na poškození houbou vznikají u mnoha druhů dřevin. \n\nRostlinné buňky se laboratorně často pěstují v roztoku jako nediferenciované pletivo, tzv. jako kalus, rostlinné hojivé pletivo. Kalusové kultury se často využívají k získávání rostlinných látek, protože se s nimi snadno pracuje, a snadno se z nich získává cílená látka. Při genových manipulacích s rostlinami se obvykle pracuje právě na tomto druhu pletiva. Tyto buňky jsou totipotentní, lze z nich při použití vhodných fytohormonů vypěstovat celá rostlina.\n"}
{"id": "750874", "url": "https://cs.wikipedia.org/wiki?curid=750874", "title": "Vitória SC", "text": "Vitória SC\n\nVitória Sport Clube, známá též jako Vitória Guimarães, je portugalský sportovní klub z města Guimarães založený roku 1922. Známý je především fotbalový oddíl, který se pokouší v portugalské lize konkurovat „velké trojce“ (Benfica, Porto, Sporting).\n\nNa domácí scéně je jeho největším úspěchem 2. místo v lize v sezóně 2006/07 a zisk portugalského Superpoháru v roce 1988. Do evropských pohárů se klub poprvé probojoval v sezóně 1983/84, kdy v prvním kole Poháru UEFA vypadl s Aston Villou. Již v sezóně 1986/87 však klub zažil svůj největší mezinárodní úspěch, když prošel až do čtvrtfinále Poháru UEFA přes Spartu Praha, Atlético Madrid a FC Groningen. Cestu mu zahradila až Borussia Mönchengladbach. V další sezóně se klub zastavil ve 3. kole Poháru UEFA – tentokrát na českého soupeře nestačil a byl vyřazen Vítkovicemi. V dalších letech už se mu delší tažení pohárem nepodařilo. Do Ligy mistrů se prvně podíval v sezóně 2008/09, v předkole nestačil na FC Basilej.\n\n\n"}
{"id": "750875", "url": "https://cs.wikipedia.org/wiki?curid=750875", "title": "Klenovští ze Ptení", "text": "Klenovští ze Ptení\n\nKlenovští ze Ptení byla vladycká rodina ze Ptení nedaleko Prostějova. Jiným rodem byli páni z Klenové.\n\nPavel Klenovský z Litomyšle a ze Ptení (či Ptenic, Ptiní), který měl bratra Prokopa, je zmiňován ohledně půjčky grošů Janu Kostkovi z Postupic. Prokop Klenovský ze Ptení, syn Pavla Klenovského, roku 1534 kupuje panství Zahrádku a roku 1552 mlýn v Soběslavi. Bratr Gabriel Klenovský ze Ptení na Vlašimi († 1563) vlastnil Lhotu, Kladruby a Kolodějský zámek (v letech 1545–1549) díky svatbě s Gabrielou, dcerou Václava Mandelíka z Chrástu. Roku 1553 zemřela Gabrielova manželka Veronika, dcera Aleše Berky z Dubé. Jeho nejstarší syn Aleš Klenovský ze Ptení má iniciály na znaku města Vlašim a měl bratra Jana. Manželkou mu byla Johanka Klenovská z Kralovic, jejíž bratr, Vilém Ostrovec rytíř z Kralovic, a poté i jeho syn Jan získávají Vlašimské panství. Marie Magdalena Klenovská ze Ptení (1576–1604) si vzala Albrechta Novohradského z Kolovrat a poté i Jaroslava Robmhápa ze Suché (německy \"Rabenhaupt\"). Do roku 1600 držela statek Myškovice a snad i Hořany.\n\nKlenovští ze Ptení vlastnili v Praze dům v Celetné ulici čp. 558a (\"U Klenovských\"). Roku 1531 jej koupil Gabriel se svou chotí Ludmilou z Maličína († 1537, univerzální dědičkou Pavla z Jenštejna, který zemřel asi roku 1525) a později jej vlastnila Magdaléna Robmhápová, která zanechala svůj majetek dcerám, rozeným Novohradským z Kolovrat.\n\nJe třeba zmínit možné příbuzné, jako například Jana Klenovského († 1498 v Litomyšli), spoluzakladatele Jednoty bratrské (která například roku 1488 založila svůj sbor v Klenovicích na Hané, které vlastnil roku 1412 Jan ze Ptení), který pocházel ze zámožné rodiny z okolí Prostějova. Také Petra Klenovského, spolupracovníka Jana Černého z Litomyšle, který roku 1519 \"obdržel proces chemický\". Pocházel z tvrze Klenovice (s nejstarší zmínkou roku 1269 na Miloslava z Klenovic/\"Milizlaus de Cleinowiz\", v letech 1379–1383 zde seděl Sezema z Vrtby, který prodal roku 1391 Úněšov Buškovi z Klenovic, a jistá \"Magdalena de Wrthba\" roku 1487 žaluje Jana z Klenového) u Města Touškov (kde vlastnil domy Kryštof Harant z Polžic a Bezdružic narozený na Klenové), kterou již dříve obýval rod Klenovců z Klenovic. Například roku 1434 Jan Klenovec – hejtman na Stříbře, dobytého roku 1426 Přibíkem z Klenové, který je roku 1417 zmiňován jako bratr: \"Przybiczko von Klenowycz, Jan Klenowar, sein brüder\". Roku 1436 Klenovci Aleš, poté Bušek, Jindřich a Jan. Stejného rodu s nimi byli páni z Butic (nynější zaniklá vesnice Buč u Žinkov).\n\nNa modrém štítě měli černého berana.\n\nSpojili se s Kolovraty a Robmhapy ze Suché.\n\n"}
{"id": "750876", "url": "https://cs.wikipedia.org/wiki?curid=750876", "title": "Fluorid sírový", "text": "Fluorid sírový\n\nFluorid sírový (též hexafluorid síry, někdy označovaný podle vzorce SF6) je bezbarvá, plynná, anorganická chemická látka se vzorcem SF. Tato látka je nepolární a má vysokou hustotu, asi 6krát vyšší, než je hustota vzduchu. Na rozdíl od ostatních fluoridů síry není jedovatý, proto se používá při různých fyzikálních pokusech. Podle IPCC to je skleníkový plyn. Za posledních 16 let se koncentrace fluoridu sírového v ovzduší téměř zdvojnásobila (viz graf).\n\nRoku 1901 Henri Moissan a Paul Lebeau objevili, že fluorid sírový vzniká, společně s fluoridem siřičitým (SF) a dekafluoridem disíry (SF), reakcí síry a fluoru.\n\nS + 24F → 8SF (avšak je kontaminován ostatními fluoridy a fluorem, dále probíhá čištění)\n\nDále je potřeba odstranit ostatní produkty, které jsou jedovaté. Zahříváním se rozpadne dekafluorid disíry, a fluorid siřičitý se odstraňuje reakcí s hydroxidem sodným (NaOH), kde vznikají fluorid sodný (NaF) a síran sodný (NaSO).\n\nSF → SF + SF\n\nSF + 6NaOH → NaSO + 4NaF + O\n\n2F + 4NaOH → 4NaF + 2HO + O\n\nFluorid sírový je inertní, nereaguje dokonce ani s roztaveným sodíkem, ale je schopen exotermně reagovat s lithiem.\nRočně se vyrobí asi 8 000 tun této látky. Asi 70 % se využije v elektrotechnickém průmyslu jako dielektrikum (izolant), dále se využívá při odlévání reaktivních kovů, např. hořčíku, a na plynnou výplň oken.\n\nFluorid sírový je schopen při vdechnutí měnit hlas. Helium má nízkou molární hmotnost, asi 4 g/mol, což je nižší než vzduch, který má hmotnost (výpočtem) asi 30 g/mol, tedy i nižší hustotu. Hélium tedy zvyšuje frekvenci hlasu. Naopak fluorid sírový, který má molární hmotnost asi 146 g/mol, několikanásobně snižuje frekvenci hlasu, tedy vytváří hlubší hlas. Hluboký hlas zůstane po mnohem delší dobu než vysoký hlas u hélia, jelikož tento těžký plyn se z plic špatně dostává pryč, na rozdíl od helia, které je lehčí než vzduch. Rychlost zvuku ve fluoridu sírovém je asi 2,3krát nižší než ve vzduchu.\n"}
{"id": "750877", "url": "https://cs.wikipedia.org/wiki?curid=750877", "title": "Chelsea (americká hudební skupina)", "text": "Chelsea (americká hudební skupina)\n\nChelsea byla americká rocková skupina, existující v letech 1968–1971. V roce 1970 skupina vydala své jediné album \"Chelsea\". Producentem alba byl Lewis Merenstein a podílel se na něm například velšský hudebník a producentům tehdejší častý spolupracovník John Cale. Album vydala společnost MCA Records. Skupina se rozpadla během nahrávání svého druhého alba. Peter Criss, jeden z jejích členů, byl později členem skupiny Kiss.\n\n"}
{"id": "750880", "url": "https://cs.wikipedia.org/wiki?curid=750880", "title": "Chelsea (album)", "text": "Chelsea (album)\n\nChelsea je jediné studiové album americké rockové skupiny Chelsea. Album vyšlo v roce 1970 a produkoval ho Lewis Merenstein. V této skupině hrál i pozdější člen skupiny Kiss, bubeník Peter Criss. Na albu se podílel i dřívější člen The Velvet Underground John Cale.\n\n"}
{"id": "750885", "url": "https://cs.wikipedia.org/wiki?curid=750885", "title": "Fountains of Wayne", "text": "Fountains of Wayne\n\nFountains of Wayne je americká power popová hudební skupina, která vznikla v roce 1996 v New Yorku v USA. Kapela sestává ze čtyř členů, jimiž jsou Chris Collingwood (zpěv, kytara), Adam Schlesinger (baskytara, skladatel), Jody Porter (kytara) a Brian Young (bicí). V době svého vzniku kapela vystupovala i pod dalšími jmény jako Are you my mother? nebo Woolly Mammoth, než se členové dohodli na stálém jméně.\n\nSkupina hned v roce 1996 podepsala smlouvu s Atlantic Records a pod jejich taktovkou vydala svoje první album s názvem \"Fountains of Wayne\". Píseň s názvem „The Thing You Do!“ se stala hlavní hudbou ke stejnojmennému filmu, v češtině To je náš hit!. Píseň pak získala nominaci na Oscara za nejlepší soundtrack k filmu a Zlatou desku od RIAA.\n\nV období let 1999 až 2001 byla skupina neaktivní. Po obnovení činnosti vydala skupina v roce 2003 album s názvem \"Welcome Interstate Managers\", na kterém vyšel velmi úspěšný hit s názvem „Stacy's Mom“, který byl nominován na cenu Grammy a obsadil první příčku v americkém žebříčku hitů Top 40. Zajímavé je, že více zdrojů uvádí za autory písně chybně kapelu Bowling for Soup, která v roce vydala cover verzi písně v říjnu roku 2011.\n\nKapelu založili dva písničkáři Adam Schlesinger a Chris Collingwood, kteří se potkali na Williams College ve Williamstown v Massachusetts. Společně hráli v několika skupinách. Časem se jejich cesty rozešli, Schlesinger založil v New Yorku skupinu Ivy, zatímco Collingwood se usadil v Bostonu se skupinou Mercy Buckets. Znovu se sešli až v polovině devadesátých let a v roce 1996 založili skupinu Fountains of Wayne.\n\nNejprve skupina vystupovala i pod jinými jmény jako Are you my mother? nebo Woolly Mammoth, než získali konečné jméno Fountains of Wayne, převzaté ze zahradnictví ve Wayne v New Jersey. Obchod se nachází nedaleko Montclair, rodného města Schlesingera.\n\nAlbum s názvem \"Fountains of Wayne\" vydala kapela pod taktkovkou vydavatelství Atlantic Records 1. října 1996. Album přineslo dva singly „Radiation Vibe“ a „Sink to the Bottom“. Na desce se nachází i píseň „The Thing You Do!“, která je hlavní hudbou stejnojmenného filmu (česky To je náš hit!) a která získala nominaci na Oscara za nejlepší soundtrack k filmu a ocenění zlaté desky.\n\nSpolečně s kytaristou Jodym Porterem a bubeníkem Brianem Youngem, který hrál také ve skupině The Posies, vyrazila skupina na turné se skupinami The Smashing Pumpkins, Sloan a The Lemonheads, aby podpořila svoje nové album.\nV roce 1999 vydala skupina svoje druhé album s názvem \"Utopia Parkway\", které bylo pojmenováno po stejnojmenné ulici ve čtvrti Queens v New Yorku. Album bylo dobře hodnoceno kritiky a získalo několik kladných recenzí. Skupina znovu vyrazila na turné, nicméně se nepohodla s vydavatelstvím Atlantic, kvůli čemuž ke konci roku 1999 rozvázala s vydavatelem smlouvu.\n\nPoté byla skupina neaktivní. Schlesinger spolupracoval na hudbě k filmu Josie a její kočičky, a také spolupracoval se skupinami Velvet Pipe a They Might Be Giants a s muzikantem Davidem Meadem. Se skupinou Ivy, nahrál a vydal třetí album s názvem \"Long Distance\".\n\nChris Collingwood v době nečinnosti skupiny založil novou kapelu Gay Potatoes v Northamptonu v Massachusetts. Měl i řadu sólových vystoupení v Bostonu. Kytarista Porter pracoval se svojí skupinou The Astrojet. Brian Young se přestěhoval do Los Angeles, kde spolupracoval s řadou umělců, mimo jiné se Stevem Fiskem, skupinou Ivy, Heather Dubyovou a Gregem Dullim.\n\nDohromady se skupina pomalu dává až v roce 2001, když spolu přezpívali píseň „Better Things“ od skupiny The Kinks. Skupina také nahrála znělku k pořadu Crank Yankers pro televizi Comedy Central a zpívala v kresleném seriálu Hey Joel pro VH1. Za peníze, které si skupina vydělala vystupováním v televizi natočila svoje třetí studiové album s názvem \"Welcome Interstate Managers\", které ve spolupráci s vydavatelstvím S-Curve Records vydala v roce 2003. Deska přinesla nový singl s názvem „Stacy's Mom“, o kterém Schlesinger prohlásil, že se jedná o poctu skupině The Cars.\nZpočátku se singlu nedařilo, protože ho hrála pouze komerční rádia alternativního rocku, a skupina vypadala, že je odsouzena k úpadku. Kapelu zachránila televize MTV, když její prezidentka Judy McGranthová zařadila do vysílání hudební klip k singlu, čímž velmi zvýšila popularitu písně. Hit „Stacy's Mom“ byl nakonec nominován na dvě ceny Grammy v roce 2003 a vyhrál ocenění Zlatá deska od RIAA. Další singl alba „Mexican Wine“ už nebyl tak úspěšný kvůli kontrovernímu klipu, ve kterém malé děti zpívají „Think I'll have another glass of Mexican wine (myslím, že si dám další sklenku mexického vína)“ a Jody Porter pije víno ze sklenice na nahém ženském břiše. Vydavatel kvůli kontroverzi téměř okamžitě video stáhl. Třetím singlem byla píseň „Hey Julie“, píseň „All Kinds Of Time“ použila NFL k propagaci v sezóně 2005.\n\nV červnu roku 2005 vydala skupina kompilační album \"Out-of-State Plates\", které obsahuje B-side písně z předcházejících let a dvě nové. Singlem alba je hit „Maureen“, na albu se nachází i cover verze písně od Britney Spears „...Baby One More Time“.\n\nČtvrté studiové album s názvem \"Traffic and Weather\" bylo vydáno 3. dubna 2007. V žebříčku TOP 50 časopisu Rolling Stone byla uvedena píseň „I-95“.\n\nV roce 2009 skupina vystupovala na mnoha představeních a vydala živé DVD s názvem \"\", které bylo natočeno během koncertů v roce 2005 a navíc obsahuje několik písní z nového alba v akustické verzi.\nChris Collingwood již v září roku 2010 oznámil, že nové album je hotové. Páté studiové album s názvem \"Sky Full Of Holes\" vyšlo 1. srpna 2011 ve vydavatelství Lojinx ve Británii a 2. srpna ve spolupráci s Yep Roc Records v Severní Americe. Skupina již předtím odjela na turné po Japonsku, kde album vyšlo již 20. července pod taktovkou Warner Music Group. Album obsahuje dva singly „Richie and Ruben“ a „Someone's Gonna Break Your Heart“.\n\n\n"}
{"id": "750888", "url": "https://cs.wikipedia.org/wiki?curid=750888", "title": "Italština pro začátečníky", "text": "Italština pro začátečníky\n\nItalština pro začátečníky (v anglickém originále Italian for Beginners) je čtvrtý díl čtvrté série britského sitcomu z prostředí informačních technologií \"Ajťáci\". Poprvé byla epizoda odvysílána 16. července 2010. České premiéry se díl dočkal 16. prosince 2011. \n\nRoy se dozví od své přítelkyně Julie část tragédie, která se stala její rodině. Nesdělí mu ale vše a Royovi záhada vrtá hlavou. Jen se cítí ve firmě ohrožena ambiciózní Lindou a zalže, že umí italsky. Douglas Reynholm ji pozve na schůzku s italským partnerem, kde má Jen dělat překladatelku. Maurice Moss přišel o svůj mobilní telefon.\n\nRoy jde na schůzku se svou novou přítelkyní Julií a bere si sako, což je u něj nezvyklé. Sako je podrobeno kritice Mosse a nelíbí se ani Jen. Julie je v silném citovém rozpoložení a řekne Royovi, že její rodinu v minulosti postihla tragédie. Nechce o tom příliš mluvit a vymáhá od něj slib, že pokud mu to řekne, už se o tom nebudou nikdy bavit. Roy to chápe a slib dá. Julie prozradí, že její rodiče uhořeli v akvaparku během představení s lachtany. Roy je dost překvapen a když se chce zeptat, jak se to stalo, Julie se na něj oboří:\n\nMoss si uvědomí, že když si bude dávat mobil do kapsy u košile místo do kapsy u kalhot, může jej bleskově vytáhnout a přijmout hovor, např. od matky. Je spokojen do chvíle, kdy se na záchodě předkloní, aby spláchl. Telefon mu z kapsy vypadne a zmizí v odpadní rouře.\n\nRoy se vrátí do kanceláře zahloubaný. Řekne svým přátelům, jak probíhala schůzka. Když se zmíní o tom, že rodiče Julie uhořeli v akvaparku, není Moss schopen tuto informaci vstřebat i vzhledem k tomu, že o akvaparcích něco ví. Strávil tam kus dětství, je to to poslední místo, kde by mohl vypuknout požár. Roy je zoufalý, je si vědom, že mu Julie neřekne příčinu neštěstí. Na internetu si vyhledá dotyčný akvapark a zjistí, že má 12 východů. V pracovní době si sestaví na stole detailní model akvaparku včetně lachtanů a dumá, jak mohl požár vzniknout.\n\nBěhem pracovní porady ocení Douglas Reynholm aktivity Lindy a nazve ji skvělou ženou. Linda se krátce po porodu vrhla zpět na firemní kariéru a navíc podporuje charitu virtuálním maratónem, plaváním a cyklistikou, tyto činnosti provádí i před svými kolegy, jimž to stejně jako Douglasi imponuje. Ne tak Jen, která na Lindu nyní žárlí, cítí se odstrčená. Aby oslnila, zalže, že umí italsky, když Douglas Reynholm nadhodí otázku ohledně překladatele. Firma pozvala do Anglie italského top manažera Bernatelliho a chce s ním navázat spolupráci. Moss nainstaluje Jen do laptopu hlasový software - překladač do italštiny, díky čemuž je Jen schopna překládat telefonický hovor Douglase s Bernatellim. \n\nMoss spatří vysněný iPhone v herně v jednom z automatů na plyšáky (v angl. Claw crane), ze kterých si lze pomocí malého jeřábu vytáhnout plyšovou hračku. Nemá však u sebe žádnou minci. Podaří se mu protáhnout se dovnitř automatu, ale není mu to nic platné, nepohne rukama. Kýženého zisku docílí teprve s asistencí Jen, která jej v herně vyhledá. Scénka imituje porod, Moss tlačí, aby se pohnul potřebným směrem a Jen jej povzbuzuje. Poté, co se Mossovi podaří protlačit mobil do přepážky, zcela vyčerpán vydechne:\n\nJen přichází na firemní schůzku s podnikatelem Bernatellim a čeká ji nemilé překvapení, Douglas ji zakáže používat laptop. V následné komunikaci překládá věty podle svého a domýšlí si, co chtěl Bernatelli vyjádřit. Samozřejmě se zcela mýlí a překládá často opak. Bernatelli jí vůbec nerozumí, po chvíli se naštve a rozhořčen odchází.\n\nRoy si při pokusech s hořícím modelem akvaparku popálí ruce. Když jej v nemocnici navštíví Julie a zeptá se ho, jak se to stalo, vyštěkne, že o tom nechce mluvit.\n\nJen se v noci probudí a uvědomí si, že Moss zůstal uvězněný v automatu.\nVedlejší role v epizodě „Italština pro začátečníky“:\n\n"}
{"id": "750890", "url": "https://cs.wikipedia.org/wiki?curid=750890", "title": "Fotokompozit", "text": "Fotokompozit\n\nFotokompozit je materiál používaný jako zubní výplň (tzv. bílá plomba). Je to druh syntetické pryskyřice, která se nanese do díry po zubním kazu a ozáří modrým světlem, takže dojde k polymerizaci, hmota vytvrdne a spojí se se zubovinou. Fotokompozit nesmí zvlhnout, proto je při plombování nutné odsávat sliny. Výhodou fotokompozitu oproti kovovému amalgámu je nevodivost, zdravotní nezávadnost a také estetické hledisko – má stejnou barvu jako zuby. Nevýhodou je vysoká pořizovací cena (není hrazen pojišťovnou) a krátká životnost, proto se např. na stoličky nepoužívá.\n\n"}
{"id": "750891", "url": "https://cs.wikipedia.org/wiki?curid=750891", "title": "Manzarek-Krieger", "text": "Manzarek-Krieger\n\nManzarek–Krieger (nebo také The Doors of the 21st Century, Riders on the Storm, Ray Manzarek and Robby Krieger of The Doors) byla americká rocková superskupina, kterou v roce 2002 založili dva dřívější členové skupiny The Doors, klávesista Ray Manzarek a kytarista Robby Krieger. Skupina byla rozpuštěna v roce 2013 po smrti Ray Manzareka.\n\n\n"}
{"id": "750895", "url": "https://cs.wikipedia.org/wiki?curid=750895", "title": "Andrej Nazarov", "text": "Andrej Nazarov\n\nAndrej Viktorovič Nazarov (Андрей Викторович Назаров, * 22. května 1974 v Čeljabinsku, SSSR) je bývalý ruský hokejový útočník, který odehrál 571 utkání v NHL.\n\nV roce 1992 vybojoval v Norsku na mistrovství Evropy do 18 let bronzovou medaili. V seniorské kategorii reprezentoval Rusko na mistrovství světa 1998 ve Švýcarsku (5. místo).\n\nOdchovanec klubu Traktor Čeljabinsk debutoval v ruské nejvyšší soutěži v sezoně 1991/92 v barvách moskevského Dynama. V rodném Čeljabinsku hrál již v ročníku 1990/91 za tamní Mechel druhou ligu. V roce 1992 jej draftoval jako desátého celkově klub NHL San José Sharks. Do organizace tohoto klubu vstoupil o rok později. Nazarov v NHL proslul mimo jiné jako hráč, který se během zápasu i popere s hráčem soupeře.\n\nZe San José byl vyměněn v průběhu sezony 1997/98 do Tampa Bay Lightning. Během následujících čtyř sezon postupně prošel mužstvy Calgary Flames, Anaheim Ducks, Boston Bruins a nakonec se v průběhu ročníku 2001/02 usadil v kádru Phoenix Coyotes. V dresu tohoto celku nastupoval až do roku 2004. Ročník NHL 2004/05 se kvůli sporům vedení ligy a hráčských odborů nekonal, tak jej strávil Nazarov v ruské superlize. V průběhu ročníku přestoupil z Metallurgu Novokuzněck do Avangardu Omsk. S Omskem vyhrál turnaj Super six, kterého se zúčastnili mistři šesti evropských zemí. Po výluce se vrátil do Severní Ameriky, kde posílil celek Minnesota Wild. V jeho dresu odehrál v úvodu sezony 2005/06 dvě utkání. V listopadu byl odeslán do záložního celku\nMinnesoty – Houston Aeros, který hraje AHL. Za Houston nastoupil pouze k jednomu utkání – 27. listopadu proti Milwaukee Admirals. Klub poté opustil a v létě ukončil kariéru, takže to byl jeho poslední zápas v profesionální kariéře.\n\nV letech 2008-2010 trénoval mateřský Čeljabinsk v Kontinentální hokejové lize. Od října 2010 vedl dva roky Viťaz Čechov ve stejné soutěži. V létě 2013 se stal hlavním trenérem klubu HC Donbass Doněck, ukrajinského účastníka KHL a zároveň převzal ukrajinskou reprezentaci. Po roce oba posty opustil a v sezoně 2014/15 trénoval Barys Astana.\n\nOd sezony 2015/16 nastupuje na pozici trenéra SKA Petrohrad, smlouvu podepsal na dvě sezony.\n\nJako trenér Čechova se nechvalně proslavil 4. listopadu 2011, když v utkání na ledě Dinama Minsk ve vypjaté situaci, když 44 sekund před koncem jeho mužstvo inkasovalo branku na 2:3, popadl hokejku a se dvěma svými svěřenci napadl diváky za svojí střídačkou Za incident dostal trest v podobě zákazu vést mužstvo ve dvou utkáních. Trenér se hájil tím, že na střídačku začaly létat ze strany diváků předměty. Například toto video incidentu na serveru YouTube zhlédlo již přes 220 000 uživatelů.\n\nHráči Čechova měli problémové chování opakovaně a ostatní kluby by si přály, aby byl klub vyloučen a Nazarov potrestán.\n\nProblémové chování však prokazoval i v dalším působišti, když na střídačce Barys Astana v září 2014 na ledě Vladivostoku hodil láhev po rozhodčích a gestikuloval opět i do hlediště, inkasoval šestizápasový distanc. V listopadu pak v utkání s Kazaní hodil láhev po hráči soupeře a za trest nesměl na lavičku čtyři utkání a musel zaplatit 49 000 rublů.\n\n\n"}
{"id": "750896", "url": "https://cs.wikipedia.org/wiki?curid=750896", "title": "Gironde", "text": "Gironde\n\nGironde je estuár v jihozápadní Francii, který se rozkládá od soutoku řek Garonny a Dordogne až k pobřeží Atlantského oceánu. Je zhruba 75 km dlouhý a až 15 km široký a s rozlohou 685 km je největším ústím v Evropě. Podle tohoto území je pojmenován departement Gironde.\n\nGironde se rozkládá na území departementů Gironde a Charente-Maritime v regionech Akvitánie a Poitou-Charentes. Začíná poloostrovem Bec d'Ambès, který vytvářejí na svém soutoku řeky Garonna a Dordogne. Na obou březích se po celé délce estuáru rozkládají vinice.\n\nPovodí Gironde zahrnuje u řeky Dordogne severní Akvitánii a velkou část Francouzského středohoří, řeka Garonna odvodňuje zbytek Akvitánské pánve.\n\nNejvětším městem v okolí je Bordeaux, které leží asi 15 km proti proudu od soutoku obou řek. Na řece Dordogne leží město Libourne, přímo v oblasti Gironde je největší Royan, z dalších měst to jsou Blaye, Bourg a Talmont-sur-Gironde na pravém břehu a Blanquefort, Pauillac a Margaux na levém.\n\nUž v antice měla Gironde velký strategický a ekonomický význam. Přístav v Bordeaux, tehdejší Burdigala, položil základ pro obchod a dlouhodobou prosperitu. Pozůstatky římské nadvlády byly nalezeny v obci Soulac-sur-Mer. Po pádu Římské říše byla oblast ohrožována nájezdy Normanů a Bordeaux bylo zničeno.\n\nVe středověku bylo území v rukou Angličanů a Gironde měla velký význam v obchodu mezi Akvitánií a Anglií. Vyváželo se především víno, barviva, sůl a zbraně, naopak se dovážely z Anglie kůže, textil a kovy. Během stoleté války byla Gironde základnou Angličanů. Po bitvě u Castillonu v roce 1454 připadlo území opět Francii. Přístav Bordeaux se v novověku stal největším a nejvýznamnějším přístavem Francie, neboť přes něj proudilo zboží při obchodech s Afrikou a Antilami. Gironde tím získala velký strategický význam a vznikla zde řada pevností. V 17. století zde zřídil Sébastien Le Prestre de Vauban pevnost Blaye na pravém břehu a Fort Médoc na levém.\n\nVe 20. století se Gironde stala významnou průmyslovou oblastí. Ve městě Le Verdon byl vybudován nákladový terminál, který slouží i k uskladnění ropy, ve městě Pauillac byla vybudována ropná rafinerie.\n\n"}
{"id": "750897", "url": "https://cs.wikipedia.org/wiki?curid=750897", "title": "Jan Fišer", "text": "Jan Fišer\n\nJan Fišer (19. července 1921, Praha – 26. září 2011, Česká Lípa) byl český divadelní režisér.\n\nRoku 1941 byl transportován do Terezína. Po válce se plně věnoval divadlu. Pracoval jako asistent režiséra a režisér v Divadle na Vinohradech (1945–1950) , režíroval dva roky v Městských divadlech pražských, odkud pak odešel na funkci ředitele do Státního souboru písní a tanců , ve Vesnickém divadle, na divadelních scénách v Brně (v tehdejším Divadle bratří Mrštíků, dnešní Městské divadlo Brno) a v Plzni, ale i v Laterně magice.\n\nV roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nJeho dcerou byla herečka Táňa Fišerová.\n\n\n"}
{"id": "750899", "url": "https://cs.wikipedia.org/wiki?curid=750899", "title": "Jaroslav Zelený", "text": "Jaroslav Zelený\n\nJaroslav Zelený (* 20. srpna 1992 v Hradci Králové) je český fotbalový obránce či záložník, od léta 2018 hráč klubu SK Slavia Praha.\n\nOdchovanec hradeckého fotbalu byl velkým talentem již v dorostu, odkud si ho pro sezónu 2010/2011 vyhlédl trenér Václav Kotal. Od té doby se stal stálým členem A-týmu a patří k hlavním tahounům hradeckého celku. V druholigové sezoně 2013/14 postoupil s Hradcem Králové do nejvyšší soutěže. V létě 2014 odešel na hostování do mužstva MFK Karviná, které se v únoru 2015 změnilo v přestup.\n\nV lednu 2017 přestoupil do klubu FK Jablonec.\n\n"}
{"id": "750901", "url": "https://cs.wikipedia.org/wiki?curid=750901", "title": "Miroslav Plešák", "text": "Miroslav Plešák\n\nMiroslav Plešák (* 9. září 1943) je český dramaturg a režisér.\n\nVystudoval Střední pedagogickou školu v Kroměříži (1959) a poté Filozofickou fakultu Masarykovy univerzity v Brně – obor divadelní věda – čeština (1966). V letech 1972–1989 byl dramaturgem v Divadle pracujících v Gottwaldově (dnes Městské divadlo Zlín). Byl také uměleckým šéfem Divadla bratří Mrštíků (dnes Městské divadlo) v sezóně 1989/1990. Od roku 1991 do roku 2003 byl dramaturgem Mahenovy činohry Národního divadla v Brně (spolupráce s režiséry Z. Kaločem, Z. Srbou, V. Kelblem, I. Krobotem, R. Polákem, P. Mikulíkem, M. Porubjakem, Ľ. Vajdičkou aj.). V sezóně 2003/2004 se opět vrací do Zlína, kde pracoval jako umělecký šéf Městského divadla. Je ženatý a má dvě děti. Mezi jeho záliby patří turistika, plavání a moravská vína. Jako pedagog působí na brněnské JAMU.\n\n"}
{"id": "750902", "url": "https://cs.wikipedia.org/wiki?curid=750902", "title": "Jan Stanislav Skrejšovský", "text": "Jan Stanislav Skrejšovský\n\nJan Stanislav Skrejšovský (6. ledna 1831 Libišany – 14. října 1883 Vídeň) byl český novinář a politik, člen staročeské strany. 14. září 1862 založil německy psaný deník \"Politik\", v němž hájil české národní zájmy proti vídeňským centralistům. Po rakousko-uherském vyrovnání agitoval pro politiku pasivního odporu (neúčasti českých poslanců v Říšské radě) a nakupoval velkostatky s cílem získat hlasy ve velkostatkářské kurii; v té době byl předním představitelem staročechů a obávaným protivníkem rakouské vlády. Roku 1873 byl odsouzen na rok do vězení pro nezaplacení daně z inzerátů; rozsudek byl v Čechách chápán jako účelový a politický. Po návratu z výkonu trestu zápasil s dluhy a finančními problémy. Po smrti Františka Palackého roku 1876 neuznal autoritu jeho nástupce Riegra, otevřený konflikt prohrál a bez jakéhokoli vlivu i majetku odešel v roce 1879 do Vídně, kde v hmotném nedostatku vydával noviny. Spory, do nichž byl v posledních letech zapojen, zničily jeho politickou kariéru i reputaci. Byl všeobecně uznávaný pro svou houževnatost, pevnou vůli a pracovitost, pozdější životopisci oceňovali jeho obětavé hájení českých zájmů v letech 1862–1878.\n\nNarodil se 6. ledna 1831 v Libišanech u Pardubic. Vystudoval gymnázium v Praze a Hradci Králové, poté absolvoval pražskou filosofickou a právnickou fakultu. Roku 1848 se v Praze stal členem studentské legie; po návratu domů během velikonoc ho ale rodiče kvůli bezpečnosti nepustili zpět, čímž mu znemožnili účastnit se revoluce.\n\nRoku 1852 vstoupil do praxe u finanční prokuratury v Praze, poté pracoval jako úředník na katastru v Žatci. Tam se v roce 1857 oženil s Marií Wolframovou, dcerou statkáře z Trnovan. O rok později získal místo na ministerstvu ve Vídni.\n\nRoku 1861, po uvolnění poměrů, odešel ze státní služby a vstoupil do politiky. Využil znalosti pozemkových knih a zajistil, aby rolníci na Pardubicku získali bonifikace od vlády, na které měli nárok. Jako odměnu vydělal 9000 zlatých, které společně s 10 tisíci od přátel použil na založení německojazyčného deníku \"Politik\", zaměřeného na propagaci českého státoprávního programu (obnovení historických práv Českého království). První číslo vyšlo 14. září 1862. Jako novinář a agitátor ostře vystupoval proti vídeňským centralistickým vládám. Během pruského vpádu do Prahy otiskl jeho list (jako jediné pražské německé noviny) manifest císaře Františka Josefa, který vyvolal nesouhlas okupačních úřadů. Skrejšovský krátce před zatčením uprchl z Prahy do Řezna, odkud se vrátil po uzavření příměří.\n\nV doplňovacích volbách počátkem ledna 1863 se poprvé stal poslancem Českého zemského sněmu, tehdy za kurii venkovských obcí, obvod Dvůr Králové, Jaroměř. Nahradil rezignovavšího poslance Bedřicha Landrocka. Znovu pak v doplňovacích volbách počátkem listopadu 1866 byl zvolen na Český zemský sněm, kde tentokrát zastupoval kurii venkovských obcí, obvod Pardubice, Holice, Přelouč. Volba byla ovšem zpochybněna. Ještě než se sporem začala zabýval sněmovní komise, Skrejšovský koncem listopadu 1866 sám na mandát rezignoval.\n\nOd roku 1867 bojoval proti rakousko-uherskému vyrovnání a vídeňským politikům (Friedrich Ferdinand von Beust, Karl von Auersperg, Eduard Herbst, Karl Giskra), kteří jej prosazovali; jako alternativu propagoval federalismus a obnovení práv Českého království. Po úředním zastavení deníku \"Politik\" v dubnu 1867 začal vydávat \"Correspondenz\", poté \"Patriot\", od července pak mohl obnovit \"Politik\". Za pokuty, propadlé kauce a podporu rodinám zatčených novinářů vyplatil 60 tisíc zlatých. Téhož roku onemocněl na žlučové kameny. Odjel na léčení do Karlových Varů, ale po požití nevhodné minerální vody se jeho stav prudce zhoršil a zachránila ho jen rychlá operace.\n\nZapojil se i do hospodářského života – společně s Aloisem Olivou prosadil založení Živnobanky a pražské burzy a působil ve vedení obou institucí. Roku 1869 koupil dům v Jindřišské ulici, který se stal sídlem deníku \"Politik\".\n\nV doplňovacích volbách v září 1869 se vrátil i na Český zemský sněm, nyní za kurii městskou, obvod Vysoké Mýto, Skuteč, Hlinsko. V této době ovšem čeští poslanci praktikovali politiku pasivní rezistence (faktického bojkotu sněmu), takže mandát opět ve skutečnosti nevykonával. Poslanecké křeslo zde obhájil v řádných zemských volbách v roce 1870.\n\nKdyž před zemskými volbami v roce 1872 založily provládní strany „chabrus“ pro nákup českých velkostatků s cílem získat hlasy v kurii velkostatkářů na Českém zemském sněmu, rozhodl se jim Skrejšovský konkurovat nákupem statků ve prospěch staročechů. Od politických odpůrců tak koupil hospodářství v obcích Úholičky, Ostrov, Zruč nad Sázavou a Hodkov (první dvě do roka prodal). Sám byl pak v zemských volbách roku 1872 zvolen, stále za kurii městskou, obvod Vysoké Mýto, Skuteč, Hlinsko. Vzhledem k pokračující politice pasivní rezistence mandát aktivně nevykonával. Po doplňovacích volbách v roce 1874 se už v tomto volebním obvodu uvádí jako poslanec Josef Jireček.\n\n15. srpna 1872 byl po příjezdu z Hodkova do Prahy předvolán k soudu a téhož dne vzat do vazby pro nezaplacení daně z uveřejněných inzerátů. Zatčení bylo obecně chápáno jako akt politické pomsty ze strany rakouské vlády. František Palacký ho navštívil ve vězení. Několik obcí ho jmenovalo čestným občanem.\n\nSoudní jednání v prvním stupni se konalo na začátku roku 1873. 8. března vynesl c. k. zemský soud osvobozující rozsudek. Konstatoval, že objektivně došlo ke ztrátě 300 zlatých, ale nepodařilo se prokázat, kdo byl skutečným nakladatelem. Skrejšovský byl majitelem, ředitelem a šéfredaktorem listu (a do roku 1868 platil poplatky ze svých prostředků), vydávání listu ale zajišťovalo konsorcium s nejasnými členy. Na pozici vydavatele se vystřídalo několik lidí (Václav Nedoma, Josef Hrdlička, Václav Kašpar, Karel Tůma, Václav Hodek aj.). Protože poplatek měl podle zákona odvést faktický nakladatel, a protože se nepodařilo prokázat, že v této pozici vystupoval Skrejšovský, rozhodl soud o jeho osvobození pro nedostatek důkazů. Spolu s ním byl souzen zaměstnanec Antonín Růžička pro kladení odporu při výběru poplatků (poskytnutí zavádějících informací výběrčímu); i ten ale byl osvobozen, protože svědkové nepotvrdili, že se činu dopustil právě on. 16. března byl Skrejšovský propuštěn z vazby na kauci 10 tisíc zlatých. Státní žalobce se ale odvolal a c. k. vrchní soud v Čechách odsoudil Skrejšovského k osmnácti, Růžičku ke třinácti měsícům vězení. Poslední instancí byl nejvyšší soud, který koncem května odsoudil Skrejšovského na 1 rok a Růžičku prohlásil za nevinného.\n\nRoku 1873 znovu vážně onemocněl (zánět pobřišnice). Po léčebném pobytu v Karlových Varech nastoupil do výkonu trestu. Z vězení pokračoval v redigování \"Politiky\" pomocí tajně předávaných zpráv. V téže době ho ale postihly rodinné tragédie. 1. dubna 1874 zemřel švagr František Wolfram, ředitel jeho velkostatků (koncem března Skrejšovskému po velkých průtazích umožnili, aby ho na půl hodiny navštívil) a 17. května Skrejšovského pětiletá dcera. Nemocná manželka požádala o milost, ale když nedostala odpověď, telegraficky tuto žádost odvolala. To přimělo vídeňskou vládu k akci. Skrejšovský dostal milost, odmítl ji ale přijmout. Soud proto rozhodl, že bude v případě potřeby z vězení vyveden násilím. Aby nemohl vyvolat nepokoje tím, že půjde po ulici ve vězeňském oblečení, donutili jej převléci se do civilu a odvezli ho v uzavřeném voze do bytu.\n\nPo propuštění se musel vyrovnat s velkými hospodářskými ztrátami a dluhy, váznoucími na jeho majetku (způsobenými nemocí a úmrtím správce i následky krachu na vídeňské burze 10. května 1873). Pokračoval v politice pasivního odporu vůči vídeňské vládě, zastával se ale i slovanské vzájemnosti. Když v letech 1875-78 propukly na Balkáně války za osvobození Srbů a Černohorců od turecké nadvlády, organizoval Skrejšovský sbírky na pomoc jižním Slovanům. Sám zaslal 10 tisíc zlatých a byl černohorským knížetem Nikolou I. vyznamenán Danilovým řádem. 12. ledna 1877 doprovázel v Praze generála Čerňajeva a po jeho úředním vypovězení s ním odjel vlakem do Drážďan. V článcích a projevech doporučoval orientaci české politiky na slovanské národy v čele s Ruskem. K propagaci svých myšlenek založil i český časopis \"Brousek\".\n\n26. května 1876 zemřel František Palacký, jediný politik, jehož autoritu byl Skrejšovský ochoten uznat. Brzy poté došlo ke konfliktům s jeho nástupcem F. L. Riegrem. Jedním z prvních veřejných projevů této nevraživosti se ukázal v listopadu téhož roku u soudu na ochranu osobnosti proti Josefu Barákovi a Františku Šimečkovi z \"Národních listů\". Tento deník převzal posměšnou zprávu z německého listu \"Tagesbote\", podle níž Skrejšovský kdysi slíbil zatčenému spolupracovníku-novináři, že se bude starat po dobu trestu o jeho rodinu; pečoval o ni ale tak dobře, že novinář po návratu našel doma jedno dítě navíc. \"Národní listy\" v zprávě označili Skrejšovského za „muže drzého čela“. Skrejšovský se cítil uražen a podal na autory žalobu. V rámci důkazního řízení vyšlo najevo, že ačkoli Skrejšovský v novinových článcích odsuzuje všechny, kdo nestojí za Riegrem, v soukromých hovorech ho kritizuje a dokonce sepsal v roce 1871 projev, přednesený na táboru lidu v Litovli, v němž jej označuje za zrádce národa. (Spor skončil odsouzením novinářů za nedbalost; předchozí soud s \"Tagesbote\" byl vyřešen dohodou před vynesením rozsudku.)\n\nPostupně začal narůstat objem nesplacených dluhů, které nebylo možné financovat novými půjčkami. Mikuláš Karlach, předseda Svatováclavské záložny, který dosud Skrejšovského podporoval, byl donucen v zájmu svých vkladatelů odmítnout v říjnu 1876 jeho žádost o úvěr. Skrejšovský byl nucen uzavřít kupní smlouvu, na jejímž základě se majitelem domu č. 901 v Jindřišské ulici stal architekt Vilém Tierhier. Tiskárnu v tomto domě, na které také vázly dluhy, získalo roku 1877 vydavatelské družstvo. Skrejšovský se zavázal vést dál deník \"Politik\" podle usnesení družstva a nevydávat jiný časopis v němčině; výměnou došlo k úhradě jeho závazků, získal právo obývat byt v domě a roční honorář 1000 zlatých. Tierhier se stal osobně odpovědným za splacení převzatých půjček.\n\nPostupem času došlo ke konfliktu mezi šéfredaktorem Skrejšovským a vydavatelským družstvem, reprezentovaným Tierhierem a vyjadřujícím zájmy skupiny kolem F. L. Riegra. Roku 1878 nastínil v novoročním úvodníku, nazvaném \"Co dělat?\", dvě možnosti postupu české politické reprezentace: Vystoupit z pasivního odporu a dohodnout se s Maďary, nebo se zaměřit na válku za osvobození jižních Slovanů. 6. ledna na tento článek zareagoval Rieger – Skrejšovského postoje označil za dobrodružné a varoval před osudem Poláků, kteří po několika povstáních nedosáhli ničeho. Rieger se nechával slyšet, že \"Politik\" a \"Brousek\" nereprezentují staročeské zájmy a snažil se ve vedení listů o změnu.\n\nNěkolik členů vydavatelského družstva (František Ladislav Rieger, Emilián Skramlík, Antonín Otakar Zeithammer, Vilém Tierhier, Jindřich Šolc, stavitel Kandert) se 17. ledna 1878 dovědělo, že se do tisku připravuje vydání deníku s úvodníkem kritickým k F. L. Riegrovi. Sešli se proto, aby projednali další postup. Po dohodě odešel Tierhier do tiskárny s cílem zamezit jeho publikaci. Již vysázený článek rozházel a nařídil umístit místo něj krátkou zprávu družstva. Sazeč vyběhl oznámit to šéfredaktorovi. Následovala ostrá výměna názorů ve druhém patře, která skončila tím, že Tierhiera našli ležet v přízemí v bezvědomí s proraženou lebkou. Přivolaní lékaři Vilém Weiss a Vladislav Šír konstatovali, že jeho stav je prakticky beznadějný, a ponechali ho v domácím ošetřování. Zranění ale nakonec nebylo smrtelné, jeho stav se pomalu zlepšoval. (Nakonec se dožil 63 let, zemřel 27. ledna 1908). Skrejšovský byl 19. ledna zatčen a držen ve vazbě do 16. dubna. Protože se neprokázalo, jak k události přesně došlo, byl nejprve odsouzen k přestupku proti tělesné bezpečnosti na čtyři měsíce vězení a peněžité náhradě celkem 4168 zlatých, ale nejvyšší soud ve Vídni ho roku 1879 zprostil obvinění.\nPo incidentu konflikt mezi oběma skupinami pokračoval. Skrejšovský vydal brožuru \"Skrejšovský a družstvo „Politik“\" (v německé verzi \"Skrejšovský und das Consortium der \"Politik\"\"), kde ostře napadal své protivníky; ti se v tisku bránili ve společných prohlášeních i osobně (např. Mikuláš Karlach). Poukazovali přitom na to, že příčinou většiny Skrejšovského potíží bylo jeho zadlužení, se kterým mu nemohli dalšími půjčkami pomoci, protože by tím ohrozili vlastní hospodářství; podle nich bylo snadné prokazovat obětavost za cizí prostředky – převážně půjčené od vlasteneckých finančních institucí.\n\nOd června 1878 do října 1879 vydával (v rozporu s původní smlouvou) německý časopis \"Epoche\", kde vyzýval k pokračování pasivního odporu a prohloubení kontaktů s dalšími Slovany. Vydávání ukončil po vstupu českých poslanců na Říšskou radu.\n\nRoku 1879 odjel s rodinou bez prostředků do Vídně. S pomocí starého známého, který poskytl počáteční kapitál, začal vydávat německý týdeník \"Parlamentär\". Po jeho úspěchu přešel na vydávání podobně zaměřeného deníku \"Tribüne\". Většina jeho spolupracovníků byli Češi. Hájil autonomistický program ve prospěch českých zájmů a pravicovou politiku, čeští poslanci se k němu ale nehlásili. Souviselo to mimo jiné s tím, že do konce života nevzdal svou snahu znovu ovládnout \"Politik\", rozšiřoval na to téma brožury a vedl soudní spory. Hmotný nedostatek i neustálé spory měly vliv na jeho zdraví. Roku 1882 vážně onemocněl (revmatismus, ischias) a léčil se v lázních Gastýn. Roku 1883 mu byla diagnostikována výduť aorty (aneurysma), která ho upoutala na lůžko a zakrátko vedla i k jeho smrti.\n\nZádušní mše se konala 17. října ve vídeňském farním kostele Schotten. Poté byly jeho ostatky 19. října 1883 převezeny do Liběšic u Žatce a tam následujícího dne pohřbeny za účasti rodinných příslušníků, zástupců vídeňských spolků a některých politiků.\n\nBěhem života Palackého patřil Skrejšovský k předním staročeským politikům. Prohrál ale mocenský spor s Riegrem a jeho reputace byla zničena minimálně od aféry se zraněním V. Tierhiera. Vše, co dělal od té doby ve Vídni, byl jen zápas o holou existenci.\n\nNekrolog v \"Národních listech\", které ho v předcházejích letech silně kritizovaly, ocenil jeho pevnou vůli, energičnost a pracovitost, které prokazoval celý život. K prosazení svých cílů neváhal použít jakékoli prostředky.\n\nJan Soukenka roku 1931 ve vzpomínce uvedl, že Skrejšovský nebyl poražen svými protivníky ve Vídni, ale jen těmi na domácí politické scéně. Kdyby byl býval zemřel o několik let dříve, mohl být v dějinách uctívaný jako jeden z národních vůdců.\n\n"}
{"id": "750904", "url": "https://cs.wikipedia.org/wiki?curid=750904", "title": "Astyagés", "text": "Astyagés\n\nAstyagés (akkadsky \"Ištumegu\") byl posledním králem médské říše. Vládl v letech 585 př. n. l. až do 550 př. n. l.\n\nNastoupil na trůn po svém otci Kyaxarovi I., který krátce po bitvě u řeky Halys roku 585 př. n. l. zemřel. Bitva ukončila pět let trvající boje s Lýdií. Astyagés zdědil velkou říši, které vládl zaštítěn spojenectvím s dvěma švagry, Kroisem (lýdským králem) a Nebukadnesarem II. (babylonský král; vzal si Astyagovu sestru či dceru Amytis).\n\nObdobí jeho panování, charakterizované šířením mazdaismu, patřilo spíše ke klidným. Měl přinejmenším jednu dceru, Mandané, jež se provdala za perského krále Kambýsa I. Po pětatřiceti letech u moci mu nakonec vypověděla poslušnost šlechta. Následně byl svržen a vydán do rukou svého vnuka Kýra II., který se stal zakladatelem perské říše.\n"}
{"id": "750906", "url": "https://cs.wikipedia.org/wiki?curid=750906", "title": "Jakub Chleboun", "text": "Jakub Chleboun\n\nJakub Chleboun (* 24. března 1985, Litomyšl) je český fotbalový obránce a bývalý mládežnický reprezentant, od července 2014 hráč klubu FC Hradec Králové, od července 2017 na hostování v klubu Šachter Karaganda. Mimo Česko působil na klubové úrovni v Kazachstánu. Hraje na postu stopera – ve středu obrany.\n\nSvoji fotbalovou kariéru začal v klubu FC Hradec Králové, kde působil od elévů až po dorost.\n\nV lednu 2004 přestoupil do Slavie Praha, kde hrál nejprve za rezervu a dorost.\n\nPřed sezonou 2004/05 se propracoval do prvního týmu. V 1. české lize debutoval v dresu Slavie v úvodním kole hraném 7. srpna 2004 proti Tescomě Zlín (prohra 0:1), nastoupil na posledních osm minut. Celkem za \"sešívané\" nastoupil ke čtyřem ligovým zápasům.\n\nPřed sezonou 2005/06 odešel kvůli většímu zápasovému vytížení na hostování do jiného celku z Prahy, konkrétně do mužstva SC Xaverov. Během jednoho ročníku si připsal 30 střetnutí v lize, ve kterých vstřelil jednu branku.\n\nV létě 2006 se po dvou a půl letech vrátil do klubu FC Hradec Králové, kam zamířil na půlroční hostování s opcí. Společně s ním přišel ze Slavie taktéž hostovat útočník Tomáš Hašler. Chleboun dostal dres s číslem 15. V zimním přestupovém období sezony 2006/07 Hradec využil na oba hráče předkupní právo a získal je natrvalo. Na podzim 2007 krátce hostoval v týmu SK SOMOS Náchod hrajícím tehdy ČFL. S \"votroky\" zažil doby ve druhé nejvyšší soutěž i v 1. lize, do které s mužstvem postoupil v sezoně 2009/10. Svoji první branku v nejvyšší soutěži vsítil za Hradec Králové 26. 9. 2010 v zápase 10. kola ročníku 2010/11 v souboji nováčků proti klubu FK Ústí nad Labem (remíza 3:3), když v páté minutě otevřel hlavičkou z rohového kopu skóre střetnutí. V dubnu 2011 prodloužil s vedením smlouvu do léta 2014.\n\nV zimě 2011/12 zamířil do zahraničí, konkrétně na hostování do kazašského týmu FK Akžajyk z města Uralsk. Mužstvo tehdy bylo nováčkem nejvyšší soutěže, která se v Kazachstánu hraje systémem jaro-podzim. Do Akžajyku, který na začátku Chlebounova angažmá vedl slovenský trenér Jozef Škrlík, později přišli mj. krajani Antonín Buček a Pavel Černý.\n\nLigovou premiéru si odbyl 10. března 2012 v utkání prvního kola v souboji s mužstvem Okžetpes FK, odehrál celý zápas a společně se spoluhráči se radoval z výhry 3:0. Svoji první ligovou trefu zaznamenal 22. 4. 2012 proti klubu FK Žetisu, v 75. minutě brankou na 2:1 rozhodl utkání. Podruhé se střelecky prosadil o týden později v osmém kole, když v souboji s týmem FK Taraz (výhra 3:0) otevřel skóre střetnutí. Následně skóroval ve 39. minutě v odvetě proti Žetisu, Akžajyk remizoval se soupeřem v poměru 2:2. I další gól dal v odvetném střetnutí, tentokrát v 67.minutě souboje s Tarazem (prohra 2:3) ve 20. kole. Svoji pátou trefu zaznamenal ve 21. kole hraném 26. srpna 2012 proti mužstvu Ordabasy Šymkent, 25 minut před koncem srovnal na konečných 1:1. V sezóně 2012 odehrál 26 ligových zápasů.\n\nV prosinci 2012 se stal kmenovým hráčem Akžajyku. Poprvé v ročníku se prosadil ve 4. kole v souboji s Tobolem Kostanaj, jeho branka ze třetí minuty nastavení znamenala vyrovnání na konečných 1:1. Ze své druhé přesné trefy se radoval 18. 4. 2013 v 16. minutě proti klubu FK Atyrau, jeho tým zvítězil vysoko 4:0. Potřetí skóroval 6. července 2013 v souboji s mužstvem Ordabasy Šymkent, když v 90. minutě srovnal na 1:1. Akžajyk nakonec tento výsledek neudržel, o minutu později inkasoval a prohrál 1:2. Během roku nastoupil ke 32 utkáním v lize, ve kterých nechyběl na hřišti ani minutu. Jeho klub skončil po základní části i ve skupině o udržení na posledním místě a po dvou sezonách sestoupil do druhé ligy.\n\nPo sestupu Akžajyku pokračoval v nejyšší soutěži v Irtyši Pavlodar, kam přestoupil. Irtyš měl o Chlebouna zájem již v minulosti.\n\nV dresu Irtyše Pavlodar debutoval v 1. kole hraném 15. 3. 2014 v souboji se Šachterem Karagandy, odehrál celých devadesát minut a podílel se na výhře 1:0. Na jaře 2014 si připsal devět ligových startů v nichž zaznamenal plnou zápasovou minutáž, ve čtyřech případech zůstal na lavičce náhradníků.\n\nV červenci 2014 se podruhé vrátil do Hradce Králové, který byl tehdy nováčkem první ligy. V týmu se opět sešel s Pavlem Černým, s nímž kromě Akžajyku hrál také v letech 2006-2011 v Hradci.\n\nObnovenou premiéru v dresu \"votroků\" si odbyl 10. 8. 2014 v utkání 3. kola nejvyšší soutěže proti mužstvu FK Mladá Boleslav (remíza 0:0), nastoupil na celý zápas. Na jaře 2015 jeho klub sestoupil zpět do druhé ligy. V sezoně 2014/15 nasbíral v lize 24 startů.\n\nPo většinu ročníku byl pouze na lavičce náhradníků nebo nastupoval jako střídající hráč. S Hradcem postoupil zpět do české nejvyšší soutěže, když jeho klub ve 28. kole hraném 17. května 2016 porazil Baník Sokolov 2:0 a tým 1. SC Znojmo, které byl v tabulce na třetí pozici, prohrálo s mužstvem FC Sellier & Bellot Vlašim. Během roku odehrál 13 ligových střetnutí.\n\nV zimním přestupovém období sezony 2016/17 prodloužil s Hradcem Králové smlouvu o rok a půl, tedy do léta 2018.\n\nV červenci 2017 odešel na hostování do známého prostředí, kazašského klubu Šachter Karaganda.\n\nAktuální k 13. září 2016\n\nJakub Chleboun nastupoval v roce 2004 za českou reprezentaci do 19 let, v jejímž dresu si připsal sedm zápasů .\n\n"}
{"id": "750908", "url": "https://cs.wikipedia.org/wiki?curid=750908", "title": "Emília Došeková", "text": "Emília Došeková\n\nEmília Došeková (* 14. června 1937, Bratislava) je slovenská herečka, recitátorka, zpěvačka – šansoniérka a televizní scenáristka.\n\n15 sezón byla členkou krajského divadla v Nitře (později Divadlo Andreja Bagara). V roku 1973 odešla z divadla a začala působit jako umělkyně ve svobodném povolání. O jejím životě a tvorbě pojednává dokumentární film \"Háčkovaný svet\" scenáristy a režiséra Fedora Bartka (Slovenská televize Bratislava 2002).\n\n\n\n"}
{"id": "750909", "url": "https://cs.wikipedia.org/wiki?curid=750909", "title": "Velká pětka argentinského fotbalu", "text": "Velká pětka argentinského fotbalu\n\nVelká pětka (\"Cinco grandes\") je termín, kterým argentinští fotbaloví fanoušci označují pětici klubů z hlavního města Buenos Aires: Boca Juniors, Independiente, Racing Club, River Plate a San Lorenzo de Almagro.\n\nOznačení vzniklo v roce 1934, kdy byla založena Argentinská fotbalová asociace a padlo rozhodnutí, že pět největších a nejúspěšnějších klubů dostane tři hlasy. Od roku 1931, kdy se argentinská Primera División zprofesionalizovala, až do roku 1967 si Velká pětka rozdělila všechny tituly. Zájmy těchto klubů také rozhodly o tom, že z nejvyšší soutěže nesestupují nejslabší týmy ročníku, ale nejslabší týmy za poslední tři roky – velkokluby tak mají možnost jednu nevydařenou sezónu napravit. Boca Juniors a Independiente neopustily profesionální ligu nikdy, jedinkrát San Lorenzo de Almagro a River Plate (v roce 2011) a třikrát Racing Club. Zápasy mezi těmito týmy bývají nejsledovanější – na prvním místě je \"Superclásico\" mezi Bocou a Riverem a hned za ním \"Clásico de Avellaneda\" mezi sousedy Independiente a Racingem.\n\n\"Platné k roku ????\"\n\n\"Platné k roku ????\"\n\n\"Platné k roku ????\"\n\n\"Platné k roku ????\"\n\nConsultora Equis 2012:\n\nVe 21. století už není dominance Velké pětky tak výrazná a jiné kluby ji výkonnostně dohánějí. V historické ligové tabulce na šesté pozici je Vélez Sarsfield, jeho příznivci tedy někdy hovoří o Velké šestce. V minulosti se mezi Velkou pětku snažil proniknout Huracán, někdy se k ní počítají také Estudiantes de La Plata, Newell's Old Boys a Rosario Central. Proto se o těchto klubech někdy hovoří jako o „malé pětce“.\n\n\n"}
{"id": "750913", "url": "https://cs.wikipedia.org/wiki?curid=750913", "title": "Medvědi - špionáž v lese", "text": "Medvědi - špionáž v lese\n\nMedvědi – špionáž v lese (\"Bears – Spy in the Woods\") je dokumentární film televize BBC natočený v roce 2004. Důmyslně skryté kamery za pomoci nejmodernější technologie odhalují život medvědů baribalů, pand velkých, medvědů ledních, medvědů grizzly a medvědů brýlatých. Film vypráví světoznámý přírodovědec David Attenborough. V Česku byl dokument poprvé vysílán na ČT1.\n\n"}
{"id": "750917", "url": "https://cs.wikipedia.org/wiki?curid=750917", "title": "Mistrovství světa v rychlobruslení na jednotlivých tratích 2007", "text": "Mistrovství světa v rychlobruslení na jednotlivých tratích 2007\n\nMistrovství světa v rychlobruslení na jednotlivých tratích 2007 se konalo od 8. do 11. března 2007 v rychlobruslařské hale Utah Olympic Oval v americkém Kearns nedaleko Salt Lake City. Jednalo se o 10. mistrovství světa v rychlobruslení na jednotlivých tratích.\n\nČeskou výpravu tvořily Martina Sáblíková a Andrea Jirků (obě 3000 m, 5000 m).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 23 závodníků.\nZávodu se zúčastnilo 24 závodníků.\nZávodu se zúčastnilo 16 závodníků.\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 23 závodnic.\nZávodu se zúčastnilo 19 závodnic.\nZávodu se zúčastnilo 23 závodnic.\nZávodu se zúčastnilo 16 závodnic.\nZávodu se zúčastnilo sedm týmů.\n"}
{"id": "750923", "url": "https://cs.wikipedia.org/wiki?curid=750923", "title": "Arda Arménská", "text": "Arda Arménská\n\nArda Arménská byla manželka Balduina I. a první královna Jeruzalémského království.\n\nPatřila k arménské národnosti a v literatuře je obvykle nazývána Arda, ač pro toto jméno chybí opora v pramenech. Byla dcerou knížete Thorose a ovdovělý křižák Balduin z Boulogne se s ní oženil zřejmě okolo roku 1097. Tehdy byl novopečeným hrabětem z Edessy a potřeboval Ardino věno ve výši 60 tisíc bezantů.\n\nRoku 1100 se Balduin stal jeruzalémským králem a o čtyři roky později bezdětné manželství skončilo údajně proto, že byla Arda znásilněna muslimem.\nZapuzená choť odešla nejdříve do kláštera a její stopy mizí v Konstantinopoli, kde údajně proslula svým nevázaným životním stylem.\n\n"}
{"id": "750925", "url": "https://cs.wikipedia.org/wiki?curid=750925", "title": "Anatomie psa domácího", "text": "Anatomie psa domácího\n\nAnatomie psa domácího popisuje stavbu těla psa domácího a s ní související vlastnosti. Během domestikace bylo vyšlechtěno nespočet psích plemen, lišících se výrazně stavbou těla i velikostí: nejmenším plemenem je čivava, s ideální hmotností 1,5 až 3 kg, obecně největším psem je irský vlkodav s kohoutkovou výškou minimálně 71 cm, rekordmanem je nicméně německá doga s kohoutkovou výškou přesahující 1 metr, nejtěžšími psy jsou bernardýn a anglický mastif, s hmotností přesahují 100 kg. Přesto jsou všichni psi příslušníci jednoho živočišného druhu a jejich vnitřní anatomie je do značné míry totožná.\n\nPes patří mezi psovité šelmy a stavbou těla je podobný svým divokým nejbližším příbuzným, vlku obecnému, zvláště vlku indickému (') a vlku himálajskému ('), a dále šakalovi obecnému (\"\"). V porovnání s vlkem má pes domácí obecně širší a kratší čenichovou partii, těžší kostru, kratší končetiny, menší a kulatější tlapy a nemívá zcela rovný ocas.\n\nPes domácí má štíhlé svalnaté tělo s mohutným hrudníkem. Na hrudník je pod úhlem asi 40° nasazen svalnatý krk, který nese hlavu s prodlouženou čenichovou partií. Oči jsou menší, naopak ušní boltce nápadné, původně vzpřímené a zašpičatělé, u prošlechtěných plemen též klopené a převislé. Končetiny jsou stavěny pro vytrvalost v chůzi i běhu. Pes je prstochodec, našlapuje na pružné nášlapové polštáře, což jsou zrohovatělé bezsrsté útvary na tlapkách, drápy jsou pevné, tupé a nezatažitelné. Na hrudní končetině má pes pět prstů, z nichž palec je zakrnělý a nedotýká se země, na pánevních končetinách jsou zpravidla jen čtyři prsty. Ocas psa je obecně středně dlouhý a jen málokdy je zcela rovný, často bývá šavlovitý, srpovitý nebo aspoň jeho konec je stočený vzhůru. Tělo psa je zpravidla kryté srstí různé délky i struktury.\n\nKostra psa se bez ohledu na plemennou příslušnost psa skládá z 271–282 kostí. Kostra se dělí na tři hlavní části – lebku, která chrání mozek a nese silné čelisti umožňující masožravý způsob života, osový skelet – páteř a hrudní koš, které tvoří osu těla a chrání vnitřní orgány, a kostru končetin. U většiny psů je růst dlouhých kostí do délky dokončen mezi 10. a 12. měsíci věku, i když uzavírání všech růstových plotének trvá déle, horní epifýza pažní lýtkové kosti se s tělem kosti definitivně spojuje do 15. měsíců věku a kompletní osifikace pánevní spony je dokončena do 6 let věku.\n\nJednotlivé kosti jsou navzájem spojeny klouby, které umožňují jejich vzájemný pohyb. Na konci kostí je pružná hladká chrupavka, která ve spojení s kloubním mazem tento pohyb dále usnadňuje. Některé klouby jsou natolik zpevněné vazy, že jsou prakticky nepohyblivé, jako je např. kloubní spojení pánve a křížové kosti. Kosti lebky jsou u psa spojeny pomocí pevných vazivovitých švů.\n\nKosterní svaly psa se šlachami upínají na kosti a přenáší na ně svalovou práci, čímž umožňují pohyb celého zvířete. V psích svalech je jen málo vazivové složky, převládá svalová tkáň, přičemž v hlubokých svalech končetin zcela převládají pomalá červená vlákna typu I, která zajišťují neustálé napětí, aniž by se unavila. V povrchových svalech jsou červená vlákna společně s rychlými bílými vlákny typu II.A, která umožňují rychlý silový pohyb a přitom jsou rovněž velmi odolná proti únavě. Svaly odpovídají přizpůsobení psa jako vytrvalého běžce. Rychlá červená vlákna, která umožňují maximální silový pohyb, ale rychle se unaví, u psa nejsou. Pes ale nemá žádný mechanismus pro neúnavné stání a v klidu usedá nebo lehá.\n\nPes má dobře vyvinuté mimické svaly, které mu umožňují širokou obličejovou mimiku, která je pro psa důležitá při komunikaci. Stejně tak žvýkací svaly jsou mohutně vyvinuté. Pes má dále mnoho malých, uchohybných svalů, které mu umožňují pohybovat s ušními boltci.\n\nNavzdory zjevným rozdílům ve tvaru těla se svalová soustava psa liší od svalstva člověka jen v detailech. Největší rozdíly jsou na končetinách, pes nemůže pohybovat samostatně jednotlivými prsty, počet svalů, které ovládají pohyby prstů je u něj velmi omezený. Na druhou stranu má pes na rozdíl od člověka ocas a k němu vyvinutou svalovinu ocasu, která mu umožňuje natáčet a zvedat ocas do všech stran.\n\nTrávicí soustava psa odpovídá svou stavbou tomu, že pes je především masožravec. Poměr délky jeho trávicí trubice a délky těla je asi 5–6:1.\nZačátek trávicí trubice je dutina ústní, u psa nazývaná morda. Vstup do mordy vymezuje dolní a horní pysk, přičemž pysky jsou velmi citlivé, dobře pohyblivé a často tmavě pigmentované. Ze sliznice na okrajích pysků vyrůstají pyskové papily. Uprostřed horního pysku je hluboká brázdička, '. Sliznice pysků a tváří přechází na alveolární, tzn. zubní lůžka nesoucí plochy horní a dolní čelisti, kde je sliznice již označována jako dáseň. Tam se pevně spojuje s okosticí a vytváří dásňové papily kolem korunek zubů. Po stranách je ohraničena tvářemi. Strop dutiny ústní tvoří tvrdé a měkké patro. Na tvrdém patře na za řezáky ústí řezákový průchod, spojený s malým Jacobsonovým orgánem. Uprostřed patra je naznačený patrový šev a napříč patrem probíhá 6–10 patrových stupňů ('), které zabraňují vypadávání potravy. Měkké patro je tvořené svaly a při zpracovávání potravy chrání vstup do nosohltanu.\n\nJazyk psa je dlouhý, s hlubokým středovým žlábkem, který však nedosahuje až k hrotu jazyka. Na spodní straně se od hrotu jazyka až k uzdičce táhne hmatný útvar zvaný \"lyssa\", který je tvořen tukovou a vazivovou tkání s ostrůvky chrupavky. Na kořeni jazyka je na každé straně jedna lístkovitá a 2–3 hrazené papily, které nesou chuťové pohárky. Většinou je jazyk růžový, mohou se na něm vyskytnout pigmentové skvrny, některá asijská plemena psů, jako je čau-čau nebo šarpej, mají jazyk černěmodré barvy.\n\nChrup psa je heterodontní, rozlišený na čtyři různé typy zubů: řezáky, špičáky, třenové zuby (premoláry) a stoličky (moláry). Všechny zuby jsou brachyodontní, tzn. s ukončeným obdobím růstu, třenové zuby a moláry jsou sekodontní, tedy vybíhající ve výrazné hrotité výběžky. Čtvrtý třenový zub (P4) v horní čelisti a první stolička (M1) v čelisti spodní jsou největšími zuby a vytvářejí společně tzv. trhákový komplex.\n\nMléčný chrup psa se skládá z 28 zubů: šesti řezáků v horní čelisti, šesti řezáků v dolní čelisti, špičáků a v každé čelisti z 6 premolárů, p1, p2 a p3. Zubní vzorec štěněte tedy je:\nMléčné zuby jsou menší a mají řidší sklovinu šedivě bílé barvy, která se liší od barvy skloviny trvalých zubů. Štěňata se rodí zcela bez zubů: mléčné řezáky se prořezávají mezi 4.–6. týdnem věku, špičáky mezi 3.–5. týdnem, třenové zuby mezi 5.–6. týdnem věku. Ve stáří dvou měsíců jsou již všechny mléčné zuby plně prořezány.\n\nMezi třetím a čtvrtým měsícem věku se mléčné zuby postupně otírají a rozestupují se. Trvalé zuby jsou založené pod mléčnými a svým růstem mléčné zuby postupně vytlačují. Výměna zubů začíná na konci čtvrtého až v polovině pátého měsíce věku, přičemž u velkých plemen psů začíná a je ukončena dříve, než u plemen středních a malých. Nejprve dochází k výměně řezáků, kolem pátého měsíce vyrůstá trvalý třenový zub P1 a trvalá stolička M1, u půlročního štěněte začíná růst trvalých špičáků, premolárů a molárů. Trvalé špičáky mohou narůstat před mléčnými špičáky, přičemž ty ještě nevypadávají, a štěně má dočasně v mordě špičáků více, než čtyři. Přetrvává-li tento stav nad sedmý měsíc stáří, nebo je v této době v mordě psa ještě nějaký jiný mléčný zub, jedná se již o retenci mléčného chrupu. Je to stav častý u trpasličích plemen psů, zvláště u jorkšírkého teriéra, čivavy, jezevčíků nebo trpasličích pudlů. Řeší se extrakcí mléčných zubů v celkové anestezii.\n\nZubní vzorec dospělého psa je:\n\nŘezáky psa jsou malé a v každé polovině čelisti jsou tři: I1 jsou též nazývány klíšťky, I2 střeďáky a I3 krajáky. Řezáky pes používá při péči o srst, k vykusování parazitů a k odhryzávání zbytků masa z kostí. Pravidelné oblouky řezáků také tvoří podporu linie mezi špičáky. Horní krajáky se dále společně se špičáky dále podílejí na stavbě tzv. zámku, který umožňuje pevné uchopení kořisti.\n\nŠpičáky psa jsou dlouhé, jednokořenové a mohutné zuby, horní špičáky zapadají do prohlubně v dolním pysku, dolní špičáky mezi horní krajáky a horní špičák. Kořeny špičáku mohou být až dvakrát delší než korunka. Jejich funkce je jak mechanická – horní špičáky pomáhají udržet horní pysk vně tlamy a dolní drží jazyk uvnitř tlamy – hlavně jsou ale uzpůsobeny k uchopení kořisti či nepřítele a k utrhávání tkáně. První premolár v horní čelisti je malý zub, který svou přítomností pravděpodobně dále zpevňuje fixaci špičáků v čelisti. Trhákový komplex složený z největších premolárů a molárů slouží ke krájení kusů masa a drcení kostí. Poslední stolička M3 je malá a nemá větší význam. Psi nemají schopnost žvýkat potravu a v dutině ústní ji rozmělnit na malá sousta, kusy potravy polykají vcelku.\n\nZuby psa jsou v čelisti uchyceny kořeny, kterých je v závislosti na zubu různý počet. Nejvíce kořenů, tři, mají čtvrtý premolár a stoličky v horní čelisti. Tyto zuby vězí v čelisti opravdu pevně a k jejich vypadnutí dochází zřídkakdy, jen při pokročilém onemocnění dásní. Špičáky mají sice jediný kořen, ale jeho značná délka sama o sobě tvoří dostatečné ukotvení v čelistech a špičáky proto také vypadávají jen vzácně.\n\npočet kořenů zubů v trvalém chrupu psa (dle Černého)\nChrup psa se 42 trvalými zuby je chrup kompletní a dotyčný pes může být označen jako plnochrupý. Chybí-li některý trvalý zub, nazývá se tento stav jako oligodoncie, chudozubost. Plemenné standardy většiny plemen vyžadují kompletní chrup, přičemž chybějící P1 nebo M3 nebývá považováno za vadu vylučující. Chybějící zuby se tolerují u plemen s krátkými, deformovanými čelistmi a jsou běžné u naháčů, protože nepřítomnost třenových zubů a stoliček je geneticky svázaná s genem pro bezsrstost. Řezáky v čelisti tvoří dva pravidelné oblouky, přičemž jejich vzájemné postavení se označuje jako skus. U většiny psích plemen je požadován skus nůžkový: horní řezáky jsou umístěné mírně před řadou řezáků spodních a při skousnutí se přední plochy dolních řezáků lehce dotýkají zadních ploch řezáků horních. Těsný nůžkový skus je charakterizován přílišným dotekem dolních a horních řezáků, volný nůžkový skus je naproti tomu nůžkovým skusem s mezerou mezi řezáky 1–2 mm.\n\nJsou-li oba dva oblouky řezáků ve stejné úrovni a kousací hrany řezáků dosedají na sebe, vzniká skus klešťový. Standardy plemen bývá tolerován, i když není ideální a vede k rychlému obrušování zubů. Je-li dolní čelist zkrácená a mezera mezi horními a dolními řezáky je větší než 2 mm, jedná se o podkus. Vždy je považován za chybu a patologii. Občas se vyskytne u psů s příliš jemnou stavbou hlavy. Předkus je stav, při kterém je oblouk dolních řezáků před řezáky horními. Je běžný a často i standardem požadovaný u krátkolebých plemen psů. Netvoří-li řezáky pravidelné oblouky, ale některý ze zubů vystupuje, hovoří se o nepravidelném skusu. Podle odchýlení řezáku vzhledem k podélné ose oblouku může být nepravidelný skus podélný, příčný nebo kombinovaný.\n\nStáří psa lze podle zubů určit poměrně přesně ve štěněčím věku a v době přezubování (viz výše období výměny jednotlivých mléčných zubů). U staršího psa je možno věk určit orientačně podle stupně opotřebení trvalých zubů. Korunka řezáků psa tvoří v horní čelisti tři lalůčky, ve spodní čelisti dva. Věkem se zuby opotřebovávají a lalůčky se otírají v následujícím pořadí: ve stáří půl až jeden a půl roku dochází k otírání lalůčků prvních řezáků (klíštěk) dolní čelisti, následně se do dvou a půl let otírají dolní střeďáky, v období od dvou a půl let do tří a půl let se opotřebovávají lalůčky klíštěk horní čelisti, od tří a půl let do čtyř a půl let pokračuje otírání lalůčků horních střeďáků. Do pěti a půl let pokračuje otírání lalůčků krajáků dolní čelisti, kolem pěti let začíná být patrné i opotřebování špičáků. V šesti letech jsou již všechny lalůčky řezáků otřeny a začíná zkracování vlastních těl řezáků, takže vznikají třecí plochy ukazující průřez řezákem. Otírání těl pokračuje ve stejném pořadí jako otírání lalůčků, nejprve se otřou spodní první řezáky, pak spodní druhé řezáky kolem osmého až devátého roku, pak horní první řezáky a nakonec horní druhé řezáky. Zkracování řezáků způsobuje jejich rozestupování, nepravidelné postavení a nakonec dochází ke ztrátě zubů.\n\nStupeň opotřebovávání záleží kromě věku také na potravě psa, jeho pracovním zatížení, životním prostředí a genetickém založení, takže je určení věku vždy jen orientační. U starších psů je na zubech objevuje zubní kámen, ale u některých malých plemen (yorkšírský teriér, pražský krysařík aj.) a u individuálních jedinců jiných plemen se zubní kámen může tvořit už v mladším věku.\n\nDo mordy ústí také slinné žlázy. Pes má stejně jako člověk tři velké slinné žlázy: příušní žlázu (\"gl. parotis\"), podjazykovou žlázu (') a podčelistní žlázu ('), ale také malé slinné žlázy v podslizničním vazivu, přičemž tvářové malé slinné žlázy jsou nahloučené do žlázy jařmové (\").\n\nNa dutinu ústní navazuje hltan a trávicí soustava dále pokračuje jícnem. Jícen psa je tvořený příčně pruhovanou svalovinou a sliznicí, je velmi roztažitelný a u středně velkého psa asi 30 cm dlouhý. Při svém průchodu krkem se klade na levou stranu, v hrudníku prochází středohrudím nad srdeční bází, prochází otvorem v bránici do dutiny břišní a vstupuje do žaludku.\n\nŽaludek psa je jednokomorový a jednoduchý. Má podobu vakovitě rozšířené trubice ve tvaru písmene U, která leží napříč v brániční klenbě. Jeho tvar a velikost se mění v souvislosti s jeho naplněním a polohou těla. Začíná širokým česlem (kardií), které umožňuje snadné zvracení. Je velmi roztažitelný a v poměru k tělu velký, průměrně má obsah 0,5–2,5 l, u velkého psa i 6 l. Prázdný žaludek naléhá na játra a jeho velké zakřivení začíná vlevo u 12. žebra a pokračuje do úrovně přechodu 10. žebra v chrupavku. Naplněný žaludek naproti tomu posouvá játra doprava, vyklenuje brániční klenbu o jedno mezižebří dopředu, vzadu dosahuje až ke 4. bedernímu obratli, kde odtlačuje levou ledvinu, a dole naléhá na břišní stěnu. Ve vrátníku (pyloru) žaludek přechází v tenké střevo.\n\nTenké střevo psa je poměrně krátké, jeho délka představuje jen asi trojnásobek až čtyřnásobek délky těla. Dvanáctník psa je dlouhý asi 25 cm, přechází od pyloru vpravo pod viscerální plochu jater jako ', tam se otáčí, pokračuje směrem k pánvi jako ', přičemž na svém průběhu je doprovázen lalokem slinivky břišní, otáčí se kolem pravé ledviny, na úrovni 5. nebo 6. bederního obratle obchází slepé střevo a pokračuje po levé straně směrem k hlavě jako '. U levé ledviny přechází v lačník, další část tenkého střeva. Do dvanáctníku ústí žlázy produkující trávicí enzymy, z nichž největší je bezesporu slinivka břišní. Ta má u psa podkovovitý tvar, tělo leží v blízkosti vrátníku, menší levý lalok se vkládá mezi tlusté střevo a játra, větší pravý lalok přiléhá k sestupné části dvanáctníku. Pankreas psa má dva vývody, přičemž menší, ', může i chybět. Není-li tomu tak, ústí do střeva společně se žlučovodem, 3–6 cm za vrátníkem na otvorem'. Druhý, přídatný vývod ' ústí samostatně na \" 3–8 cm za pylorem. Slinivka má, stejně jako u člověka, i endokrinní složku: nejdůležitější produkovaný hormon je inzulin. Játra psa se člení na 6 laloků, které se vkládají příčně do pravé a částečně i do levé brániční klenby. Pes má také žlučový měchýř.\n\nStřední část tenkého střeva, lačník ('), tvoří 6–8 kliček na dlouhém pohyblivém závěsu, které vyplňují dolní polovinu břišní dutiny. Poslední úsek, kyčelník ('), je krátký a plynule přechází v tlusté střevo, se kterým má shodný průměr. Slepé střevo je malé, krátké, šroubovitě stočené a nemá červovitý výběžek.\n\nNejdelší část tlustého střeva, tračník ('), je u středně velkého psa dlouhý asi 65 cm a stejně jako u člověka se dělí na vzestupný ('), příčný (') a sestupný ('). Je uložen při stropu břišní dutiny. U 7. bederního obratle přechází v konečník (\"), který vstupuje do pánve a nakonec ústí řitním otvorem ven z těla.\n\nDýchací soustava psa je tvořena dýchacími cestami a plícemi. Horní cesty dýchací začínají zvenku čenichem s nozdrami. Nosní houba je tmavě pigmentovaná, houbovitá a zvlhčována nosními sekrety. Nozdra psa na boku pokračuje hlubokým žlábkem (\"), který vede nahoru a do strany. Při čichání slouží psovi k vydechování, aby si nerozvířil sledovanou pachovou stopu.\n\nDutina nosní psa je rozdělena nosní přepážkou na dvě části na každá polovina je dále rozdělena na horní, střední a dolní průchod třemi páry nosních skořep a s nimi spojenými slizničními řasami. Velká část nosní dutiny je vystlána respirační sliznicí s víceřadým řasinkovým epitelem, který zachycuje nečistoty z vdechovaného vzduchu a zvlhčuje ho. Četné žilní pleteně v podslizničí vzduch také ohřívají. Horní nosní průchod ústí do oddílu vystlaného čichovou sliznicí. Plocha čichové sliznice psa se průměrně pohybuje od 60 do 170 cm, naproti tomu u člověka je to pouhých 5 cm. Do nosní dutiny ústí velká postranní nosní žláza ('), jejíž řídký sekret vytéká nozdrami ven a neustále zvlhčuje nosní houbu psa, a slzovod. Pes má vedlejší nosní dutiny, a to jednu větší v čelní kosti a malou výchlipku v horní čelisti ('). Nosní dutina přechází dvěma choanami do nosohltanu.\n\nV hltanu se kříží dýchací cesty s trávicí soustavou. Vchod do hrtanu je při polykání uzavřen hrtanovou příklopkou. V hrtanu psa se nacházejí hlasivky, které umožňují štěkání, kňučení a vytí. Hrtan je posledním úsekem horních cest dýchacích, dále již pokračují dolní cesty dýchací: průdušnice psa je pevná trubice zpevněná 42–46 chrupavčitými prstenci, na průřezu je kulatá a vystýlá ji sliznice s víceřadým řasinkovým epitelem. Vstupuje do hrudníku psa a nad srdeční bází se rozvětvuje na dvě průdušky, které vstupují do plic. Pravá plíce je výrazně větší než levá a je hluboce rozdělena na čtyři laloky, které jsou zavěšené na plicní stopce tvořené průduškou a cévami. Levá plíce je podobně rozdělena na laloky tři. Dělením průdušek vzniká tzv. plicní strom, přičemž posledním dělením vznikají průdušinky, které přivádějí vzduch do plicních sklípků. Tam probíhá výměna plynů mezi vzduchem a krví.\n\nPři dýchání je nejdůležitějším svalem bránice, která se uplatňuje při nádechu, společně s ostatními dýchacími svaly, jako jsou zevní mezižeberní svaly nebo svaly šikmé. Výdech je za normálních okolností pasivní děj. Při dušnosti se do něj zapojují i svaly břišního lisu.\n\nKromě samotného dýchání má u psa dýchací soustava důležitou funkci i při regulaci tělesné teploty. Při zvýšené teplotě prostředí pes zrychluje dechovou frekvenci a ochlazuje se odpařováním sekretů z vnitřní plochy dýchacích cest.\n\nVylučovací soustavu psa tvoří párové ledviny, které se nacházejí u stropu břišní dutiny. Tvoří 0,6% hmotnosti psa, a jejich délka odpovídá 2,5 – 3,2 násobku délky bederního obratle zvířete, šířka pak 1,4 – 1,8 násobku bederního obratle. Ledviny psa jsou větší než ledviny feny. Levá ledvina je poněkud volnější a pohyblivější, je těžší než pravá a je zavešená v rozsahu 2.–5. bederního obratle. Pravá ledvina se vkládá do jámy v ocasatém laloku jater, je proto pevněji fixovaná v dutině břišní, její přední část je u 12. žebra, zadním pólem sahá do úrovně 2.–3. bederního obratle. Ledviny mají fazolovitý tvar, na povrchu jsou hladké a jsou rozlišené na kůru a dřeň. Kůra ledviny psa je silná 3–8 mm a obsahuje hlavní funkční jednotky ledvin, nefrony. Dřeň je složena s kompletně srostlých pyramid, jednotlivé vývodné kanálky proto ústí do ledvinové pánvičky na jediné společné papile v podobě hřebenu (\"), čímž se psí ledvina liší od ledviny lidské, kde kanálky ústí samostatně na vlastních ledvinových kalíšcích.\n\nZ ledvin vystupují močovody, u středně velkého psa je močovod asi 12–16 cm dlouhý, přičemž pes má delší močovody než fena. Močovody ústí do močového měchýře. Ten se stavbou neliší od močového měchýře člověka, zasahuje hluboko do břišní dutiny a při maximální náplni může sahat až k pupku. Močová trubice psa – samce je velmi dlouhá, prochází přes sedací oblouk, společně s topořivým tělesem je vložena do žlábku v penisu a pokračuje až na hrot žaludu, kde vyúsťuje. U fen je naopak močová roura krátká, po přechodu přes sedací oblouk pokračuje podél dolní stěny pochvy a ústí v poševní předsíni.\n\nOběhová soustava psa je uzavřená soustava cév, rozdělená na velký a malý krevní oběh. Krev je v oběhu udržována pravidelnými stahy srdce.\nSrdce psa je poměrně velké, představuje 0,7 % hmotnosti zvířete. Je uloženo v středohrudí, tedy v hrudníku mezi plícemi, hrudní kostí a bránicí, při pohledu z boku poměrně ležatě na hrudní kosti, jeho dlouhá osa s hrudní kostí svírá úhel 40°. Báze srdeční se nachází ve výšce poloviny prvního žebra v rozsahu 3.–6. žebra, srdeční hrot směřuje k chrupavce žebra sedmého. V porovnání v člověkem leží srdce více uprostřed, 3/7 srdce leží na pravé straně hrudníku.\n\nZ levé komory srdce vystupuje vzestupná aorta, ze které vycházejí cévy zásobující krví samotné srdce – věnčité tepny. Psí srdce je z větší části živené levou věnčitou tepnou, pravá zásobuje jen stěnu pravé komory. Vzestupná aorta přechází v aortální oblouk (\"), z něj pak vybíhají větve pro krevní zásobení hlavy, krku a hrudních končetin – hlavopažní kmen (ze kterého se dále větví pravá i levá krkavice, pravostranná povrchová krční tepna a tepny hrudníku a pravá tepna podklíčková) a levá tepna podklíčková, která se rozděluje levá lopatková tepna, levostranná povrchová krční tepna, levá hluboká krční tepna a nakonec přechází v levou podpažní tepnu, která zásobuje krví levou hrudní končetinu.\n\nSestupná část aorty prochází hrudní a břišní dutinou a je proto dělená na dvě části – část hrudní (') a část břišní ('). Z ' vycházejí drobné větve pro zásobení plic, jícnu, perikardu a středohrudí a dále mezižeberní tepny. Z ' vystupují důležité větve pro cévní zásobení břišních orgánů a také větve pro zásobení pánevních končetin.\n\nOdkysličenou krev z přední části těla odvádí horní dutá žíla, do které ústí párová \". Do té teče krev z vnitřní i zevní hrdelnice a podpažní žíly. Ze zadní části těla odvádí krev dolní dutá žíla, která sbírá krev z žil z vnitřních břišních orgánů a také z nepárové žíly, vény azygos dextra.\n\nJe stejně jako u člověka tvořen plicní tepnou, která vychází z pravé komory a větví se v plicích, a plicními žilami, které sbírají okysličenou krev z plic a odvádějí ji do levé síně.\n\nLymfatická soustava psa odvádí lymfu vzniklou z tkáňového moku zpátky do žil a má nezastupitelnou funkci v imunitním systému. Do lymfatických cév jsou vloženy lymfatické uzliny, ve kterých jsou přítomné leukocyty, hlavně lymfocyty a makrofágy, které aktivně ničí případné choroboplodné zárodky. Při boji s infekcí (či prostě při místním zánětu) zduří příslušná mízní uzlina nebo uzliny, které odvádějí mízu z postiženého místa. Toto zduření je vyšetřitelné pohmatem. Na těle psa je několik hmatných mízních uzlin, které jsou vyšetřovány při klinickém vyšetření. Jedná se o příušní mízní uzliny a podčelistní mízní uzliny, povrchové krční mízní uzliny, podpažní přídatné hrudní mízní uzliny, tříselné mízní uzliny a mízní uzliny podkolenní. Celá řada dalších uzlin hmatných není, uzliny se totiž nacházejí i v hrudníku nebo na okruží, na kterém jsou zavěšena střeva.\n\nMandle psa tvoří Waldeyrův mízní okruh, pes má krční mandle, z nichž je dobře vyvinutá patrová mandle, \"\". Jazyková mandle, madle měkkého patra a v okolí hrtanové příklopky je tvořena jen difúzní lymfatickou tkání v podslizničí, stejně tak nosní mandle je nevýrazná.\n\nNejvětším lymfatickým orgánem je slezina. Slezina psa má červenou barvu a trojúhelníkový tvar, je 10–20 cm dlouhá, 2–4 cm široká a váží 8–150 g. Slezina je vazem spojena se žaludkem a její poloha v břišní dutině proto záleží na náplni žaludku. Při prázdném žaludku leží na levé straně břicha mezi žaludkem, levou ledvinou a břišní stěnou.\n\nBrzlík psa je žlutošedý laločnatý orgán, ve kterém před narozením a u štěňat probíhá diferenciace a funkční dozrávání T-lymfocytů. Má podobu párových laloků a je umístěný v horní části hrudní dutiny nad hrudní kostí. U dospělých psů z něj zbývají jen malé zbytky.\n\nNervová soustava psa odpovídá svou stavbou nervové soustavě obratlovců, a to včetně člověka. Centrem nervové soustavy je mozek uložený v lebeční dutině, přičemž psí mozek váží v závislosti na velikosti psa 68–135 g a tvoří tak 0,2–1 % tělesné hmotnosti. Čichové laloky psa, tedy část mozku, kde jsou zpracovávány čichové vjemy, váží asi 60 g, zatímco u člověka je to 4× méně. Mícha psa probíhá páteřním kanálem až k poslednímu, sedmému bedernímu obratli, kde se naposledy větví a dále probíhají jen míšní nervy – tzv. cauda equina. Část nervového systému mimo mozek a míchu se nazývá periferní nervový systém – ten zprostředkovává tok informací ze všech a do všech částí psího těla.\n\nProstřednictvím smyslové soustavy získává pes informace o okolním prostředí. Pes má, stejně jako člověk, pět základních smyslů: zrak, sluch, čich, hmat a chuť, ovšem míra jejich významu pro psa a množství a kvalita informací, které poskytují, jsou zcela jiné než u člověka.\n\nNejdůležitějším psím smyslem je čich. Odhaduje se, že je asi 100 000 krát až milionkrát citlivější než čich lidí. K vynikajícímu čichu je pes předurčen velkou plochou čichové sliznice a množstvím čichových receptorů, německý ovčák má 225 miliónů čichových buněk, bloodhound dokonce 300 miliónů, člověk jen 5 miliónů. Čichová sliznice i celá dutina nosní včetně čenichu je neustále svlažována sekrety žlázek, ve kterých se rozpouští molekuly pachu. Čichovým nervem jsou informace přenášeny do mozku, jehož část zodpovědná za vyhodnocování vjemů je v poměru k celkové velikosti mozku 40krát větší než srovnatelná část mozku člověka. Psi cítí týden starý lidský otisk prstu a ze vzorků pachu lidského dechu či stolice odhalí rakovinu plic nebo tlustého střeva s přesností 88–97 %.\n\nKromě čichového ústrojí v zadní části nosní dutiny má pes také funkční Jacobsonův orgán, který je využíván především k detekci feromonů a ověřování háravé feny. Proto pes, který větří háravou fenu, může zvýšeně slinit a cvakat zuby, tak se totiž do Jacobsonova orgánu dostává více slin s rozpuštěnými pachy.\nSluch je druhý nejdůležitější smysl psa. Orgánem sluchu je ucho, které se skládá ze tří částí: vnější ucho je tvořené pohyblivým ušním boltcem a zvukovodem, na jehož konci je bubínek. Střední ucho je umístěno v dutině ve spánkové kosti a je tvořeno především třemi sluchovými kůstkami – kladívkem, kovadlinkou a třmínkem, které přenášejí vibrace bubínku na oválné okénko vnitřního ucha. To je tvořeno hlemýžděm vyplněným tekutinou a obsahujícím sluchové receptory a rovnovážným orgánem. Rozsah slyšení zdravého psa, tedy frekvenční rozsah, který pes vnímá jako zvuk, je větší než u lidí: psi vnímají zvuk o kmitočtech 67 Hz až 45 000 Hz, někteří autoři uvádějí až 100 kHz. Velká citlivost společně s pohyblivým boltcem, který nasměrovává zvuk do zvukovodu, propůjčuje psovi výjimečně citlivý sluch, s ním lidský sluch nesnese srovnání. Šum, který člověk slyší na vzdálenost 3–4 m, slyší pes ještě ve vzdálenosti 24 m a též výborně vnímá modulace zvuků a tónů.\n\nPsí oči jsou podobné očím lidským, ale v mnoha ohledech se od nich liší. Jsou plošší než lidské oči a jejich čočka nemůže zaostřovat stejně dobře jako u lidí, proto pravděpodobně netvoří tak ostrý obraz. Psi jsou dalekozrací, na krátkou vzdálenost nevidí ostře a k prozkoumání blízkých předmětů používají hlavně čich a hmat. Na druhou stranu mají psi, stejně jako ostatní šelmy, v oku za sítnicí tapetum lucidum, odrazivou vrstvu, která umožňuje dobré vidění i za šera, psí oči jsou také citlivější na pohyb. Psi rozpoznají pohybující se objekt na vzdálenosti 900 m. Psí sítnice obsahuje více světločivných buněk tyčinek, které umožňují vnímání kontrastu. Pes na rozdíl od člověka je schopen dokonce rozeznat na stupnici s padesáti odstíny šedi dva odstíny ležící vedle sebe a kruh od elipsy v poměru 9:8. Psi mají větší zorničku a oči položené v porovnání v člověkem více do stran, což jim umožňuje lepší periferní vidění, ale zároveň mají horší vidění binokulární. Na rozdíl od člověka, jehož oko díky setrvačnosti obrazu na sítnici při frekvenci 50–60 Hz ztrácí schopnost rozlišit jednotlivé obrazy a vidí obraz spojitý, psi vidí blikání obrazu až do frekvence 70 Hz. Televizi proto vnímají jako blikající obrazovku.\n\nPsi jsou barvoslepí, ale to neznamená, že nemohou vidět žádné barvy. Nerozlišují oranžovou, žlutou a zelenou barvu a pravděpodobně je vnímají jako odstíny žluté, červenou pak vidí jako hnědošedou nebo černou. Vnímají modrou barvu, ale nerozliší ji od fialové. U lidí by takové vidění bylo označeno za vadu, deuteranopii.\n\nPsi mají velkou slznou žlázu a menší Harderovu žlázu na třetím víčku. Přebytečné slzy z oka odtékají slzovodem do nosní dutiny. U krátkolebých plemen psů je občas slzovod příliš úzký, slzy odtékají také vně oka a zbarvují srst okolo očí dohněda.\n\nCo se chuti týče, pes pravděpodobně získává více informací o potravě čichem, než přímo chutí. Ve srovnání s člověkem má jen šestinu chuťových pohárků, ty se nacházejí především na špičce jazyka. Rozlišuje sladkou, hořkou, kyselou a slanou chuť. Specializované hmatové orgány psa jsou jeho hmatové chlupy. Psi je mají v okolí čenichu, na horním pysku, nad očima a na bradě, používají je k prozkoumávání blízkých předmětů a mohou s jejich pomocí reagovat i na drobné změny v proudění vzduchu. Dalším významným smyslovým orgánem hmatu jsou polštářky na tlapkách, v jejichž škáře se nachází množství nervových zakončení.\n\nPsům je přisuzován také tzv. šestý smysl. Mají údajně schopnost vycítit blížící se zemětřesení a vynikající smysl pro orientaci, který je možná dán schopností vnímat magnetické pole Země, nebo prostě vynikající čichovou pamětí.\n\nRozmnožovací soustava psa slouží k plození štěňat. Rozdílné pohlavní orgány psa a feny tvoří základ pohlavního dimorfismu, přičemž po pubertě jsou u psů patrné také sekundární pohlavní znaky – samec bývá větší a mohutnější než samice a má hrubší, širší hlavu, feny bývají menší a jemnější.\n\nPohlavními orgány psa jsou pohlavní žlázy – varlata s nadvarletem umístěná trvale v šourku, kam sestupují obvykle do dvou měsíců věku. Kanálek nadvarlete pokračuje chámovodem, který na semenném hrbolku ústí do močové roury. Pes má jedinou přídatnou pohlavní žlázu, relativně velkou prostatu, jejíž velikost odpovídá přibližně velikosti lískového ořechu až kaštanu. Močová trubice ústí na vrcholu žaludu pyje. Psí penis odstupuje dvěma kořeny od sedací kosti a tvoří jej topořivá tělesa. Žalud je podlouhlý a rovněž vybaven topořivým tělesem, které v jeho zadní části tvoří bulbus glandis. Žalud penisu je též vyztužen pyjovou kostí. Celý pyj sahá až k pupku a je uložen v předkožce, odkud se vysouvá při vzrušení.\n\nPohlavní žlázy samice, vaječníky, jsou uložené v dutině břišní, za ledvinami v úrovni 3.–4. bederního obratle, ve vaječníkovém vaku (') a jsou velké 1–2 cm. K vaječníku je trychtýřovitě přiložena nálevka vejcovodu. Ten má u psa podobu tenké trubičky dlouhé 4–7 cm, která ústí na vrcholu příslušného děložního rohu. Fena má dvourohou dělohu ve tvaru písmene Y. Děložní rohy probíhají rovně směrem v pánvi, na přechodu břišní a pánevní dutiny se spojují v krátké děložní tělo, na které navazuje děložní krček. Pochva feny je dlouhá a končí poševním vchodem, který je u nuliparních fen chráněn panenskou blánou. Na pochvu při vyústění močové roury navazuje svažující se poševní předsíň, kterou obklopuje topořivé těleso \"bulbus vestibuli\". Ve sliznici poševní předsíně jsou žlázy '. Zevní pohlavní orgány tvoří vulva, též vateň nebo přezka, kterou tvoří dva stydké pysky. Stydké pysky jsou ovládány krátkými svaly, díky nímž je vulva pohyblivá a při krytí jí může rozháraná fena aktivně přibližovat tam, kde cítí pyj psa.\n\nSoustava žláz s vnější sekrecí je u psa tvořena vnitřními žlázami, jako jsou slinné žlázy, žlázky ve sliznici střev a slinivka břišní a žlázy nosu, které byly popsány v příslušných kapitolách. V následující kapitole budou popsány žlázy ústící na povrch těla.\n\nMléčná žláza psa je modifikovaná apokrinní kožní žláza, jejíž sekret, mléko, slouží k výživě novorozených štěňat. Pes má tzv. thorakoinguinální typ mléčné žlázy – párová vemínka leží za sebou v pásu sahajícím od hrudníku až do třísel, obvykle jich je na každé straně pět nebo šest, u malých plemen i méně. Je možný i jejich lichý počet. Na hrotu každého struku ústí 8–12 samostatných strukových vývodů oddělených žlázových jednotek. Podíl žlázového parenchymu se zvyšuje během hárání a zvláště po něm, kdy v organismu přetrvává zvýšená koncentrace progesteronu. I když fena není březí, může za určitých okolností spustit produkci mléka, tomuto stavu se říká falešná březost.\n\nPro psa je pachová komunikace zásadní a je proto taky vybaven patřičnými pachovými žlázami. V okolí řitního otvoru psa se nachází tři typy žláz:\n\nNadocasní, též ocasní žláza (\") je rudimentární pachová žláza nacházející se na horní straně ocasu přibližně nad 9. ocasním obratlem, 3–9 cm od kořene ocasu. Její sekret má voskovitý charakter a při zvýšené činnosti slepuje chlupy nad kořenem ocasu, což je považováno za estetickou vadu. Mezi pachové žlázy lze zařadit též předkožkové žlázy samců.\n\nPes má jen velmi málo pravých, ekrinních potních žláz, ale apokrinní, pachové kožní žlázy se vyskytují v kůži slabin a mezinoží, na plecích a na krku. Pachové potní žlázy jsou hojné také na povrchu prstních polštářů na tlapkách, kde na 1 cm připadá 400–500 žláz. Sekret má funkci při označování teritoria – hrabání po vykonání potřeby není pokusem výkaly zahrabat, ale slouží k rozetření výměšků těchto žláz. Sekrece také zvyšuje přilnavost polštářků k povrchu a usnadňuje pohyb po suché a hladké podložce. U psa nemají potní žlázy téměř žádnou úlohu v termoregulaci.\n\nEndokrinní soustava je soubor žláz, které hormonálně reguluje, řídí a koordinuje činnost celého organismu. Řídícím centrem endokrinní soustavy je hypofýza, která je sama ovládaná nervovou soustavou prostřednictvím hypothalamu. V mezimozku je umístěna také šišinka (epifýza), tvořící základ biologických hodin.\n\nŠtítná žláza psa je tvořena dvěma plochými laloky spojenými žláznatým můstkem. Má tmavě červenou až fialovou barvu a nachází se pod hrtanem v úrovni 5.–8. chrupavčitého prstence průdušnice. Na postranní ploše přední poloviny obou laloků leží vnější příštítná tělíska, vnitřní příštítná tělíska jsou umístěna přímo v parenchymu štítné žlázy. Hormony štítné žlázy ovlivňují rychlost metabolismu a homeostázu vápníku.\n\nEndokrinní složka slinivky břišní, Langerhansovy ostrůvky, produkuje inzulin a glukagon ke kontrole množství krevního cukru. Nadledviny psa jsou oploštělé, asi 3 cm dlouhé orgány žluté až žlutobílé barvy, nacházejí se při předním okraji obou ledvin. Hormony nadledvin se kromě jiného účastní regulace krevního tlaku a obsahu solí a glukózy v krvi. Endokrinním orgánem jsou rovněž varlata a vaječníky, jejich hormonální působení řídí pohlavní aktivitu psa a feny.\n\nFunkčně se endokrinní soustava psa neliší od endokrinní soustavy člověka.\n\nPovrch těla psa pokrývá kůže. Je průměrně 0,5 až 5 mm silná, přičemž nejtlustší je kůže na hřbetě. Pokožka psa je tenčí než u lidí, je tvořená jen 3–5 řadami buněk, u člověka je to nejméně 10–15 řad. Její reakce je zásaditá, pohybuje se od 7,5-8 a je ovlivněná plemenem, pohlavím, stadiem pohlavního cyklu i barvou srsti. Škára je nejsilnější vrstvou psí kůže a jsou v ní uloženy chlupové váčky, mazové žlázy, cévy a nervová zakončení, která společně s hmatovými chlupy vytvářejí hmatový \"kožní smysl\". Podkoží dovoluje pohyb kůže po těle psa, obsahuje tukovou tkáň, do kůže se upínají také kožní svaly.\n\nNa tlapkách a na čenichu je kůže silně modifikovaná:\n\n\nSrst je tvořena chlupy o různé délce a tvaru. Její charakter se značně liší v závislosti na plemenné příslušnosti. Chlupy vyrůstají z kořene, který je uložen v chlupovém folikulu ve škáře, přičemž ze společného ústí folikulu vyrůstá štětička chlupů tvořená jedním mohutným pesíkem a šesti až osmi jemnějšími chlupy podsady.\n\nObecně můžeme rozdělit psí srst do několika druhů:\n\nPlemena naháčů jsou typická částečným nebo úplným chyběním srsti.\n\n\n\n"}
{"id": "750927", "url": "https://cs.wikipedia.org/wiki?curid=750927", "title": "Vilma Nováčková", "text": "Vilma Nováčková\n\nVilma Nováčková (25. října 1922 – 8. září 2006) byla česká divadelní herečka.\n\nDivadlu se věnovala již od dětství. Roku 1938 byla přijata ke studiu na brněnské konzervatoři. Po absolutoriu nastoupila do Horáckého divadla. Po druhé světové válce se stala členkou Svobodného divadla, později Divadla bratří Mrštíků (dnes Městské divadlo Brno), kde působila deset sezón. Zde hrála zejména dívčí role, později role charakterního oboru. Vytvořila zde více než padesát rolí, např. Portie v Shakespearově \"Kupci benátském\", Adéla de Michelles v méně známém dramatu Viktora Dyka \"Figaro\", Anna v \"Poslu\" téhož autora, jako znamenitá Drahomíra ve stejnojmenném dramatu J. K. Tyla, Kostelnička v \"Její pastorkyni\" G. Preissové, Emily Brentová v detektivní hře A. Christie \"Deset\".\n\n"}
{"id": "750928", "url": "https://cs.wikipedia.org/wiki?curid=750928", "title": "Josef Štefl", "text": "Josef Štefl\n\nJosef Štefl (17. listopadu 1923 Brno – 14. března 2002) byl český divadelní herec.\n\nPocházel z chudých poměrů a vyučil se fotografem. V mládí projevoval velký zájem o ochotnické divadlo. Vystudoval herectví na dramatickém oddělení Státní konzervatoře v Brně (1949). Ještě za studií začal působit ve Svobodném divadle (dnes Městské divadlo Brno). Mezi jeho největší role ve filmu patří postava zámečníka Tondy Buráně v dramatu \"Velká příležitost\" (1949). Další typově podobné role ztvárnil ve filmech \"Zvony z rákosu\" (1950) a \"Usměvavá zem\" (1952). V letech 1960–1975 vyučoval na brněnské JAMU. Také psal pohádky a verše pro děti.\n\n"}
{"id": "750929", "url": "https://cs.wikipedia.org/wiki?curid=750929", "title": "WhatsApp", "text": "WhatsApp\n\nWhatsApp Messenger je multiplatformní aplikace umožňující výměnu zpráv a multimediálních souborů mezi vlastníky smartphonů pomocí internetu. Kromě textových zpráv uživatelé WhatsApp Messenger si mohou navzájem zasílat obrázky, videosoubory, audiosoubory a polohu na mapě. Název WhatsApp je slovní hříčkou k obratu „What's up?“ (angl.) – „Co se děje?“ a ze zkratky App (jako aplikace).\n\nSpolečnost WhatsApp Inc. byla založena v roce 2009 Američany Brianem Actonem a Janem Koumem, bývalými zaměstnanci Yahoo!. Koum je židovského původu a přesídlil do USA z Ukrajiny v roce 1992 ve věku 16 let společně se svou matkou. WhatsApp Inc. sídlí v Mountain View v Kalifornii. V říjnu 2014 byla společnost koupena Facebookem, hodnota transakce se kvůli růstu cen akcií Facebooku zvýšila z původních 19 miliard USD na 21,8 miliardy dolarů ke dni dokončení transakce 13. října 2014. Spoluzakladatel společnosti Jan Koum se stal členem představenstva Facebooku. Tým stojící za aplikací nadále sídlí v Mountain View. Facebook hodlá zachovat jak jméno aplikace, tak její nezávislost na sociální síti.\n\nK roku 2014 aplikaci používalo celosvětově téměř půl miliardy lidí. Na začátku ledna 2015 to bylo již 700 milionů uživatelů, přičemž zvýšit počet z 600 milionů o dalších 100 milionů lidí se podle údajů společnosti zdařilo za čtyři měsíce. V roce 2016 má přes miliardu uživatelů.\n\nWhatsApp funguje takovým způsobem, že při instalaci uživatel uvádí své telefonní číslo, bude mu zaslán kód, který uvede v průběhu instalačního procesu pro validaci telefonního čísla. Potom se aplikace synchronizuje s čísly telefonního seznamu ve smartphonu uživatele a zjistí, která telefonní čísla jsou již registrovaná WhatsApp Messengerem. Takovým způsobem se automaticky vygeneruje vlastní seznam lidí, kteří také používají danou aplikaci. (Nezáleží na tom, jestli mají smartphone stejné značky, nebo jakékoli jiné.) Řídí se výhradně telefonními čísly bez přihlašování jménem nebo heslem, která ani nesleduje. Po instalačním procesu lze začít konverzací s kýmkoli z vygenerovaného telefonního seznamu.\n\nWhatsApp se liší od Skypu nebo jakéhokoli jiného chatu tím, že uživatel obdrží zprávy, i když nepoužívá aplikaci. Jen je třeba povolit push oznámení, tedy oznámení podobná SMS, resp. MMS.\n\nWhatsApp podporuje různé jazyky, např. angličtinu, čínštinu, nizozemštinu, finštinu, francouzštinu, němčinu, korejštinu, ruštinu, španělštinu, švédštinu i češtinu. Postupně se rozšiřuje podpora dalších jazyků. Pomocí WhatsApp Messenger účastník komunikuje bezplatně s lidmi ze všech zemí světa, a ušetří tak náklady na místní i mezinárodní SMS a MMS zprávy.\n\nWhatsApp Messenger je k dispozici pro iPhone, BlackBerry a Android.\n\nNa oficiálním blogu WhatsApp Jan Koum uvedl, že stávající placený model aplikace zruší, a tak je tedy nyní aplikace celosvětově zadarmo.\n\nV roce 2017 bezpečnostní vědci oznámili \"The New York Times\", že služba WhatsApp byla v Číně zcela zablokována. WhatsApp vlastní společnost Facebook, jejíž hlavní sociální mediální služba byla v Číně zablokována od roku 2009.\n\n9. května 2014 vláda Íránu oznámila, že navrhla blokovat přístup k službě WhatsApp íránským obyvatelům. \"Důvodem je to, že společnost WhatsApp předpokládá zakladatel Facebooku Mark Zuckerberg, který je americkým sionistou,\" řekl Abdolsamad Khorramabadi, předseda Výboru pro internetové zločiny.\n\nTurecko dočasně zakázalo společnost WhatsApp v roce 2016, po atentátu na ruského velvyslance v Turecku. \n\n2. května 2016 byli mobilní operátoři v Brazílii nuceni blokovat společnost WhatsApp po dobu 72 hodin.\n\nSpolečnost WhatsApp, jedna z nejaktivnějších aplikací pro zasílání zpráv, společně s dalšími sítěmi sociálních sítí, jako jsou Facebook a Instagram, byla dočasně zablokována, zakázána a byla v některých částech země k dispozici zhruba dva dny (od 7. do 8. března 2018) k vymýcení komunálních násilností, zejména protimuslimské nepokoje.\n\nVláda Ugandy zakázala WhatsApp a Facebook. Uživatelům je třeba účtovat 200 šilinků podle nového zákona stanoveného parlamentem.\n"}
{"id": "750930", "url": "https://cs.wikipedia.org/wiki?curid=750930", "title": "Gyroskopický zaměřovač", "text": "Gyroskopický zaměřovač\n\nGyroskopický zaměřovač je zařízení používané v letectví v bojových letadlech k snadnějšímu zaměření cíle. Gyroskopický zaměřovač samočinně opravuje zamíření pro střelbu na pohybující letící cíl (posunutím záměrného obrazce, který je zespod promítán na skloněné polopropustné zrcadlo). Na zaměřovači se předem nastavilo rozpětí křídla letounu protivníka a když nepřátelské letadlo vyplnilo nastavenou plochu, byl pilot v optimální vzdálenosti pro zahájení palby.\n\nOprava byla určována podle úhlové rychlosti pohybu (k tomuto se používalo gyroskopu) a dopředné rychlosti letadla. Později byl gyroskopický zaměřovač nahrazen průhledovým HUD displejem. \n\n\n"}
{"id": "750931", "url": "https://cs.wikipedia.org/wiki?curid=750931", "title": "Trojobal", "text": "Trojobal\n\nTrojobal je způsob úpravy pokrmů. Potravina se postupně obalí v hladké mouce, rozšlehaném syrovém vajíčku a strouhance. Dalším krokem je smažení na rozpáleném oleji. Trojobal lze použít vícekrát a vyrobit tak silnější vrstvu. \n\nTímto způsobem se nejčastěji připravuje např. maso, houby, či zelenina. Do rozšlehaného vejce se obvykle dává sůl, směs je možné i libovolně ochutit.\n\nMaso v trojobalu získá smažením zlatožlutou barvu. Obal chrání maso před přímým působením vysoké teploty. Maso zůstává po smažení křehké a šťavnaté. Před podáváním je vhodné osmažené maso nechat chvíli odstát na podložce, která dobře saje přebytečný tuk.\n"}
{"id": "750937", "url": "https://cs.wikipedia.org/wiki?curid=750937", "title": "Hexafluorethan", "text": "Hexafluorethan\n\nHexafluorethan (též perfluorethan) je fluorovaný derivát uhlovodíku se vzorcem FC-CF.\n\nJakožto freon se používal jako chladivo. Čistý hexafluorethan se používá málokdy, nejčastěji se používal se směsi s trifluorethanem. Směs, ve které je 61 % hexafluorethanu a 39 % trifluormethanu se označuje R508A; 54 % hexafluorethanu a 46 % trifluormethanu jako R508B. Dále se používá v elektrotechnickém průmyslu. Používá se k leptání silicidů, oxidu křemičitého a křemíku, čehož se využívá při výrobě křemíkových polovodičů.\n\nPodle IPCC se jedná o silný skleníkový plyn a má vliv na globální oteplování. K rozpadu této molekuly v atmosféře dojde za asi 10 000 let. Tato látka se uvolňuje do atmosféry společně s tetrafluormethanem při výrobě hliníku Hall-Héroultovým procesem.\n\nPři vdechování může způsobit bolesti hlavy, nevolnost, závratě a poškození kardiovaskulárního systému (především srdce). Dlouhodobá expozice může způsobit vážné poškození srdce. Vzhledem k tomu, že má vyšší hustotu než vzduch, může dojít v uzavřených prostorech a ve snížených prostorech i k udušení.\n"}
{"id": "750939", "url": "https://cs.wikipedia.org/wiki?curid=750939", "title": "Desertshore", "text": "Desertshore\n\nZajímavostí je, že album má poměrně krátkou stopáž − necelých dvacet devět minut − a také to, že jsou v písních použity tři různé jazyky: kromě angličtiny se ve dvou písních zpívá německy a jedna další je ve francouzštině. Vedle Calea, který zde obstarává všechny nástroje kromě trubky a harmonia, se na albu podílel ještě zpěvaččin syn Ari, který zpívá v písni „“, a Adam Miller, jenž zpívá doprovodné vokály.\n\nPo vydání předchozího alba ' Nico kvůli malému úspěchu přišla o nahrávací kontrakt s vydavatelstvím Elektra Records a nové album tedy vydala poté, co jí byla zajištěna smlouva s Reprise Records. Přestože nahrávání alba ' začalo ve studiu Vanguard Studios v New Yorku, brzy se přesunulo do Sound Techniques v Londýně. Právě zde byly nahrány všechny písně kromě „“, jejíž nahrávka vznikla ve Studio Davout v Paříži. Cale v roce 1970 řekl, že na albu plánuje využít smyčcový orchestr a v některých písních i rockovou kapelu, což však nakonec nerealizoval. Není jasné, kdy přesně bylo album nahráno, nicméně všeobecně se má za to, že se tak stalo od května do července 1970. Původní demosnímky nahrála Nico 20. srpna 1969 a tyto nahrávky vyšly v roce 2007 na kompilaci \"\".\n\nPůvodně vyšlo album na vinylové LP desce v prosinci 1970 pouze ve Spojených státech amerických. Ve Spojeném království je následovalo až v lednu 1971. Na obalu alba je použit záběr z filmu \"La Cicatrice intérieure\" francouzského režiséra Philippa Garrela; Nico zde sedí na koni vedeném malým chlapcem v poušti, a na zadní straně je Nico sedící mezi kameny. Rovněž je zde uvedeno, že dvě z písní, konkrétně „“ a „“, byly použity v Garrelově filmu '; tento film byl však nakonec oficiálně představen až v roce 1972, a „“ se v něm neobjevila − jsou zde však další tři písně z ': „“, „“ a „“. Autorem konceptu obalu je Nigel Weymouth. V roce 1993 bylo album digitálně remasterováno Lee Herschbergem a vyšlo v reedici na CD.\n\nPísní „“ byla Nico zastoupena na kompilačním albu \"\" (2012), které obsahovalo písně různých interpretů produkované nebo aranžované Johnem Calem.\n\nAlbum otevírá skladba „“, kterou Nico napsala pro Briana Jonese, člena skupiny The Rolling Stones, krátce po jeho smrti. Nico se v této písni doprovází pouze na harmonium, a jiné nástroje zde použity nejsou. Stejně jako první píseň z alba byla i druhá napsána pro skutečnou osobu; píseň se jmenuje „“, a Nico ji složila pro Andyho Warhola poté, co byl v červnu 1968 postřelen. V písni Nico zpívá a hraje na harmonium, a je doprovázena Caleovým klavírem; Cale zde rovněž bije do zvonu. Na klavír Cale hraje pouze na počátku a pak ještě přibližně v polovině písně v její mezihře, kam vsadil klasický klavírní part. Třetí skladbou v pořadí je „“, kterou Nico věnovala svému synovi Arimu. V písni Nico pouze zpívá, a je zde doprovázena občasnou trubkou. Do další písně „“, jež je zpívána ve francouzštině a trvá pouze minutu a čtvrt, přispěl svým hlasem Ari. Ten je zde doprovázen Nico, která hraje na cembalo.\n\nDruhou stranu původní LP desky zahajuje německy zpívaná „“. Úvod obstarává Caleova viola, později se přidává harmonium, a kolem pětačtyřicáté sekundy připojuje Nico svůj zpěv. Následuje „“, jednoduchá píseň, kde Nico zpívá a Cale hraje na klavír a potichu rovněž na violu. Třetí skladbou na této straně desky je ponurá „“, kterou Nico zpívá za doprovodu harmonia, občasné trubky a Johna Calea, jenž obstarává zvony a klavír. V závěru alba se nachází tříapůlminutová „“, kterou Cale doplnil o fanfáry připomínající středověkou hudbu; Nico převážně zpívá, nicméně v několika částech šepotem vypráví.\n\nKdyž album vyšlo, většina kritiků jej zatracovala; například v časopise \"The New Musical Express\" je recenzentem označeno za nejhorší album, které kdy slyšel. Podobně se vyjádřil i Robert Christgau ve své recenzi v časopise \"The Village Voice\", kde uvedl, že alba \"The Velvet Underground & Nico\" a \"Chelsea Girl\" byly silné desky, ale \"\" a právě \"Desertshore\" jsou mnohem horší už kvůli tomu, že si zde písně píše Nico sama a již nehraje písně jiných autorů. Jedním z mála kritiků, kteří album chválili, byl Ed Ward. Ten ve své recenzi pro časopis \"Rolling Stone\" napsal, že je k albu třeba přistupovat jinak než k jiným nahrávkám, a doplnil, že si tato hudba jistě najde své fanoušky.\n\nV roce 2007 nahrála svou verzi tohoto alba anglická industriální skupina Throbbing Gristle; nahrávací frekvence byla přístupná veřejnosti, a dvanáctihodinový záznam z nahrávání později vyšel na albu \". Podle původních plánů se měl záznam sestříhat a následně měl vyjít na klasickém albu. Špatná technická kvalita zapříčinila, že k tomu nedošlo, a skupina se pak rozhodla jít do studia znovu a album nahrát ještě jednou. Mezitím však zemřel Peter Christopherson, jeden z členů skupiny. Přesto skupina nahrávku pořídila, ale nevydala ji jako album skupiny , nýbrž pod hlavičkou projektu X-TG. Mezi hostujícími zpěváky byli například Marc Almond, Blixa Bargeld a Antony Hegarty.\n\nRůzné písně z alba \" nahrála řada dalších hudebníků, jako jsou například anglický zpěvák a multiinstrumentalista Patrick Wolf (píseň „“), rocková skupina Mercury Rev („“), zpěvačka Neko Case („“), norská zpěvačka Susanna Wallumrød („“), americká psychedelická skupina Espers („“), rakouská hudebnice Soap&Skin („“), hudebníci John Contreras a Rose McDowall („“) nebo belgická skupina Laïs („“).\n\nAutorkou všech skladeb je Nico.\n\n"}
{"id": "750941", "url": "https://cs.wikipedia.org/wiki?curid=750941", "title": "NK Maribor", "text": "NK Maribor\n\nNogometni klub Maribor (česky \"fotbalový klub Maribor\", zkráceně NK Maribor) je slovinský fotbalový klub z města Maribor, který byl založen 12. prosince 1960. Své zápasy hraje na stadionu Ljudski vrt s kapacitou 12 994 míst. Klubové barvy jsou fialová a žlutá.\n\nJe nejúspěšnějším klubem své země a jedním ze tří slovinských klubů, který si zahrál nejvyšší soutěž bývalé Jugoslávie. Také jediný slovinský klub, který se probojoval do základní skupiny Ligy mistrů (1999/00, 2014/15 - k srpnu 2014).\n\nV základní skupině D Evropské ligy 2013/14 obsadil v konkurenci Wigan Athletic FC, FK Rubin Kazaň a SV Zulte-Waregem se 7 body konečné 2. místo ve skupině a mohl slavit postup do jarní vyřazovací fáze.\n\n\nSeznam českých hráčů, kteří působili v klubu NK Maribor:\n\n\n"}
{"id": "750943", "url": "https://cs.wikipedia.org/wiki?curid=750943", "title": "Na pomoc životu", "text": "Na pomoc životu\n\nNa pomoc životu je dokumentární vzdělávací cyklus České televize o každodenním životě pacientů s běžnými nemocemi. Je vysílán od roku 2006. Jednotlivé díly mají délku 15-20 minut.\n\n"}
{"id": "750944", "url": "https://cs.wikipedia.org/wiki?curid=750944", "title": "Woody Harrelson", "text": "Woody Harrelson\n\nWoody Harrelson, rodným jménem Woodrow Tracy Harrelson (* 23. července 1961, Midland, Texas, Spojené státy americké) je americký herec.\n\nProslul především svojí hlavní rolí ve filmu Miloše Formana \"Lid versus Larry Flynt\", v němž si zahrál Larryho Flynta, vydavatele pánského časopisu \"Hustler\". Zahrál si také role Tallahasseeho ve filmu \"Zombieland\" (2009), kapitána Tonyho Stone ve filmu \"The Messenger\" (2009), Daveho Browna ve filmu \"Rampart\" (2011), Charlieho Frosta ve filmu \"2012\" (2009), Haymitche Abernathyho ve filmové sérii \"Hunger Games\" (2012–2015), Merritta McKinneyho ve filmech \"Podfukáři (2013) a Podfukáři 2\" (2016), poručíka ve filmu \"Válka o planetu opic\" (2017), Rexe Wallse ve filmu \"Skleněný zámek\" (2017), Billa Willoughbyho ve filmu \"Tři billboardy kousek za Ebbingem\" (2017), Tobiase Becketta ve filmu \"\" (2018), a Maneyho Gault ve filmu \"The Highwaymen\" (2019).\n\nHarrelson získal tři nominace na Oscara, a to za role ve filmech \"Lid versus Larry Flynt\", \"The Messenger\" a \"Tři billboardy kousek za Ebbingem\". Za roli v seriálu \"Na zdraví\" získal pět nominací na cenu Emmy a jednu získal v roce 1989.\n\nJe ženatý, má tři dcery. Je vegan a aktivista za legalizaci marihuany. \n\nJeho otcem byl vrah Charles Harrelson.\n\n"}
{"id": "750945", "url": "https://cs.wikipedia.org/wiki?curid=750945", "title": "Denizlispor", "text": "Denizlispor\n\nDenizlispor Kulübü, známější jako Denizlispor, je turecký sportovní klub, z něhož nejproslulejší je fotbalový oddíl založený roku 1966. Klub sídlí ve městě Denizli. Na evropskou scénu fotbalisté Denizlisporu vstoupili roku 2002 a dosáhli nečekaného úspěchu v Poháru UEFA, když vyřadili FC Lorient, Spartu Praha a Olympique Lyon (vyřazeni byli ve 4. kole portugalským klubem FC Porto).\n\n"}
{"id": "750946", "url": "https://cs.wikipedia.org/wiki?curid=750946", "title": "Prix de l'Académie nationale du cinéma", "text": "Prix de l'Académie nationale du cinéma\n\nPrix de l'Académie nationale du cinéma (česky \"Cena Národní filmové akademie\") bylo francouzské filmové ocenění, které se udělovalo v letech 1982–1992 v měsíci prosinci.\n\n"}
{"id": "750949", "url": "https://cs.wikipedia.org/wiki?curid=750949", "title": "Tři muži a nemluvně (film, 1985)", "text": "Tři muži a nemluvně (film, 1985)\n\nTři muži a nemluvně (\"Trois hommes et un couffin\") je francouzský hraný film z roku 1985, který režíroval Coline Serreau podle vlastního scénáře. Filmová komedie popisuje osudy tří mužů, kteří jsou nuceni se postarat o malé dítě. Snímek získal několik ocenění \"César\". V roce 1987 byl natočen stejnojmenný americký remake.\n\nTři přátelé Jacques, Pierre a Michel bydlí v Paříži v jednom bytě. Jednou poprosí Jacquese kamarád, aby u něj mohl nechat na pár dní balíček pro své známé. Jacques pracuje u Air France a odlétá na měsíc do Japonska a Thajska a svým spolubydlícím oznámí, aby balíček převzali a poté ho zase předali. Zároveň jedna z bývalých Jacquesových milenek nechá u dveří bytu půlroční dítě, jehož otcem je Jacques, který o tom ovšem netuší. Sylvia odlétá na turné na půl roku do USA a dítě nemůže vzít s sebou. Michael a Pierre jsou přesvědčeni že se jedná o zásilku, o kterou se měli postarat a na pravý balíček, který obsahuje zásilku kokainu, zapomenou. Když si pro balíček přijdou překupníci, předají jim dítě, což neujde policii a ta se začne o byt zajímat. Pierrovi se podaří tajně předat balíček v parku Monceau, aby se zbavili překupníků i policie. Oba jsou zoufalí, neboť netuší, jak se o dítě postarat, takže když se konečně Jacques vrátí domů, předají mu ihned dítě. Ten s ním odletí do Nice za matkou. Ta ovšem odjíždí na dovolenou na Kanárské ostrovy a poté do Bordeaux, takže si dítě nemůže ponechat. Starají se proto o něj všichni tři až do návratu Sylvie. Ovšem po vrácení holčičky Marie se všem stýská. Když je proto Sylvia po několika týdnech poprosí, jestli by jí dítě nepohlídali, rádi nabídku přijmou.\nFilm získal filmovou cenu \"César\" v kategoriích nejlepší film, nejlepší scénář (Coline Serreau), nejlepší herec ve vedlejší roli (Michel Boujenah) a dále \"Prix de l'Académie nationale du cinéma\".\n\nDále byl nominován na cenu César v kategoriích nejlepší režie (Coline Serreau), nejlepší herečka ve vedlejší roli (Dominique Lavanant) a nejlepší začínající herečka (Philippine Leroy-Beaulieu) a na cenu \"Oscar\" v kategorii nejlepší cizojazyčný film.\n\n"}
{"id": "750953", "url": "https://cs.wikipedia.org/wiki?curid=750953", "title": "The Great Khali", "text": "The Great Khali\n\nDalip Singh Rana, दिलीप सिंह राणा (* 27. srpna 1972), známý jako The Great Khali, je indický profesionální wrestler a herec. Je držitelem ceny Slammy Award. V roce 2015 otevřel v Indii wrestlingovou školu. Před zahájením profesioální wrestlingové kariéry byl policistou v indickém státě Paňdžáb.\n\n\n"}
{"id": "750960", "url": "https://cs.wikipedia.org/wiki?curid=750960", "title": "Lambert I. z Lovaně", "text": "Lambert I. z Lovaně\n\nLambert I. z Lovaně řečený \"Bradatý\" (francouzsky \"Lambert dit le Barbu\"; 950 – 12. září 1015, Florennes) byl hrabě z Lovaně a štědrý donátor místní kapituly sv. Petra.\n\nByl mladším synem henegavského hraběte Reginara Dlouhokrkého, který upadl v nemilost císaře Oty I. a odešel do vyhnanství. Zatímco Lambert tehdy společně se starším bratrem Reginarem nalezl útočiště na západofranském dvoře krále Lothara, jejich otec zemřel v Čechách. Panství vyhnaného hraběte císař Ota svěřil dvěma bratrům – Wernerovi a Reginaldovi.\n\nPoté, co se roku 973 roznesla zpráva o skonu císaře, opustili Lambert s Reginarem Lotharův dvůr a střetli se s Wernerem a Reginaldem v bitvě u Péronne, kde oba jejich protivníci padli. Nový císař Ota II. zbořil Lambertův a Reginarův hrad Boussoit a oba provinilce poslal do saského exilu. Henegavsko pak předal Arnulfovi z Valenciennes a Geoffroyovi z Verdunu. Roku 976 se oba bratři podporovaní západofranským princem Karlem a Otou z Vermandois střetli v bitvě u Monsu s novými vládci Henegavska. Obležené město Mons útoku odolalo.\n\nCísař Ota II. poté překvapivě udělil Henegavsko v léno Reginarovi a Lambertovi. Mons nechal Geoffroyovi z Verdunu a prince Karla jmenoval dolnolotrinským vévodou. Roku 1005 Lambert společně s bratrem podpořil mladého flanderského hraběte Balduina Bradatého, když z Valenciennes vyhnali jejich starého nepřítele markraběte Arnulfa, v boji proti císaři Jindřichovi.\n\nPadl 12. září 1015 u Florennes, když se setkal na bitevním poli s dolnolotrinským vévodou Geoffroyem. Jeho nástupcem se stal syn Jindřich.\n"}
{"id": "750963", "url": "https://cs.wikipedia.org/wiki?curid=750963", "title": "Gueréza zelená", "text": "Gueréza zelená\n\nGueréza zelená (\"Procolobus verus\") je primát z čeledi kočkodanovitých, který žije v tropických deštných lesích v Sierra Leone, Togu a Nigérii. Má olivově hnědé zbarvení. Vyskytuje se v bažinatých místech a pohybuje se v nižších částech lesa. Živí se převážně listy, květy, pupeny a ovocem.\n\nSamice jsou březí zpravidla 150-180 dnů a po narození své mládě několik týdnů nosí. Pohybuje se v tlupách o asi 10 - 15 (i 20) jedincích, skupina však může mít i méně než 5 členů. Ve skupině jsou zpravidla 1-2 samci. Guarézy zelené se ozývají takřka nezaměnitelným chrochtavým zpěvem, na který téměř vždy reaguje alespoň jedna tlupa stejným způsobem. Tlupa se může vyskytovat ve společnosti některých druhů kočkodanů. Váha samic se pohybuje okolo 4 kilogramů a délka těla nepřesáhne 50 cm, ocas měří mezi 50 – 60 cm. Samci mohou mít až 6 kg, délku těla a ocasu jsou obdobné jako u samic (délka těla nepatrně delší).\n\n"}
{"id": "750966", "url": "https://cs.wikipedia.org/wiki?curid=750966", "title": "Památník holocaustu ve Valašském Meziříčí", "text": "Památník holocaustu ve Valašském Meziříčí\n\nPamátník holocaustu ve Valašském Meziříčí se nachází na Vodní ulici ve Valašském Meziříčí v těsné blízkosti Rožnovské Bečvy. Byl postaven v roce 2004, slavnostní odhalení proběhlo v listopadu téhož roku. Památník vyrostl na místě původní synagogy, která byla v 50. letech zničena a náhrobky z okolí byly použity na stavbu domů. O stavbě památníku bylo rozhodnuto v roce 2002, stavba byla realizována ve spolupráci s Židovskou obcí v Ostravě.\n\nPamátník se skládá z mramorové desky, ve které je vytesáno 150 jmen obětí holocaustu a prostorově ztvárněné Davidovy hvězdy. Hvězda je složena ze dvou dřevěných trojúhelníků, které jsou vzájemně propleteny. Jedna část Davidovy hvězdy je z vyhlazeného dřeva, druhá část je složena z železničních pražců jako připomínka cesty do koncentračních táborů. Valašskomeziříčtí Židé byli transportováni nejčastěji do koncentračního tábora Osvětim a do vyhlazovacího tábora Treblinka.\n\nSlavnostní odhalení proběhlo 62 let od transportu valašskomeziříčských Židů do Terezína. Celková částka byla vyčíslena na 1 milion korun.\n\n\n"}
{"id": "750975", "url": "https://cs.wikipedia.org/wiki?curid=750975", "title": "Trihalomethany", "text": "Trihalomethany\n\nTrihalomethany jsou halogenové deriváty methanu, které mají nahrazeny atomy halogenů právě 3 atomy vodíku. Pokud jsou všechny tři atomy vodíku nahrazeny stejným halogenem, jedná se o haloformy.\n\n\n"}
{"id": "750978", "url": "https://cs.wikipedia.org/wiki?curid=750978", "title": "The Backwards", "text": "The Backwards\n\nThe Backwards je slovenská revivalová kapela imitující Beatles. Založena byla v roce 1995 v Košicích na východním Slovensku. Kapela je známa svým smyslem pro detail, za což si vysloužila 1. místo na nejprestižnějším festivalu Beatles revivalů na světě New York Beatlefest v roce 1998 a v roce 2003, když svůj titul přijeli obhájit. Ocenění získali jak za nejlepší zvuk, tak i za nejlepší image. \n\nDnes je tato kapela známa jak v Evropě, tak i ve Spojených státech, kde odehráli koncerty v největších městech dvaceti tří států.\n\n\n\n"}
{"id": "750980", "url": "https://cs.wikipedia.org/wiki?curid=750980", "title": "Bistr", "text": "Bistr\n\nBistr je hnědý, průsvitný pigment lazurního charakteru, vyrobený vyvařením sazí z bukového dřeva. Používá se v malbě, má žlutavý nádech a je nestálý. Historičtí umělci bistr používali jako inkoust.\n"}
{"id": "750981", "url": "https://cs.wikipedia.org/wiki?curid=750981", "title": "František Skrejšovský", "text": "František Skrejšovský\n\nFrantišek Skrejšovský (1. srpna 1837 Libišany – 21. července 1902 Vsetín) byl český právník, podnikatel, novinář a politik.\n\nJeho bratr Jan Stanislav Skrejšovský (1831–1883) byl známým staročeským politikem a redaktorem. Manželka Kateřina Skrejšovská-Uhlířová (1836–1912) se proslavila jako malířka.\n\nFrantišek Skrejšovský studoval právo na Karlo-Ferdinandově univerzitě v Praze. V roce 1844 získal titul doktora práv. Od roku 1865 byl majitelem tiskárny v Praze. Roku 1867 založil a následně vydával \"Světozor\" jako reprezentativní český obrázkový časopis. Od roku 1872 s ním vycházela i módní příloha Bazar, jejíž vydávání ovšem skončilo z finančních důvodů roku 1875. Spolu s bratrem se podílel na vydávání listu \"Politik\", ale projekt mu přinesl velkou finanční ztrátu. Patřil mu dům s tiskárnou v Krakovské ulici a kromě vydavatelských aktivit byl i majitelem velkoobchodu s dřívím v Podskalí a podniku na výrobu parket.\n\nByl rovněž politicky činný v Národní (staročeské) straně. V letech 1874–1876 působil jako poslanec Českého zemského sněmu. V prvních přímých volbách do Říšské rady roku 1873 získal i mandát v Říšské radě (celostátní zákonodárný sbor), kde reprezentoval kurii venkovských obcí, obvod Hradec Králové, Jaroměř, Nové Město atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil, čímž byl jeho mandát prohlášen za zaniklý.\n\nV letech 1886–1889 vydával rusofilský časopis \"Východ\" (roku 1888 dokonce sám konvertoval k pravoslaví). V 90. letech 19. století se stáhl z veřejného života a působil jako notář ve Vsetíně.\n"}
{"id": "750983", "url": "https://cs.wikipedia.org/wiki?curid=750983", "title": "Židovský hřbitov ve Valašském Meziříčí", "text": "Židovský hřbitov ve Valašském Meziříčí\n\nŽidovský hřbitov ve Valašském Meziříčí se nachází v areálu městského hřbitova na Masarykově ulici ve Valašském Meziříčí. Vybudován byl v letech 1870 až 1939 a původně měl 150 až 200 náhrobních kamenů. V roce 1955 byla ale většina hřbitova zničena místními občany a dochovalo se pouze 17 náhrobních kamenů. Ke hřbitovu vede chodník, který je zakončen ve tvaru Davidovy hvězdy.\n\nŽidovský hřbitov se nachází v areálu městského hřbitova ve Valašském Meziříčí. V jeho těsné blízkosti se nachází rozsáhlý německý vojenský hřbitov, který byl vybudován v roce 2001. Poblíž se nachází také mramorový památník 205 tureckým vojákům, kteří byli zabiti během první světové války. Nedaleko je také hřbitovní márnice.\n\n\n"}
{"id": "750987", "url": "https://cs.wikipedia.org/wiki?curid=750987", "title": "Josef Hlaváček", "text": "Josef Hlaváček\n\nJosef Hlaváček (13. května 1934, Louny – 1. října 2008, Praha) byl český estetik a výtvarný kritik. Zabýval se českým výtvarným uměním 2. poloviny 20. století, v období normalizace nesměl pracovat v oboru. V 90. letech byl rektorem Vysoké školy uměleckoprůmyslové v Praze.\n\nV roce 1959 vystudoval estetiku a dějiny umění na Karlově univerzitě. V 60. letech byl významnou osobností kulturního života v rodných Lounech. Pracoval ve zdejším osvětovém domě, byl spoluzakladatelem Galerie Benedikta Rejta, klubu přátel umění, filmového klubu a lidové univerzity. V letech 1968–1970 pracoval ve Filozofickém ústavu Československé akademie věd v Praze, roku 1970 ho musel z politických důvodů opustit.\n\nDo roku 1989 pracoval v různých profesích (výhybkář, skladník, antikvář). V letech 1990–1991 působil jako vedoucí oddělení výtvarného umění na Ministerstvu kultury České republiky. Roku 1992 založil se svou manželkou Alenou Galerii 60/70, ve které až do roku 1997 na desítkách výstav představili české umění 60. a 70. let. V letech 1991–1994 působil jako profesor a v letech 1994–2000 jako rektor Vysoké školy uměleckoprůmyslové v Praze.\n\nJe autorem mnoha článků, esejů a knih o současném výtvarném umění, např. o Hugo Demartinim, Jiřím Kolářovi, českém konstruktivismu 60. let, autorem scénářů televizních portrétů výtvarných umělců, např. o Věře Janouškové, Adrieně Šimotové, Zdeňku Sýkorovi.\n\n\n\n"}
{"id": "750994", "url": "https://cs.wikipedia.org/wiki?curid=750994", "title": "Kresby Hieronyma Bosche", "text": "Kresby Hieronyma Bosche\n\nToto je nekompletní seznam kreseb Hieronyma Bosche, které se dochovaly dodnes. Autorství děl je většinou nejisté. Často jde o přípravné studie. Boschovy malby lze vidět na stránce Seznam maleb Hieronyma Bosche.\n\n"}
{"id": "750996", "url": "https://cs.wikipedia.org/wiki?curid=750996", "title": "Marolles-en-Beauce", "text": "Marolles-en-Beauce\n\nMarolles-en-Beauce je francouzská obec v departementu Essonne v regionu Île-de-France.\n\nBoissy-la-Rivière obklopují obce Boissy-la-Rivière od západu na sever, La Forêt-Sainte-Croix na severovýchodě, Bois-Herpin na východě a jihovýchodě, Abbéville-la-Rivière na jihu a Fontaine-la-Rivière na jihozápadě.\n\n\"Počet obyvatel\"\n"}
{"id": "750997", "url": "https://cs.wikipedia.org/wiki?curid=750997", "title": "Pastevec", "text": "Pastevec\n\nPastevec, někdy nazývaný též \"pastýř\", má na starosti pastvu užitkových zvířat, především skotu, ovcí a koz, popř. další práce s tím související. Pastva je příjem potravy býložravců přímou konzumací rostlin na pastvinách, což jsou v našich podmínkách převážně louky. Období pastvy je určeno vegetačním obdobím zelených rostlin.\n\nPastevectví je jedno z nejstarších lidských povolání. Pastevci existují od doby, kdy lidé poznali, že je lepší zvířata ochočit a chovat, než je pouze lovit. Období zhruba od 5. tisíciletí př. n. l. až do středověku bývá označováno jako období zemědělství a pastevectví. Chov ovcí a jejich pastva měla velký význam např. u starých Sumerů. O pastýřích a jejich práci se zmiňuje Bible. Podle ní měl pastýř hůl, plášť na ochranu proti chladu, mošnu na jídlo a jako zbraň prak. Vyhledával vhodná místa na pastvu, chránil ovce proti zlodějům a dravé zvěři, hledal ztracené ovce, léčil je a přepočítával. Pastýři při práci pomáhal pes.\n\nVe starých obecních kronikách se často píše o pastýřích. Pastýř neboli \"slouha\" dříve býval téměř v každé obci. Měl řadu povinností, ale také svá práva. Často býval nemajetný a bydlel v obecním domku (pastoušce), kde měl i chlév pro zvířata, která choval. Za službu dostával peníze, popř. obilí a chleba. Brzy ráno pastýř prošel obcí a přitom troubil na pastýřskou troubu nebo práskal bičem. Od vrat statků se k němu sbíhaly skupinky zvířat, většinou ovcí. V letním období, kvůli polednímu horku, vodil pastýř zvířata do stínu stromů. Krávy se pásly dvakrát denně, protože se musely okolo poledne zahnat domů na dojení. Navečer lidé na zvířata už čekali. Návrat zvířat poznali podle cinkání zvonků. Po návratu do obce se zvířata často sama rozeběhla do svých dvorů. Povinnosti obecního pastýře bývaly různé. Kromě základních činností musel např. léčit nemocná zvířata, klestit prasata, býčky, beránky a kozlíky, odvádět každý rok určitý počet košťat, která upletl v zimě, nadhánět zajíce při honu, popř. držet noční hlídky Paměti obce Nová Ves (okres Louny) uvádějí o práci obecního pastýře mj. toto:\n\nKu pomoci měl ovčáckého psa a většinou mu pomáhaly jeho děti. Vyháněl na obecní i selské pastviny, lada a úhory, po žních na strniska a po otavách a na louky. Dbal, aby dobytek nezaběhl do škody a nepřišel k úrazu. K večeru přiháněl své stádo zpět na náves a dobytek se většinou sám odděloval a směřoval do vrat svého hospodáře. Někdy musel vytřiďovati některá jehňata neb ovce, ale i vepřový a hovězí dobytek. Když počalo se více dbáti o stájová hnojiva a pomíjelo úhoření zaváděním střídavého hospodářství, zůstaly pro pastvu jen ovce. Pastýř míval byt v obecním domku řečeném pastouška, kde měl chlév pro vlastní dobytek, neboť někde choval obecního býka a míval vlastního kozla a kance. Za své služby dostával nevelký plat na penězích a pro obživu od jednotlivých hospodářů tak zvanou \"sýpku\", t.j. od kusu dobytka smluvené množství obilí, ponejvíce žita, někde při pečení chleba bochník a nějaké to přilepšení na svátky, posvícení a podobně.\nPastva zvířat od časného jara do zimy se ve větší míře udržovala až do první světové války a určitou dobu pokračovala i po založení zemědělských družstev. Někde mají obecního pastýře i dnes.\nPastýř měl zvláštní postavení na okraji vesnické komunity. Na jedné straně by vážený, pro náboženské kontexty pastýřství (betlémští pastýři, Ježíš Kristus jako Dobrý pastýř), býval však také vysmíván a obviňován ze sodomie, jíž se měl dopouštět na pastvě s ovcemi a kozami.\nO tom svědčí např. lidová říkanka, zaznamenaná Janem Jeníkem z Bratřic:\n\"\"Slouhův Michal kozu píchal, ona mečela až do večera\"\"\nPastýři také ovládali různé magické prostředky, jimiž chránili ovce a jiná zvířata před vlky, chorobami či před uřknutím. Např. ve východních Čechách se věřilo, že pastýř má o vlku hovořit výhradně jako o \"kmotru Štěpánovi\" a v den sv. Jiří mu „obětovat“ nejslabší jehně ze stáda. Jinde se zvířatům přivazovaly na krk či ocas červené stužky nebo malá zrcátka, zvířata se o Filipojakubské noci nechávala probíhat ohněm, přecházet přes koště aj. Právě proto se v raném novověku mnozí pastýři stali oběťmi čarodějnických procesů.\n\nS příchodem průmyslového zemědělství došlo k výraznému omezení pastvy chovaných zvířat. Většina zvířat v Evropě je dnes krmena usušenými rostlinami a průmyslově vyráběnými krmivy. Dnes se v Evropě pasou převážně už jen ovce. I samotný chov ovcí měl v minulosti větší význam než dnes. Dříve člověk choval ovce kvůli vlně a na maso. Ovčí vlna dnes nejde tak na odbyt jako dřív. Stáda ovcí, popř. kozy, se u nás dnes využívají pro spásání trávy v chráněných oblastech, aby byla krajina udržována tradičním způsobem. \n\nChovu ovcí se stále dobře daří na Slovensku. Je tam registrováno přes 200 salaší a jejich počet zůstává už několik let zhruba stejný. Ovce pase bača, popř. jeho pomocník \"valach\". Bača musí umět dojit ovce, musí zahánět šelmy, vyrábět sýr při dodržování hygienických předpisů a zvládnout administrativu. Pastva zvířat, zejména ovcí, je stále rozšířena v Austrálii a na Novém Zélandu. Do těchto zemí byly ovce přivezeny z Evropy. Na jihu a jihovýchodě Jižní Ameriky (Argentina, Uruguay, Brazílie), převažuje chov skotu a koní, v horských oblastech And chov ovcí a lam. Ve státech Jižní Ameriky se pasák dobytka nazývá gaučo. Na severoamerickém venkově je pasák dobytka označován jako kovboj.\nNěkteří malíři ve svých dílech zachytili pastvu, pastýřky, resp. pastýře: Nicolas Poussin – The Shepherds of Arcadia (\"Arkádští pastýři\"), Vincent van Gogh – The Shepherdess (\"Pastýřka\"), Julius Mařák – Návrat z pastvy, Pieter Brueghel – Autumn (\"Podzim\"), William-Adolphe Bouguereau – The Shepherdess (\"Pastýřka\"), William Holman Hunt – The Hireling Shepherd (\"Špatný pastýř\"), Claude Joseph Vernet – Shepherd in the Alps (\"Pastýř v Alpách\").\n\n"}
{"id": "750998", "url": "https://cs.wikipedia.org/wiki?curid=750998", "title": "Miroslav Džunko", "text": "Miroslav Džunko\n\nMiroslav Džunko (* 8. června 1978, Košice) je slovenský zpěvák a muzikant, který je známý především z revivalové kapely The Backwards, kde imituje Paula McCartneyho. Spoluzakládal jí s Daliborem Štroncerem. Mimo hraní v kapele se věnuje také vlastní tvorbě. \n\n"}
{"id": "751000", "url": "https://cs.wikipedia.org/wiki?curid=751000", "title": "Fontaine-la-Rivière", "text": "Fontaine-la-Rivière\n\nFontaine-la-Rivière je francouzská obec v departementu Essonne v regionu Île-de-France.\n\nFontaine-la-Rivière se nachází asi 57 km jihozápadně od Paříže. Obklopují ji obce Boissy-la-Rivière na severu, Marolles-en-Beauce na severovýchodě, Abbéville-la-Rivière od východu na jih a Saint-Cyr-la-Rivière na západě.\n\n\"Počet obyvatel\"\n"}
{"id": "751002", "url": "https://cs.wikipedia.org/wiki?curid=751002", "title": "Pelyša (přítok Šventoji)", "text": "Pelyša (přítok Šventoji)\n\nPelyša je řeka 3. řádu ve východní Litvě, v Aukštaitiji, která se vlévá u vsi Sedeikiai, 14 km na sever od okresního města Anykščiai do řeky Šventoji jako její pravý přítok 106,5 km od jejího ústí do Nerisu. Protéká okresy Kupiškis a Anykščiai. Rychlost toku je 0,29 m/s.\n\nCelkový trend směru toku je od severu k jihu. Pramení na severním okraji vsi Butkūnai v těsné blízkosti na jih od silnice č. 118 Kupiškis – Utena. Teče zpočátku směrem východním, dále mění několikráte směr častěji poměrně povlovnými nepravidelnými oblouky, řidčeji ostrými úhly, v horním a středním toku ojediněle, v dolním toku často drobně a hustě meandruje. 3,1 km od ústí je hráz rybníka Pelyšų tvenkinys (plocha 33,5 ha). U tohoto rybníka je (dnes zpustlá) rezidence Pelyšų dvaras (Dvůr), postaven kolem roku 1880, v roce 1923 měl 44 obyvatel, ve dvoře byla škola, do které byla roku 1934 přenesena i škola ze Sedeikiů, škola fungovala až do roku 1970. V roce 1941 byli majitelé dvora deportováni do gulagu na Sibiř. Od rybníka Pelyšų tvenkinys až do soutoku dolní tok spadá do geologické rezervace \"Pelyšos geologinis draustinis\", kde je cenné naleziště zbytků devonských lalokoploutvých a pancéřnatých ryb (ve výchozech břehů řeky).\n\nLevé:\n\nPravé:\nButkūnai, Šimonėliai, Šimonys, Juodžiūnai, Pelyšiai, Žliobiškiai, Pelyšų dvaras, Pelyšos geologinis draustinis, Sedeikiai; balvan \"Katinų akmuo\"\n\n"}
{"id": "751003", "url": "https://cs.wikipedia.org/wiki?curid=751003", "title": "Saclas", "text": "Saclas\n\nSaclas je francouzská obec v departementu Essonne v regionu Île-de-France.\n\nSaclas se nachází asi 57 km jihozápadně od Paříže. Obklopují ji obce Étampes na severu a severozápadě, Boissy-la-Rivière na severovýchodě, Saint-Cyr-la-Rivière na východě a jihovýchodě, Méréville na jihu a jihozápadě a Guillerval na západě.\n\n"}
{"id": "751004", "url": "https://cs.wikipedia.org/wiki?curid=751004", "title": "Saint-Cyr-la-Rivière", "text": "Saint-Cyr-la-Rivière\n\nSaint-Cyr-la-Rivière je francouzská obec v departementu Essonne v regionu Île-de-France.\n\nSaint-Cyr-la-Rivière se nachází asi 57 km jihozápadně od Paříže. Obklopují ji obce Saclas od západu na sever, Boissy-la-Rivière na severovýchodě, Fontaine-la-Rivière a Abbéville-la-Rivière na východě, Arrancourt na jihovýchodě, Estouches na jihu a Méréville na jihozápadě.\n\n"}
{"id": "751005", "url": "https://cs.wikipedia.org/wiki?curid=751005", "title": "Reginar IV. Henegavský", "text": "Reginar IV. Henegavský\n\nReginar IV. Henegavský řečený \"z Monsu\" (francouzsky \"Régnier IV de Mons\"; 948 – 1013) byl henegavský hrabě a štědrý donátor klášterů Maubeuge, Lobbes a Sainte-Waudru.\n\nByl starším synem henegavského hraběte Reginara Dlouhokrkého, který upadl v nemilost císaře Oty I. a odešel do vyhnanství. Reginar společně s mladším bratrem Lambertem, s nímž je po celý život pojily stejné politické cíle, uprchl na západofranský dvůr krále Lothara a vyhnaný otec zemřel v Čechách. Panství vyhnaného hraběte císař svěřil dvěma bratrům – Wernerovi a Reginaldovi\n\nPoté, co se roku 973 roznesla zpráva o skonu císaře, opustili Lambert s Reginarem Lotharův dvůr a střetli se s Wernerem a Reginaldem v bitvě u Péronne, kde oba jejich protivníci padli. Nový císař Ota II. zbořil Lambertův a Reginarův hrad Boussoit a oba provinilce poslal do saského exilu. Henegavsko pak předal Arnulfovi z Valenciennes a Geoffroyovi z Verdunu. Roku 976 se oba bratři podporovaní západofranským princem Karlem a Otou z Vermandois střetli v bitvě u Monsu s novými vládci Henegavska. Obležené město Mons útoku odolalo.\n\nCísař Ota II. poté překvapivě udělil Henegavsko v léno Reginarovi a Lambertovi. Mons nechal Geoffroyovi z Verdunu a prince Karla jmenoval dolnolotrinským vévodou. Roku 998 zemřel Geoffroy z Verdunu a Reginar konečně získal Mons. Zřejmě kolem roku 1000 se oženil s Hedvikou, dcerou krále Huga Kapeta Roku 1005 Reginar společně s bratrem podpořil mladého flanderského hraběte Balduina Bradatého, když z Valenciennes vyhnal jejich starého nepřítele markraběte Arnulfa, v boji proti císaři Jindřichovi.\n\nZemřel roku 1013 a jeho nástupcem se stal syn Reginar.\n"}
{"id": "751007", "url": "https://cs.wikipedia.org/wiki?curid=751007", "title": "Dalibor Štroncer", "text": "Dalibor Štroncer\n\nDalibor Štroncer (* 27. listopadu 1979, Košice) je slovenský zpěvák a muzikant, který je známý především z revivalové kapely The Backwards, kterou společně s Miroslavem Džunkem založil. V kapele imituje Johna Lennona. \n"}
{"id": "751008", "url": "https://cs.wikipedia.org/wiki?curid=751008", "title": "Blandy (Essonne)", "text": "Blandy (Essonne)\n\nBlandy je francouzská obec v departementu Essonne v regionu Île-de-France.\n\nBlandy se nachází asi 61 km jihozápadně od Paříže. Obklopují ji obce Mespuits na severu, Brouy na severovýchodě a na východě, Mainvilliers na jihovýchodě, Audeville na jihu, Sermaises na jihozápadě, Rouvres-Saint-Jean na západě a Roinvilliers na severozápadě.\n\n\"Počet obyvatel\"\n\n"}
{"id": "751009", "url": "https://cs.wikipedia.org/wiki?curid=751009", "title": "T-95", "text": "T-95\n\nT-95 (též Objekt 195) je označení projektu ruského hlavního bojového tanku čtvrté generace, který měl nahradit typy T-80 a T-90. Tank vyvíjela společnost Uralvagonzavod. Ruské oficiální zdroje tento projekt oznámily v roce 2000, ale neuvedly žádné konkrétní údaje. Tank měl být zaveden do výzbroje v roce 2009, ale vývoj se neustále opožďoval. V květnu 2010 ruská vláda svou účast v projektu ukončila a přestala jej financovat. Většina publikovaných informací o tomto tanku má spekulativní charakter.\n"}
{"id": "751010", "url": "https://cs.wikipedia.org/wiki?curid=751010", "title": "Medicína pro 21. století", "text": "Medicína pro 21. století\n\nMedicína pro 21. století je vzdělávací cyklus České televize věnovaný závažným nemocem a jejich moderní léčbě. Jeho producentkou a dramaturgyní je Nataša Slavíková, scenáristou a režisérem je Vlastimil Šimůnek. Jeden díl trvá asi 17 minut. Pořad se vysílal od roku 2008 do roku 2012.\n\n"}
{"id": "751013", "url": "https://cs.wikipedia.org/wiki?curid=751013", "title": "Wanda Curtis", "text": "Wanda Curtis\n\nWanda Curtis (* 7. listopadu 1975), též Vanda Curtis, vl. jm. Hajnalka Katalin Kovacs, je maďarská pornoherečka, která začala svou kariéru v roce 1997. Natočila více než 130 filmů.\n"}
{"id": "751014", "url": "https://cs.wikipedia.org/wiki?curid=751014", "title": "Eymonaudův dům", "text": "Eymonaudův dům\n\nEymonaudův dům (francouzsky \"Maison Eymonaud\") je obytný dům v Paříži postavený v novogotickém slohu. Nachází se v ulici \"Impasse Marie-Blanche\" č. 7 v 18. obvodu. Stavba je chráněná jako historická památka.\n\nDům si nechal postavit v letech 1892-1897 francouzský sochař Ernest Eymonaud, který se specializoval na dřevěné sochy a repliky starého nábytku. V domě měl také svůj ateliér a prodejnu. Architektem byl Joseph-Charles Guirard de Montarnal. V roce 1900 byl dům prodloužen na západní straně a v roce 1910 bylo připojeno další křídlo.\n\nOd roku 1995 je dům (především jeho fasáda, střechy a z interiérů přízemí, první patro a hlavní schodiště) chráněn jako historická památka.\n\n"}
{"id": "751015", "url": "https://cs.wikipedia.org/wiki?curid=751015", "title": "Roinvilliers", "text": "Roinvilliers\n\nRoinvilliers je francouzská obec v departementu Essonne v regionu Île-de-France.\n\nRoinvilliers se nachází asi 56 km jihozápadně od Paříže. Obklopují ji obce Bois-Herpin na severu a severozápadě, Mespuits na východě a severovýchodě, Blandy na jihovýchodě, Rouvres-Saint-Jean na jihu a jihozápadě a Abbéville-la-Rivière na západě.\n\n"}
{"id": "751016", "url": "https://cs.wikipedia.org/wiki?curid=751016", "title": "Fed Cup 2011 - blok A 3. skupiny zóny Evropy a Afriky", "text": "Fed Cup 2011 - blok A 3. skupiny zóny Evropy a Afriky\n\nBlok A 3. skupiny zóny Evropy a Afriky Fed Cupu 2011 představoval jednu ze dvou podskupin 3. skupiny. Hrálo se mezi 4. až 6. květnem v areálu Smash Tennis Academy egyptské Káhiry venku na antukových dvorcích. \n\nČtyři týmy se utkaly ve vzájemných zápasech. Vítěz následně sehrál barážový zápas s druhým z bloku B o postup do 2. skupiny zóny Evropy a Afriky pro rok 2012. O druhé postupové místo do 2. skupiny se utkalo druhé mužstvo s vítězem bloku B. Třetí a čtvrté týmy z obou bloků nastoupily ke vzájemnému zápasu o konečné 5. až 8. místo 3. skupiny. \n\n"}
{"id": "751019", "url": "https://cs.wikipedia.org/wiki?curid=751019", "title": "Chalou-Moulineux", "text": "Chalou-Moulineux\n\nChalou-Moulineux je francouzská obec v departementu Essonne v regionu Île-de-France.\n\nChalou-Moulineux se nachází asi 57 km jihozápadně od Paříže. Obklopují ji obce Chalo-Saint-Mars na severu, Guillerval na východě, Monnerville na jihovýchodě, Pussay na jihu a Congerville-Thionville na jihozápadě a západě.\n\nÚzemí darovala královna Adéla Savojská (1092-1154) templářskému řádu, který jej vlastnil až do zrušení Filipem IV. Sličným. Poté byl v majetku maltézského řádu až do Velké francouzské revoluce.\n\nFarnost Moulineux byla připojena v roce 1791 k Chalo-la-Reine a tím vznikla obec Chalou-Moulineux.\n\n\"Počet obyvatel\"\n\n\n"}
{"id": "751022", "url": "https://cs.wikipedia.org/wiki?curid=751022", "title": "Congerville-Thionville", "text": "Congerville-Thionville\n\nCongerville-Thionville je francouzská obec v departementu Essonne v regionu Île-de-France.\n\nCongerville-Thionville se nachází asi 58 km jihozápadně od Paříže. Obklopují ji obce Mérobert na severu a severozápadě, Chalo-Saint-Mars na severovýchodě, Chalou-Moulineux na východě, Pussay na jihovýchodě a na jihu, Gommerville na jihozápadě a Oysonville na západě.\n\n\"Počet obyvatel\"\n"}
{"id": "751025", "url": "https://cs.wikipedia.org/wiki?curid=751025", "title": "Na Internetu nikdo neví, že jsi pes", "text": "Na Internetu nikdo neví, že jsi pes\n\nNa Internetu nikdo neví, že jsi pes (\"On the Internet, nobody knows you're a dog\") je internetové rčení, které ve zkratce popisuje anonymitu Internetu.\n\nPůvodně se jednalo o textovou část kresleného vtipu kreslíře Petera Steinera, který vyšel v magazínu The New Yorker 5. července 1993. Až do roku 2000 se jednalo o nejčastěji přetiskovanou kresbu z tohoto magazínu. Autor získal celkem na honorářích přes 50 000 amerických dolarů.\n\nAutor samotný se v době vzniku o internet příliš nezajímal, pouze si ze zvědavosti předplatil přístup.<ref name=\"www.root.cz/zpravicky/internetovy-pes-slavi-25-let\"></ref> Trefnost kresby vyšla najevo až v době, kdy se internet stal masovou záležitostí a začaly vznikat služby, které poskytovaly sociální interakci.\n\nObrázek byl dvakrát parafrázován v rámci stripu Joy of Tech. První parafráze reflektovala typické chování internetových uživatelů, druhá parafráze reagovala na odhalení masivního monitorování internetu tajnými službami.\n\n"}
{"id": "751026", "url": "https://cs.wikipedia.org/wiki?curid=751026", "title": "Jiří Adam z Martinic", "text": "Jiří Adam z Martinic\n\nJiří Adam z Martinic (1602 Smečno – 6. listopadu 1651) byl český šlechtic a vysoký úředník (prezident české komory, český kancléř), autor autobiografie.\n\nByl nejstarší syn Jaroslava Bořity z Martinic (1582–1649), jehož celá rodina po defenestraci v roce 1618 postupně opustila Čechy. Jiří Adam pokračoval ve studiích ve Štýrském Hradci, kde dosáhl v roce 1620 filosofického doktorátu. Poté se vydal na pětiletou kavalírskou cestu, z níž většinu strávil studiem v Lovani, ve zbytku času cestoval po západní a jižní Evropě. V roce 1625 se po krátké zkušenosti v armádě Katolické ligy vrátil do Čech, kde se následujícího roku ujal správy hořovického panství. V letech 1627–1628 zastával úřad místoprezidenta nad apelacemi, poté až do roku 1632 prezident české komory, poté působil jako kancléř pro Ferdinanda III. v Praze a po smrti Ferdinanda II. ve Vídni jako pomocník nejvyššího českého kancléře Viléma Slavaty. Nositel řádu řádu zlatého rouna od asi roku 1644.\nByl od roku 1626 ženatý s Giovannou Gonzagou (1612–1688), ale manželství bylo bezdětné, takže majetek v Čechách získal bratr Jiřího Adama Bernard Ignác z Martinic.\n\nVedle toho se po něm zachovala částečná autobiografie \"Descriptio annorum vitae et negotiorum gestorum illustrissimi domini Georgii comitis de Martinitz\", zejména cenná jako cestovní šlechtický deník (tato část je psaná Martinicovým hofmistrem a průvodcem Albertem Kolbem).\n"}
{"id": "751027", "url": "https://cs.wikipedia.org/wiki?curid=751027", "title": "Akmena (přítok Pelyši)", "text": "Akmena (přítok Pelyši)\n\nAkmena je potok 4. řádu ve východní Litvě, v Aukštaitiji, který se vlévá u vsi Sedeikiai, 6 km na jihovýchod od městečka Viešintos do rybníka Pelyšų tvenkinys na řece Pelyša jako její pravý přítok 4,0 km od jejího ústí do Šventoji. \n\nTeče v okrese Anykščiai. Celkový směr nepravidelně klikatého toku je od západu na východ. Teče v a podél severní části lesa, podle ní nazvaného Akmenos miškas. Křižuje silnici č. 175 Nociūnai Andrioniškis a potom teče podél jejího severního kraje. Potok má pravý přítok jménem Paventis a dalších šest nevýznamných pravých přítoků a ještě pět nevýznamných levých přítoků. \n\n"}
{"id": "751029", "url": "https://cs.wikipedia.org/wiki?curid=751029", "title": "Karel Hromádka (lední hokejista)", "text": "Karel Hromádka (lední hokejista)\n\nKarel Hromádka (23. května 1905 Praha – 30. března 1978 Tallahassee, USA) je bývalý československý hokejový útočník a trenér. Během své kariéry nastoupil v letech 1928 až 1936 i k 54 utkáním za československou reprezentaci, za níž vstřelil 16 gólů.\n\nHromádka v lize působil v HOV Praha, posléze v LTC Praha, s nímž se stal mistrem ligy, a na závěr své kariéry též v SK Podolí. Tento klub také až do roku 1948 trénoval.\n\nZa reprezentaci se účastnil tří mistrovství Evropy (v letech 1929, 1932 a 1933), šesti mistrovství světa (1928, 1930, 1931, 1934, 1935 a 1936) a dvou olympijských her (v letech 1928 a 1936). V letech 1929 a 1933 se stal mistrem Evropy v ledním hokeji.\n"}
{"id": "751030", "url": "https://cs.wikipedia.org/wiki?curid=751030", "title": "Monnerville", "text": "Monnerville\n\nMonnerville je francouzská obec v departementu Essonne v regionu Île-de-France.\n\nObec Monnerville se nachází asi 61 km jihozápadně od Paříže. Obklopují ji obce Chalou-Moulineux na severu, Guillerval na severovýchodě a na východě, Méréville na jihovýchodě, Angerville na jihu a na jihozápadě a Pussay na západě a severozápadě.\n\n"}
{"id": "751031", "url": "https://cs.wikipedia.org/wiki?curid=751031", "title": "Yuri Landman", "text": "Yuri Landman\n\nYuri Landman (* 1973, Zwolle, Nizozemsko) je nizozemský skladatel experimentální hudby a pedagog, který staví experimentální hudební nástroje pro kapely jako Sonic Youth, dEUS, Half Japanese, Rhys Chatham, Blood Red Shoes.\n\nLandman je hudební teoretik a skladatel, který se věnoval mikrotonální hudbě. Mimo svou skladatelskou činnost se věnoval výrobě amplifikovaných hudebních nástrojů (elektrické citera, harfa a další). V roce 2012 založil skupinu Bismuth. Napsal knihu \"Nice Noise\" Bart Hopkinová. Publikoval články v Premier Guitar. V roce 2018 navrhl sérii diagramů s mikro-intervaly.\n\nOrganizace WORM (Rotterdam), Muziekgebouw aan 't IJ (Amsterdam), Extrapool (Nijmegen), De Toonzaal ('s-Hertogenbosch), Flipside (Eindhoven), Matrix (Lovaň), Can Vicente del Amo (Ibiza), TAMK (Tampere), Museum of Transitory Art (Ljubljana ), St James Cavalier (Malta), Radiona (Zagreb), Sonoscopia (Porto), Liebig 12 (Berlín) a Maajaam (Otepää) mají sbírky hudebních nástrojů Landman pro výzkum a vzdělávání.\n\n\n\n\n\n\n"}
{"id": "751032", "url": "https://cs.wikipedia.org/wiki?curid=751032", "title": "Tichvinský hřbitov", "text": "Tichvinský hřbitov\n\nTichvinský hřbitov ( , také \"Некрополь мастеров искусств\") je nejvýznamnější hřbitov ležící na území kláštera sv. Alexandra Něvského v Petrohradu v Rusku. Jsou na něm pohřbeni především význační ruští umělci 19. a první poloviny 20. století.\n\nHřbitov leží u Něvského prospektu na břehu řeky Monastyrky (jednoho z menších kanálů Něvy). Založen byl v roce 1823.\n\nA\nB\nC\nČ\nD\nG\nCh\nI\nJ\nK\nL\nM\nO\nP\nR\nS\nŠ\n\nT\nV\nŽ\n\n"}
{"id": "751033", "url": "https://cs.wikipedia.org/wiki?curid=751033", "title": "Fetální alkoholový syndrom", "text": "Fetální alkoholový syndrom\n\nFetální alkoholový syndrom (FAS) je soubor tělesných a mentálních vývojových vad lidského plodu, které vznikají následkem nadměrné konzumace alkoholických nápojů v těhotenství. Ona „nadměrná míra“ alkoholu v těhotenství je předmětem dohadů a ačkoliv některé studie ukazují, že např. jedna sklenička alkoholu týdně nepředstavuje signifikantní riziko pro vznik FAS, mnohé odborné instituce doporučují těhotným ženám, aby se konzumaci alkoholu vyhnuly úplně. Pravděpodobně totiž neexistuje minimální bezpečná dávka. Vliv má ale i konzumace alkoholu u mužů před početím.\n\nAlkohol (přesněji ethanol) je schopen překračovat placentální bariéru a vstoupit do těla vyvíjejícího se plodu. Může zpomalovat růst plodu a snižovat porodní hmotnost, způsobuje vývojové vady v obličeji, poškozuje dále zejména nervovou tkáň (mozek), což může mít za následek vážné poruchy osobnosti a chování. Průzkumy přitom ukazují, že např. ve Spojených státech konzumovalo 30 % těhotných žen v průběhu těhotenství alkoholický nápoj.\n\nHlavním příznakem fetálního alkoholického syndromu je trvalé poškození centrální nervové soustavy, zejména mozku. Nezralé mozkové buňky v lidském plodu jsou velmi citlivé na alkohol a může u nich dojít k poruše, zpomalení či zastavení vývoje. To vede například k poruchám pozornosti či paměti, impulzivnímu chování a špatnému odhadu příčin a důsledků. U dětí alkoholiček však bylo prokázáno i zvýšené riziko vzniku mentálních poruch či závislostí v pozdějším věku. Konzumace alkoholu je nebezpečná v celém průběhu těhotenství, neboť po celou tuto dobu dochází k vývoji mozku.\n\nVystavení nenarozených dětí alkoholu je nejčastější příčinou poruch intelektu v západním světě. V USA a v Evropě vzniká fetální alkoholový syndrom u asi 0,2–1,5 narozených dětí z 1000. Celoživotní náklady na zdravotní a sociální péči činí až 800 000 $ na jednoho pacienta.\n"}
{"id": "751034", "url": "https://cs.wikipedia.org/wiki?curid=751034", "title": "Vrba borůvkovitá", "text": "Vrba borůvkovitá\n\nVrba borůvkovitá (\"Salix myrtilloides\") je vzácný druh dřeviny nízkého keřovitého vzrůstu, v rodu vrba je zařazen do podrodu \"Chamaetia\". V naší republice vyrůstá pouze na dvou místech.\n\nDruh rostoucí především v severovýchodní Evropě (Norsko, Švédsko a Finsko), na severu evropské části Ruska a na Sibiři až po sever Dálného východu. Ostrůvkovitě je rozšířena i ve Střední Evropě (Švýcarsko, Německo, Rakousko, Československo, Slovensko, Polsko) a v Rumunsku.\n\nVlhkomilná, světlomilná a poměrně chladnomilná rostlina roste v pahorkatinách až v horských polohách na kyselých půdách. Osídluje slatinná i vrchovištní rašeliniště, vlhké louky a pozemky s vysokou hladinou podzemní vody na kterých volí místa, kde není tísněna jinými dřevinami. Je jedinou evropskou vrbou vázánou na kyselé rašelinové půdy. V České republice se vyskytuje pouze na třech místech, v Železných horách, na Šumavě a ve Slavkovském lese. Je to glaciální relikt arktického původu.\n\nDvoudomá rostlina rostoucí ve tvaru drobného keříku, dorůstající průměrně do výšky půl metru, s plazivým bohatě větveným kmínkem i staršími větvemi šedivé barvy. Z nich jen tenké, lysé nebo chlupaté větvičky o délce do 30 cm vyčnívají vzhůru nad mechovitý, nejčastěji rašeliníkový povrch. Jednoleté lesklé letorosty hnědé nebo hnědě červenavé barvy jsou lysé a z počátku z nich vyrůstají tupé vejcovité listové pupeny. Listy na řapících dlouhých od 2 do 4 mm mívají někdy kopinaté nebo vejčité palisty. U báze jsou zaoblené nebo široce klínovité, na vrcholu tupé nebo táhle zašpičatělé. Listové čepele jsou dlouhé 10 až 40 a široké 7 až 15 mm, jsou eliptického, vejčitého nebo zřídka kopinatého tvaru, celokrajné nebo občas řídce zoubkované, mají 6, 8 nebo i 12 postranních žilek. Horní strana je tmavě zelená nebo slabě nafialovělá, spodní bývá bledší, modravě až šedě zelená. Tvarem i barvou připomínají vlochyni bahenní nebo brusnici borůvku. Vzhledově se celá rostlina podobá vrbě plazivé.\n\nJednopohlavné květy jsou sestaveny do červenavých, široce válcovitých květenství jehněd, dlouhých až 25 mm, které se rozvíjejí v květnu a červnu těsně před nebo současně s listy. Ve špičatějších samčích jehnědách jsou květy mající po dvou volných tyčinkách s lysými nitkami se žlutými nebo červenavými prašníky, které po vypylení ztmavnou. Jehnědy se samičími květy jsou vejčitého tvaru a volnější, každý květ obsahuje cylindrický lysý semeník 3 až 4 mm dlouhý umístěný na krátce stopce. Vyrůstá z něho kratičká čnělka s bliznou rozštěpenou do dvou laloků. Nektarové žlázy jsou kyjovitého tvaru, květní listeny bývají oválné až kulaté a mají barvu žluto zelenou nebo nafialovělou. Květy jsou opylovány létajícím hmyzem, plody jsou tmavočervené tobolky až 6 mm dlouhé. Otvírají se chlopněmi a obsahují semena dlouhá cca 1 mm která rozšiřuje vítr. Chromozómové číslo: n = 32.\n\nRozšiřuje se především vegetativně, tvoří poměrně málo semen. K zemi přitisknuté větve snadno zakořeňují, z rostlinných řízků koření špatně. Dožívá se průměrně 30 let.\n\nNa rozdíl od mnoha dalších vrb nevytváří mnoho hybridů, v ČR se jen velice vzácně vyskytuje kříženec vrby borůvkovité s vrbou ušatou pojmenovaný \"Salix × onusta\".\n\nV ČR i v ostatních středoevropských státech se neustále snižují počty lokalit, kde vrba borůvkovitá vyrůstá, a současně se zmenšují i množství tam rostoucích jedinců. V naší republice prokazatelně roste pouze na dvou místech: v CHKO Železné hory a CHKO Slavkovský les, zcela nově možná také v Českém lese; na Slovensku se vyskytuje jen v jediné lokalitě na Horní Oravě. Malé skupinky jsou navíc hůře udržitelné, stačí jen jedna zvlášť nepříznivá skutečnost a celá populace uhyne.\n\nVrba borůvkovitá je v České republice zařazena v „Černém a červeném seznamu“ mezi druhy kriticky ohrožené a do stejné kategorie ji zařadila i vyhláška MŽP ČR.\n\n"}
{"id": "751039", "url": "https://cs.wikipedia.org/wiki?curid=751039", "title": "Viktoriina země", "text": "Viktoriina země\n\nViktoriina země je oblast v Antarktidě, kterou objevil v lednu 1841 James Clark Ross a která je pojmenována po britské královně Viktorii.\n\nNa východě hraničí s Rossovým šelfovým ledovcem a Rossovým mořem a na severozápadě s Oatesovou zemí a Wilkesovou zemí.\n\nDo oblasti Viktoriiny země spadá mimo jiné část Transantarktického pohoří. Území je součástí novozélandského sektoru, viz Rossova dependence.\n\nV této oblasti se nachází pohoří Admiralty s nejvyšší horou Mount Minto (4165 m n. m.), kterou v roce 1841 objevil James Clark Ross.\n\nPro druhou Scottovu antarktickou výpravu podniknutou v letech 1910 až 1912 byly vydány dvě novozélandské poštovní známky s přetiskem VIKTORIA LAND. Používaly se do 18. ledna 1913.\n"}
{"id": "751040", "url": "https://cs.wikipedia.org/wiki?curid=751040", "title": "Masná aféra", "text": "Masná aféra\n\nMasná aféra (polsky \"afera mięsna\"), která proběhla v letech 1964-65 ve Varšavě, představovala jeden z největších případů hospodářské kriminality v éře Polské lidové republiky. Vyústila ve veřejný proces, ve kterém bylo uděleno několik exemplárních trestů.\n\nPodstatou aféry, v jejímž rámci bylo zatčeno celkem 400 osob, byly úplatky od vedoucích obchodů, kteří tak zajišťovali zásobování svých prodejen nedostatkovým zbožím, výměna zboží, falšování faktur a další rozsáhlé projevy korupce. Politická moc, jejíž vliv na průběh soudní dohry aféry je prokazatelný, se tímto procesem pokoušela zklidnit veřejné mínění, zjitřené hospodářskými a zásobovacími potížemi. Ty byly četným terčem lidového humoru.\n\nAféra vyvrcholila soudním procesem, který byl zahájen 20. listopadu a skončil vynesením tří rozsudků smrti a čtyřmi tresty doživotí. Několik dalších obviněných bylo odsouzeno k 9 až 12 letům a k ztrátě majetku. Absolutní trest byl nakonec vykonán jen nad bývalým ředitelem masných závodů ve Varšavě Stanisławem Wawrzeckým (19. března 1965). Šlo o jediný výkon trestu smrti v Polsku za hospodářskou kriminalitu po r. 1956. Trest byl vykonán oběšením ve Varšavě. \nV červenci 2004 polský Nejvyšší soud zrušil rozsudky s odůvodněním, že byly vydány v rozporu se zákonem, aniž by to však znamenalo plnou rehabilitaci odsouzených. Synu popraveného Wawrzeckého bylo v roce 2010 přiznáno odškodnění ve výši 200 tisíc zlotých.\n\n"}
{"id": "751041", "url": "https://cs.wikipedia.org/wiki?curid=751041", "title": "Fed Cup 2011 - blok B 3. skupiny zóny Evropy a Afriky", "text": "Fed Cup 2011 - blok B 3. skupiny zóny Evropy a Afriky\n\nBlok B 3. skupiny zóny Evropy a Afriky Fed Cupu 2011 představoval jednu ze dvoupodskupin 3. skupiny. Hrálo se mezi 2. až 6. květnem v areálu Smash Tennis Academy v egyptské Káhiře venku na antukových dvorcích. \n\nPět týmů se utkalo ve vzájemných zápasech. Vítěz sehrál barážový zápas s druhým bloku A o účast ve 2. skupině zóny Evropy a Afriky pro rok 2012. Družstvo z druhého místa se střetlo s vítězem z bloku A o druhé postupové místo. Třetí a čtvrté družstvo nastoupilo k zápasu se stejně umístěnými celky z bloku A o konečné 5. až 8. místo 3. skupiny. Poslední, pátý tým, automaticky v této skupině obsadil poslední 9. místo.\n\n"}
{"id": "751042", "url": "https://cs.wikipedia.org/wiki?curid=751042", "title": "Fed Cup 2011 - baráž 3. skupiny zóny Evropy a Afriky", "text": "Fed Cup 2011 - baráž 3. skupiny zóny Evropy a Afriky\n\nBaráž 3. skupiny zóny Evropy a Afriky ve Fed Cupu 2011 představovala nakonec pouze dvě vzájemná utkání týmů z bloků A a B. První z bloku A sehrál zápas s druhým z bloku B a naopak. Vítězové těchto utkání postoupili do 2. skupiny zóny Evropy a Afriky pro rok 2012. Družstva, která se v blocích umístila na třetím a čtvrtém místě, se měla utkat o konečné 5. až 8. místo. K zápasům však již nenastoupila a obsadila tak dělené pozice 3. skupiny. \n\nHrálo se 7. května 2011 v areálu oddílu Smash Tennis Academy egyptského hlavního města Káhiry venku na antukových dvorcích. \n\nPrvní týmy bloků se utkaly s druhými z opačného bloku. Vítězové postoupili do 2. skupiny zóny Evropy a Afriky pro rok 2012.\n\n"}
{"id": "751044", "url": "https://cs.wikipedia.org/wiki?curid=751044", "title": "Józef Światło", "text": "Józef Światło\n\nPplk. Józef Światło (vl. jm. Izak Fleischfarb, 1. ledna 1915, Medyn u Zbaraże, Rusko – 2. září 1994, USA) byl na přelomu 50. a 60. let 20. století zástupcem ředitele 10. správy Bezpečnostního úřadu v tzv. Polské lidové republice. Po svém hojně komentovaném útěku na Západ se nakonoce usadil v USA, kde patrně pracoval pro CIA.\n\nŚwiatło působil jako vyšetřovatel komunistické tajné policie a podílel se na potlačování polské opozice i ozbrojeného podzemí. Panickou reakci státní moci proto vyvolal jeho útěk do zahraničí 5. prosince 1953 během návštěvy Berlína, kam odjel se svým nadřízeným Anatolem Fejginem. Pro mocenské struktury bylo nepříjemné, když 28. září 1954 začalo Rádio Svobodná Evropa na pokračování vysílat jeho vzpomínky, později publikované i knižně. Zařazení pravidelného desetiminutového pořadu do programové skladby prosadil Jan Nowak-Jeziorański, ačkoli Światłova osoba vzbuzovala mezi některými redaktory odpor. Ve svých vzpomínkách odkrývá zákulisí práce bezpečnostních orgánů. Światłův útěk byl hodnocen jako nejvýznamnější „defekce“ pracovníka komunistických tajných služeb v dosavadních dějinách studené války. Není zřejmé, zda svůj útěk dlouhodobě připravoval, jak tvrdila komunistická propaganda, která jej obvinila, že byl od roku 1948 západním agentem, anebo zda jednal impulzivně. Nejsou dosud spolehlivě prozkoumány ani jeho další osudy. Uvádělo se, že pracoval pro CIA a že zemřel v r. 1985. Později byl jako rok jeho úmrtí uveden rok 1994. Światłův případ hraje důležitou roli v konspirační teorii anglického novináře Stevena Stewarta, podle níž CIA vyprovokoval politické procesy v době stalinismu. Existuje ale i názor, že utekl na pokyn NKVD, aby svými informacemi urychlil proces destalinizace ve Varšavě. Jiná verze tvrdí, že motivem k jeho útěku na Západ byl rostoucí antisemitismus v sovětském bloku.\n\n"}
{"id": "751045", "url": "https://cs.wikipedia.org/wiki?curid=751045", "title": "Joshua Redman", "text": "Joshua Redman\n\nJoshua Redman (* 1. února 1969) je americký jazzový saxofonista a skladatel, jeho jazzová kariéra odstartovala vítězstvím prestižní jazzové ceny Thelonia Monka v roce 1991. Krátce na to už hrál s jazzovými hvězdami své generace. Vyhrál čtenářské ankety v časopisech Jazz Time, Rolling Stone a Down Beat. Zpočátku hrál se svým otcem saxofonistou Dewey Redmanem, v roce 1993 nahrál své první sólové album.\n\nJoshua Redman, který má afroamerické i židovské kořeny, se narodil v Berkeley v Kalifornii. Jeho matka byla tanečnice, otec byl také jazzovým saxofonistou. Matka ho v mládí často brávala do Word Music centra v Berkeley, kde na něj působilo mnoho hudebních vlivů. Mohl se zde seznámit s jazzem, klasikou, rockem, soulem, indickou hudbou a hudbou Středního východu a Afriky. Joshua se tam pak učil hrát na řadu hudebních nástrojů, například na kytaru, piano nebo na různé perkusivní nástroje jako ghatam a gamelan. V devíti začal soustavně cvičit na klarinet a o rok později konečně přesedlal na tenorsaxofon. Prvními hudebními vzory se mu pak stali John Coltrane, Ornette Coleman, Cannonball Adderley a samozřejmě jeho otec Dewey Redman. Ale nebyli to jen oni, ale taky Beatles, Aretha Franklin, Temptations, Earth, Wind and Fire, Prince, The Police nebo Led Zeppelin.\n\nV roce 1986 ukončil střední školu, kde byl celé čtyři roky členem školního jazzového orchestru. O pět let později už končí s červeným diplomem sociální studie na Harvardu. Pak byl přijat na práva na Yale. Studium ale o rok odložil a přestěhoval se do New Yorku. Joshua se hned začal zajímat o newyorskou jazzovou scénu a studia práv už pak nikdy nedokončil. Téměř okamžitě pak začíná jamovat a vystupovat s předními hráči své generace jakými byli například Larry Goldings nebo Roy Hargrove.\n\nPo vítězství v prestižní saxofonové soutěži Thelonia Monka se už věnuje hraní naplno. Toto vítězství mu také zajistilo smlouvu s hudebním vydavatelstvím Warner Bros. Svoji první desku, nazvanou prostě jen \"Joshua Redman\", vydal v roce 1991. Deska se dočkala nominace na cenu Grammy. V roce 1991 si jako sideman taky zahrál na desce Elvina Jonese \"Youngblood\". O rok později hostoval na desce svého otce Deweyho Redmana. Na svou druhou sólovou desku \"Wish\" si pozval slavné hráče — kytaristku Pata Methenyho, kontrabasistu Charlieho Hadena a bubeníka Billiho Higginse. Po vydání desky spolu společně odjeli turné pod hlavičkou The Joshua Redman Quartet. Charlieho Hadena tu ale nahradil Christian McBride. Dál hrál s různými kvartety, za zmínku stojí například to s pianistou Bradem Mehldauem. Pak si Joshua zahrál v triu Elastic, kde s ním hráli klávesista Sam Yahel a bubeník Brian Blade. Trio původně vystupovalo pod jménem Yaya3, tak se jmenuje i jejich první společné album. Stejní hráči pak nahráli a album \"Elastic\", tentokráte pod hlavičkou Joshua Redman Elastic Band.\n\nV dubnu 2007 vydal Joshua album \"Back East\", byla to jeho první deska bez piana. Zahráli si tu tři rytmiky basa-bicí: Larry Grenadier a Ali Jackson, Christian McBride a Brian Blade, Reuben Rogers a Eric Harland a s nimi tři saxofonisté Chris Cheek, Joe Lovano a Dewey Redman. V lednu 2009 na albu \"Compass\" pokračuje v této tradici se svým „zdvojeným triem“, se saxofonem, dvěma basami a dvěma sadami bicích.\n"}
{"id": "751046", "url": "https://cs.wikipedia.org/wiki?curid=751046", "title": "Crescent (album, John Coltrane)", "text": "Crescent (album, John Coltrane)\n\nCrescent je studiové jazzové album, které v roce 1964 nahrál saxofonista John Coltrane. Kvartet ještě tvoří pianista McCoy Tyner, kontrabasista Jimmy Garrison a bubeník Elvin Jones. Všechny skladby napsal John Coltrane, který v nich taky hraje na tenorsaxofon. Často bývá označováno jako Cotraneovo nejtemnější album. Pouze krátké \"Bessie’s Blues\" a lehký samba groove ve střední části \"Wice One\" přeruší jinak chmurnou náladu desky.\n\n\n\n"}
{"id": "751048", "url": "https://cs.wikipedia.org/wiki?curid=751048", "title": "Daniel Častvaj", "text": "Daniel Častvaj\n\nDaniel Častvaj (* 17. červen 1974 Aš) je bývalý televizní reportér, publicista, bývalý televizní ředitel a nyní spisovatel. Pochází z Aše.\n\nČastvaj pronikl do širšího povědomí nejprve jako reportér a redaktor TV Nova, kde v letech 1994 až 1996 zpracovával reportáže zaměřené na ekonomiku.\n\nV listopadu 1997 nastoupil na Ministerstvo průmyslu a obchodu ČR, kde ve funkci tiskového mluvčího ministra Karla Kühnla setrval až do července 1998. V září téhož roku přišel na Ministerstvo financí ČR, kde do prosince působil jako vedoucí oddělení tiskových služeb a protokolu.\n\nOd letech 1999 až 2000 pracoval v České televizi, kde byl redaktorem pořadu \"Tady a teď\" (příloha hlavního zpravodajského pořadu Události) a moderátorem zpravodajského magazínu \"21\".\n\nV únoru 2001 nastoupil Častvaj do společnosti ČEZ jako druhý tiskový mluvčí – tam dokonce v únoru 2001 sepsal parodickou tiskovou zprávu, která reagovala na nepřijatelné chování amerického právníka Eda Fagana. Na Internetu se však lze dočíst i to, že do ČEZu nastoupil až v listopadu 2007 – jde zřejmě o chybu databázového serveru týdeníku E15, neboť jinak se zpráva příliš neliší od té z roku 2001. V ČEZu se stal rychle ředitelem oddělení marketingové komunikace. Funkci v ČEZ opustil Častvaj k 1. 12. 2002.\n\n26. 3. 2003 si Častvaj založil vlastní PR agenturu JDC s. r. o. (později přejmenovanou na JDC Consulting s. r. o.), IČ 26357291. Jejím prostřednictvím mediálně zastupoval např. Josefa Šťávu a jím tehdy vlastněnou společnosti Diag Human, která požadovala v arbitrážním řízení po České republice vysoké odškodnění za jeden zmařený obchod, nebo konkursního správce zkrachovalé Union banky či společnost BSP, která pro Českou televizi nebo pro Slovenský rozhlas vymáhala koncesionářské poplatky. Roku 2007 Častvaj tuto agenturu částečně přepustil mladšímu bratrovi Michalovi – jako zaměstnanec společnosti \"Ilexa\" cítil střet zájmů, proto jednatelství ve společnosti přenechal bratrovi, zůstal však jediným společníkem a svůj obchodní podíl s původním vkladem 200 000 Kč prodal až v dubnu 2011.\n\nV polovině května 2007 se Častvaj stal generálním ředitelem „parlamentní“ televize 24cz. Tu koupil realitní magnát Miloš Červenka, z bývalého ředitele Jana Fulína se tehdy stal minoritní akcionář. Stanice však téhož roku zkrachovala.\n\nNásledujícího roku byl Častvaj opět ve veřejných službách: Magistrát hlavního města Prahy ho od 1. 8. 2008 zaměstnal jako ředitele tiskového odboru. Koncem září 2009 ho však primátor Pavel Bém propustil kvůli 84 dnům, po které redakce iDNES.cz čekala na odpověď na e-mailovou otázku. Jde zřejmě o „horké křeslo“, na této pozici se pravděpodobně málokdo udrží delší dobu.\n\nV letech 2010 a 2011 byl moderátorem zpravodajství televizní stanice Z1, zpravidla ve dvojici s Anetou Snopovou nebo Ivanou Šalomonovou.\n\nV květnu 2011 obsadilo Častvajovo jméno druhou příčku ve statistice sledovanosti „Největší skokan“ na portálu Seznam.cz.\n\n13. 7. 2011 byl Častvaj jmenován do čtyřčlenné komise pražského magistrátu, která vybírala dodavatele služby \"„Zabezpečení poradenství v oblasti marketingu“\" (v řízení zvítězil podnik Václava Jukla).\n\nČastvaj je také autorem dvousetstránkové prózy Dankin 2in1, kterou sám označil jako \"„Nezvladatelný výtrysk grafomanského nutkání“\" a ke které si osobně sepsal humornou upoutávku: \"„Slátanina desetiletí! Nebo století! Vražda-nevražda, sebevražda, která dopadne prostě divně a ještě k tomu další mátožné postavy, které se potácejí od nikud nikam. Literární prvotina někdejší televizní hvězdičky, která zřejmě neví, co roupama a tak si napsala sama i tuto upoutávku... Určeno pro proletáře i buržoasii.“\"\n\nDaniel Častvaj je podruhé ženatý, z prvního manželství má syna a dceru, druhou manželkou je od října 2010 seriálová herečka Markéta (rozená Plánková) a mají spolu dceru Julii.\n"}
{"id": "751050", "url": "https://cs.wikipedia.org/wiki?curid=751050", "title": "Praha-Královské Vinohrady (nádraží)", "text": "Praha-Královské Vinohrady (nádraží)\n\nŽelezniční zastávka Královské Vinohrady (Königliche Weinberge), od roku 1941 Praha-Královské Vinohrady, na Královských Vinohradech na ulici Bělehradská 407/22 u jižního ústí vinohradského tunelu a dolního konce Nuselských schodů byla v provozu v letech 1888–1944, v letech 1923–1933 byla stanicí.\n\nProvoz na dráze císaře Františka Josefa do Českých Budějovic byl zahájen roku 1871 a provoz na Pražské spojovací dráze, která spojovala nádraží Františka Josefa (dnešní hlavní nádraží) a Západní nádraží (dnes Praha-Smíchov) 15. srpna 1872. Obě dráhy vybudovala soukromá společnost KFJB, která byla roku 1884 jako jedna z prvních zestátněna.\n\nNa budějovické dráze zpočátku první zastávkou po Praze byla až Hostivař. 1. března 1882 na ní bylo zřízeno nádraží Nusle, od roku 1921 Praha - Nusle, později přejmenované na Nusle-Vršovice (Nusl-Verschowitz) a po roce 1948 na Praha-Vršovice.\n\nZastávka Královské Vinohrady (Königliche Weinberge), společná pro obě tratě, byla uvedena do provozu 1. října 1888 v den zahájení osobní dopravy na Pražské spojovací dráze. Dráhy se větvily hned za zastávkou, přičemž berounská trať zpočátku překonávala tehdejší Havlíčkovu ulici (dnešní Bělehradská) úrovňovým přejezdem. Původní malá staniční budova se nacházela mezi rozbíhajícími se jednokolejnými tratěmi. Nástupiště byla krytá a vedl k nim nadchod. Roku 1901 byla trať do Smíchova zdvojkolejněna, ale protože dále do Prahy pokračoval stále jen jeden dvojkolejný tunel, byla zaústěna do budějovické dráhy.\n\n30. září 1904 byla k nádraží Vinohrady prodloužena tramvajová trať od Václavského náměstí, která do té doby končila nad Nuselskými schody.\n\nV letech 1912–13 prošla zastávka zásadní rekonstrukcí. Ulice byla zahloubena a přemostěna, což umožnilo od 21. listopadu 1914 prodloužit tramvajovou trať dále do Nuslí. Byla postavena nová secesní staniční budova s číslem popisným 407. Koleje byly přeloženy a vznikla dvě krytá nástupiště ze zvýšenou nástupní hranou a nový nadchod. Přestavbu stanice navrhl architekt Jan Heindl, uspořádání kolejí a podjezdu inženýr V. Němeček.\n\nRoku 1923 byla zastávka rozšířena o kusou kolej z nádraží Nusle-Vršovice. Stala se výchozí a koncovou zastávkou některých vlaků na benešovské i modřanské trati a byla povýšena ze zastávky na samostatnou stanici. Od roku 1927 zde fungovala i nádražní restaurace. Roku 1932 byl však staniční úřad zase zrušen a roku 1933 byla zrušena i výpravna a stanice se opět stala jen zastávkou. V květnu 1942 bylo před dosavadní název zastávky přidáno slovo „Praha“/„Prag“ (k Praze však byly Královské Vinohrady připojeny již roku 1922).\n\nV souvislosti se stavbou druhého a třetího vinohradského tunelu byla stanice v roce 1944 při otevření druhého tunelu zrušena. Vlaky zde přestaly zastavovat 1. června, 3. července 1944 pak byla stanice zrušena. Podle Novin Prahy 2 sloužila zastávka jednosměrně pro vlaky směrem z Prahy do Berouna až do 60. let.\n\nStaniční budova dnes slouží jako sídlo Technické ústředny Českých drah. Dochovaly se i relikty dlažby prvního nástupiště.\n\nKvůli stísněným poměrům se v plánech na rozvoj železniční sítě v Praze neobjevují návrhy, které by počítaly s obnovením zastávky na stávajících tratích. Nádraží Vinohrady na příměstské železnici z Berouna však bylo tématem jedné bakalářské práce pod vedením Patrika Kotase na Fakultě architektury ČVUT v Praze.\n\n\n"}
{"id": "751055", "url": "https://cs.wikipedia.org/wiki?curid=751055", "title": "Zbyněk Matějů", "text": "Zbyněk Matějů\n\nZbyněk Matějů (* 1. května 1958, Rychnov nad Kněžnou) je český hudební skladatel.\n\nPo maturitě na gymnáziu studoval skladbu na Pražské konzervatoři u Jindřicha Felda. Pokračoval na Hudební a taneční fakultě Akademie múzických umění u Jiřího Pauera a v rámci interní aspirantury u Jiřího Dvořáčka a Svatopluka Havelky. Stal se profesorem na konzervatoři.\n\nV roce 1993 dostal zakázku na skladbu pro francouzský \"Ensemble Fractal\" a po jejím úspěšném provedení získal pozvání k přednáškám na konzervatoři v Chinon a na universitě v Tours. Po návratu do Čech byl v letech 1998–2000 ředitelem \"Základní umělecké školy v Praze\". Po roce 2000 se věnoval výhradně skladatelské činnosti.\n\nZa svou tvorbu získal mnoho ocenění doma i v zahraničí. V roce 1999 obdržel cenu UNESCO za dosavadní práci na poli hudebního divadla.\n\nV roce 2011 zvítězil v konkurzu na místo ředitele Filharmonie Brno. Na konci října 2012 na funkci ze zdravotních důvodů rezignoval s tím, že filharmonii povede do 30. listopadu.\n\nV současnosti (mimo své kompoziční činnosti) přednáší na hud.fakultě AMU na katedře skladby (zákl.kompozice a kompozici filmové a scénické hudby) a na hud.fakultě JAMU kompozici filmové a scénické hudby.\n\n\n\n\n\n\n\n\n"}
{"id": "751057", "url": "https://cs.wikipedia.org/wiki?curid=751057", "title": "Consolidated PB4Y-2 Privateer", "text": "Consolidated PB4Y-2 Privateer\n\nConsolidated PB4Y-2 Privateer byl námořní hlídkový bombardér námořnictva Spojených států amerických (US Navy) z období 2. světové války a války v Koreji. Letoun byl odvozen od letounu Consolidated B-24 Liberator. Námořnictvo také provozovalo v podstatě neupravené armádní letouny B-24D Liberator pod označením PB4Y-1 Liberator. Námořnictvo však požadovalo i plně „námořní“ verzi. Proto společnost Consolidated vyvinula v roce 1943 odvozený námořní hlídkový bombardér dlouhého doletu označený PB4Y-2 Privateer. V roce 1951 byly letouny přeznačeny na P4Y-2 Privateer. Další změna nastala v říjnu 1962, kdy byly zbývající letouny US Navy (všechny byly předtím přestavěny do role cvičných cílů jako P4Y-2K) přeznačeny na QP-4B.\n\nVelkým problémem pro spojenecká plavidla v Atlantském i Tichém oceánu byla za 2. světové války aktivita nepřátelských ponorek. Proto americké námořnictvo hledalo vhodný letoun pro námořní hlídkovou službu s možností útoku na zjištěnou ponorku. Námořnictvo věřilo, že nejschůdnější a nejrychlejší cestou bude využití některého z velkých „pozemních“ bombardérů. Americké námořní letectvo si vyhlédlo letoun B-24 Liberator, který měl dostatečný dolet, vytrvalost, nosnost, prostor i přiměřenou obrannou výzbroj. Námořnictvo také čerpalo ze zkušeností Velké Británie, která již tyto letouny k tomuto účelu používala a to s dobrými výsledky.\n\nAmerické námořnictvo získalo první Liberatory (téměř totožné s verzí B-24D) v roce 1942 a pod označením PB4Y-1 je rozmístilo na Havajských ostrovech a na Islandu. Námořnictvo nakonec provozovalo celkem 977 letounů PB4Y-1.\n\nSpolečnost Ford Motor Company, která vyráběla letouny B-24 pro USAAF, již dříve upravila jeden letoun B-24D s použitím jednoduché svislé ocasní plochy z letounu B-23 Dragon. Tento letoun nesl označení XB-24K. Ovladatelnost letounu se zlepšila natolik, že připravovaná verze B-24N měla mít již jednoduchou svislou ocasní plochu. Výroba však byla 31. května 1945 zrušena a verze B-24N nebyla nikdy postavena. Avšak námořnictvo, které mělo zájem na vylepšeném letounu, požadovalo i nadále jednoduchou ocasní plochu.\n\nPrivateer byl z vnějšku podobný letounům Liberator. Měl však delší trup o 2,1 m a vysokou jednoduchou svislou ocasní plochu (stabilizátor) namísto dvojité svislé ocasní plochy letounů B-24 Liberator. Obranná výzbroj byla rovněž zvětšena na 12 kulometů M2 Browning ráže 12,7 mm ve čtyřech věžičkách (dvě na hřbetu, jedna na nose a jedna na ocase letounu) a ve dvou prosklených bočních střelištích, přičemž výzbroj na břiše letounu nebyla instalována. Motory neměly osazeny kompresory, protože námořní hlídkové mise probíhaly obvykle v nízkých letových hladinách.\n\nPrvní tři prototypy XPB4Y-2 poprvé vzlétly v září, říjnu a prosinci 1943. US Navy nakonec získalo celkem 739 letounů Privateer (včetně prototypů), avšak většinu až po ukončení 2. světové války. Několik letek přesto zažilo službu na bojišti v Pacifiku, kde prováděly průzkum, pátrací a záchranné akce, elektronické rušení, zajišťovaly radiové spojení a útočily na hladinové cíle (později i pomocí řízených kluzákových pum „Bat“).\n\nLetouny Privateer vstoupily do služby u US Navy na konci roku 1944. První byly novými letouny vybaveny letky VPB-118 a VPB-119. Svého prvního nasazení v zámoří se letoun dočkal 6. ledna 1945, když byla letka VPB-118 nasazena na Marianách. 2. března 1945 zahájila letka VPB-119 „ofenzivní vyhledávací“ mise z letecké základny Clark v Luzonu na Filipínách. Letouny létaly nad mořem a podél pobřeží v oblasti s Tonkinským zálivem na jihu, dále podél čínského pobřeží až po Okinawu na severu.\n\nLetoun Privateer byl rovněž požíván od roku 1945 do poloviny 50. let 20. století jako „lovec“ hurikánů nebo tajfunů. Jeden letoun, označený číslem 59415 a patřící k letce VPB-119, havaroval kvůli mechanické závadě, když zkoumal tajfun kategorie č. 1 poblíž ostrova Batan na Filipínách. Letoun se pokusil přistát na ostrově, ale nepodařilo se mu to a havaroval. Byl to jeden ze šesti letounů, který kdy byl ztracen v roli lovce hurikánů.\n\nPrivateery byly také používány ve válce v Koreji, kde létaly noční „osvětlovací“ mise, přičemž shazovaly světlice na padácích k odhalování severokorejských a čínských agentů vysazovaných z moře. Dále byly Privateery amerického námořnictva používány ke špionážním letům (SIGINT) podél pobřeží Sovětského svazu a Čínské lidové republiky. 8. dubna 1950 sovětské stíhačky Lavočkin La-11 sestřelily letoun PB4Y-2 Privateer (č. 59645) \"Turbulent Turtle\" amerického námořnictva (letka VP-26) nad Baltským mořem poblíž města Liepāja v Lotyšsku.\n\nRodina letounů byla v roce 1951 přeznačena na P4Y-2 Privateer. Všechny letouny PB4Y-2 US Navy byly vyřazeny v roce 1954. Neozbrojené letouny PB4Y-2G sloužily až do roku 1958 u americké pobřežní stráže.\n\nNěkteré letouny PB4Y-2 však byly v 50. a na začátku 60. let 20. století také používány jako bezpilotní cvičné cíle pod označením PB4Y-2K a později P4Y-2. Tyto letouny byly o roku 1962 v rámci sjednocení značení letounů u amerických ozbrojených sil přeznačeny na QP-4B.\n\nUrčitý počet letounů PB4Y byl dodán letectvu Čínské republiky (Taiwan) pro akce nad Čínskou lidovou republikou. Jeden byl sestřelen palbou ze země 12. září 1954 poblíž města Sia-men v ČLR. Devítičlenná posádka zahynula. Další byl sestřelen 15. února 1961 barmskou stíhačkou Hawker Sea Fury poblíž thajsko-barmské hranice. Zahynulo pět členů posádky a další dva padli do zajetí. Tento letoun dopravoval zásoby taiwanským silám bojujícím v severní Barmě.\n\nOmezený počet letounů PB4Y byl nadále používán v civilní službě jako letadla pro hašení požárů na západě Spojených států. 18. července 2002 jeden takový PB4Y provozovaný společností Hawkins and Powers Aviation ze státu Wyoming havaroval během hašení požáru poblíž národního parku Rocky Mountain. Oba členové posádky zahynuli a americký federální úřad pro letectví následně uzemnil všechna velká hasicí letadla v oblasti. Po tomto incidentu byly zbývající Privateery vyřazeny ze služby.\n\nXPB4Y-2\nPB4Y-2 (od roku 1951 P4Y-2)\nPB4Y-2B (od roku 1951 P4Y-2B)\nPB4Y-2M (od roku 1951 P4Y-2M)\nPB4Y-2S (od roku 1951 P4Y-2S)\nPB4Y-2G (od roku 1951 P4Y-2S)\nPB4Y-2K (od roku 1951 P4Y-2K a od roku 1962 QP-4B)\n\n\"Technické údaje pocházejí z oficiálních stránek US Navy\".\n\n\n\n\n Kanada\n Čínská republika\n Francie\n Honduras\n Spojené státy americké\n\n Spojené státy americké\n Paraguay\n\n\n\n\n"}
{"id": "751065", "url": "https://cs.wikipedia.org/wiki?curid=751065", "title": "Plameňák karibský", "text": "Plameňák karibský\n\nPlameňák karibský zvaný v českém prostředí tradičně jako plameňák kubánský (\"Phoenicopterus ruber\") je velký druh plameňáka. Má mnoho společného s plameňákem růžovým a plameňákem chilským, s nimiž byl v minulosti považován za jeden druh. Jedná se o jediného plameňáka, jenž se přirozeně vyskytuje v severní Americe. Tento plameňák patří ke druhům, na které se vztahuje Dohoda o ochraně africko-euroasijských stěhovavých vodních ptáků (AEWA).\n\nPlameňák karibský se vyskytuje na Galapágách, pobřeží Kolumbie, ve Venezuele a na blízkých ostrovech. Také jej můžeme pozorovat na Yucatánu, v části Baham, na Haiti, Kubě a také na ostrovech Turks a Caicos. Někteří příslušníci tohoto druhu jsou také spatřováni na Floridě, ti bývají ale považování za „tuláky“ z Kuby.\n\nTento plameňák měří 120- 140 cm. Samci váží okolo 2,8 kg, samice okolo 2,2 kg. Peří je většinou růžové, což vedlo v minulosti k záměně s jiným i druhy. Křídlo je červené, primární a sekundární letky jsou černé. Zobák je růžový a bílý s černou špičkou. Nohy jsou úplně růžové. Dožívá se až 40 let, což je u ptáků jeden z nejdelších.\n\nStejně jako ostatní plameňáci i plameňák karibský snáší většinou pouze jedno křídově bílé vejce, a to v období od května do srpna. Inkubace trvá 28 až 32 dní. Oba rodiče pečují o své mládě přibližně do 6 let, kdy dosáhne pohlavní dospělosti.\n\nPlameňák kubánský je chován ve více než 110 evropských zoo. V rámci Česka se jedná o tři zařízení:\n\n\nTento druh byl dovezen do Zoo Praha v roce 1960. První jedinci pocházeli z Paříže, další o pět let později byli dovezeni z volné přírody. Některá z těchto zvířat se dožila velice vysokého věku. Jeden ze samců uhynul ve věku 48 let (2013), samice s kódem FHF pak dokonce ještě starší dne 13. 5. 2017. Před svou smrtí byla nejdéle žijícím zvířetem v zoo (od 5. 8. 1965). Odchycena byla pravděpodobně jako dospělá, a tak její věk není přesně znám. V zoo však žila skoro 52 let.\n\nPrvní mládě se narodilo v roce 1987, ale nebylo odchováno. První úspěšný odchov byl zaznamenán až roku 1996. Ke konci roku 2017 bylo chováno 31 jedinců.\n\nPlameňák kubánský je k vidění v dolní části zoo v rámci expozičního celku Vodní svět a opičí ostrovy.\n"}
{"id": "751066", "url": "https://cs.wikipedia.org/wiki?curid=751066", "title": "Tommy Mars", "text": "Tommy Mars\n\nTommy Mars (* 26. října 1951, Connecticut, USA) je americký klávesista, který se proslavil jako dlouholetý spolupracovník Franka Zappy. Podílel se také například na debutovém albu Steve Vaie \"Flex-Able\" a spolupracoval také s Jonem Larsenem nebo Stuartem Hammem.\n"}
{"id": "751068", "url": "https://cs.wikipedia.org/wiki?curid=751068", "title": "Vocásek", "text": "Vocásek\n\nPříjmení Vocásek nosí více osobností:\n\n"}
{"id": "751069", "url": "https://cs.wikipedia.org/wiki?curid=751069", "title": "Pussay", "text": "Pussay\n\nPussay je francouzská obec v departementu Essonne v regionu Île-de-France.\n\nObec Pussay se nachází asi 62 km jihozápadně od Paříže. Obklopují ji obce Congerville-Thionville na severu, Chalou-Moulineux na severovýchodě, Monnerville na východě, Angerville na jihovýchodě a na jihu Gommerville na západě.\n\nV obci byly nalezeny pozůstatky neolitického osídlení a megalitické památky (dolmen Thionville). Osada zde stála i v době Galů a Římanů. Obec ležela na římské silnici z Paříže do Blois přes Étampes.\n\nV roce 1433 je prvně zmíněno panství Pussay, které vlastnil Guillaume de Languedoue. V majetku této šlechtické rodiny zůstala ves až do Velké francouzské revoluce. V roce 1793 byl Pierre-Paul Dujoncquoy zvolen jako první starosta obce. V 19. století se zde rozvinul textilní průmysl. V letech 1850-1953 zde působila továrna \"Brinon\" na zpracování vlny.\n\n"}
{"id": "751072", "url": "https://cs.wikipedia.org/wiki?curid=751072", "title": "Jiří Poděbradský", "text": "Jiří Poděbradský\n\nJiří Poděbradský (* 9. září 1982 v Nové Pace) je český fotbalový obránce, od července 2014 působící v TJ SOKOL Živanice.\n\nSvoji fotbalovou kariéru začal v Nové Pace, odkud v roce 2004 přestoupil do Hradce Králové, kde s výjimkou hostování v Týništi nad Orlicí a Baníku Sokolov, působí dodnes. Jedná se o neúnavného bojovník, který může hrát na levé i pravé straně buď v obraně, nebo v záloze. Vyniká rychlostí a přes svůj nevelký vzrůst je výborným hlavičkářem. V druholigové sezoně 2013/14 postoupil s Hradcem Králové do nejvyšší soutěže. V červenci 2014 v mužstvu skončil a zamířil do Sokolu Živanice.\n\n"}
{"id": "751073", "url": "https://cs.wikipedia.org/wiki?curid=751073", "title": "Roman Hemala", "text": "Roman Hemala\n\nRoman Hemala (11. ledna 1925, Velká Bíteš, Československo – 26. května 2005, Praha, Česká republika) byl český divadelní herec.\n\nPocházel z Českomoravské vrchoviny a po druhé světové válce začal studovat herectví na dramatickém oddělení Státní konzervatoře v Brně. Studium zdárně ukončil roku 1948. Poté získal angažmá v Divadle S. K. Neumanna v Praze (1949–1952). Poté se vrací na Moravu – do Brna, kde v letech 1952–1959 působil v Městském oblastním divadle (dnešní Městské divadlo Brno). Koncem padesátých let dvacátého století dostává nabídku z Prahy – od Divadla ABC, v tomto divadle působil až do odchodu do důchodu.\n\nJeho první filmovou rolí byl film \"DS-70 nevyjíždí\" (1949), kde ztvárnil nevelkou úlohu horníka. Angažmá v Brně Hemalovi zabránilo věnovat se i nadále filmu, znovu se před kameru vrátil až jako člen hereckého souboru Divadla ABC.\n\nJeho synem je televizní hlasatel Alexander Hemala.\n\n"}
{"id": "751077", "url": "https://cs.wikipedia.org/wiki?curid=751077", "title": "Lenka Janíková", "text": "Lenka Janíková\n\nLenka Janíková (* 23. dubna 1979 Brno) je česká divadelní herečka.\n\nVystudovala brněnskou JAMU – obor muzikálové herectví a poté získala angažmá v Městském divadle Brno – 1. července 2004.\n\n\n"}
{"id": "751086", "url": "https://cs.wikipedia.org/wiki?curid=751086", "title": "Vinnie Paul", "text": "Vinnie Paul\n\nVincent Paul Abbott, známý jako Vinnie Paul (11. března 1964, Abilene, Texas, USA – 22. června 2018) byl heavy metalový bubeník a producent, který byl členem superskupiny Hellyeah, nejvíce se však proslavil jako člen a spoluzakladatel heavymetalové skupiny Pantera. Byl také spoluzakladatelem heavymetalové skupiny Damageplan v roce 2003, kterou založil se svým mladším, dnes už zesnulým bratrem Dimebagem Darrellem. Paul založil i hudební vydavatelství s názvem Big Vin Records. \n\nZemřel 22. června 2018 v Las Vegas ve čtyřiapadesáti letech. Úmrtí bylo oznámeno na facebookových stránkách Pantery.\n\nPozději se objevily zprávy, které uvedly jako příčinu úmrtí masivní srdeční infarkt. Paul zemřel ve spánku ve svém domě v Las Vegas.\n\n\n\n\n\n"}
{"id": "751093", "url": "https://cs.wikipedia.org/wiki?curid=751093", "title": "Dr. Seuss", "text": "Dr. Seuss\n\nTheodor Seuss Geisel (2. března 1904 Springfield ve státě Massachusetts – 24. září 1991 San Diego ve státě Kalifornie) byl americký spisovatel knih a básní pro děti a karikaturista píšící pod pseudonymem Dr. Seuss. Uveřejnil celkem 46 dětských knih, mnoho z nich bylo zfilmováno, dvakrát získal cenu Lewis Carroll Shelf Award. Bylo prodáno více než 600 milionů kopií jeho knih, které byly přeloženy do více než 20 jazyků.\n"}
{"id": "751094", "url": "https://cs.wikipedia.org/wiki?curid=751094", "title": "Poplicnice", "text": "Poplicnice\n\nPoplicnice (též viscerální pleura nebo také plicní pleura, lat. \"pleura visceralis\") je párová vazivová blána těsně přiléhající k plicím. Ve skutečnosti je to pouze jedna ze stran plochého párového váčku zvaného pleura, který obaluje a chrání plíce a usnadňuje jejich činnost. Druhý list pleury se nazývá pohrudnice – ta je v kontaktu s vnějšími strukturami, jako je hrudní koš. Poplicnice vznikla v evoluci v souvislosti se vznikem pleurální dutiny kolem plic: tato dutina se objevuje v určitém smyslu již u krokodýlů, želv a některých ještěrů a dále zejména u ptáků a savců.\n\nPoplicnice, jako celá pleura, má původ ve výstelce coelomové dutiny. Lidská poplicnice pevně srůstá s povrchem plic a plynule do nich přechází. Je tvořena jednou vrstvou plochých buněk (mezotelem) a malým množstvím vaziva. V oblastech na pomezí plicních laloků mohou z poplicnice vycházet krátké klkovité výběžky, \"villi pleurales\".\n"}
{"id": "751098", "url": "https://cs.wikipedia.org/wiki?curid=751098", "title": "Giuseppe Cafasso", "text": "Giuseppe Cafasso\n\nGiuseppe Cafasso (15. ledna 1811, Castelnuovo d'Asti – 23. června 1860, Turín) byl italský kněz, kterého římskokatolická církev uctívá jako světce.\n\nVzdělání získal na školách v Turíně a v roce 1833 byl vysvěcen na kněze. Působil hlavně mezi mladistvými vězni a byl rádcem Jana Bosca. Docházel za odsouzenci na smrt a smiřoval je před popravou s Bohem.\n\nZemřel na pneumónii a při jeho pohřbu pronesl kázání Jan Bosco.\n"}
{"id": "751101", "url": "https://cs.wikipedia.org/wiki?curid=751101", "title": "Sally Mann", "text": "Sally Mann\n\nSally Mann (* 1. května 1951, Lexington, Virginia jako Sally Turner Munger) je americká fotografka známá svými velkoformátovými černobílými fotografiemi; nejdříve svých dětí, později krajin.\n\nNarodila se jako třetí ze tří dětí a zároveň jako jediná dcera. Její otec Robert S. Munger byl praktický lékař a její matka Elizabeth Evans Munger pracovala v knihkupectví v univerzitě Washington and Lee University v Lexingtonu. V roce 1969 dokončila školu The Putney School, později Bennington College a Friends World College. Získala titul BA, summa cum laude, na Hollins College (nyní Hollins University) v roce 1974 a MA za kreativní psaní v roce 1975. Na Putney se začala věnovat fotografii, její premiérou byly snímky aktů nahého spolužáka. Zájem o fotografii podporoval její otec. Jeho kamera 5×7 se stala základem práce s velkoformátovými přístroji v pozdější době.\n\nPo dokončení studia pracovala jako fotografka na Washington and Lee University. V polovině 70. let dokumentovala výstavbu nových školních budov Lewis Hall (nyní Sydney Lewis Hall), což vedlo k její první samostatné výstavě na konci roku 1977 v galerii umění Corcoran Gallery of Art ve Washingtonu. Tyto surrealistické obrazy byly zahrnuty jako součást její pozdější první knihy \"Second Sight\" publikované v roce 1984.\n\nJejí druhý cyklus \"At Twelve: Portraits of Young Women\" (\"Ve dvanácti: Portréty mladých žen\") publikovaný v roce 1988, způsobil kontroverzní diskuse. Snímky „zachycovaly emoce a identitu dospívajících dívek...“\n\nV polovině 90. let začala fotografovat krajinu na mokré skleněné kolódiové negativní desky 8x10 a opět používala stejný 100 let starý 8x10 měchový velkoformátový přístroj. Tyto krajiny poprvé zveřejnila na výstavě \"Still Time\" a později v roce 1997 na výstavě v Edwynn Houk Gallery v New Yorku: \"Sally Mann – Mother Land: Recent Landscapes of Georgia and Virginia\" a v roce 1999 na výstavě \"Deep South: Landscapes of Louisiana and Mississippi\". Mnoho z těchto velkých (100x130 cm) černobílých snímků bylo pořízeno metodou mokrého kolodiového tisku z 19. století. Skleněné desky potažené kolódiem a máčené v dusičnanu stříbrném byly vystaveny ještě mokré. Vznikly tak fotografie, které New York Times označil jako „vířivé, éterické obrázky s nadpřirozenou čistotou“.\n\nPátá kniha nese název \"What Remains\" a byla vydána v roce 2003.\n\nŠestá kniha \"Deep South\" 2005 obsahuje 65 černobílých snímků krajin.\n\nSedmá kniha \"Proud Flesh\" vyšla v roce 2009.\n\nOsmá kniha \"The Flesh and The Spirit\" vyšla v roce 2010 u příležitosti výstav v Virginia Museum of Fine Arts v Richmondu, Virginia.\n\nSama se zajímala a inspirovala díly fotografky Clementiny Hawardenové, o její tvorbu se naopak zajímala Julie Blackmonová.\n\n\n\n\n\n\n"}
{"id": "751106", "url": "https://cs.wikipedia.org/wiki?curid=751106", "title": "Guillerval", "text": "Guillerval\n\nGuillerval je francouzská obec v departementu Essonne v regionu Île-de-France.\n\nObec Guillerval se nachází asi 57 km jihozápadně od Paříže. Obklopují ji obce Étampes na severu, Saclas na východě, Méréville na jihu, Monnerville na jihozápadě, Chalou-Moulineux na západě a Chalo-Saint-Mars na severozápadě.\n\nNázev Guillerval se poprvé objevuje v listině z roku 635, kdy území patřilo klášteru Saint-Denis. Kolem roku 1105 bylo území předmětem konfliktu mezi sousedními pány Jeanem d'Etampes a rytířem Pithiviersem. Opat Suger se o tomto konfliktu zmiňuje v některých spisech.\n\nTradičním hospodářstvím bylo zemědělství, které zde provozovali již Římané. Na počátku 20. století se v Guillervalu začalo rozvíjet letectví. Letiště bylo původně vojenské, ale dnes se využívá především pro civilní dopravu.\n\n\"Počet obyvatel\"\n\n"}
{"id": "751114", "url": "https://cs.wikipedia.org/wiki?curid=751114", "title": "Siege", "text": "Siege\n\nSiege může být:\n"}
{"id": "751124", "url": "https://cs.wikipedia.org/wiki?curid=751124", "title": "Antonín Otakar Zeithammer", "text": "Antonín Otakar Zeithammer\n\nAntonín Otakar Zeithammer (5. listopadu 1832 Písek – 13. listopadu 1919 Praha), byl český politik a novinář, významný člen staročeské strany. Zasedal jako poslanec Českého zemského sněmu (1863-71 a 1878-95), předlitavské Říšské rady (1879-91) a od roku 1909 Panské sněmovny, pracoval v pražském zastupitelstvu (1873-79 jako náměstek starosty). Účastnil se významných politických jednání (např. státoprávní deklarace českých poslanců 1868, pokus o česko-rakouské vyrovnání 1871 – tzv. fundamentální články, punktace 1890) i vlasteneckých podniků (činnost Průmyslové jednoty, stavba Národního divadla, zřízení městského muzea v Praze). Přispíval do stranického tisku (\"Politik\", \"Národní pokrok\"). Po neúspěchu staročechů ve volbách do Říšské rady roku 1891 odešel z politického života. Byl oceňován a vzpomínán jako poslední z generace praktických národních buditelů, jehož ideálem byl navzdory všem kompromisům vždy pokrok a bezpečný vývoj národa.\n\nNarodil se 5. listopadu 1832 v Písku jako syn zemského školního inspektora Řehoře Zeithammera a jeho ženy Marie Petersové, sestřenice Terezie Měchurové a Leopolda Měchury. Navštěvoval gymnázium v rodném městě, roku 1847 přešel na piaristické gymnázium v Praze se stipendiem od císaře Ferdinanda. V roce 1848 vstoupil do akademické legie, o dva roky později byl přijat na pražskou právnickou fakultu. Stal se členem výboru a knihovníkem Akademického čtenářského spolku, kvůli politickým aktivitám byl ale z této organizace brzy policejně vyloučen.\n\nV roce 1855 složil státní zkoušku pro výuku dějepisu na gymnáziích a stal se profesorem na Terezianu ve Vídni. Roku 1856 přešel na gymnázium v Záhřebu, kde se rovněž věnoval zeměpisnému zkoumání Chorvatska a Vojenské hranice. V roce 1858 uskutečnil cestu po Itálii. Roku 1861 se vrátil do Prahy, kde přijal místo v akademickém gymnáziu. Seznámil se zde s předními staročeskými politiky a zapojil do činnosti jejich strany.\n\nOd září 1862 byl členem redakce deníku \"Politik\". V roce 1863 byl zvolen poslancem Českého zemského sněmu za volební obvod Kralovice a Manětín. Když měl být téhož roku přeložen z pražského gymnázia do Opavy, odešel ze státní služby a od té doby se plně věnoval žurnalistice a politice. Zemský sněm ho roku 1871 zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů). V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil. Jeho mandát tak byl 23. února 1872 prohlášen pro absenci za zaniklý. Totéž se opakovalo po prvních přímých volbách do Říšské rady roku 1873, kdy získal mandát poslance za kurii venkovských obcí, obvod Jičín, Hořice, Jilemnice. Z politických důvodů se nedostavil do sněmovny, čím byl jeho mandát i přes opakované zvolení prohlášen za zaniklý. Sám byl stoupencem bojkotu Říšské rady a v rámci Národní strany roku 1867 prosazoval společně s matadory jako František Ladislav Rieger a František Palacký i bojkot zemského sněmu, s čímž ovšem nesouhlasili například Karel Sladkovský či Eduard Grégr a Julius Grégr. Nakonec tak došlo ke kompromisu, kdy se čeští poslanci na zemský sněm dostavili, přednesli svůj protest a pak se stáhli, aniž by ovšem rezignovali na mandáty. Už tehdy historik Otto Urban sleduje štěpení českého politického tábora na staro- a mladočechy, přičemž Zeithammerova příslušnost k \"starým\" ovšem nebyla míněna generačně, protože třeba ve srovnání s mladočechem Sladkovským byl o jedenáct let mladší. V roce 1869 ho tajná zpráva pražského policejního ředitele odeslaná do Vídně řadila mezi cca 10 nejvýznamnějších českých předáků a organizátorů projevů občanské neposlušnosti.\n\nByl členem Průmyslové jednoty a spolku pro výstavbu Národního divadla. V srpnu 1868 patřil mezi 81 signatářů státoprávní deklarace českých poslanců, v níž česká politická reprezentace odmítla centralistické směřování státu, hájila české státní právo a kritizovala rakousko-uherské vyrovnání. V roce 1871 byl členem třicetičlenné komise, která neúspěšně vyjednávala o rakousko-českém vyrovnání (takzvané fundamentální články). Téhož roku opustil redakci \"Politik\" a vstoupil do obdobně zaměřeného českého listu \"Národní pokrok\".\n\nKdyž nemohl v 70. letech kvůli obstrukcím vídeňské vlády vykonávat poslanecký mandát, zapojil se do činnosti pražského městského zastupitelstva. V letech 1873-79 byl prvním náměstkem starosty. Prosadil zřízení městské spořitelny a muzea, zbourání hradeb a výstavbu Palackého mostu, usiloval o zřízení české univerzity. Roku 1876 byl dokonce zvolen pražským starostou (purkmistrem), jeho volba ale nebyla císařem schválena. Funkci nakonec získal Emilián Skramlík; v mladočeském tisku bylo pak předmětem kritiky, že si náměstek Zeithammer jako podmínku jeho zvolení vymínil právo rozhodovat ve všech zásadních záležitostech – Skramlík tak byl podle kritiků jen jeho loutkou.)\n\nKontroverzi vyvolal v květnu 1874, kdy proti A. P. Trojanovi a K. Sladkovskému usiloval o změnu stanov sboru pro vystavění Národního divadla tak, aby členem mohl být automaticky každý, kdo přispěje do fondu (zatímco do té doby přijímal členy individuálně výbor); návrh neprošel, Zeithammer následně odmítl jménem své strany stavbu divadla podporovat a vysloužil si kritiku Jana Nerudy, podle něhož se fakticky nic nestalo, protože česká šlechta (jádro staročeských voličů) stejně v minulosti přispívala minimálně.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s Čechy, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Zeithammer se osobně jako jeden z pěti českých politiků účastnil v září 1879 klíčové porady s emisary Taaffeho ve Vídni, na které byly parametry tohoto obratu dojednány.\n\nPo volbách roku 1879 a ukončení pasivního odporu českých politiků se tak Zeithammer stal poslancem Říšské rady (zvolen v kurii měst, obvod Hradec Králové, Náchod, Nové Město atd.) a poprvé se fakticky zapojil do její činnosti. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Zasedl v pětičlenném předsednictvu Českého klubu. Mimo jiné tu v roce 1882 prosadil změnu volebního řádu, který do té doby znevýhodňoval Čechy v kurii velkostatkářů. Téhož roku byl vyznamenán řádem železné koruny 3. třídy. 4. února 1884 vedl delegaci, která u císaře žádala o povolení ke zboření hradeb v Hradci Králové. Mandát v Říšské radě obhájil ve stejném volebním okrsku i ve volbách roku 1885. V těchto volbách působil na pozici šéfa volební kampaně staročechů a historik Otto Urban ho tehdy zmiňuje coby muže číslo 2 ve straně (po Riegrovi). Během roku 1887 ho ovšem na pozici Riegrova nejbližšího pobočníka vystřídal Albín Bráf. Roku 1888 se stal místopředsedou Poslanecké sněmovny Říšské rady.\n\nV zemském sněmu zasedal v období let 1863–1871 a 1878–1895 (podle jiného zdroje 1879–1891). V letech 1883-1890 zastával úřad náměstka nejvyššího zemského maršálka.\n\nRoku 1890 se coby jeden ze tří (staro)českých vyjednavačů (kromě něj ještě Rieger a Karel Mattuš) účastnil jednání o punktacích, které se ale staly terčem kritiky mladočechů a skončily volební porážkou staročeské strany ve volbách do Říšské rady roku 1891. Trojice staročeských punktačních vyjednávačů Rieger, Mattuš a Zeithammer byla v té době veřejně zatracovaná jako zbabělci a darebáci. Zeithammer, který měl také problémy se zrakem, odešel z veřejného života.\n\nRoku 1909 byl jmenován doživotním členem panské sněmovny (jmenované horní komory vídeňské Říšské rady).\n\nV následujících letech se situace uklidnila, spory z 90. let utichly a do popředí se dostaly Zeithammerovy předchozí zásluhy. Na rozdíl od většiny politiků své generace se dožil vzniku samostatné ČSR a po smrti Karla Mattuše (24. října 1919) byl posledním žijícím „deklarantem“, signatářem deklarace ze srpna 1868. Byl v kontaktu s řadou významných osobností. Na podzim 1919 se mu splnilo velké osobní přání – jeho synovec František se šťastně vrátil z ruského zajetí. K jeho 87. narozeninám blahopřál např. předseda vlády Vlastimil Tusar, pražský starosta Karel Baxa a další představitelé veřejného života.\n\nNěkolik dní poté v poklidu zemřel. Pohřben byl na Vyšehradském hřbitově. Na jeho náhrobku stojí nápis: „Šťastný byl život jeho: uviděl zemi zaslíbenou, pro niž celý život\nbojoval, ať je mu hlína její lehkou!“\n\nBěhem první čs. republiky byly připomínány jeho zásluhy například při příležitosti desátého výročí úmrtí (1929) nebo nedožitých stých narozenin (1932). Byl vzpomínán jako poslední příslušník generace praktických buditelů, kteří uváděli do praxe myšlenky svých badatelských předchůdců Dobrovského, Jungmanna, Šafaříka a Palackého. Byl vždy realistou, který vycházel ze skutečných možností. Pokud dělal dojem oportunisty, bylo to jen kvůli zvolené taktice. Jeho ideálem byl ale vždy pokrok a bezpečný vývoj národa.\n\n\n"}
{"id": "751133", "url": "https://cs.wikipedia.org/wiki?curid=751133", "title": "Carex mucronata", "text": "Carex mucronata\n\nCarex mucronata je druh jednoděložné rostliny z čeledi šáchorovité (\"Cyperaceae\"), rodu ostřice (\"Carex\").\n\nJedná se o rostlinu dosahující výšky nejčastěji 10–30 cm. Je vytrvalá a hustě trsnatá. Listy jsou střídavé, přisedlé, s listovými pochvami. Lodyha je téměř oblá, hladká, chabá, o trochu delší než listy, na bázi jsou roztřepené zbytky starých pochev tmavé barvy. Čepele jsou velmi úzké, vláskovité, žlábkovité, pouze 0,2–0,5 mm široké. \"Carex mucronata\" patří mezi různoklasé ostřice, nahoře je klásek samčí, dolní klásky jsou pak čistě samičí. Dolní listen je tuhý, trochu pochvatý, většinou kratší než květenství. Samčí klásek je jen 1, zpravidla na cca 2–5 mm dlouhé stopce, samičí klásků je 1–2, jsou téměř přisedlé, asi 5–10 mm dlouhé, málokvěté. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je 3,5–5 mm dlouhá, hnědá, planokonvexní, úzce vejčitá, alespoň na hranách jemně chlupatá. Na vrcholu je zakončena krátkým dvouklaným zobánkem. Každá mošnička je podepřená plevou, která je za zralosti hnědá se zeleným středním kýlem a je o něco kratší než mošnička.. Počet chromozómů je 2n=36.\n\n\"Carex mucronata\" roste v horách jižní až střední Evropy, především Pyreneje, Alpy, Apeniny, Dinaridy, dále roste na Kavkaze. Vyhledává zpravidla bazické substráty. V České republice \"Carex mucronata\" neroste, nejblíže ji najdeme v Alpách.\n\n\n \n"}
