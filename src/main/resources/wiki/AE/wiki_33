{"id": "617571", "url": "https://cs.wikipedia.org/wiki?curid=617571", "title": "Frederiksborg", "text": "Frederiksborg\n\nFrederiksborg (dánsky \"Frederiksborg Slot\") je zámek v Hillerødu na dánském ostrově Sjælland. Nese jméno po dánském králi Frederiku II.\n\n1560 získal dánský král Frederik II. bývalé panské sídlo \"Hillerødsholm\" a okolní pozemky a postavil zde nové sídlo, jež nazval svým jménem. Jeho syn Kristián IV. nechal původní stavbu odstranit a v letech 1602 - 1620 vybudoval podle projektů architektů \"Hanse a Lorenze van Steenwinckelových\" na třech malých ostrůvcích v \"Frederiksborgsee\" dnešní zámek - největší a nejvýznamnější stavbu severské renesance.\n\nPočínaje králem Kristiánem V. byli v zámecké kapli pomazáni všichni dánští králové z Oldenburské dynastie vyjma Kristiána VII. Podél galerií jsou umístěny erby nositelů Řádu Dannebrog a Řádu slona. Jedinečné jsou i varhany ze stříbra a slonoviny od Esaiase Compenia z roku 1610.\n\nV \"Rytířské sále\" zámku byla v roce 1720 uzavřením Frederiksborského míru mezi Dánskem a Švédskem ukončena Severní válka.\n\nV noci z 16. na 17. prosinec roku 1859 vypukl v zámku požár, který zničil zařízení hlavní budovy. Po požáru byl zámek za finanční podpory dánského průmyslníka Jacoba Christiana Jacobsena plně asanován. Roku 1878 poskytl Carl Jacobson prostředky ke zřízení \"Národního historického muzea\". V ca 60 místnostech byly vystaveny obrazy a mobiliář všech období, jež byly shromážděny ze zámků a panských domů celého Dánska.\n\nBarokní zahrada, založená Johanem Corneliem Kriegerem v letech 1720-1725, byla rekonstruována v letech 1993-1996.\n\n"}
{"id": "617572", "url": "https://cs.wikipedia.org/wiki?curid=617572", "title": "Martin Bútora", "text": "Martin Bútora\n\nMartin Bútora (* 7. října 1944, Bratislava) je slovenský politik, sociolog, spisovatel, scenárista, překladatel, vysokoškolský pedagog a diplomat.\n\n\nV letech 1966-1969 byl redaktorem časopisů \"Echo\", \"Reflex\" a \"Kulturní život\", v letech 1971-1977 dokumentaristou ve Výzkumném ústavu práce. Po sovětské okupaci v roce 1968 byl v politické nemilosti a v roce 1977 odmítl hlasovat o rezoluci odsuzující Chartu 77. V následujících letech 1977-1988 pracoval jako sociolog a terapeut v protialkoholické poradně a souběžně s tím působil v okruhu nezávislých sociologů a spisovatelů kritizujících komunistický režim.\n\nV době sametové revoluce v listopadu 1989 se stal jedním ze spoluzakladatelů hnutí Veřejnost proti násilí a jako člen Koordinačního centra (KC VPN) byl na jaře roku 1990 spoluautorem a redaktorem volebního programu hnutí Veřejnost proti násilí s názvem \"Šanca pre Slovensko\". V letech 1990–1992 pracoval jako poradce prezidenta ČSFR Václava Havla pro lidská práva a ředitel sekce pro lidská práva v Kanceláři prezidenta ČSFR.\n\nZačátkem 90. let 20. století také vyučoval nejprve na Karlově univerzitě v Praze, kde se v prosinci 1992 habilitoval, později působil na Katedře politologie Trnavské univerzity v Trnavě (1993–1998). V letech 1994-1996 byl předsedou slovenského centra PEN klubu. V letech 1995–1996 byl koordinátorem projektu orální historie lidí, kteří přežili holokaust v Nadaci Milana Šimečky. V roce 1997 se stal spoluzakladatelem a prezidentem slovenského Institutu pro veřejné otázky, kde se s týmem spolupracovníků věnoval kritické reflexi stavu demokracie na Slovensku, patřil mezi hlavní kritiky vlády Vladimíra Mečiara.\n\nV letech 1999-2003 působil jako velvyslanec Slovenské republiky v USA. Jeho hlavní úlohou bylo získat podporu USA pro vstup Slovenska do NATO a rozvíjet vzájemné vztahy v politické, ekonomické a kulturní oblasti. Americký kongres ratifikoval vstup Slovenska do NATO poměrem 99 ku 100.\n\nOd roku 2003 je analytikem a ředitelem programu ve slovenském Institutu pro veřejné otázky. V roce 2004 byl občanským kandidátem na funkci prezidenta Slovenské republiky (získal 6,51 % hlasů).\n\nJde o autora třech prozaických knih, televizních a filmových scénářů a překladatele divadelních her.\n\nV roce 2002 mu prezident Slovenské republiky Rudolf Schuster propůjčil státní vyznamenání Řád Ľudovíta Štúra II. třídy.\n\n\n"}
{"id": "617576", "url": "https://cs.wikipedia.org/wiki?curid=617576", "title": "Okresní soud v Benešově", "text": "Okresní soud v Benešově\n\nOkresní soud v Benešově je okresní soud se sídlem v Benešově, jehož odvolacím soudem je Krajský soud v Praze. Soud se nachází v historické budově s bezbariérovým přístupem na Masarykově náměstí a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nObvod Okresního soudu v Benešově se zcela neshoduje s okresem Benešov, patří do něj území těchto obcí:\n\nBenešov •\nBernartice •\nBílkovice •\nBlažejovice •\nBorovnice •\nBukovany •\nBystřice •\nCtiboř •\nČakov •\nČechtice •\nČerčany •\nČervený Újezd •\nČeský Šternberk •\nČtyřkoly •\nDěkanovice •\nDivišov •\nDolní Kralovice •\nDrahňovice •\nDunice •\nHeřmaničky •\nHradiště •\nHulice •\nHvězdonice •\nChářovice •\nChleby •\nChlístov •\nChlum •\nChmelná •\nChocerady •\nChoratice •\nChotýšany •\nChrášťany •\nJankov •\nJavorník •\nJešetice •\nKamberk •\nKeblov •\nKladruby •\nKondrac •\nKozmice •\nKrhanice •\nKrňany •\nKřečovice •\nKřivsoudov •\nKuňovice •\nLešany •\nLibež •\nLitichovice •\nLoket •\nLouňovice pod Blaníkem •\nLštění •\nMaršovice •\nMezno •\nMiličín •\nMiřetice •\nMnichovice •\nMrač •\nNačeradec •\nNespeky •\nNetvořice •\nNeustupov •\nNeveklov •\nOlbramovice •\nOstrov •\nOstředek •\nPavlovice •\nPetroupim •\nPopovice •\nPoříčí nad Sázavou •\nPostupice •\nPravonín •\nPřestavlky u Čerčan •\nPsáře •\nPyšely •\nRabyně •\nRadošovice •\nRataje •\nRatměřice •\nŘimovice •\nSázava •\nSedlec-Prčice •\nSlověnice •\nSmilkov •\nSnět •\nSoběhrdy •\nSoutice •\nStranný •\nStrojetice •\nStruhařov •\nStřezimíř •\nStudený •\nŠetějovice •\nTehov •\nTeplýšovice •\nTichonice •\nTisem •\nTomice •\nTrhový Štěpánov •\nTřebešice •\nTýnec nad Sázavou •\nVáclavice •\nVeliš •\nVlašim •\nVodslivy •\nVojkov •\nVotice •\nVracovice •\nVranov •\nVrchotovy Janovice •\nVšechlapy •\nVysoký Újezd •\nXaverov •\nZdislavice •\nZvěstov\n\n"}
{"id": "617579", "url": "https://cs.wikipedia.org/wiki?curid=617579", "title": "Mongolská kuchyně", "text": "Mongolská kuchyně\n\nMongolská kuchyně (mongolsky: Монгол хоол) je vzhledem k stepním podmínkach, ve kterých Mongolové postaletí žili, velmi strohá a jednoduchá. Nejvíce využívá produktů z masa, mléčných výrobků a živočišných tuků. Využití zeleniny i různého koření je omezeno. Vzhledem k blízké zeměpisné poloze i hlubokými historickými vazbami mezi Čínou a Ruskem je mongolská kuchyně ovlivněna čínskou a ruskou kuchyní méně než by se dalo čekat. \n\nMongolští kočovníci stále žijí z produktů zvířat, jako je hovězí dobytek, ovce, koně, kozy, velbloudi, jaci a také divoká zvěř. Maso se buď uvaří do polévek či knedlíčků (chušúr), nebo se usuší na zimu (\"borts\"). Mongolská strava obsahuje mnoho živočišného tuku, který byl hlavně v minulosti důležitý pro Mongoly k překonání chladné zimy (až -40° C) a tvrdé práce. Mléko a smetana (hlavně kobylí či kravské) sloužily k výrobě různých nápojů, stejně tak jako k výrobě jogurtů či sýrů. \n\nOblíbenými obilovinami jsou ječmen a rýže. Z ječmenné mouky se nejčastěji připravují nudle, těsto na knedlíčky či ječmená kaše. Nudle se tradičně přidávají do polévek, nebo do různých směsí masa, popřípadě i zeleniny. Vzácněji se používá i zelenina – například brambory, zelí, vodnice, cibule nebo česnek (kterým se také pokrmy dochucují).\n\nVětšina tradičních jídel je tvořena masem. Mongolové vaří mnoho druhů knedlíčků či placek z ječmenné mouky plněných masem. Chušúr jsou velké smažené knedlíky plněné výhradně skopovým masem. Dalším typem knedlíků jsou buuz, malé knedlíčky plněné masem a vařené v páře, nebo banš, masové knedlíčky vařené ve vodě. Maso se také často dusí (\"cuivan\", \"budaatai huurga\"), nebo přidává do nudlových polévek (\"guriltai šol\"). \"Cuivan\" je nudlová směs se zeleninou a masem.\n\nNejpozoruhodnější způsob přípravy jídla je využíván hlavně při oslavách kdy se maso (společně se zeleninou) připraví na nahřátých kamenech. Buď se použije jehněčí maso (\"chorchog\") nebo vykostěný svišť či koza, do kterých se kameny nakladou (\"boodog\").\n\nPoté co se mléko zbaví smetany (\"öröm\"), připravují se z něj sýry (\"byaslag\"), sušený tvaroh (\"aaruul\"), jogurty a kefíry.\n\nTradičním dezertem je smažené těsto \"boorcog\", podobné koblihám. \n\nTypickým mongolským nápojem je \"ajrag\" (kumys), což je zkvašené kobylí mléko nakyslé chuti s nízkým obsahem alkoholu. Dalším oblíbeným nápojem je slaný mléčný čaj (\"süütei tsai\"), lehký mléčný likér (shimiin arkhi) či různé kefíry a jogurtové nápoje. V důsledku ruského vlivu je zde oblíbená vodka či jiné obilné destiláty. \n\n\n"}
{"id": "617580", "url": "https://cs.wikipedia.org/wiki?curid=617580", "title": "Wilhelm Schmidt (konstruktér)", "text": "Wilhelm Schmidt (konstruktér)\n\nWilhelm Schmidt, přezdívaný též \"Heißdampf-Schmidt\" (18. února 1858 Wegeleben − 16. února 1924 Bethel u Bielefeldu), byl německý konstruktér a vynálezce. Konstrukcí válcových šoupátek dovedl vývoj parního stroje na přehřátou páru až k jeho praktickému využití v parních lokomotivách.\n\nJeho nejvýznamnějším vynálezem byl přehřívač páry nazývaný jeho jménem – Schmidtův přehřívač, který zvýšil účinnost parních lokomotiv až o 30 %. O jeho rozšíření se zasloužil především pruský lokomotivní konstruktér Robert Garbe, se kterým Schmidt spolupracoval na vývoji techniky na přehřátou páru.\n\n"}
{"id": "617581", "url": "https://cs.wikipedia.org/wiki?curid=617581", "title": "Nachal Ošrat", "text": "Nachal Ošrat\n\nNachal Ošrat (: נחל אשרת) je vádí v Horní Galileji, v severním Izraeli.\n\nZačíná v nadmořské výšce téměř 400 metrů, jižně od vesnice Ejn Ja'akov. Směřuje pak postupně se zahlubujícím a zalesněným údolím k západu. Prochází mezi vesnicemi Jechi'am a Ga'aton a zařezává se stále víc do okolního terénu. Na okraji pobřežní nížiny, severně od obce Šejch Danun potom ústí zleva do vádí Nachal Ga'aton.\n\n"}
{"id": "617583", "url": "https://cs.wikipedia.org/wiki?curid=617583", "title": "Nachal Kišor", "text": "Nachal Kišor\n\nNachal Kišor (: נחל כישור) je vádí v Horní Galileji, v severním Izraeli.\n\nZačíná v nadmořské výšce okolo 600 metrů, na západním okraji města Kisra-Sumej, respektive jeho části Kisra. Směřuje pak rychle se zahlubujícím a zčásti zalesněným údolím k západu, přičemž z jihu míjí svahy náhorní planiny, na které stojí průmyslová zóna Tefen. Stáčí se postupně k jihozápadu a mezi vesnicemi Gita a Lapidot ústí zprava do vádí Nachal Bejt ha-Emek.\n\n"}
{"id": "617586", "url": "https://cs.wikipedia.org/wiki?curid=617586", "title": "Nachal Chešek", "text": "Nachal Chešek\n\nNachal Chešek (: נחל חשק) je krátké vádí v Horní Galileji, v severním Izraeli.\n\nZačíná v nadmořské výšce přes 500 metrů, východně od vesnice Lapidot. Pojmenováno je podle lokality Churvat Chešek (חורבת חשק), která se nachází poblíž jeho horního toku. Nadaleko je také lokalita Churvat Machoz (חורבת מחוז), arabsky \"Chirbet al-Machuz\". Jde o místo, kde jsou dochovány pozůstatky několika staveb z byzantského období. V dobách křižáckých států v roce 1230 šlo o jedno z hlavních sídel v regionu. V dobách osmanské vlády zde stávala drúzská vesnice \"al-Machuz\". Vádí tyto archeologické lokality míjí ze západu a směřuje pak rychle se zahlubujícím a zalesněným údolím k jihu. Podchází lokální silnici 854 a ústí zprava do vádí Nachal Bejt ha-Emek.\n\n"}
{"id": "617591", "url": "https://cs.wikipedia.org/wiki?curid=617591", "title": "Hans-Jürgen Rückborn", "text": "Hans-Jürgen Rückborn\n\nHans-Jürgen Rückborn (* 8. října 1940, Stendal, Sasko-Anhaltsko) je bývalý východoněmecký atlet, jehož specializací byl trojskok.\n\nV roce 1964 reprezentoval na letních olympijských hrách v Tokiu, kde ve finále obsadil výkonem 16,09 metru 8. místo. O dva roky později skončil pátý na prvním ročníku Evropských halových her v Dortmundu a získal stříbrnou medaili na ME v atletice v Budapešti. Ve finále měřil jeho nejdelší pokus 16,66 m. Vítězem se stal Georgi Stojkovski z Bulharské lidové republiky, který skočil o jediný centimetr dál. Na Evropských halových hrách 1967 v Praze skončil těsně pod stupni vítězů, na 4. místě.\n"}
{"id": "617595", "url": "https://cs.wikipedia.org/wiki?curid=617595", "title": "Nachal Mejrav", "text": "Nachal Mejrav\n\nNachal Mejrav (: נחל מירב) je vádí v Horní Galileji, v severním Izraeli.\n\nZačíná v nadmořské výšce přes 350 metrů, na západním okraji vesnice Ejn Ja'akov. Směřuje pak postupně se zahlubujícím a zalesněným údolím k západu, přičemž ze severu míjí obec Ga'aton. Nachází se tu pramen \"Ejn Mejrav\" (עין מירב), který je turisticky využíván jako pikniková plocha. Ústí pak poblíž lokality Churvat Ga'aton (חרבת געתון) zleva do vádí Nachal Ga'aton.\n\n"}
{"id": "617598", "url": "https://cs.wikipedia.org/wiki?curid=617598", "title": "Josef Bojislav Pichl", "text": "Josef Bojislav Pichl\n\nJosef Bojislav Pichl (22. srpna 1813 Kosoř - 11. března 1888 Karlín) byl český lékař, spisovatel, novinář, překladatel a organizátor národního života. První básně zveřejnil roku 1831 v Krameriově \"Večerním vyražení\". V Praze spoluorganizoval plesy a české spolky. Po promoci (1843) jmenován městským fysikem (lékařem) v Pardubicích. V březnu 1848 vydal \"Pardubický hlasatel svobody a lidu práva\", který vyvolal ostrý odpor konzervativních sil a přinutil jej odstěhovat se do Prahy. Tam postupně vydával další časopisy (\"Svatováclavské poselství\", \"Obecní list\", \"Včela\"), dokud to úřady nezakázaly. Roku 1854 jmenován hutním lékařem na Kladně, kde byl rovněž veřejně činný. V roce 1861 se stal horním a hutním lékařem v Nýřanech a nakonec r. 1864 správcem chudobince sv. Bartoloměje v Praze. Sestavil zpěvník, krasořečník (sbírku básní k recitaci) a paměti; překládal práce Karla Herloše a Miguela de Cervantes (mj. první díl \"Dona Quijota\"). Uznávaný jako skromný, poctivý a nezištný vlastenec. Manželka Františka Bohunka Pichlová roz. Svobodová (1811–1882) byla známá jako spisovatelka Marie Čacká.\n\nStudoval na gymnáziu v Praze, kde k jeho profesorům patřili známí vlastenci Josef Jungmann a František Jan Svoboda. Do této doby také spadají jeho první literární práce, uveřejněné v Krameriově \"Večerním vyražení\" a v Tylových \"Květech\". Roku 1843 absolvoval lékařskou fakultu. V Praze se účastnil vlasteneckého ruchu — podílel se na pořádání českých bálů a zakládání řemeslnických spolků. Podobná činnost vyžadovala odvahu, protože státní orgány včetně policie kladly těmto aktivitám překážky. V roce 1845 se oženil s Františkou Bohunkou Svobodovou, dcerou profesora Fr. Svobody, která byla již v té době proslulá jako básnířka Marie Čacká.\n\nZanedlouho po promoci se přestěhoval do Pardubic, kde byl jmenován městským fysikem (což byl v tehdejší terminologii lékař, placený z veřejných prostředků). Zde se v březnu 1848 zapojil do revolučního dění. Zpráva o příslibu vydání ústavy vyvolala všeobecné nadšení, kterého se ale chopili nezodpovědní radikálové. Když obyvatelstvo vypovědělo poslušnost městskému magistrátu a sesadilo purkmistra, odjel s ním Pichl do Chrudimi na poradu k okresnímu hejtmanovi. Ten, sám bezradný, ale Pichlovi nedůvěřoval a delegaci vrátil zpět.\n\nV následujících dnech se situace postupně uklidňovala, umírnění občané zajišťovali pořádek a organizovali národní obranu, do které přijali i předtím sesazeného purkmistra. Pichl se stal polním lékařem a začal uvažovat o založení politických novin psaných prostým stylem pro širokou veřejnost.\n\n17. března odjel s rukopisem budoucího listu do Hradce Králové za svým přítelem, vydavatelem J. H. Pospíšilem. Přitom byl svědkem slavnosti, při které velitel hradecké vojenské posádky vyzval mužstvo, aby si připevnilo vlastenecké kokardy, a po bohoslužbě na cvičišti vyložil v češtině význam nové ústavy. Shromáždění hradečtí občané to ocenili voláním „Sláva!“ Téhož dne se k oslavám připojil i biskup a vysocí státní úředníci. Pokojná a slavnostní nálada a příznivý postoj vojska ostře kontrastoval s poměry v Pardubicích, kde místní důstojníci, ač nezasahovali, vyjadřovali ke změnám nevraživý postoj.\n\n18. března se Pichl vrátil s vytištěnými novinami. List měl název \"Pardubický hlasatel svobody a lidu práva\" a setkal se s obrovským zájmem čtenářů. V úvodníku kritizoval předrevoluční svévoli vlády, vyjádřil důležitost svobody slova a tisku, vyzval k hrdosti na příslušnost k vlastnímu národu a vyjádřil přesvědčení, že zvítězí láska k vlasti a králi, svornost a veřejný pořádek. Časopis měl vycházet každý pátek a v následujících číslech se měl věnovat ústavě, volbám, národní gardě apod.\n\nPro budoucnost listu měla ale rozhodující význam krátká místní zpráva, podle níž „někdo u nás pověsil před několika dny konstituční kokardu psu na ocas“. Tím, kdo to udělal, byl totiž syn purkmistra, armádní důstojník a známý alkoholik a rváč. Ačkoliv nebyl ve zprávě jmenován, velmi se na Pichla rozčílil a vtrhl do jeho domu s nabitou zbraní, aby ho zabil. Naštěstí potkal jen jeho manželku, která ho odbyla lží, že není doma. Purkmistrův syn, namol opilý, se rozhodl na něj čekat před domem, zatímco Pichl se v obavách ukrýval uvnitř. Večer konečně násilník odešel domů se vyspat, čehož Pichl využil k poslání žádosti o ochranu purkmistrovi a plukovníkovi. Žádný z nich nevyhověl. Pomoc přislíbila národní garda, ale ani její členové, zřejmě v obavě o vlastní bezpečnost, nakonec nedorazili. V doprovodu přátel proto odešel v noci na nádraží, přespal tam ve služebním bytě a ráno odjel vlakem do Prahy. Při odjezdu se s ním loučili mimo jiné i dělníci z místní strojírny, ozbrojení kladivy a dalším nářadím pro případ potíží ze strany vojska, a několik z nich ho pro jistotu doprovázelo až do Labské Týnice, kde končil pardubický vojenský obvod. Manželka prozatím zůstávala na místě, ale brzy byla donucena se odstěhovat i ona, když jí pod okny začali demonstrovat příznivci účasti ve frankfurtském parlamentu. Tím se definitivně uzavřela možnost obnovit vydávání novin.\n\nNavzdory dramatickému závěru měl Pichl v dalších letech na Pardubice spíše dobré vzpomínky. Radoval se, když se tam postupně prosazovaly vlastenecké postoje a v pamětech roku 1880 uvedl, že „plevy již dávno vítr roznesl, zrna zůstala“.\n\nV Praze založil politický list \"Svatováclavské poselství\" ve vydavatelství Josefa Friče, který však byl brzy zastaven. Roku 1849 se stal redaktorem \"Obecního listu\", vydávaného pražskou městskou radou. O rok později pak řídil časopis \"Včela\", který také brzy zanikl, protože místodržitel Mecséry nevěřil, že jej zachová jako nepolitický. Vedle toho byl zaměstnán na pražském magistrátě jako překladatel do češtiny.\n\nRoku 1854 ztratil z politických důvodů překladatelské místo. Odstěhoval se proto na Kladno, kde se stal hutním lékařem. Zapojil se tam také do veřejného života — založil Měšťanskou besedu a byl zvolen do obecního výboru i do funkce městského školního dozorce.\n\nV roce 1861 byl přeložen do Nýřan jako báňský lékař, resp. horní a hutní fysik. I tady se pokoušel o vlasteneckou činnost, ale na rozdíl od většinově českých Pardubic a Kladna tu narazil na silný nesouhlas Němců. Pokus o založení čtenářského spolku pro české dělníky ztroskotal na rozhodném odporu nadřízených a dalších úřadů. Inicioval ale petici na zavedení českých bohoslužeb v nýřanském kostele, zapojil se do komunální politiky v Plzni a stal se členem plzeňského obecního výboru. Za svou činnost byl jmenován čestným členem plzeňské měšťanské a řemeslnické besedy.\n\nRoku 1864 se vrátil do Prahy, kde přijal místo správce chudobince u sv. Bartoloměje. Roku 1882 ovdověl a následně se podruhé oženil, za ženu si vzal Annu Kmochovou. V funkci správce zůstal, dokud mu to zdravotní stav umožňoval. Zemřel sešlostí věkem v Karlíně, pohřben byl 14. března na Vyšehradském hřbitově po obřadu v karlínském chrámu.\n\nSoučasníci jej oceňovali jako nezištného vlastence, pamětníka Jungmannovy doby, který jako lékař, politik a spisovatel pracoval ve prospěch svého národa bez ohledu na vlastní oběti.\n\nPrvní básně — Homol, Nevěrná, Povzbuzení k veselosti a Elegie — uveřejnil roku 1831 v Krameriově časopise \"Večerní vyražení\". Ve 40. a počátkem 50. let řídil časopisy \"Pardubický hlasatel svobody a lidu práva\", \"Svatováclavské poselství\", \"Obecní list\" a \"Včela\" (viz výše), během života ale přispíval téměř do všech českých časopisů.\n\nSamostatně vydal:\n\nZnámé byly i jeho překlady, především řady historických románů Karla Herloše-Herloßsohna a Miguela de Cervantes (nejprve novely, později 1. díl Dona Quijota).\n\n"}
{"id": "617599", "url": "https://cs.wikipedia.org/wiki?curid=617599", "title": "Nachal Marva", "text": "Nachal Marva\n\nNachal Marva (: נחל מרוה) je krátké vádí v Horní Galileji, v severním Izraeli.\n\nZačíná v nadmořské výšce přes 400 metrů, severovýchodně od vesnice Ejn Ja'akov. Směřuje pak rychle se zahlubujícím a zalesněným údolím k západu, přičemž z jihu míjí vrch Tel Marva. Ústí potom zleva do vádí Nachal Ga'aton.\n\n"}
{"id": "617601", "url": "https://cs.wikipedia.org/wiki?curid=617601", "title": "Okresní soud v Kladně", "text": "Okresní soud v Kladně\n\nOkresní soud v Kladně je okresní soud se sídlem v Kladně, jehož odvolacím soudem je Krajský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nHlavní budova soudu se nachází v historické budově někdejší revírní bratrské pokladny na náměstí Edvarda Beneše, vedlejší budova (pro věci dědické, exekuční, opatrovnické a platebních rozkazů) je umístěna tamtéž. Revírní bratrskou pokladnu postavil architekt Alois Dryák v letech 1923–1924 ve stylu dekorativismu. Jde o trojkřídlou dvoupatrovou stavbu s valbovou střechou, výrazným středovým rizalitem a tematickou štukovou výzdobou. Budova je chráněna jako kulturní památka. V letech okupace byla sídlem oberlandratu, poté některých odborů okresního národního výboru a po roce 1960 zde úřadoval sekretariát okresního výboru KSČ. Okresní soud od něj budovu převzal roku 1987.\n\nObvod Okresního soudu v Kladně se zcela neshoduje s okresem Kladno, patří do něj území těchto obcí:\n\nBěleč •\nBěloky •\nBeřovice •\nBílichov •\nBlevice •\nBrandýsek •\nBraškov •\nBratronice •\nBuštěhrad •\nCvrčovice •\nČernuc •\nDoksy •\nDolany •\nDrnek •\nDružec •\nDřetovice •\nDřínov •\nHobšovice •\nHorní Bezděkov •\nHořešovice •\nHořešovičky •\nHospozín •\nHostouň •\nHradečno •\nHrdlív •\nHřebeč •\nChržín •\nJarpice •\nJedomělice •\nJemníky •\nKačice •\nKamenné Žehrovice •\nKamenný Most •\nKladno •\nKlobuky •\nKmetiněves •\nKnovíz •\nKoleč •\nKrálovice •\nKutrovice •\nKvílice •\nKyšice •\nLedce •\nLhota •\nLibochovičky •\nLibovice •\nLibušín •\nLidice •\nLíský •\nLoucká •\nMakotřasy •\nMalé Kyšice •\nMalé Přítočno •\nMalíkovice •\nNeprobylice •\nNeuměřice •\nOlovnice •\nOtvovice •\nPáleč •\nPavlov •\nPchery •\nPletený Újezd •\nPlchov •\nPodlešín •\nPoštovice •\nPozdeň •\nPřelíc •\nŘisuty •\nSazená •\nSlaný •\nSlatina •\nSmečno •\nStehelčeves •\nStochov •\nStradonice •\nStudeněves •\nSvárov •\nSvinařov •\nŠlapanice •\nTřebichovice •\nTřebíz •\nTřebusice •\nTuchlovice •\nTuřany •\nUhy •\nUnhošť •\nVelká Dobrá •\nVelké Přítočno •\nVelvary •\nVinařice •\nVraný •\nVrbičany •\nZájezd •\nZákolany •\nZichovec •\nZlonice •\nZvoleněves •\nŽelenice •\nŽilina •\nŽižice\n\n"}
{"id": "617602", "url": "https://cs.wikipedia.org/wiki?curid=617602", "title": "Nachal Bartut", "text": "Nachal Bartut\n\nNachal Bartut (: ) je krátké vádí v Horní Galileji, v severním Izraeli.\n\nZačíná v nadmořské výšce okolo 400 metrů, na západním okraji vesnice Micpe Hila. Směřuje pak rychle se zahlubujícím a zalesněným údolím k severu. Ústí potom zleva do vádí Nachal Kziv, nedaleko od zříceniny hradu Montfort.\n\n"}
{"id": "617604", "url": "https://cs.wikipedia.org/wiki?curid=617604", "title": "Jana Brenkusová", "text": "Jana Brenkusová\n\nJana Brenkusová (* 25. července 1964) je slovenská výškařka.\n\nPrvní výrazný mezinárodní úspěch zaznamenala na halovém ME 1987 ve francouzském Liévinu, kde obsadila výkonem 188 cm 10. místo. V roce 1990 skončila na halovém ME ve skotském Glasgow na 11. místě a postoupila do finále na evropském šampionátu ve Splitu, kde výkonem 185 cm obsadila rovněž jedenácté místo. Na Mistrovství světa v atletice 1991 v Tokiu neprošla sítem kvalifikace. Na halovém ME 1992 v italském Janově se umístila na 17. místě, když překonala 185 cm. Na bronzovou medaili, kterou vybojovala Jelena Jelesinová bylo zapotřebí skočit 194 cm.\n\nV roce 1990 a 1992 se stala vítězkou mítinku Novinářská laťka.\n\n"}
{"id": "617605", "url": "https://cs.wikipedia.org/wiki?curid=617605", "title": "Vasiljev", "text": "Vasiljev\n\nPříjmení Vasiljev () nosí více osobností:\n\n"}
{"id": "617612", "url": "https://cs.wikipedia.org/wiki?curid=617612", "title": "Sikenica", "text": "Sikenica\n\nSikenica může být:\n\n"}
{"id": "617613", "url": "https://cs.wikipedia.org/wiki?curid=617613", "title": "Brikcí z Licka", "text": "Brikcí z Licka\n\nBrikcí z Licka, též Licska, (asi 1488 Kouřim – 16. listopadu 1543 Praha, nebo Čáslav) byl český právník, politik, soudní písař a mistr pražské univerzity.\n\nStudoval na pražské univerzitě, v roce 1508 se stal bakalářem a roku 1513 mistrem svobodných umění. V roce 1518 působil ve spojené radě Starého a Nového Města pražského, kde stál na straně Jana Hlavsy z Liboslavi, ale po převratu Jana Paška z Vratu v roce 1524 byl jako stoupenec Luthera uvězněn a posléze odešel do Kutné Hory. Po nástupu nového českého krále Ferdinanda I. byl Brikcí roku 1529 povýšen do šlechtického stavu s erbem a predikátem z Licka, též byla vyjednána smlouva s pražskými měšťany, aby se Brikcí mohl vrátit do Prahy.\n\nV 30. letech se stal písařem komorního soudu a v roce 1536 vyšlo jeho nejpodstatnější dílo \"Práva městská\". Byl to soupis do češtiny přeložených nálezů zemských soudů brněnského a jihlavského práva, které byly ve své době hojně užívány, nicméně se mu nepodařilo kvůli velkému odporu měst (soupis byl formulován ve prospěch královské moci nad městy) prosadit tento soupis jako kodifikaci městského práva a \"Práva městská\" zůstala pouze právní knihou, která byla používána některými městy jako pomůcka bez právní moci. Poté vydal ještě několik knih, zejména filosofickoprávní soupis rčení a citátů antických filozofů k právu \"Naučení mudrcuov o spravování a soudech lidských\" (1540), napsal také předmluvu k známé Hájkově kronice (1541).\n\n\n"}
{"id": "617617", "url": "https://cs.wikipedia.org/wiki?curid=617617", "title": "Hroby (přírodní památka)", "text": "Hroby (přírodní památka)\n\nHroby jsou přírodní památka v okrese Tábor. Nachází se v Křemešnické vrchovině, 4 km východně od Chýnova.\n\nPředmětem ochrany je krajinný prvek, vzniklý činností člověka - stráň úvozové cesty s charakteristickými krátkostébelnými společenstvy. Hlavním předmětem ochrany je populace kriticky ohroženého hořečku mnohotvarého českého \"(Gentianella praecox\" subsp. \"bohemica).\" Tento český subendemit, vyskytující se mimo ČR jen příhraničních oblastech Rakouska, Bavorska a Polska, se v současnosti udržuje na 60 lokalitách, z nichž Hroby patří mezi pět početně nejbohatších.\n\nLokalita byla objevena teprve v roce 1988, kdy zde kvetlo asi 2000 jedinců hořečku. Poté došlo k masivnímu úbytku, takže v letech 1991–1994 bylo registrováno jen 15–40 rostlin. Tento trend se ale po roce 1995 podařilo zvrátit a populace průběžně sílí. V roce 2003 bylo v prostoru přírodní památky napočítáno na 3000 kvetoucích jedinců, ačkoliv jejich počet se může každoročně výrazně měnit, zejména v závislosti na množství srážek. Stabilita populace je podporována pravidelným kosením a udržováním porostu, přičemž otava je s ohledem na výskyt vzácného hořečku posunuta až do doby po vysemenění rostlin.\n\nNa lokalitě bylo zachyceno asi 130 druhů cévnatých rostlin. Kromě hořečku roste na lokalitě i silně ohrožená kapradina vratička měsíční \"(Botrychium lunaria).\"\n\nKrátkostébelným porostům dominuje kostřava ovčí \"(Festuca ovina).\" Doplňují ji smilka tuhá \"(Nardus stricta\") a trojzubec poléhavý \"(Danthonia decumbens).\" Běžná je také třeslice prostřední \"(Briza media),\" z bylin pak violka psí \"(Viola canina),\" vítod obecný \"(Polygala vulgaris),\" mateřídouška vejčitá \"(Thymus pulegioides),\" hvozdík kropenatý \"(Dianthus deltoides),\" zvonek okrouhlolistý \"(Campanula rotundifolia),\" mochna jarní \"(Potentilla neumanniana),\" mochna nátržník \"(Potentilla erecta),\" máchelka srstnatá \"(Leontodon hispidus\") nebo pryšec chvojka \"(Euphorbia cyparissias).\" Vyskytuje se zde i jestřábník chlupáček \"(Hieracium pilosella),\" pupava bezlodyžná \"(Carlina acaulis),\" rožec rolní \"(Cerastium arvense),\" rožec obecný \"(Cerastium holosteoides),\" bedrník obecný \"(Pimpinella saxifraga),\" svízel syřišťový \"(Galium verum\") i svízel nízký \"(Galium pumilum\") a jitrocel kopinatý \"(Plantago lanceolata).\" Na řadě rostlin tu cizopasí kokotice povázka \"(Cuscuta epithymum).\"\n\nV prostoru přírodní památky se ale objevují i vyšší porosty, tvořené z velké části ovsíkem vyvýšeným \"(Arrhenatherum elatius\") a ovsířem pýřitým \"(Helictotrichon pubescens),\" doplněné dalšími travinami (lipnice luční \"(Poa pratensis),\" tomka vonná \"(Anthoxanthum odoratum),\" psineček obecný \"(Agrostis capillaris),\" trojštět žlutavý \"(Trisetum flavescens\")], kostřava červená \"(Festuca rubra),\" psárka luční \"(Alopecurus pratensis),\" bojínek luční \"(Phleum pratense),\" medyněk vlnatý \"(Holcus lanatus\")), jeteli, hrachory, pryskyřníky a jinými lučními druhy (škarda dvouletá \"(Crepis biennis),\" chrpa luční \"(Centaurea jacea),\" kopretina bílá \"(Leucanthemum vulgare),\" řebříček obecný \"(Achillea millefolium),\" zvonek rozkladitý \"(Campanula patula),\" lomikámen zrnatý \"(Saxifraga granulata),\" rožec obecný \"(Cerastium holosteoides),\" mrkev obecná \"(Daucus carota),\" bedrník větší \"(Pimpinella major),\" kerblík lesní \"(Anthriscus sylvestris),\" kmín kořenný \"(Carum carvi),\" světlík lékařský \"(Euphrasia officinalis),\" světlík tuhý \"(Euphrasia stricta),\" zdravínek jarní \"(Odontites vernus).\"\n\n"}
{"id": "617623", "url": "https://cs.wikipedia.org/wiki?curid=617623", "title": "Jesení (přírodní památka)", "text": "Jesení (přírodní památka)\n\nJesení je přírodní památka v okrese Tábor. Nachází se v Táborské pahorkatině, v údolí Malenínského potoka, 2 km severozápadně od Ratibořských Hor.\n\nPředmětem ochrany je rozsáhlý a mimořádně cenný komplex rašelinných a vlhkých lučních společenstev s množstvím chráněných a významných druhů rostlin a živočichů.\n\nV prostoru přírodní památky byl nalezen nepůvodní květnatec Archerův.\n\nBotanicky nejhodnotnější částí celého komplexu jsou ostřicové porosty v okolí pramenišť. Mimo 15 druhů ostřice (ohrožené ostřice přioblá a ostřice Hartmanova, dále ostřice měchýřkatá, ostřice šedavá, ostřice zaječí, ostřice ježatá, ostřice obecná, ostřice prosová, ostřice zobánkatá) se zde vyskytují i rašeliníky a další vlhkomilné mechy, třtina šedavá, suchopýr úzkolistý, sítina rozkladitá, sítina niťovitá, přeslička bahenní i přeslička poříční. Z vzácných druhů zde rostou vachta trojlistá, prstnatec májový a hadí mord nízký. Objevuje se tu také starček potoční, kozlík dvoudomý, blatouch bahenní, pryskyřník zlatožlutý, kohoutek luční, violka bahenní, děhel lesní, vrbina obecná, vrbina penízková, svízel bahenní či svízel slatinný.\n\nMnohem rozsáhlejší jsou však porosty bezkolence modrého, který doplňují psárka luční a medyněk vlnatý. Z bylin se vyskytují krvavec toten, čertkus luční, olešník kmínolistý, vzácný vemeník dvoulistý, všivec lesní, ostřice blešní i ostřice stinná.\n\nNa levém břehu Malenínského potoka dominují porosty chrastice rákosovité a tužebníku jilmového. Kromě nich tu rostou pcháč bahenní, kyprej vrbice, kopřiva dvoudomá nebo třtina křovištní.\n\nBohaté rostlinstvo doplňuje neméně široké spektrum bezobratlých živočichů, především hmyzu – zachycena byla kněžice kovová, vzácní drabčíci \"Tachinus discoideus\" a \"Falagria thoracica,\" slunéčko \"Coccinella hieroglyphica,\" hloubilka \"Stiphrosoma sabulosum,\" květilka \"Botanophila seneciella,\" temnatka běžná i vrtule \"Dithryca guttularis.\"\n\n"}
{"id": "617629", "url": "https://cs.wikipedia.org/wiki?curid=617629", "title": "Operace Bojinka", "text": "Operace Bojinka\n\nOperace Bojinka (též projekt Bojinka, : بجنكة; Tagalog: Oplan Bojinka) byl plánovaný, leč neuskutečněný rozsáhlý útok islámských radikálů Ramzi Jusefa a Khalída Šajka Mohameda, jehož cílem bylo vyhodit do povětří 12 dopravních letounů směřujících do Asie a Spojených států a cca 4000 pasažérů v nich cestujících. Plán této operace byl náhodně objeven v počítači při policejní prohlídce bytu na Filipínách. Útok plánovala tříčlenná skupina. Bojinka mimo jiné odkazuje na plánovanou kombinaci útoků Jusefa a Mohameda, které se měly odehrát právě v lednu 1995 a jeho součástí byl i záměr zabít papeže Jana Pavla II, který měl Filipíny navštívit. Dodatečným cíli útoku pomocí dopravních letadel bylo ústředí CIA ve Virginii, Fairfax county, budova Pentagonu a budovy Světového obchodního centra, což zavdává předpoklad, že Khalíd Šajk Mohamed tento plán přetavil v teroristické útoky 11. září 2001.\n\nPřes pečlivé plánování a schopnosti Ramzi Jusefa překazila policie plán Bojinka 6 dnů před uskutečněním, a to poté, co chemický požár v Manile z 6. a 7. ledna 1995 přitáhl pozornost filipínské národní policie. Jusef odjistil testovací bomby v nákupním areálu a divadle, kdy zranil mnoho lidí a jeden člověk přišel o život – cestující sedící vedle nitroglycerinové bomby v letu č. 434 Filipínských aerolinek – tato exploze měla potenciál způsobit takové poškození, aby zničila celé letadlo. Z dvanácti cílů jich bylo 7 vybráno v Asii (Filipíny, Japonsko, Taiwan, Hong Kong, Singapur, Jižní Korea) a 5 v USA. Mezi americkými cíli figuroval Bílý dům, Sears Tower, Transamerican Tower, Pentagon a Světové obchodní středisko. Materiály (nebo jejich kopie – ve fyzické či elektronické formě z počítače Ramzi Jusefa) byly předány i americkým agenturám.\nTyto skutečnosti, zejména rok odhalení, použití letadel a zamýšlené cíle usvědčují tajné služby USA z podcenění či ignorování hrozby scénáře pozdějšího teroristického útoku z 11. září 2001.\n\nPeníze teroristům pro uskutečnění plánu Bojinka měly původ od Riduana Isamuddina z indonéské Jemaah Islamiyah a Usáma bin Ládina z Al-Káidy.\n"}
{"id": "617631", "url": "https://cs.wikipedia.org/wiki?curid=617631", "title": "Věc cti", "text": "Věc cti\n\n„Věc cti“, v originále „A Matter of Honor“, je v pořadí osmá epizoda druhé sezóny seriálu \"\".\n\nJako součást výměnného programu důstojníků je komandér Riker dočasně převelen na klingonskou loď Pagh, zatímco Benzit Mendon je přidělen na USS Enterprise D. Wesley si splete Mendona s Mordockem, jiným Benzitem, se kterým skládal přijímací zkoušky na Akademii. Rychle se omluví a s Mendonem se spřátelí. Riker, který se od Worfa nechal poučit o klingonských tradicích, se ujímá své role prvního důstojníka na klingonské lodi, což musí učinit s pomocí síly, jakmile je učiněn pokus o zpochybnění jeho autority. Tím potěší kapitána Kargana. Než Pagh odletí, Mendon si na něm povšimne kus jakéhosi podivného materiálu, ale nic kapitánu Picardovi neoznámí.\n\nWorf brzy objeví něco podobného na trupu Enterprise a zjistí, že se jedná o formu života a že trup poškozuje. Mendon prozradí, že věděl o stejné věci na klingonské lodi. Picard jej pokárá za včasné nesdělení důležité informace a rozkáže Pagh znovu najít, jako že onen cizí organismus bude dozajista škodlivější pro loď staršího data výroby. Během cesty pak Mendon, Wesley a další členové posádky objeví prostředky, jak se vetřelce bezpečně zbavit.\n\nNa Paghu mezitím Karganova posádka také objeví zmíněný organismus a Kargan obviní Rikera, že se jedná o zbraň Federace. Poukazuje na to, že Enterprise při setkání obou lodí masivně skenovala oblast. Jelikož je již Enterprise poblíž, Pagh se zamaskuje a udržuje komunikační klid. A to dokonce i tehdy, když Enterprise odvysílá zprávu, jak organismus odstranit. Riker se připravuje použít transpondér, který dostal od Worfa v případě, že by se potřeboval urgentně transportovat zpět na Enterprise, ale Kargan mu jej vezme v domnění, že je to zbraň. Když jej aktivuje, octne se na Enterprise a je zadržen Worfem. Pagh se nyní pod vedením Rikera demaskuje a požaduje, aby se Enterprise vzdala, na což Picard reaguje pousmáním a deaktivací štítů. Poté je klingonské lodi pomoženo s odstraněním nežádoucí entity a Kargan je navrácen zpět na svou loď.\n\n"}
{"id": "617637", "url": "https://cs.wikipedia.org/wiki?curid=617637", "title": "Stříbrná Huť", "text": "Stříbrná Huť\n\nStříbrná Huť je přírodní památka v okrese Tábor o rozloze 0,4 ha. Nachází se v Táborské pahorkatině, nad nivou Chotovinského potoka, mezi Táborem a Chýnovem a byla vyhlášena již 31. 7. 1946.\n\nPředmětem ochrany je značně zazemněný a zarůstající lesní rybníček Nadýmač s početnou populací zvláště chráněné rostliny ďáblíku bahenního (\"Calla palustris\").\n\nŽije zde také několik ohrožených druhů obojživelníků − především čolek obecný (\"Triturus vulgaris\") a čolek velký (\"Triturus cristatus\").\n\nLokalita se nachází asi 5 km od města Tábor, mezi obcemi Zárybničná Lhota a Dobronice u Chýnova v blízkosti osady Stříbrné Hutě, v nadmořské výšce 420 m n. m. Území přírodní památky je vyměřeno na 0,4 ha. Památka se rozkládá v katastrálním území obce Dobronice u Chýnova.\nZazemněný rybníček se nachází v mírném údolí na drobném vodním toku. Ten se vlévá do blízkého Chotovinského potoka, který protéká podél celé lokality.\nÚzemí je obklopeno smíšenými lesy s množstvím vodních toků a rybníků (např. Knížecí rybník). \n\nPřírodní památka Stříbrná huť byla vyhlášena Ministerstvem školství a osvěty již 31. července 1946. Rybníček u bývalé hornické osady Stříbrné Hutě kde se ze stříbrných rud získávalo amalgamací stříbro, vznikl pravděpodobně uměle při výstavbě mlýnského náhonu, jehož zbytky jsou stále na místě k vidění.\n\nPodle fytogeografického členění patří památka do fytogeografické oblasti mezofytikum, obvodu Českomoravské mezofytikum, okresu Votická pahorkatina, podokresu Táborsko.\nV širším okolí je geologické podloží tvořeno fluviálními písčitojílovitými sedimenty, včetně sedimentů umělých vodních nádrží.\nSamotné území přírodní památky se nachází v mírném údolí podél drobného toku, který se vlévá do rybníčku a následně odtéká do Chotovinského potoka. Je zajímavým biotopem s převahou mezotrofní vegetace bahnitých substrátů.\n\nÚstředním bodem území je zazemněný rybníček Nadýmač, v němž se střídá především trojice bažinných porostů. Momentálně zde dominuje porost zevaru jednoduchého \"(Sparganium emersum),\" pro který je prostředí zazemněných rybníků, či břehů stojatých vod přirozené prostředí. Dále se na povrchu hladiny vyskytují hlavně drobnější druhy: okřehek menší \"(Lemna minor),\" hvězdoš \"(Callitriche sp.)\" a závitka mnohokořenná \"(Spirodela polyrhiza).\"\n\nPo okrajích rybníčku (v litorálu) roste hlavní předmět ochrany, početná populace ohroženého ďáblíku bahenního \"(Calla palustris).\" Dále v rybníčku najdeme chrastici rákosovitou \"(Phalaris arundinacea),\" zblochan vzplývavý \"(Glyceria fluitans),\" orobinec úzkolistý \"(Typha angustifolia),\" kyprej vrbici \"(Lythrum salicaria),\" rozrazil potoční \"(Veronica beccabunga),\" karabinec evropský \"(Lycopus europaeus),\" šišák vroubkovaný \"(Scutellaria galericulata)\" a rozsáhlé porosty trávy chrastlice rákosovité \"(Phalaris arundinacea).\"\n\nNa břehu můžeme najít karabinec evropský \"(Lycopus europaeus),\" krabilici chlupatou \"(Cherophyllum hirsutum),\" lilek potměchuť \"(Solanum dulcamara),\" blatouch bahenní \"(Caltha palustris),\" vrbinu obecnou \"(Lysimachia vulgaris),\" ostřice \"(Carex elongata\", \"Carex remota)\" a řeřišnici hořkou \"(Cardamine amara).\"\n\nHráz rybníčka je porostlá jedinci smrku, olše a dubu. Z bylinné vegetace se zde vyskytují jahodník obecný \"(Fragaria vesca),\" ptačinec velkokvětý \"(Stellaria holostea),\" kyčelnice cibulkonosná \"(Dentaria bulbifera)\" a třtina rákosovitá \"(Calamagrostis arundinacea).\"\n\nVe východní části přírodní památky se nachází hlavně rozvolněné olšové porosty, dominantně s olší lepkavou \"(Alnus glutinosa).\" Pod nimi se vyskytují zejména blatouch bahenní \"(Caltha palustris),\" krabilice chlupatá \"(Chaerophyllum hirsutum)\" a řeřišnice hořká \"(Cardamine amara),\" dále různé druhy trav, především kostřava obrovská \"(Festuca gigantea)\" a pšeníčko rozkladité \"(Milium effusum)\" a také ostřice řídkoklasá \"(Carex remota).\" Kromě toho zde najdeme pomněnku bahenní \"(Myosotis palustris),\" kopřivu dvoudomou \"(Urtica dioica),\" netýkavku nedůtklivou \"(Impatiens noli-tangere)\" a vzácnější kozlík výběžkatý \"(Valeriana excelsia).\"\n\nV severovýchodním cípu území se nachází přestárlý smrkový porost, v němž roste hlavně bika hajní \"(Luzula luzuloides),\" brusnice borůvka \"(Vaccinium myrtillus)\" a konvalinka vonná \"(Convallaria majalis).\"\n\nV blízké nivě Chotovinského potoka se hojně vyskytují dva nepůvodní, invazivní druhy: netýkavka žláznatá \"(Impatiens glandulifera)\" a bolševník velkolepý \"(Heracleum mantegazzianum),\" který obsahuje fotocitlivé furanokumatiny, které v kontaktu se světlem způsobují na kůži puchýře.\n\nV lokalitě se vyskytují také chránění obojživelníci, kromě různých druhů žab je zde hojná populace dvou druhy čolků: čolka obecného \"(Triturus vulgaris)\" a silně ohroženého čolka velkého \"(Triturus cristatus).\"\n\nMůžeme zde rovněž pozorovat mnoho hmyzích druhů, například vílenku okřehkovou \"(Cataclysta lemnata),\" ploštice bruslařky \"(Gerris thoracicus),\" vodany \"(Hydraena riparia),\" suchozemského brouka prachaře \"(Sphindus dubius)\" a vzácný druh dvoukřídlého hmyzu lanýžovku \"(Scoliocentra confusa).\"\n\nHlavním předmětem ochrany je početná a stabilní populace zvláště chráněné rostliny ďáblíku bahenního \"(Calla palustris).\" Stabilitu a rozšiřování populace ďáblíku lze vysvětlit skutečností, že chráněné území bylo vyhlášeno již před více jak šedesáti lety. Dalším faktorem je i skutečnost, že je lokalita na odlehlém a špatně přístupném místě, bez dobrého značení.\n\nVzhledem ke stabilitě populace nejsou navrhovány žádné zásahy a v plánu péče je konstatováno, že se může pokračovat v extenzivní péči o lokalitu.\nJediný zásah do území může být zdravotní výběr poškozených stromů. \n\nPřírodní památka Stříbrná huť je nejlépe dostupná z blízké osady Stříbrné Hutě. Z osady je třeba jít asi 250 m po zelené a potom odbočit doprava na žlutou značku. Ze značky je nutno odhadem po půl kilometru odbočit po neznačené pěšině do lesa a překonat přes dřevěný mostek Chotovinský potok a dále pokračovat do svahu až k rybníčku. Na místo se dá dostat i cestou okolo krásně meandrujícího Chotovinského potoka.\n"}
{"id": "617642", "url": "https://cs.wikipedia.org/wiki?curid=617642", "title": "Kozlov (přírodní památka)", "text": "Kozlov (přírodní památka)\n\nKozlov je přírodní památka v okrese Tábor. Nachází se v Táborské pahorkatině, 2 km jihovýchodně od Želče.\n\nPředmětem ochrany je vlhká kulturní louka vklíněná do lesa s hojným výskytem prstnatce májového, starčku potočního, některých druhů ostřic a ojedninělým výskytem kozí brady luční. Lokalita musí být stejně jako jiné vstavačové louky pravidelně kosena a udržována mělkým odvodněním v přístupném stavu. Nebezpečím je šíření expanzívních druhů − především tužebníku jilmového, který potlačuje původní společenstva mokrých luk a vytváří místy až monokultury.\n\n"}
{"id": "617645", "url": "https://cs.wikipedia.org/wiki?curid=617645", "title": "Radek Novotný (herec)", "text": "Radek Novotný (herec)\n\nRadek Novotný (* 31. červenec 1983 Havlíčkův Brod) je český divadelní herec. Studoval gymnázium v Humpolci, poté brněnskou JAMU obor muzikálové herectví. Od 1. srpna 2007 se stal členem souboru Městského divadla Brno. \n\n\n"}
{"id": "617648", "url": "https://cs.wikipedia.org/wiki?curid=617648", "title": "Jana Bernášková", "text": "Jana Bernášková\n\nJana Bernášková (* 21. února 1981 Krnov) je česká divadelní a filmová herečka.\n\nV mládí se věnovala sborovému zpěvu a chodila do školního dramatického kroužku. Po dokončení základní školy se přihlásila na Janáčkovu konzervatoř v Ostravě.\n\nV šestnácti letech dostala v Divadle Petra Bezruče svou první roli ve hře Tajemná zahrada. O rok později získala v Národním divadle moravskoslezském nejprve stipendium a pak stálé angažmá, ve kterém zůstala šest let. Hrála v mnoha rolích, např. Julii v \"Romeovi a Julii\", Terinu v \"Romanci pro křídlovku\", Irinu ve \"Třech sestrách\" a jiné. Hrála i ve filmech \"Král ozvěny\", \"Duše jako kaviár\", \"O Ječmínkovi\".\n\nVe čtyřiadvaceti letech se rozhodla odejít do Prahy. Zpočátku byla bez angažmá a pracovala jako servírka, uklízela a prodávala v obchodě. Pak dostala v Divadle na Vinohradech hlavní ženskou roli ve hře \"Král se baví\" a zároveň jí také režisér Dušan Klein nabídl roli kadeřnice Bety v televizním seriálu \"Ulice\", díky níž se stala známou. Rovněž hrála v televizním seriálu \"Horákovi\" a ve filmu \"Bestiář\".\n\nPotom se jí narodila dcera a byla na mateřské. Po návratu z mateřské hrála v seriálu \"Vyprávěj\" a rovněž uspěla na castingu na hlavní ženskou roli ruského špionážního filmu \"Bystroletov\" režiséra Valeri Nikolajeva, který zároveň hrál hlavní roli.\n\nPět let žila s divadelním režisérem Davidem Drábkem, s nímž má dceru Justýnu.\n\nOd roku 2010 byl jejím partnerem scenárista seriálu \"Vyprávěj\", Rudolf Merkner. V sobotu 16. června 2012 měli společnou svatbu. Svatební obřad se konal v kostele U Salvátora v Praze (za svědky jim šli Nela Boudová a Filip Bobiňski). Svatební hostina se konala na lodi Vyšehrad na řece Vltavě a na svatební cestu jeli v srpnu do New Yorku.\nV srpnu 2013 se jí narodilo druhé dítě syn Theodor.\n\n\nHlavní role\n\nP.R.S.A. (2014)\n\nVčera tě zabiju (2011, režie: Jana Kališová, role: Jessica)\n\nMarné lásky snaha (2011, režie: Michal Lang, role: Princezna)\n\nRok na vsi (2010, režie: Michal Lang, role: Anežka)\n\nMarina Cvetajeva (2010, režie: Irena Žantovská, role: Marina Cvetajeva)\n\nDámský Krejčí (2010, režie: Jana Kališová, role:Yvonna)\n\nCyrano z Buffalo (2010, režie: Lumír Olšovský, role: Eileen)\n\nLáska, sex a žárlivost (2010, role:Barbara)\n\nMiláčci a milodary (2008, režie: L. Olšovský, role: Patricie)\n\nKrál se baví (2005, režie: M. Tarant, role: Blanche hl. ženská role)\n\nŽabikuch (2005, režie: D. Drábek, role: Lenka)\n\nRomeo a Julie (2005, režie: V. Klemens, role: Julie)\n\nHadrián z Římsů (2004, režie: V. Klemens, role: Ruměna)\n\nKouzelná flétna (2003, režie: Golat, role: Pamina)\n\nHamlet (2003, režie: J. Deák, role: Ofélie)\n\nŽivot je sen (2002, režie: P. Mančal, role: Estrelie)\n\nTři sestry (2001, režie: J. Deák, role: Irina, ocenění: Nejlepší herečka NDM)\n\nNevinný je vrah (2000, režie: Z. Kaloč, role: Klára)\n\nOndina (2000, režie: P. Gábor, role: Ondina)\n\nRomeo a Julie (1999, režie: J. Deák, role: Julie)\n\nRomance pro křídlovku (1998, režie: R. Lipus, role: Terina, Národní divadlo moravskoslezské, ocenění Talent NDM)\n\nTajemná zahrada (1997, režie: V. Klemens, role: Mary Lenoxová, Divadlo Petra Bezruče)\n\nVedlejší role\n\nVěc Makropulos (2008, režie: D. Drábek, role: Služebná)\n\nLékařem proti své vůli (2005, režie: H. Čermák, role: Dcerunka)\n\nĎáblova houpačka (2003, režie: P. Polák, role: Adamenková)\n\nKrvavá svatba (2003, režie: J. Deák, role: Děvče)\n\nDon Juan a Faust (2003, režie: V. Herajtová)\n\nMalý ďábel (2002, režie: S. Fedotov)\n\nCyrano z Bergeracu (2002, režie: R. Lipus, role: Jeptiška)\n\nMezihra (2002, režie: R. Lipus, role: Hraběnka)\n\nŽenitba (2001, režie: Z. Kaloč, role: Dunaša)\n\nKrálovské hry (2001, režie: M. Krobot)\n\nMuž z La Manchy (2000, režie: J. Deák, role: Formina)\n\nNávštěva staré dámy (2000, režie: Z. Kaloč, role: Reportérka)\n\nKrakonošova zahrada (1999, režie: T. Jirman, role: Princezna Anička)\n\nNepřítel lidu (1999, režie: Z. Kaloč, role: Zdravotní sestřička)\n\nŠumař na střeše (1998, režie: J. Deák, role: Šprince)\n\n\n"}
{"id": "617650", "url": "https://cs.wikipedia.org/wiki?curid=617650", "title": "Ludwig Ganghofer", "text": "Ludwig Ganghofer\n\nLudwig Albert Ganghofer (7. července 1855 – 24. července 1920) byl německý spisovatel a novinář. \n\nPo absolvování gymnaziálních studií pracoval krátkou dobu v dělnických profesích, později začal studovat strojní inženýrství, nakonec ale vystudoval filosofii a literaturu v Lipsku. Díky své první velice úspěšné hře \"Der Herrgottschnitzer von Ammergau\" (1880) se mohl stát spisovatelem na volné noze. \n\nPracoval jako dramaturg ve vídeňském Ringtheateru a svými fejetony přispíval do mnoha časopisů. Byl osobním přítelem císaře Viléma II. Pruského, zastával velmi nacionalistické a protidemokratické názory. Za první světové války byl válečným zpravodajem a napsal celou řadu propagandistických básní. Brzy po skončení války zemřel.\n\nJeho romány, zčásti historické, částečně ze současnosti, jsou inspirovány především alpským prostředím a jejich prostě a idylicky žijícími obyvateli, v období tzv. Heimatfilmu bylo mnoho z nich zfilmováno. \n\nČesky vyšly adaptace několika jeho historických románů (\"Klášterní myslivec\", \"Martinská poustevna\", \"Myslivec s hor\", \"Dívka s pochodní\"). Na jeho námět napsal v letech 1916-17 český skladatel Karel Weis operu \"Bojarská svatba\" (premiéra 1943). \n\nV českém prostředí je však znám především jeho román\" Die Sünden der Väter\" (1886), který, ač nebyl přeložen, hraje významnou úlohu v románu Osudy dobrého vojáka Švejka za světové války od Jaroslava Haška. \n"}
{"id": "617652", "url": "https://cs.wikipedia.org/wiki?curid=617652", "title": "Har Chaluc", "text": "Har Chaluc\n\nHar Chaluc (: הר חלוץ) je vrch o nadmořské výšce 729 metrů v severním Izraeli, v Horní Galileji.\n\nNachází se cca 3 kilometry severně od města Karmi'el. Má podobu nevýrazného, zalesněného pahorku, který vystupuje nad hranu mohutného terénního zlomu Matlul Curim, jenž odděluje náhorní planinu Horní Galileje od údolí Bejt ha-Kerem. Tento svah dosahuje výškového rozdílu přes 400 metrů. Na severovýchodním úpatí kopce leží nad tímto srázem vesnice Chaluc zvaná též někdy \"Har Chaluc\". Po severním úbočí prochází vádí Nachal Bejt ha-Emek. Dál k severu terén pozvolna stoupá k městu Kisra-Sumej a ke zdejším pahorkům Har Kišor a Har Pelech.\n\n"}
{"id": "617656", "url": "https://cs.wikipedia.org/wiki?curid=617656", "title": "Jan Novotný (výtvarník)", "text": "Jan Novotný (výtvarník)\n\nJan Novotný (17. června 1929, Pustá Polom, Československo – 23. ledna 2005, Malá Skála, Česko) byl český sklářský výtvarník, malíř a učitel umění.\n\nNarodil se v Pusté Polomi u Opavy a studoval na Střední uměleckoprůmyslové škole sklářské v Kamenickém Šenově a od roku 1952 na Vysoké škole uměleckoprůmyslové v Praze (VŠUP) v ateliéru prof. Josefa Kaplického. Od roku 1959 byl učitelem výtvarného umění na Střední škole uměleckého skla v Železném Brodě, kde působil třicet let.\n\nV pozdních padesátých letech a během šedesátých let získal několik významných ocenění – Stříbrnou medaili na XI. Trienále Miláno či čestnou cenu na světové výstavě v Montrealu 1967. Se svou tvorbou se též zúčastnil výstavy českého skla na Expo 58 v Bruselu. Pravidelně se účastnil výstav československého skla po celém světě. V sedmdesátých a osmdesátých letech jeho práce byla negativně ovlivněna nepříznivým postojem vládnoucího komunistického režimu.\n\nDoménou Jana Novotného je malované sklo, konkrétně vázy a vitráže. Ale v jeho práci používal i jiných technik, jako například lept, suchou jehlu, foukané sklo nebo rytiny. K jeho počinům patří i klasické obrazy, grafiky a kresby.\n\nVětšinu svého života žil a pracoval na Malé Skále v severovýchodních Čechách.\n\n"}
{"id": "617661", "url": "https://cs.wikipedia.org/wiki?curid=617661", "title": "Sokol Rosice nad Labem", "text": "Sokol Rosice nad Labem\n\nSokol Rosice nad Labem je jeden z nejstarších oddílů kopané na Pardubicku - založen byl již v roce 1906. První utkání se však hrálo již v roce 1905 a skončilo výsledkem 3:3, rosičtí se utkali s týmem 3. měšťanky v Pardubicích. Od roku 1907 nesl sportovní kroužek název \"SK Polabí Rosice nad Labem\" a sehrál několik přátelských utkání přes odpor všech sousedů na hřišti u lesíka. Od roku 1912 je SK Rosice členem Českého svazu footballové (dnes ČMFS). Po první světové válce získal oddíl své první hřiště - za roční nájem 800 Kčs na území paní Topičové. Po jeho rozparcelování na stavbu rodinných domů se klub v roce 1936 přesunul na nové hřiště, kde hraje své zápasy až do dnešní doby. Po vyhlášení Protektorátu nastává úplná stagnace oddílu, navíc ke konci války je hřiště zabráno německou brannou mocí a Josef Skala odvlečen do koncentračního tábora, kde ke konci války i umírá.\n\nPo válce se fotbal začal hrát se střídavými úspěchy, někteří se nevrátili ani domů, natož na hřiště a rosičtí zápasili s nedostatkem hráčů, proto jim byli poslední zápasy na podzim 1945 kontumovány již předem. Do roku 1949 mužstvo výrazně pokleslo na výkonnosti.\n\nOd roku 1950 se oddíl začlenil pod křídla Sokola. Další dva roky ovšem byly krizové. V roce 1955 Semtín navrhuje sloučení, výbor však jednohlasně zavrhuje. V roce 1955 je dostavěna sokolovna a činnost klubu kulminuje. V roce 1961 oddíl postupuje do I. A třídy, za Rosice v té době nastupují např. Karel Vojtěch st., bratří Kmoníčkové, Vl. Rosůlek a také hokejisté Tesly Pardubice Danihelka, Dvořáček a Bendák.\nV roce 1966 se klub poprvé utkal se zahraničním týmem, po debaklu na domácím hřišti s \"BSG Chemie Halle Dresden\" (dnešní Hallescher FC) dokázalo v Drážďanech zvítězit 2:1. V roce 1971 Rosice sestupují až do okresního přeboru, v sezoně 1973–1974 se však opět vracejí mezi krajské kluby. V roce 1978 přišel další postup, v soutěži však Rosice setrvaly jen dva roky. I. B třída se hrála se střídavými úspěchy až do roku 1996, kdy v roce 90. výročí mužstvo spadlo až do okresního přeboru. Hned další rok však Sokol Rosice n. L. postoupil, byla to hlavně práce nové generace fotbalistů - Praus, Urbánek, P. Šedivý, A. Svoboda aj. V roce 100. výročí si dal klub dárek - postup do I. A třídy, kde vydržel jen dva roky. Nyní klub hraje stabilně I. B třídu Pardubického kraje a každoročně se drží na popředí tabulky.\n\nV roce 1986 se z hráčů rosického fotbalu zformoval tradiční účastník nejvyšší futsalové soutěže TORF Pardubice. Zkratka znamená \"Tým odchovanců rosického fotbalu\".\n\n"}
{"id": "617665", "url": "https://cs.wikipedia.org/wiki?curid=617665", "title": "Src", "text": "Src\n\nSrc (čteno [sark]) je gen a stejnojmenný protein ze Src rodiny, který funguje jako nereceptorická tyrosinkináza (nejedná se tedy o tyrosinkinázový receptor). Jako první objevená tyrosinkináza vůbec je znám pouze u mnohobuněčných živočichů. \n\nSrc má velikost asi 60 kDa a na N-konci váže kyselinu myristovou. Díky této mastné kyselině se váže k membráně, nicméně tak slabě, že účinkem fosforylace z ní snadno disociuje do cytosolu.\n\nSkládá se z několika domén, které se od N-konce označují jako SH4, SH3, SH2 a SH1. Zkratky „SH“ znamenají „src homology“ a používají se k označení podobných (homologních) domén i v jiných proteinech, jež tyto domény obsahují. SH4 hraje roli v asociaci s membránou, SH3 umožňuje interakci s polyprolinovými oblastmi, SH2 se váže na fosforylovaný tyrosin, SH1 je samotnou katalytickou doménou umožňující tyrosinkinázovou funkci Src. \n\nZnámy jsou dvě varianty Src proteinu:\nKromě již zmíněného C-konce u v-src jsou si velmi strukturně podobné a rozdíly jsou spíše na úrovni několika aminokyselinových záměn. Obě hrají významnou roli ve vzniku nádorového bujení.\n\nNejvyšší exprese dosahuje Src gen v krevních destičkách a v mozku. Role Src v buňkách obratlovců byla studována knockoutem myšího genu pro s-crc. Bylo zjištěno, že takoví mutantní jedinci mají problémy s prořezáváním zubů skrz dáseň a jejich lebka dosahuje nepřirozeného tvaru. Oba problémy zřejmě souvisí s poruchou funkce osteoklastů a následnou odlišnou hustotou kostí. Následky Src knockoutu však nejsou evidentně smrtelné a zdá se tedy, že roli src mohou poměrně dobře zastávat i jiní zástupci Src rodiny. Podobně na tom jsou výsledky výzkumu na \"D. melanogaster\" a \"C. elegans\", v obou případech se mutantní jedinci s nefunkčním src genem těší poměrně dobrému zdraví a mutantní fenotyp obvykle není vůbec patrný.\n"}
{"id": "617666", "url": "https://cs.wikipedia.org/wiki?curid=617666", "title": "Seznam chráněných území v okrese Plzeň-jih", "text": "Seznam chráněných území v okrese Plzeň-jih\n\nToto je seznam chráněných území v okrese Plzeň-jih aktuální k roku 2010, ve kterém jsou uvedena chráněná území v oblasti okresu Plzeň-jih.\n\n"}
{"id": "617668", "url": "https://cs.wikipedia.org/wiki?curid=617668", "title": "Noemi Jirečková", "text": "Noemi Jirečková\n\nNoemi Jirečková byla dcerou Hermenegilda Jirečka, právního a literárního vědce a historika, který mimo jiné také vyučoval češtině korunního prince Rudolfa Habsbursko–Lotrinského a matky Julie, rozené Vokounové. Rodina žila ve vídeňské Schlüsselgasse, nedaleko hlavního nádraží. Od dětství se učila hrát na klavír ve Vídni, už jako dvanáctiletá poprvé vystoupila roku 1886 v Litomyšli a od roku 1891 koncertovala ve Vídni, v Praze, v Brně a v mnoha dalších českých městech. Klavírní hru studovala také ve Výmaru u B. Stavenhagena a roku 1895 absolvovala velké turné s houslovým virtuosem F. Ondříčkem, který si jí velmi vážil. Koncertovala také v Lipsku, kde ji vysoce ocenil dirigent Arthur Nikisch, v roce 1899 v Berlíně a roku 1904 s Českou filharmonií v Praze.\n\nVe své době byla Jirečková jednou z nejlepších interpretek díla Ludwiga van Beethovena. V roce 1907 však zanechala ze zdravotních důvodů veřejných koncertů a do konce života žila v rodinné vile na Vinicích ve Vysokém Mýtě. Nikdy se neprovdala a zůstala bezdětná, se sestrou Julií se věnovala také fotografii. Její klavírní umění obdivoval ještě Jaroslav Seifert ve svých pamětech.\n\n"}
{"id": "617671", "url": "https://cs.wikipedia.org/wiki?curid=617671", "title": "Okresní soud v Kolíně", "text": "Okresní soud v Kolíně\n\nOkresní soud v Kolíně je okresní soud se sídlem v Kolíně, jehož odvolacím soudem je Krajský soud v Praze. Soud se nachází v historické budově bez bezbariérového přístupu na Kmochově ulici a rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nOkresní soud se nachází v budově postavené v letech 1883–1884 pro potřeby okresního hejtmanství. Soud zde sídlí od roku 1949, přičemž až do roku 1990 druhé patro užívaly také policejní složky. Projekt zpracoval neznámý architekt, slohově jde o neorenesanční palác v severoitalském stylu, z jehož přední fasády s několika pilastry vystupuje dominantní střední rizalit. Přízemí je bosováno a okna v prvním patře jsou zdobena segmentovými a trojúhelníkovitými frontony. Na severním průčelí je umístěna pamětní deska divizního generála Antonína Pavlíka, který zde byl během německé okupace vězněn gestapem. V parčíku před soudem se nachází památník padlým v první světové válce z roku 1923 a socha \"Váhy spravedlnosti\" z roku 2001.\n\nObvod Okresního soudu v Kolíně se neshoduje s okresem Kolín, patří do něj území těchto obcí:\n\nBarchovice •\nBečváry •\nBělušice •\nBřežany I •\nBřežany II •\nBýchory •\nCerhenice •\nCírkvice •\nČerné Voděrady •\nČervené Pečky •\nČeský Brod •\nDobřichov •\nDolní Chvatliny •\nDománovice •\nDoubravčice •\nDrahobudice •\nGrunta •\nHorní Kruty •\nHradešín •\nChotutice •\nChrášťany •\nJestřabí Lhota •\nJevany •\nKbel •\nKlášterní Skalice •\nKlučov •\nKolín •\nKonárovice •\nKonojedy •\nKořenice •\nKostelec nad Černými lesy •\nKouřim •\nKozojedy •\nKrakovany •\nKrupá •\nKrychnov •\nKřečhoř •\nKšely •\nLibenice •\nLibodřice •\nLipec •\nLošany •\nMalotice •\nMasojedy •\nMrzky •\nNebovidy •\nNěmčice •\nNová Ves I •\nNučice •\nOhaře •\nOleška •\nOplany •\nOvčáry •\nPašinka •\nPečky •\nPlaňany •\nPolepy •\nPolní Chrčice •\nPolní Voděrady •\nPoříčany •\nPrusice •\nPřehvozdí •\nPřistoupim •\nPřišimasy •\nRadim •\nRadovesnice I •\nRadovesnice II •\nRatboř •\nRatenice •\nRostoklaty •\nSkvrňov •\nStarý Kolín •\nStříbrná Skalice •\nSvojšice •\nŠtíhlice •\nTismice •\nToušice •\nTřebovle •\nTři Dvory •\nTuchoraz •\nTuklaty •\nTýnec nad Labem •\nUhlířská Lhota •\nVeletov •\nVelim •\nVelký Osek •\nVeltruby •\nVitice •\nVlkančice •\nVolárna •\nVrátkov •\nVrbčany •\nVrbová Lhota •\nVýžerky •\nVyžlovka •\nZalešany •\nZásmuky •\nŽabonosy •\nŽdánice •\nŽiželice\n\n"}
{"id": "617672", "url": "https://cs.wikipedia.org/wiki?curid=617672", "title": "Chaluc", "text": "Chaluc\n\nPojem Chaluc (hebrejsky: חלוץ, doslova „\"Průkopník\"“, s členem החלוץ, „he-Chaluc“) může označovat:\n"}
{"id": "617674", "url": "https://cs.wikipedia.org/wiki?curid=617674", "title": "Seznam chráněných území v okrese Plzeň-město", "text": "Seznam chráněných území v okrese Plzeň-město\n\nToto je seznam chráněných území v okrese Plzeň-město aktuální k roku 2010, ve kterém jsou uvedena chráněná území v oblasti okresu Plzeň-město.\n"}
{"id": "617677", "url": "https://cs.wikipedia.org/wiki?curid=617677", "title": "Perlivý mléčný čaj", "text": "Perlivý mléčný čaj\n\nBublinkový nebo také perlivý čaj, anglicky bubble tea, je nápoj z čaje, popř. s mlékem, který vznikl v 80. letech 20. století na Tchaj-wanu, kde je velmi oblíbený. Prodává se rovnou na ulici či ve specializovaných čajovnách, kde si každý může vybrat ty ingredience, ze kterých se čaj připraví.\n\nVyrábí se smícháním mléka s čajem, ať už černým nebo zeleným, ovocným sirupem a cukrem. Čaj se podává studený, často s kostkami ledu. Kromě těchto základních ingrediencí se do něj může přidávat ovoce, květy ibišku, poupata růží či čokoláda. Ovšem nejoblíbenější druh perlivého čaje je „perličkový čaj“, do kterého se přidávají želé kuličky z tapioku (maniokový škrob). Jeho název vznikl díky jeho přípravě, po protřepání vznikne na povrchu nápoje pěna, která připomíná bublinky. Pije se tlustým brčkem, kterým projdou i želé kuličky. V dnešní době se do něj přidávají i nejrůznější želé či průhledné kuličky vyrobené z mořských řas plněné ovocnými sirupy, které mají svůj původ v molekulární gastronomii.\n\nTento čajový nápoj vznikl na Tchaj-wanu v průběhu osmdesátých let 20. století. Perlivý čaj se zde začal podávat na tržnicích ve stáncích s čajem. Mnoho stánkařů si chtělo vynález tohoto nápoje přivlastnit a dodnes se vlastně spekuluje, komu lze vděčit za to, že si na něm může každý pochutnávat. Historie se přiklání ke dvěma variantám: prvním možným vynálezcem bublinkového čaje by mohla být jistá slečna Lin Hsiu Hui, která pracovala v čajovně pana Tanga v Tchaj-čungu. Jako první přidala do čaje nasládlé perly tapioka během setkání v roce 1988. Nápoj se zalíbil natolik, že se stal jedním z nejprodávanějších franšízingových produktů. Druhým možným místem vzniku bublinkového čaje je čajovna Hanlin v městě Tchaj-nan, kterou vlastnil Tu Tsong-he. Ten přidával zprvu jen bílé tapioka, poté je vyměnil za tmavé jako jsou známy dnes. Od této doby se stal nápoj velice populárním, pouliční stánky s čajem se změnily ve specializované prodejny s perlivým čajem a expandovaly do Hongkongu, Kanady, USA a do mnoha dalších zemí.\n\nZákladem každého perlivého čaje je čajová složka – zelený jasmínový čaj či čaj černý. Bublinkový čaj se pak rozlišuje do různých typů podle ingrediencí, které se do něj přidávají. Všechny suroviny, které se na výrobu bublinkového čaje používají, jsou rostlinného původu.\n\nZákladní kategorií bublinkového čaje jsou \"Fresh bubble tea\" neboli osvěžující ledové čaje s ovocnými příchutěmi. Mezi ovocnými příchutěmi se nachází ty klasické jako pomeranč, jahoda přes tropický ananas, kiwi až k exotické kvajávě či marakuje. Další klasickou kategorií jsou \"Milky bubble tea\", vyšlehané mléčné čajové nápoje. Během let se jejich podoba rapidně proměnila a přibylo také na příchutích. Kromě typicky mléčných chutí jako vanilka, kokos či čokoláda se míchají také s ovocnými, např. papája, borůvka, meloun atd. Ne příliš často jde narazit také na kategorii \"Frozen bubble tea\" neboli ovocné ledové tříště vyrobené z ovocných džemů, ledu a čaje.\n\nBublinkový čaj dotváří až topping, který se nachází na dně kelímku. Základním a nejstarším druhem jsou perly tapioka, lehce nasládlé žvýkací kuličky velikosti perel, které se vyrábějí ze škrobu tropické rostliny maniok jedlý. Dalším druhem toppingu jsou pop boba, malé praskací kuličky s ovocnou šťávou uvnitř. Uvnitř jsou většinou šťávy s příchutí tropického ovoce. Rozšířené je také želé jako topping. Jedná se o žvýkací kokosové želé v mnoha příchutích. V současné době se lze setkat i s netradičními druhy toppingů, jako například pudink či bazalková semínka.\n\nNa bublinkovém čaji je také zvláštní způsob jeho servírování. Podává se v umělohmotném kelímku, který je svrchu zavařen folií. Ke každému nápoji se také přidává extra tlusté brčko s ostrým hrotem, kterým se folie protrhne a nápoj je připraven ke konzumaci.\n"}
{"id": "617687", "url": "https://cs.wikipedia.org/wiki?curid=617687", "title": "Slezské valy", "text": "Slezské valy\n\nSlezské valy je označení pro opevnění dvou až tří valů s příkopy procházející Dolním Slezskem. Opevnění je dlouhé desítky kilometrů, některé úseky jsou ještě viditelné u Šprotavy a Kožuchova. Původ valů není dodnes spolehlivě vysvětlen, existuje mnoho teorií. Podle jedné mohly být například postaveny v 8. až 9. století několika slezskými kmeny k zajištění obrany západního území Slezska, případně polským knížetem Boleslavem Chrabrým či markrabětem Gerem na obranu před Měškem I.\n"}
{"id": "617692", "url": "https://cs.wikipedia.org/wiki?curid=617692", "title": "Okresní soud v Kutné Hoře", "text": "Okresní soud v Kutné Hoře\n\nOkresní soud v Kutné Hoře je okresní soud se sídlem v Kutné Hoře, jehož odvolacím soudem je Krajský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v původní čtyřkřídlé a dvoupatrové budově na náměstí Národního odboje (původně Koňském trhu) v historickém jádru města, kde až do roku 1949 sídlil také krajský soud, poté nahrazený krajským soudem v Praze. Klasicistní budova krajského soudu byla postavena v letech 1835–1836 na místě dvou měšťanských domů a části zahrady kutnohorským stavitelem Benediktem Škvorem. Souzen zde byl např. Karel Havlíček Borovský nebo Leopold Hilsner. Čtvrté křídlo sloužilo až do 60. let 20. století jako vězení a později bylo využíváno filmaři (seriály \"Bídníci\" nebo \"Dobrodružství kriminalistiky\"). Budova je spolu s ohradní zdí chráněna jako kulturní památka a v letech 2005–2008 prošla celkovou rekonstrukcí.\n\nObvod Okresního soudu v Kutné Hoře se shoduje s okresem Kutná Hora, patří do něj tedy území těchto obcí:\n\nAdamov •\nBernardov •\nBílé Podolí •\nBludov •\nBohdaneč •\nBrambory •\nBratčice •\nCírkvice •\nČáslav •\nČejkovice •\nČerníny •\nČervené Janovice •\nČestín •\nDobrovítov •\nDolní Pohleď •\nDrobovice •\nHlízov •\nHorka I •\nHorka II •\nHorky •\nHorušice •\nHostovlice •\nHraběšín •\nChabeřice •\nChlístovice •\nChotusice •\nKácov •\nKluky •\nKobylnice •\nKošice •\nKrchleby •\nKřesetice •\nKutná Hora •\nLedečko •\nMalešov •\nMiskovice •\nMočovice •\nNepoměřice •\nNové Dvory •\nOkřesaneč •\nOnomyšl •\nOpatovice I •\nPaběnice •\nPertoltice •\nPetrovice I •\nPetrovice II •\nPodveky •\nPotěhy •\nRašovice •\nRataje nad Sázavou •\nRohozec •\nŘendějov •\nSamopše •\nSemtěš •\nSchořov •\nSlavošov •\nSoběšín •\nSouňov •\nStaňkovice •\nStarkoč •\nSudějov •\nSuchdol •\nSvatý Mikuláš •\nŠebestěnice •\nŠtipoklasy •\nTřebešice •\nTřebětín •\nTřebonín •\nTupadly •\nUhlířské Janovice •\nÚmonín •\nÚžice •\nVavřinec •\nVidice •\nVinaře •\nVlačice •\nVlastějovice •\nVlkaneč •\nVodranty •\nVrdy •\nZáboří nad Labem •\nZbizuby •\nZbraslavice •\nZbýšov •\nZruč nad Sázavou •\nŽáky •\nŽehušice •\nŽleby\n\n"}
{"id": "617695", "url": "https://cs.wikipedia.org/wiki?curid=617695", "title": "Vláda Václava Klause", "text": "Vláda Václava Klause\n\nČeský politik Václav Klaus byl předsedou dvou vlád:\n\n"}
{"id": "617696", "url": "https://cs.wikipedia.org/wiki?curid=617696", "title": "Matlul Curim", "text": "Matlul Curim\n\nMatlul Curim (: מתלול צורים) je horský pás o nadmořské výšce 769 metrů v severním Izraeli, v Horní Galileji.\n\nNachází se cca 3 kilometry severně od města Karmi'el. Má podobu mohutného východozápadně orientovaného terénního zlomu, který vystupuje nad severní stranu údolí Bejt ha-Kerem. Výškový rozdíl mezi dnem údolí a hranou této horské bariéry je přes 400 metrů. Nejvyšším bodem je nevýrazná kóta 769 poblíž jihovýchodního okraje vesnice Chaluc. Dalším dílčím vrcholem je Har Chaluc (729 m n. m.). Z jihu do úpatí této stěny stoupá zastavěné území měst Dejr al-Asad nebo Nachf. Vrcholové partie mají řídké vesnické osídlení (obce Chaluc nebo Lavon). Skrz svah prochází na jeho východním okraji vádí Nachal Talil, dál k východu ovšem pokračuje tento terénní zlom dalšími vrcholky jako Har Šezor nebo Har Hod a pak plynule přechází do předpolí masivu Har Meron. Celá severní strana údolí Bejt ha-Kerem je tak ohraničena prudkými svahy. V západní části, poblíž Dejr al-Asad je Matlul Curim začleněn do turisticky využívané přírodní rezervace Matlul Curim.\n\n"}
{"id": "617703", "url": "https://cs.wikipedia.org/wiki?curid=617703", "title": "Har Šezor", "text": "Har Šezor\n\nHar Šezor (: הר שזור) je vrch o nadmořské výšce 886 metrů v severním Izraeli, v Horní Galileji.\n\nNachází se cca 6 kilometrů severovýchodně od města Karmi'el. Má podobu dílčího zalesněného pahorku, který vystupuje nad hranu mohutného terénního zlomu, jenž odděluje náhorní planinu Horní Galileje od údolí Bejt ha-Kerem. Tento svah dosahuje výškového rozdílu přes 400 metrů. Západně odtud je nazýván Matlul Curim. Podél západního okraje kopce do údolí sestupuje vádí Nachal Talil. Na úpatí kopce leží pod tímto srázem Sadžur, u vrcholu je to vesnice Charašim. Východním směrem mohutný zlom pokračuje dalším dílčím vrcholem Har Hod.\n\n"}
{"id": "617706", "url": "https://cs.wikipedia.org/wiki?curid=617706", "title": "Har Hod", "text": "Har Hod\n\nHar Hod (: הר הוד) je vrch o nadmořské výšce 804 metrů v severním Izraeli, v Horní Galileji.\n\nNachází se cca 7 kilometrů severovýchodně od města Karmi'el. Má podobu dílčího, zčásti zalesněného pahorku, který vystupuje nad hranu mohutného terénního zlomu, jenž odděluje náhorní planinu Horní Galileje od údolí Bejt ha-Kerem. Tento svah dosahuje výškového rozdílu přes 400 metrů. Západně odtud je nazýván Matlul Curim a stojí tu další dílčí vrchol Har Šezor. Podél východního okraje kopce do údolí sestupuje vádí Nachal Rama. Na úpatí kopce leží pod tímto srázem Sadžur a dál k jihovýchodu i město Rama, u vrcholu je to vesnice Charašim. Východním směrem mohutný zlom pokračuje již do prostoru předpolí masivu Har Meron (hora Har ha-Ari). Severně od vrcholku se rozkládá mírně zvlněná krajina náhorní planiny Horní Galileji, jíž protéká vádí Nachal Peki'in.\n\n"}
{"id": "617707", "url": "https://cs.wikipedia.org/wiki?curid=617707", "title": "Okresní soud v Olomouci", "text": "Okresní soud v Olomouci\n\nOkresní soud v Olomouci je okresní soud se sídlem v Olomouci. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je stejně jako správní soudnictví svěřena Krajskému soudu v Ostravě – pobočka v Olomouci.\n\nSoud se nachází v novorenesančním justičním paláci na třídě Svobody. Komplex budov byl postaven na místě jednoho ze západních opevnění města podle plánu vídeňského architekta Alexandra Wielemanse a dokončen byl roku 1902 (do té doby jak krajský soud, tak okresní soud i státní zastupitelství sídlily v olomoucké radnici). V průčelí se nachází věž s hodinami a alegorickou sochou Spravedlnosti, u vchodu jsou dvě sochy lvů v nadživotní velikosti. Zadní trakt areálu tvoří vazební věznice. Justiční palác je od roku 1958 chráněn jako nemovitá kulturní památka.\n\nOkresní soud vznikl roku 1850 a až do roku 1960 spadal do obvodu krajského soudu v Olomouci. Poté byl přičleněn pod ostravský krajský soud, který má ovšem od roku 1993 v Olomouci svou pobočku.\n\nPůvodní soudní okres Olomouc byl méně rozsáhlý, protože okresní soudy byly i v Litovli, Uničově, Šternberku a ve Městě Libavá, zahrnoval nicméně jak samostatné město Olomouc, tak politický okres Olomouc-venkov. Takto vymezená místní působnost soudu zůstala víceméně i po roce 1949, kdy byla soudní organizace navázána na okresní a krajské národní výbory, k rozšíření na dnešní stav došlo až po správní reformě v roce 1960. Po roce 2005 byly ale do okresu Olomouc začleněny další obce a obvod okresního soudu se s ním už zcela neshoduje.\n\nDo obvodu Okresního soudu v Olomouci patří území vojenského újezdu Libavá a těchto obcí:\n\nBabice •\nBělkovice-Lašťany •\nBílá Lhota •\nBílsko •\nBlatec •\nBohuňovice •\nBouzov •\nBukovany •\nBystročice •\nBystrovany •\nČervenka •\nDaskabát •\nDlouhá Loučka •\nDolany •\nDoloplazy •\nDomašov nad Bystřicí •\nDomašov u Šternberka •\nDrahanovice •\nDub nad Moravou •\nDubčany •\nGrygov •\nHaňovice •\nHlásnice •\nHlubočky •\nHlušovice •\nHněvotín •\nHnojice •\nHorka nad Moravou •\nHorní Loděnice •\nHraničné Petrovice •\nCharváty •\nCholina •\nJívová •\nKomárov •\nKozlov •\nKožušany-Tážaly •\nKrčmaň •\nKřelov-Břuchotín •\nLiboš •\nLipina •\nLitovel •\nLoučany •\nLoučka •\nLuběnice •\nLuboměř pod Strážnou •\nLuká •\nLutín •\nLužice •\nMajetín •\nMedlov •\nMěrotín •\nMěsto Libavá •\nMladeč •\nMladějovice •\nMrsklesy •\nMutkov •\nNáklo •\nNáměšť na Hané •\nNová Hradečná •\nOlbramice •\nOlomouc •\nPaseka •\nPňovice •\nPřáslavice •\nPříkazy •\nŘídeč •\nSamotišky •\nSenice na Hané •\nSenička •\nSkrbeň •\nSlatinice •\nSlavětín •\nStrukov •\nStřeň •\nSuchonice •\nSvésedlice •\nŠtarnov •\nŠtěpánov •\nŠternberk •\nŠumvald •\nTěšetice •\nTovéř •\nTroubelice •\nTršice •\nÚjezd •\nUničov •\nÚstín •\nVelká Bystřice •\nVelký Týnec •\nVelký Újezd •\nVěrovany •\nVilémov •\nŽelechovice •\nŽerotín\n\n"}
{"id": "617708", "url": "https://cs.wikipedia.org/wiki?curid=617708", "title": "Seznam chráněných území v okrese Plzeň-sever", "text": "Seznam chráněných území v okrese Plzeň-sever\n\nToto je seznam chráněných území v okrese Plzeň-sever aktuální k roku 2010, ve kterém jsou uvedena chráněná území v oblasti okresu Plzeň-sever.\n"}
{"id": "617709", "url": "https://cs.wikipedia.org/wiki?curid=617709", "title": "Vladislav Alexandrovič Ozerov", "text": "Vladislav Alexandrovič Ozerov\n\nVladislav Alexandrovič Ozerov (; Borki, Tverská gubernie – 17. září tamtéž) byl ruský preromantický dramatik počátku 19. století.\n\nNarodil se ve šlechtické rodině. Dostalo se mu francouzského vzdělání a záhy začal i sám psát básně a bajky. Ty ale neměly prakticky žádný ohlas. V roce 1789 absolvoval kadetní školu. Sloužil v armádě během Rusko-turecké války (1787–1792) pod vedením knížete Potěmkina. Zúčastnil se například dobytí pevnosti Bendery.\n\nPo válce sloužil jako úředník v Petrohradu. Vedle toho se věnoval divadlu. Jeho první hra \"Oidipus v Aténách\" neměla úspěch. Ten se dostavil až po uvedení jeho druhé hry \"Fingal\". Největší slávu mu přineslo uvedení hry \"Dmitrij Donský\" v roce 1807, patrně rovněž kvůli vlasteneckým náladám před válkou s Napoleonem.\n\nVedle příznivců měl rovněž odpůrce a nepřátele. Po řadě konfliktů byl propuštěn ze služby a vrátil se do rodné obce, kde žil v chudobě. To a dále neúspěch jeho poslední hry \"Poliksena\" (1809), kterou on sám považoval za své nejlepší dílo, vedlo k tomu, že zešílel.\n\nProtože neznal klasické jazyky, své antické náměty čerpal „z druhé ruky“. Do ruského dramatu přinesl sentiment a rovněž nová témata (ženská otázka, otázka sňatku z donucení, otázka knížecího absolutismu). Ve své tvorbě nerespektoval dobové zvyklosti, což mu přineslo obdivovatele i řadu nepřátel.\n\nPjotr Andrejevič Vjazemskij (1792-1878) označuje Ozerova jako reformátora ruského divadla. Alexandr Sergejevič Puškin naopak jeho dílo odsoudil.\n\n\n\n\n"}
{"id": "617710", "url": "https://cs.wikipedia.org/wiki?curid=617710", "title": "Karel Kilcher", "text": "Karel Kilcher\n\nKarel Kilcher (5. února 1862 Drahonice - 11. března 1888 Praha) byl český lékař-bakteriolog. Pracoval jako asistent v anatomickém ústavu prof. Jaroslava Hlavy na výzkumu skvrnitého tyfu. Za článek o příčinách této nemoci získal cenu Spolku českých lékařů za rok 1887. Byl považovaný za nadaného, nadějného vědce. Během tyfové epidemie v březnu 1888 se však při ošetřování pacienta nakazil a krátce nato zemřel.\n\nPodle dobových článků pocházel z Nových Dvorů u Netolic (podle jiných zdrojů se však narodil v Drahonicích u Vodňan). Studoval na gymnáziu v Českých Budějovicích, absolvoval je s vyznamenáním roku 1881. Téhož roku byl přijat na pražskou lékařskou fakultu. Díky svým znalostem, píli a zájmu o bakteriologický výzkum se již jako medik stal asistentem profesora Jaroslava Hlavy. Titul doktora všeobecného lékařství získal v roce 1886.\n\nPo promoci získal zaměstnání v českém anatomicko-patologickém ústavu. Zde pokračoval ve výzkumu, jehož výsledky uveřejňoval v \"Časopise českých lékařů\" a \"Sborníku lékařském\". Počátkem roku 1888 získal cenu 100 zlatých za článek \"O biologii a aetiologickém významu tyfového bacillu\". Na základě svého bádání v něm dokázal, že kultury tyfových bacilů jsou jedovaté, jejich škodlivost s časem narůstá a po jejich podání je možné u zvířat vyvolat onemocnění tyfu podobné.\n\nÚčastnil se i veřejného života — roku 1884 byl zvolen pokladníkem jihočeského akademického spolku „Štítný“, v lednu 1888 byl zvolen do výboru Spolku českých lékařů a za čestného člena výboru pro ples spolku českých mediků.\n\nRoku 1888 propukla v Praze a okolí, zejména na březích Vltavy, epidemie skvrnitého tyfu. V polovině března bylo s touto nemocí ošetřováno ve všeobecné nemocnici 38 pacientů. Karel Kilcher se přihlásil k ošetřování nemocných, přitom se také nakazil a zemřel. Jeho smrt, jako oběť svého povolání, znamenala pro českou vědu velkou ztrátu. Epidemie si do 17. března 1888 vyžádala i život dalšího lékaře téže nemocnice (dr. Pitsch) a tří ošetřovatelek; jeden lékař a tři zdravotní sestry byli v té době nemocní.\n\nPohřben byl na Olšanských hřbitovech.\n"}
{"id": "617713", "url": "https://cs.wikipedia.org/wiki?curid=617713", "title": "Har Pelech", "text": "Har Pelech\n\nHar Pelech (: הר פלך) je vrch o nadmořské výšce 796 metrů v severním Izraeli, v Horní Galileji.\n\nNachází se cca 1 kilometr východně od města Kisra-Sumej, respektive od místní části Kisra. Má podobu nevýrazného, převážně odlesněného návrší, jehož západní svahy postupně zabírá zastavěné území Kisry a z východu se sem rovněž rozšiřuje zástavba (čtvrť města Peki'in určená pro drúzské vojenské vysloužilce Šchunat Chajalim Mešuhrarim). Vrcholové partie jsou převážně zemědělsky využívané. Z jižních úbočí stéká vádí Nachal Bejt ha-Emek. Dal k jihu pak leží hrana mohutného terénního zlomu Matlul Curim s výškovým rozdílem přes 400 metrů, jenž odděluje náhorní planinu Horní Galileje od údolí Bejt ha-Kerem. V bližším okolí Har Pelech se nachází několik podobných pahorků. Přímo v Kisra-Sumej je to Har Kišor, na východ odtud zase Tel Charašim.\n\n"}
{"id": "617715", "url": "https://cs.wikipedia.org/wiki?curid=617715", "title": "Har Kišor", "text": "Har Kišor\n\nHar Kišor (: הר כישור) je vrch o nadmořské výšce 741 metrů v severním Izraeli, v Horní Galileji.\n\nNachází se v západní části města Kisra-Sumej, respektive jeho místní části Kisra. Má podobu nevýrazného odlesněného návrší, jehož svahy převážně zabírá zastavěné území Kisry. Z jižních úbočí stéká vádí Nachal Kišor. Dál k jihu pak protéká vádí Nachal Bejt ha-Emek a za ním již leží hrana mohutného terénního zlomu Matlul Curim s výškovým rozdílem přes 400 metrů, jenž odděluje náhorní planinu Horní Galileje od údolí Bejt ha-Kerem. V bližším okolí Har Kišor se nachází několik podobných pahorků. Na východním okraji Kisry je to Har Pelech, dál na východ ještě Tel Charašim. Severozápadně od Har Kišor terén přechází do náhorní plošiny, na níž stojí průmyslová zóna Tefen. Její severní okraj ale lemuje turisticky využívaný lesní komplex.\n\n"}
{"id": "617718", "url": "https://cs.wikipedia.org/wiki?curid=617718", "title": "Muzaffarabád", "text": "Muzaffarabád\n\nMuzaffarabád (Hindsky: मुज़फ्फराबाद ) je hlavní město provincie Azad Kašmír v Pákistánu. Nachází se na březích řek Jhelum a Neelum ve stejnojmenném regionu Muzaffarabád. Podle sčítání lidu z roku 1998 region obývalo 725 000 lidí, kdy rok poté se populace odhadovala už na 741 000 lidí.\nMěsto se nachází 138 kilometrů od Islámábádu a města Rawalpindi, či 76 kilometrů od Abbottabádu. Ve městě se mísí mnoho kultur a jazyků. Hlavním jazykem je však Hindština. Mikroklima oblasti je velmi ovlivňováno právě řekami v okolí města.\nNynější jméno města \"Muzaffarabád\" (což v překladu znamená Muzaffarovo město) pochází od jména sultána Raja Muzaffara Khana. Po válce vletech 1948-1949 bylo jmeno povýšeno do statusu hlavního města provincií Azad Džammú a Kašmír.\n\nMěsto se nahází blízko epicentra zemětřesení, které postihlo Kašmír 8. října roku 2005. Katastrofa zde zničila 50 % budov.\n\nVe městě se nachází dvě pevnosti na březích řeky Neelum, které jsou známé jako červená a černá pevnost.\nČervená pevnost byla dokončena roku 1646 za vlády sultána Muzaffara Khána, který byl zakladatelem města. Pevnost je obklopena ze tří stran řekou Neelum a tak bylo nutné vybudovat protipovodňovou ochranu.\n"}
{"id": "617721", "url": "https://cs.wikipedia.org/wiki?curid=617721", "title": "Tel Charašim", "text": "Tel Charašim\n\nTel Charašim (: תל חרשים) je vrch o nadmořské výšce 690 metrů v severním Izraeli, v Horní Galileji.\n\nNachází se cca 1 kilometr jižně od města Peki'in. Má podobu odlesněného kužele, jehož svahy převážně zabírají zemědělské pozemky. Na západním úbočí vyrostla obytná čtvrť pro drúzské vojenské vysloužilce \"Šchunat Chajalim Mešuhrarim\". Na vrcholu prokázaly archeologické výzkumy starověké židovské osídlení včetně dílny na zpracování kovů. Z východu a severu je vrch ohraničen údolím vádí Nachal Peki'in, na jižní straně stojí v zalesněné zvlněné krajině novověká vesnice Charašim a u ní vrch Har Šezor. Za ním již leží hrana mohutného terénního zlomu Matlul Curim s výškovým rozdílem přes 400 metrů, jenž odděluje náhorní planinu Horní Galileje od údolí Bejt ha-Kerem. V bližším okolí Tel Charašim se nachází několik podobných pahorků. Západně odtud, na okraji města Kisra-Sumej je to například Har Pelech.\n\n"}
{"id": "617724", "url": "https://cs.wikipedia.org/wiki?curid=617724", "title": "Doug Wickenheiser Memorial Trophy", "text": "Doug Wickenheiser Memorial Trophy\n\nDoug Wickenheiser Memorial Trophy je hokejová trofej udělovaná každoročně hráči juniorské ligy Western Hockey League, který se nejvíce podílel na humanitární pomoci. Trofej je pojmenována po bývalém hokejistovi WHL Dougu Wickenheiserovi, který v roce 1999 zemřel na rakovinu.\n\n"}
{"id": "617725", "url": "https://cs.wikipedia.org/wiki?curid=617725", "title": "Nachal Talil", "text": "Nachal Talil\n\nNachal Talil (: ) je vádí v Horní Galileji, v severním Izraeli.\n\nZačíná v nadmořské výšce přes 700 metrů, nedaleko východního okraje vesnice Chaluc. Směřuje pak rychle se zahlubujícím a zčásti zalesněným údolím k jihu z mohutného terénního zlomu Matlul Curim, jenž odděluje náhorní planinu Horní Galileje od údolí Bejt ha-Kerem. Na východ od vádí stojí v rámci tohoto terénního stupně vrch Har Šezor. Na dno údolí potom vádí vstupuje mezi městy Nachf a Sadžur. Směřuje dál k jihu hustě zalidněným údolím a na východním okraji průmyslové zóny u města Karmi'el ústí zprava do vádí Nachal Šezor.\n\n"}
{"id": "617726", "url": "https://cs.wikipedia.org/wiki?curid=617726", "title": "Městská knihovna v Třebíči", "text": "Městská knihovna v Třebíči\n\nMěstská knihovna v Třebíči je knihovna v Třebíči, původně založená jako \"Knihovna pro lid\" v roce 1885. MK Třebíč sídlí v nově rekonstruované budově na Hasskově ulici v části města Vnitřní Město.\n\nPrvním krokem k založení obecní knihovny v Třebíči bylo ustanovení \"Spolku pro zakládání knihoven\". To se stalo 6. dubna 1885. Zakladateli spolku byli \"Alois Grimmich\", profesor gymnázia \"Jan Pochop\" a učitel \"František Doležel\". Ještě toho dne byly sepsány zakládací listiny o založení veřejné knihovny s názvem \"Knihovna pro lid\". Jejím prvním působištěm měla být malá místnost v budově bývalé německé školy na Hasskově ulici. První knihy byly většinou dary od občanů města. Již ve třetím roce měla knihovna úctyhodných 1888 svazků a 177 členů. Během prvních deset let působení veřené knihovny bylo čtenářům zapůjčeno asi 150 000 svazků. Všechny aktivity a nákup knih byly v té době hrazeny pouze z příspěvků členů, proto se spolek neustále pokoušel o zvýšení počtu členů. V rámci zviditelnění svých aktivit a zlepšení finanční situace spolek uspořádal roku 1885 první dva koncerty, návštěvnost však nebyla vysoká, proto spolek na těchto akcích spíše prodělal. Větší úspěch sklidil až koncert o svatodušních svátcích roku 1891, kdy bylo vybráno 115 zlatých, které plně připadly knihovně. O zajištění stálých příjmů bylo postaráno ještě rozmístěním pokladniček po restauracích a vinárnách nebo výnosem z turnajů v kuželkách. Knihovně občané pomáhali i svými knižními dary, někdy velmi hodnotnými. Velký obrat pro knihovnu přišel v roce 1919, kdy byl schválen zákon o veřejných knihovnách. Reakcí na něj bylo převzetí spolkové knihovny městem a její přejmenování na \"Husovu veřejnou knihovnu\". Finanční potřeby knihovny byly vyřešeny městskými dotacemi.\n\nVe třicátých letech knihovna zažívá rozmach, počet výpůjček rostl a knihovna začala vydávat časopis \"Čtenář\", který se stal vůbec druhým časopisem vydávaným knihovnou v tehdejším Československu. Poměrně často se v tomto období píše o knihovně v novinách, kde je hodnocena velmi kladně.\n\nObdobí rozmachu končí druhou světovou válkou, kdy je zastaveno i vydávání časopisu \"Čtenář\". Další rozvoj přichází až po druhé světové válce. Knihovna již natrvalo získává svou vlastní budovu a dále se rozrůstá. Knihovna byla přejmenována na \"Okresní knihovnu\" a sídlila ve dvou budovách na Hasskově ulici, tyto budovy město získalo od tehdejšího Městského NV v roce 1983. Od tohoto roku byla řešena i rekonstrukce budovy bývalé školy na Hasskově ulici, měla do ní být vrácena škola, nicméně by to znamenalo zlikvidování projektové dokumentace v hodnotě 230000 Kčs. V této době taky bylo z hlavní budovy knihovny (nynější budova knihovny) detašováno dětské oddělení, oddělení zpracování fondů a celookresní metodika.\n\nPo roce 1993 je přejmenována na Městskou knihovnu v Třebíči. V současné době působí knihovna ve třech pobočkách a při ZMVŠ. Má více než 157 000 návštěvníků ročně a zapůjčuje více než 410 000 knih ročně.\n\nV roce 2020 byla v knihovně uvedena výstava obrazů staré Třebíče.\n\nPobočka v Borovině byla v roce 2019 přestěhována do novějších prostor na Okružní ulici. Nově má pobočka mít bezbariérový přístup.\n\n"}
{"id": "617728", "url": "https://cs.wikipedia.org/wiki?curid=617728", "title": "Seznam chráněných území v okrese Rokycany", "text": "Seznam chráněných území v okrese Rokycany\n\nToto je seznam chráněných území v okrese Rokycany aktuální k roku 2010, ve kterém jsou uvedena chráněná území v oblasti okresu Rokycany.\n\n"}
{"id": "617729", "url": "https://cs.wikipedia.org/wiki?curid=617729", "title": "Opt-out", "text": "Opt-out\n\nOpt-out je obecné označení pro mechanismus, jak se jednotlivec může vyvázat z nežádoucí služby.\n\n"}
{"id": "617730", "url": "https://cs.wikipedia.org/wiki?curid=617730", "title": "World Hard Court Championships", "text": "World Hard Court Championships\n\nWorld Hard Court Championships (zkratka WHCC; česky: Mistrovství světa na tvrdých dvorcích; v současnosti je používán také název \"World Clay Court Championships\") byl antukový tenisový turnaj, často považovaný za skutečného předchůdce French Open. Konal se v Paříži letech 1912 až 1923, roku 1924 se neuskutečnil pro konání letních olympijských her ve francouzském hlavním městě. Dějištěm byl areál Stade Français v Saint-Cloud, s výjimkou roku 1922. Tehdy se událost odehrála v bruselském Klubu krále Leopolda.\n\nDruhý pařížský turnaj konaný v Racing Clubu se v roce 1925 transformoval na French Championships a od otevřené éry tenisu v roce 1968 nese současný název French Open. Do roku 1925 však byla účast na této události umožněna jen tenistům, kteří byli registrováni ve Francouzském tenisovém svazu. Jednalo se o uzavřené mistrovství.\nMistrovství světa na antukovém dvorci mělo naopak mezinárodní charakter, mohli se jej účastnit i zahraniční tenisté a jeho kvalita byla vyšší. Mezi vítězi byli šampióni jiných grandslamů, respektive nejlepší hráči světa jako Tony Wilding či Bill Tilden.\nOd roku 1925 se hrál pouze French Championships nově otevřený zahraničním hráčům, v letech 1925 a 1927 na Stade Français a roku 1926 v Racing Clubu. Od roku 1928 získal druhý grandslam tenisové sezóny domov na Stade Roland Garros.\n\n"}
{"id": "617733", "url": "https://cs.wikipedia.org/wiki?curid=617733", "title": "Nachal Rama", "text": "Nachal Rama\n\nNachal Rama (: נחל רמה) je vádí v Horní Galileji, v severním Izraeli.\n\nZačíná v nadmořské výšce okolo 800 metrů, v úbočí sevřeném ze západu horou Har Hod a z východu Har ha-Ari. Směřuje pak rychle se zahlubujícím a zčásti zalesněným údolím k jihu z mohutného terénního zlomu Matlul Curim, jenž odděluje náhorní planinu Horní Galileje od údolí Bejt ha-Kerem. Na dno údolí potom vádí vstupuje mezi městy Rama a Sadžur. Směřuje dál k jihu hustě zalidněným údolím a poblíž vesnice Šezor ústí zprava do vádí Nachal Šezor.\n\n"}
{"id": "617735", "url": "https://cs.wikipedia.org/wiki?curid=617735", "title": "Josef Carl Starck", "text": "Josef Carl Starck\n\nJosef Carl šlechtic von Starck (1792 Kraslice – 16. leden 1851 Luby) byl vlivný velkostatkář a podnikatel. Se svou manželkou Josephinou Korb von Wiedenheim měl syny Ottomara, Rudolfa a Alexandera.\n\nSídlil na zámku Horní Luby (\"Schloss Ober Schönbach\").\n\nPo otci J.D.Starckovi zdědil statky Krásná Lípa (\"Schönlind\") a Týmov (\"Tiefelgrün\"). Dne 15. března 1838 odkoupil železné hamry v Horních a Dolních Lazech (\"Ober Perslberg\" a \"Unter Perslberg\"). Ve stejném roce získal důl \"Karel Vojtěch\" na železnou rudu v Pramenech (Bad Sangerberg). Velkostatek Horní Chodov (\"Ober Chodau\") obhospodařovala po jeho smrti až do roku 1847 manželka Josefina.\n\n\n"}
{"id": "617736", "url": "https://cs.wikipedia.org/wiki?curid=617736", "title": "Dunc McCallum Memorial Trophy", "text": "Dunc McCallum Memorial Trophy\n\nDunc McCallum Memorial Trophy je hokejová trofej udělovaná každoročně nejlepšímu trenérovi juniorské ligy Western Hockey League. Trofej je pojmenována po bývalém trenérovi WHL Duncu McCallumovi.\n\n"}
{"id": "617737", "url": "https://cs.wikipedia.org/wiki?curid=617737", "title": "Na nože!", "text": "Na nože!\n\nNa nože! je česká kuchařská reality show, která vychází z původního britského formátu Hell's Kitchen. Prima ji vysílala na podzim 2010 každé úterý ve 21:20. Pořad moderoval český šéfkuchař Zdeněk Pohlreich, autorka mnoha kuchařek Eva Filipová a majitel pražského kulinářského institutu Roman Vaněk.\n\nCelá soutěž je založena na tom, že se 12 amatérských či profesionálních kuchařů a kuchařek snaží získat výhru 1 000 000 Kč a titul Superšéf. Musí se však probojovat řadou nesnadných úkolů. Prvně se však musí utkat o imunitu, kterou představuje černá zástěra. Přísným kritériím musí odpovídat, jak precizní zvládnutí úkolů, ale i přístup a oděv soutěžících.\n\nVítězem se stal Robert Zatloukal. Jeho soupeř, Jaroslav Havel, se kterým se Robert Zatloukal ocitl v duelu na konci pořadu, se v pořadu nechal po Robertově výhře slyšet, že si Robert výhru nezaslouží, protože je Jaroslav, podle svých slov, lepším a zkušenějším kuchařem. Robert se později vyjádřil, že byly emoce silné a bere to s humorem.\n\n"}
{"id": "617739", "url": "https://cs.wikipedia.org/wiki?curid=617739", "title": "Nachal Šezor", "text": "Nachal Šezor\n\nNachal Šezor (: נחל שזור) je vádí v údolí Bejt ha-Kerem na pomezí Horní a Dolní Galileji, v severním Izraeli.\n\nZačíná v nadmořské výšce okolo 300 metrů, nedaleko vesnice Šezor. Směřuje pak po jižním okraji hustě zalidněného údolí Bejt ha-Kerem k jihozápadu. Zprava přijímá vádí Nachal Rama a Nachal Talil. Z jihu míjí velkou průmyslovou zónu Karmi'el-východ a za ní se začíná rychle zařezávat do údolí, které se stáčí k jihu a opouští Bejt ha-Kerem. Ústí mezi vrchem Giv'at Cuf, jenž je součástí masivu Har Kamon, a městem Karmi'el zprava do vádí Nachal Chilazon.\n\n"}
{"id": "617742", "url": "https://cs.wikipedia.org/wiki?curid=617742", "title": "Nachal Cuf", "text": "Nachal Cuf\n\nNachal Cuf (: נחל צוף) je vádí na pomezí Horní a Dolní Galileji, v severním Izraeli.\n\nZačíná v nadmořské výšce okolo 400 metrů, nedaleko vesnice Michmanim na západních svazích hory Har Kamon. Směřuje pak rychle se zahlubujícím převážně odlesněným údolím k jihu, prochází vesnicí Chusnija, a potom vede podél jižní strany vrchu Giv'at Cuf k jihozápadu, kde nedaleko jižního okraje města Karmi'el a údolí Bejt ha-Kerem ústí zprava do vádí Nachal Chilazon.\n\n"}
{"id": "617744", "url": "https://cs.wikipedia.org/wiki?curid=617744", "title": "Seznam chráněných území v okrese Tachov", "text": "Seznam chráněných území v okrese Tachov\n\nToto je seznam chráněných území v okrese Tachov aktuální k roku 2010, ve kterém jsou uvedena chráněná území v oblasti okresu Tachov.\n"}
{"id": "617746", "url": "https://cs.wikipedia.org/wiki?curid=617746", "title": "Four Broncos Memorial Trophy", "text": "Four Broncos Memorial Trophy\n\nFour Broncos Memorial Trophy je hokejová trofej udělovaná každoročně nejužitečnějšímu hráči juniorské ligy Western Hockey League. Trofej je pojmenována na počest čtyř členů týmu Swift Current Broncos, kteří zemřeli při nehodě autobusu 30. prosince 1986. Byli to: Trent Kresse, Scott Kruger, Chris Mantyka a Brent Ruff.\n\n"}
{"id": "617749", "url": "https://cs.wikipedia.org/wiki?curid=617749", "title": "Nachal Jasaf", "text": "Nachal Jasaf\n\nNachal Jasaf (: נחל יסף) je vádí v Horní Galileji, v severním Izraeli.\n\nZačíná v nadmořské výšce okolo 500 metrů, na východním okraji vesnice Kišor, nedaleko okraje terénního zlomu, jenž odtud spadá do údolí Bejt ha-Kerem. Směřuje pak rychle se zahlubujícím a zčásti zalesněným údolím k západu. Z jihu míjí město Jirka. Pak prochází mezi městy Džulis a Abu Sinan, kde již vstupuje do pobřežní nížiny. V ní jižně od vesnice Nes Amim přijímá zleva vádí Nachal Jichar a zprava Nachal Zoch a ústí do Středozemního moře severně od obce Bustan ha-Galil.\n\n"}
{"id": "617750", "url": "https://cs.wikipedia.org/wiki?curid=617750", "title": "Pestřec obecný", "text": "Pestřec obecný\n\nPestřec obecný (\"Scleroderma citrinum\") je jedovatá houba z čeledi pestřecovitých.\n\nPlodnice o velikosti 20–120 mm jsou nepravidelného kulovitého až elipsoidního tvaru, těsně přirostlé k zemi. Jejich povrch je zbarvený do okrově žlutavé barvy, je šupinatý, kožovitý, často popraskaný do malých, nepříliš pravidelných políček. Směrem ke spodní části plodnice je povrch stále hladší. Vnitřní část plodnice (teřich) je bílý a tuhý, se stářím plodnice začíná postupně tmavnout od narůžovělé až fialové barvy přes tmavě modrou až nakonec úplně po tmavě černou. Okrovka teřichu bývá 2 až 5 mm silná. Po zčernání teřichu, který bývá prostoupen bílým neplodným pletivem, plodnice na vrcholu puká a nově vzniklým otvorem postupně uniká tmavě zelený až černý prach, který vznikl rozpadem teřichu. Pro houbu je charakteristický silný kovový pach.\n\nVýtrusy jsou kulovité, tmavé a bradavičnaté o velikosti 7–12 µm, s navzájem spojenými ostny.\n\nTřeň je jen velmi krátký, takřka neznatelný, a vystupuje z něj malý svazek žlutavých vláken podhoubí.\n\nZ listnatných stromů tvoří pestřec obecný mykorhizu s břízou, dubem a bukem, mezi jehličnatými pak především s borovicí a smrkem. Na jeho plodnicích pak může parazitovat hřib příživný, který mu však příliš neškodí.\n\nV okolí Orlických hor se mu s oblibou říká \"Porkembuš\", původ tohoto názvu není zcela znám, ale má se za to, že je to opředeno místními legendami o druhu zvířat, které tyto houby požírají.\n\nPestřec obecný roste zhruba od července do října v písčitých a nevápenatých půdách. Kromě jehličnatých a listnatých lesů vyhledává nejrůznější, spíše otevřenější místa jako jsou okraje rybníků a cest, křoviny, zahrady, vřesoviště, parky či kamenité stráně. Někdy bývá velmi hojný.\n\nKromě Evropy roste prakticky v celém mírném pásu a severní a jižní Africe.\n\nI přesto, že je pestřec obecný považován za jedovatou houbu, v malém množství se používá jako chutné houbové koření (přibližně jeden až dva plátky na osobu). I pak se však doporučuje plátky nejíst a z jídla raději odstranit, zejména u citlivějších osob. Plátky lze dobře sušit navlečené na niti.\nOtrava se projeví po 1–2 hodinách tlakem, později bolestmi v žaludku. Končí zvracením, někdy i průjmy. Může být přítomno bolení hlavy, pocit opojení, mlhavé vidění, pocení nebo poruchy dýchání. \n\n"}
{"id": "617756", "url": "https://cs.wikipedia.org/wiki?curid=617756", "title": "Jim Piggott Memorial Trophy", "text": "Jim Piggott Memorial Trophy\n\nJim Piggott Memorial Trophy je hokejová trofej udělovaná každoročně nejlepšímu nováčkovi juniorské ligy Western Hockey League. Trofej je pojmenována po Jimu Piggottovi, který spoluzakládal WHL a byl i jejím prezidentem.\n\n"}
{"id": "617757", "url": "https://cs.wikipedia.org/wiki?curid=617757", "title": "Popouštění", "text": "Popouštění\n\nPopouštění je tepelné zpracování oceli, během něhož se vhodným ohřevem ovlivňují její vlastnosti, zejména se odstraňuje vnitřní pnutí po předchozím kalení. Ocel se vždy po kalení popouští. Provádí se pomalým ohřátím materiálu na tzv. popouštěcí teplotu, která je nižší než teplota kritického bodu A1, tj. bez fázových a strukturních přeměn. Obvykle se provádí v tzv. popouštěcích pecích.\n\nTeplota popouštění se může lišit v závislosti na požadavcích a složení oceli od 160 °C do 500 °C či více. Popouštění se normálně provádí v popouštěcích pecích, které lze volitelně vybavit ochrannou atmosférou. Ochranná atmosféra zabraňuje oxidaci povrchu během procesu a používá se zejména při vyšších teplotách popouštění. U některých typů ocelí je doba popuštění velmi důležitá, delší doba popuštění odpovídá vyšší teplotě popouštění. V závislosti na chemickém složení oceli se při určitých teplotních intervalech může objevit fenomén označovaný jako popouštěcí křehkost. Popuštění v rámci této teploty by se normálně nemělo provádět. Tyto oblasti jsou obvykle uváděny v materiálovém listu příslušné oceli výrobcem oceli nebo ve specifikaci spolu s nejvhodnější teplotou popouštění pro konkrétní požadavky tvrdosti.\n\nMaximální tvrdost oceli, které lze dosáhnout kalením, uděluje materiálu nízkou houževnatost. Popouštění snižuje tvrdost materiálu a zvyšuje jeho houževnatost. Pomocí popouštění lze přizpůsobit vlastnosti materiálů (poměr tvrdost/houževnatost) dle konkrétního použití.\n\n\nZušlechťování oceli je v podstatě kalení a popouštění na nižší tvrdost (pevnost). Používá se u konstrukčních uhlíkových a nízkolegovaných ocelí tzv. „ocelí k zušlechťování“. Předpis u každé takové oceli obvykle stanoví podmínky pro:\nTyto tři způsoby se liší výší popouštěcí teploty. Výchozí kalení je stejné.\n\nPři menších kovářských pracích, jako je kování nástrojů a jejich následné zakalení, se používá tzv. napouštění, což je popouštění „na barvu“ vnitřním zbytkovým teplem. Při něm se nenechá zchladnout při zamočení celý průřez tělesa, ale zbylé teplo se nechá postupovat zevnitř zpátky do ostří nástroje, přičemž se sledují nabíhající popouštěcí barvy postupující směrem k ostří. Jakmile požadovaná barva dosáhne ostří, celý nástroj se zamočí do vody nebo se zamočí částečně a poté se nechá vychladnout ve vlhkém písku.\n\n\n"}
{"id": "617761", "url": "https://cs.wikipedia.org/wiki?curid=617761", "title": "Nachal Jichar", "text": "Nachal Jichar\n\nNachal Jichar (: נחל יצהר, vyslovováno „\"Jic-har\"“ tedy nikoliv s „\"ch\"“) je vádí v Horní Galileji, v severním Izraeli.\n\nZačíná nedaleko měst Džulis a Džudejda-Makr, na pomezí pahorků západní Galileji a pobřežní nížiny. Jeho přítokem tu je i vádí Nachal Chamra. Směřuje pak k severozápadu rovinatou a zemědělsky intenzivně využívanou krajinou. V ní jižně od vesnice Nes Amim ústí zleva do vádí Nachal Jasaf.\n\n"}
{"id": "617763", "url": "https://cs.wikipedia.org/wiki?curid=617763", "title": "Núrí Málikí", "text": "Núrí Málikí\n\nNúrí Kamil Mohammed Hasan al-Málikí (: , * 20. června 1950) je bývalým premiérem Iráku a předseda šíitské Islámské strany Dawa, která uspěla ve volbách v roce 2006. Málikí byl premiérem od května téhož roku do září 2014.\n\nMálikí se narodil v obci Babil nedaleko od Bagdádu. Vystudoval dvě irácké univerzity. Za vlády Saddáma Husajna působil jako disident. V 70. letech byl odsouzen k trestu smrti, podařilo se mu ale uniknout do exilu, kde strávil 23 let. Odešel nejprve přes Jordánsko do Sýrie, po třech letech se přestěhoval do Teheránu, kde žil do roku 1990. Poté se vrátil do Damašku, kde zůstal až do doby americké invaze do Iráku v roce 2003. V roce 2006 jeho strana vyhrála volby a Málikí se stal premiérem. Po volbách v roce 2010 vznikla nová koaliční vláda v čele s Málikím, kterou po dlouhých vyjednáváních irácký parlament koncem téhož roku schválil.\n\n"}
{"id": "617766", "url": "https://cs.wikipedia.org/wiki?curid=617766", "title": "Nachal Chamra", "text": "Nachal Chamra\n\nNachal Chamra (: נחל חמרה) je vádí v Horní Galileji, v severním Izraeli.\n\nZačíná v nadmořské výšce okolo 400 metrů, na jižním okraji vesnice Pelech, nedaleko okraje terénního zlomu, jenž odtud spadá do údolí Bejt ha-Kerem. Směřuje pak rychle se zahlubujícím a zčásti zalesněným údolím k západu. Z jihu míjí město Džulis, ze severu vesnici Tal El. Pak ústí do vádí Nachal Jichar.\n\n"}
{"id": "617770", "url": "https://cs.wikipedia.org/wiki?curid=617770", "title": "Lloyd Saunders Memorial Trophy", "text": "Lloyd Saunders Memorial Trophy\n\nLloyd Saunders Memorial Trophy je hokejová trofej udělovaná každoročně nejlepšímu zaměstnanci juniorské ligy Western Hockey League.\n"}
{"id": "617772", "url": "https://cs.wikipedia.org/wiki?curid=617772", "title": "Nachal Ako", "text": "Nachal Ako\n\nNachal Ako (: נחל עכו) je vádí v Horní Galileji, v severním Izraeli.\n\nZačíná v nadmořské výšce necelých 50 metrů, na západním okraji města Džudejda-Makr v pobřežní nížině. Teče pak rovinatou a zemědělsky intenzivně využívanou krajinou k západu. Na okraji města Akko se stáčí k jihu, podél dálnice číslo 4. Na východním okraji pahorku Tel Ako potom zprava ústí do vodního toku Nachal Na'aman.\n\n"}
{"id": "617773", "url": "https://cs.wikipedia.org/wiki?curid=617773", "title": "Okresní soud Praha-východ", "text": "Okresní soud Praha-východ\n\nOkresní soud Praha-východ je okresní soud se sídlem v hlavním městě Praze, ale s působností pouze pro obce především východně od ní. Pro hlavní město jsou jako okresní soudy zřízeny jednotlivé obvodní soudy. Odvolacím soudem je Krajský soud v Praze, okresní soud rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud se nachází v historické budově s bezbariérovým přístupem na rohu ulic Na Poříčí a Havlíčkova v blízkosti Masarykova nádraží. Původně šlo o tři gotické domy, které byly různě přestavovány a nakonec v letech 1781–1784 sloučeny do jednoho klasicistně pojatého domu s fasádou z roku 1852. Až do kompletní rekonstrukce v roce 1993, která plně sjednotila vnitřní prostory, šlo přesto stále o tři různé dispozice. Stále jsou ale zachovány gotické sklepy. Dům má dvě dvoupatrová uliční křídla s mansardovou střechou a jedno dvorní křídlo, kde jsou zazděné původní pavlače. Do ulice Na Poříčí se také zachoval raně barokní vstupní portál. Budova je už od roku 1958 chráněna jako nemovitá kulturní památka.\n\nObvod Okresního soudu Praha-východ se neshoduje s okresem Praha-východ, patří do něj území těchto obcí:\n\nBabice •\nBašť •\nBořanovice •\nBrandýs nad Labem-Stará Boleslav •\nBrázdim •\nBřezí •\nČakovičky •\nČelákovice •\nČestlice •\nDobročovice •\nDobřejovice •\nDoubek •\nDřevčice •\nHerink •\nHoroušany •\nHovorčovice •\nHrusice •\nHusinec •\nJenštejn •\nJirny •\nKaliště •\nKamenice •\nKáraný •\nKlecany •\nKlíčany •\nKlokočná •\nKojetice •\nKostelec u Křížků •\nKřenice •\nKřížkový Újezdec •\nKunice •\nKvětnice •\nLázně Toušeň •\nLíbeznice •\nLouňovice •\nMáslovice •\nMěšice •\nMirošovice •\nMnichovice •\nModletice •\nMochov •\nMratín •\nMukařov •\nNehvizdy •\nNová Ves •\nNový Vestec •\nNupaky •\nOdolena Voda •\nOndřejov •\nPanenské Břežany •\nPětihosty •\nPetříkov •\nPodolanka •\nPolerady •\nPopovičky •\nPostřižín •\nPředboj •\nPřezletice •\nRadějovice •\nRadonice •\nŘehenice •\nŘíčany •\nSedlec •\nSenohraby •\nSibřina •\nSluhy •\nSluštice •\nStrančice •\nStruhařov •\nSulice •\nSvémyslice •\nSvětice •\nSvojetice •\nŠestajovice •\nŠkvorec •\nTehov •\nTehovec •\nÚvaly •\nVeleň •\nVeliká Ves •\nVelké Popovice •\nVětrušice •\nVodochody •\nVšestary •\nVyšehořovice •\nZápy •\nZdiby •\nZeleneč •\nZlatá •\nZlonín •\nZvánovice\n\n"}
{"id": "617777", "url": "https://cs.wikipedia.org/wiki?curid=617777", "title": "Ekstraliga w hokeju na lodzie 2010/2011", "text": "Ekstraliga w hokeju na lodzie 2010/2011\n\nSezóna 2010/2011 byla 55. sezonou polské hokejové extraligy. Vítězem se stal tým Cracovia.\n\nLigy se účastnilo 10 týmů. Ty se nejprve utkaly čtyřkolově každý s každým. Osm nejlepších postoupilo do playoff, které ze kterého vzešel mistr Polska. Nejlepší 4 týmy si mohly svého soupeře ve čtvrtfinále vybrat. Právo první volby měl vítěz základní části a mohl si vybrat z týmů na 5. až 8. místě. Poslední dva celky (které nepostoupily do playoff) hrály mezi sebou baráž na čtyři vítězná utkání. Poražený z této baráže přímo sestupuje do 1. ligy a vítěz hrál baráž proti druhému týmu 1. ligy.\n\n\n\nNaprzód Janów sestupuje.\n\n\nKTH Krynica se udržela.\n"}
{"id": "617778", "url": "https://cs.wikipedia.org/wiki?curid=617778", "title": "St. Clair Group Trophy", "text": "St. Clair Group Trophy\n\nSt. Clair Group Trophy je hokejová trofej udělovaná každoročně nejlepšímu marketingovému řediteli v juniorské lize Western Hockey League.\n"}
{"id": "617779", "url": "https://cs.wikipedia.org/wiki?curid=617779", "title": "Sikenica (řeka)", "text": "Sikenica (řeka)\n\nSikenica je řeka na jižním Slovensku, která protéká územím okresů Banská Štiavnica a Levice. Jde o významný levostranný přítok řeky Hron, má délku 45 kilometrů a je tokem IV. řádu.\n\nPramení v Štiavnických vrších, na západním úpatí Šementlova (746,6 m), v nadmořské výšce cca 650 m n. m., na katastrálním území obce Vysoká.\n\nOd pramene teče nejprve na jihozápad, u horárně Štampoch napájí malou vodní nádrž, do které zprava ústí potok Štampoch a řeka se stáčí na jih. Vstupuje do Podunajské pahorkatiny, do podcelku Ipeľská pahorkatina, zleva přibírá potok Roháč (360,6 m n. m.), opětovně se stáčí na jihozápad, zprava přibírá Uhlišský potok a následně z téže strany přítok od Veľkého Veterníka (756,9 m n. m.). Rozšiřuje své koryto a pokračuje na jih. Teče přes Bohunice, kde zprava přibírá Pukanský potok a za obcí další levostranný přítok z oblasti Chlievisk.\n\nJižně od obce vytváří oblouk, zprava přibírá bezejmenný přítok (241,0 m n. m.), později také zprava Myšpotok a začíná výrazněji meandrovat. Protéká obcí Bátovce, zleva přibírá vodnější Jabloňovku, pokračuje okolo osady Jalakšová a po překonání několika meandrů se dostává k obci Žemberovce, kde zleva přibírá Žemberovský potok (205,4 m n. m.).\n\nZnovu teče více jihozápadním směrem a vtéká do Horšianské doliny, kde se hluboko vřezává do andezitového podloží a vytváří několik zaklesnutých meandrů. Nedaleko obce Kmeťovce, v horní části doliny, přibírá z pravé strany Devičianský potok a ve střední části doliny protéká okrajem obce Horša. Před obcí Krškany opouští dolinu a následně touto obcí protéká.\n\nDále se tok postupně vyrovnává, teče jižním směrem přes Kalinčiakovo, rekreační oblast Margita-Ilona a nedaleko obce Mýtne Ludany přibírá zleva Čankovský potok. V blízkosti obce Hontianska Vrbica se křižuje s korytem vodního kanálu Perec, zprava přibírá Teler (139,4 m n. m.). Západně od obce Zbrojníky přibírá zleva další kanál a koryto se prudce stáčí nejprve na západ a po přibrání svého nejvýznamnějšího přítoku, pravostranné Podlužianky (137,5 m n. m.), na jih. Na katastrálním území obce Šarovce ústí v nadmořské výšce přibližně 137 m n. m. do Hronu.\n"}
{"id": "617780", "url": "https://cs.wikipedia.org/wiki?curid=617780", "title": "Nachal Zoch", "text": "Nachal Zoch\n\nNachal Zoch (: נחל זך) je vádí v Horní Galileji, v severním Izraeli.\n\nZačíná v nadmořské výšce okolo 50 metrů, na jižním okraji vesnice Bejt ha-Emek, nedaleko severního okraje města Kafr Jasif v místech, kde pahorky západní Galileji přecházejí do pobřežní nížiny. Obchází tu ze severu pahorek Tel Emek, na jehož úpatí se nachází pramen \"Ejn Zoch\" (עין זך). Směřuje pak k jihozápadu zemědělsky intenzivně využívanou krajinou a jihozápadně od vesnice Nes Amim ústí zprava do vádí Nachal Jasaf.\n\n"}
{"id": "617783", "url": "https://cs.wikipedia.org/wiki?curid=617783", "title": "Okluky (přírodní památka)", "text": "Okluky (přírodní památka)\n\nOkluky jsou přírodní památka ev. č. 2184 na jihozápadním okraji obce Hluk v okrese Uherské Hradiště, na středním toku říčky Okluky. Chráněné území je v péči Krajského úřadu Zlínského kraje.\n\nDůvodem ochrany je jediný povrchový výchoz púchovských slínů v rámci magurského flyše.\n\n\n"}
{"id": "617784", "url": "https://cs.wikipedia.org/wiki?curid=617784", "title": "Olšava (přírodní památka)", "text": "Olšava (přírodní památka)\n\nOlšava je přírodní památka ev. č. 2055 na západním až severním okraji obce Podolí v okrese Uherské Hradiště.\n\nDůvodem ochrany jsou poslední zbytky přirozeného neregulovaného úseku řeky Olšavy, zoologicky velmi významná lokalita.\n\n"}
{"id": "617785", "url": "https://cs.wikipedia.org/wiki?curid=617785", "title": "WHL Plus-Minus Award", "text": "WHL Plus-Minus Award\n\nWHL Plus-Minus Award je hokejová trofej udělovaná každoročně hokejistovi juniorské ligy Western Hockey League, který zvítězí v bodování +/-.\n"}
{"id": "617788", "url": "https://cs.wikipedia.org/wiki?curid=617788", "title": "Nové Švábsko", "text": "Nové Švábsko\n\nNové Švábsko () je pobřežní území na západě Antarktidy v Zemi královny Maud. Název mu udělila 17. prosince 1938 třetí německá antarktická expedice, vedená kapitánem Alfredem Ritscherem, podle lodi MS \"Schwabenland\" (která byla pojmenovaná podle Švábska). Geograficky se člení na Severní Nové Švábsko a Jižní Nové Švábsko.\n"}
{"id": "617790", "url": "https://cs.wikipedia.org/wiki?curid=617790", "title": "Seznam chráněných území v okrese Uherské Hradiště", "text": "Seznam chráněných území v okrese Uherské Hradiště\n\nToto je seznam chráněných území v okrese Uherské Hradiště aktuální k roku 2014, ve kterém jsou uvedena chráněná území v oblasti okresu Uherské Hradiště.\n\n"}
{"id": "617791", "url": "https://cs.wikipedia.org/wiki?curid=617791", "title": "Har Gamal", "text": "Har Gamal\n\nHar Gamal (: הר גמל) je vrch o nadmořské výšce 324 metrů v severním Izraeli, na pomezí Horní a Dolní Galileji.\n\nNachází se cca 3 kilometry západně od města Madžd al-Krum, na západním okraji údolí Bejt ha-Kerem. Má podobu zalesněného svahu, po jehož jižním okraji opouští vádí Nachal Šagor oblast údolí Bejt ha-Kerem. Kopec je turisticky využíván a začleněn do přírodní rezervace Har Gamal. Z vrcholu se nabízí výhled na okolní krajinu včetně Zebulunského údolí. Na severozápadních svazích se nachází jeskyně \"Ma'arat Jonim\" (מערות יונים), která je sice nepřístupná, ale byly v ní učiněny archeologické objevy pravěkého osídlení. Na západní straně začíná lesní komplex Ja'ar Achihud.\n\n"}
{"id": "617796", "url": "https://cs.wikipedia.org/wiki?curid=617796", "title": "Titin", "text": "Titin\n\nTitin (jméno souvisí s bájnými Titány), též konektin, je obrovský elastický protein nacházející se v sarkomeře v příčně pruhované svalovině, který díky své délce sahá od Z-disku až k myosinové oblasti uprostřed sarkomery. Je to zřejmě nejdelší lidský protein: je vytvářen jako jediný polypeptid, který má u člověka délku 34 350 aminokyselin a má molekulární hmotnost asi 3 700 kDa (někdy se uvádí 3 816 188,13). Výroba titinu na ribozomu zabere neuvěřitelné 2–3 hodiny (u běžných bílkovin to je otázka několika minut). Sumární vzorec titinu by byl CHNOS. Na délku má asi 1,2 mikrometru, tedy řádově stejně jako například buňka bakterií.\n\nTitin je lineární fibrilární protein, v němž se každých asi 100 aminokyselin střídají dva sekvenční motivy: jeden připomíná fibronektinovou doménu III. typu, druhý je velmi podobný C2 doméně typické pro imunoglobulinovou superrodinu. U C-terminu je navíc doména připomínající proteinkinázy. Funkce titinu se dá přirovnat k „molekulární pružině“. Titin má tendenci stahovat sval a vytváří pasivní odpor protahujícímu se svalovému vláknu. Reaguje na to rozvolněním svých stavebních jednotek, což však snižuje jeho entropii a zvyšuje odpor k roztahování svalu. To hraje důležitou roli při svalovém stahu, kdy je nutno vyvinout sílu ale zároveň zajistit myosinovou oblast stále uprostřed sarkomery.\n\nPokud bychom chemický strukturní název (IUPAC) titinu považovali za slovo, zřejmě by to bylo vůbec nejdelší známé slovo (má 189 819 písmen).\n"}
{"id": "617798", "url": "https://cs.wikipedia.org/wiki?curid=617798", "title": "Okresní soud Praha-západ", "text": "Okresní soud Praha-západ\n\nOkresní soud Praha-západ je okresní soud se sídlem v hlavním městě Praze, ale s působností pouze pro obce především západně od ní. Pro hlavní město jsou jako okresní soudy zřízeny jednotlivé obvodní soudy. Odvolacím soudem je Krajský soud v Praze, okresní soud rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena krajskému soudu.\n\nSoud sídlí v historické dvoupatrové budově bývalého paláce Lažanských s pravidelným nádvořím v Karmelitské ulici na Malé Straně. Palác vznikl propojením čtyř původně samostatných renesančních měšťanských domů, po požáru však musel být v letech 1687–1688 postaven prakticky znovu. V roce 1747 zde sídlilo \"Conservatorium\", dívčí vychovávací ústav s kaplí P. Marie Bolestné na nádvoří, po roce 1784 budova sloužila gymnáziu s botanickou zahradou a později také dívčí industriální škole. V průběhu let byl objekt mnohokrát přestavován pro administrativní účely, zachoval si ale řadu klasicistních i barokních prvků. Půlkruhová okna a portály připomínají toskánské paláce, přízemí je bosováno, patra člení římsy a vstupní portál zdobí pilastry, za nímž se nachází trojlodní vestibul se čtyřmi kanelovanými sloupy. Nika v pravém křídle obsahuje rokokovou sochu sv. Jana Nepomuckého. Budova byla v roce 1964 zapsána jako nemovitá kulturní památka.\n\nObvod Okresního soudu Praha-západ se zcela neshoduje s okresem Praha-západ, patří do něj území všech těchto obcí:\n\nBojanovice •\nBratřínov •\nBřezová-Oleško •\nBuš •\nČernolice •\nČernošice •\nČervený Újezd •\nČíčovice •\nČisovice •\nDavle •\nDobrovíz •\nDobříč •\nDobřichovice •\nDolany nad Vltavou •\nDolní Břežany •\nDrahelčice •\nHolubice •\nHoroměřice •\nHostivice •\nHradištko •\nHvozdnice •\nChoteč •\nChrášťany •\nChýně •\nChýnice •\nJeneč •\nJesenice •\nJílové u Prahy •\nJíloviště •\nJinočany •\nKamenný Přívoz •\nKarlík •\nKlínec •\nKněževes •\nKosoř •\nKytín •\nLety •\nLibčice nad Vltavou •\nLibeř •\nLichoceves •\nLíšnice •\nMěchenice •\nMníšek pod Brdy •\nNučice •\nOhrobec •\nOkoř •\nOkrouhlo •\nOřech •\nPetrov •\nPohoří •\nPrůhonice •\nPsáry •\nPtice •\nRoblín •\nRoztoky •\nRudná •\nŘevnice •\nŘitka •\nSlapy •\nStatenice •\nStředokluky •\nSvrkyně •\nŠtěchovice •\nTachlovice •\nTrnová •\nTřebotov •\nTuchoměřice •\nTursko •\nÚholičky •\nÚhonice •\nÚnětice •\nVelké Přílepy •\nVestec •\nVonoklasy •\nVrané nad Vltavou •\nVšenory •\nZahořany •\nZbuzany •\nZlatníky-Hodkovice •\nZvole\n\n"}
{"id": "617800", "url": "https://cs.wikipedia.org/wiki?curid=617800", "title": "Tel Emek", "text": "Tel Emek\n\nTel Emek (: תל עמק) je pahorek o nadmořské výšce 57 metrů v severním Izraeli, na pomezí Horní Galileji a pobřežní nížiny.\n\nNachází se na severozápadním okraji města Kafr Jasif, jižně od vesnic Ošrat a Bejt ha-Emek. Má podobu řídce zalesněného pahorku, po jehož severním okraji vede vádí Nachal Zoch, do kterého ze západních úbočí pahorku stéká pramen \"Ejn Zoch\". Mezi tímto pramenem a vrcholkem prochází dálnice číslo 70. Pahorek je významný jako nejzazší výspa kopcovité krajiny Horní Galileje, vysunutá do pobřežní roviny.\n\n"}
{"id": "617804", "url": "https://cs.wikipedia.org/wiki?curid=617804", "title": "Ondřej Brousek", "text": "Ondřej Brousek\n\nOndřej Brousek (* 28. března 1981 Praha) je český herec, hudebník, skladatel a režisér.\n\nNarodil se v Praze v herecké rodině Brousků. Je synem Otakara Brouska ml. a herečky Zuzany Mixové. Jeho první manželkou byla Adéla Gondíková, se kterou má dceru Nelu (* 2004). 25. září 2011 se oženil s Annou, roz. Remkovou (dcerou Vladimíra Remka), se kterou má syna Františka (* 2012) a dceru Hanu(*2017).\n\nVystudoval hudebně-dramatický obor na Pražské konzervatoři. Po studiu začal vystupovat v Divadle Na Fidlovačce. Zde působil nejen jako herec (Thyl Ulenspiegel, Loupežník, Motýli, Tři sestry, Shapira), ale i jako skladatel (Carmen, Ženitba, Stvoření světa, Nevěsta) a režisér (Žena v černém, Záhada aneb Zapřená láska). Od roku 2013 je členem uměleckého souboru Divadlo na Vinohradech (Andorra, Poslední z Hausmannů, Amadeus, Rod Glembayů, Caligula, Peer Gynt,Zmoudření Dona Quijota).\n\nJe členem kapely Monkey Business.\n\n\n\n\n\n\n\n"}
{"id": "617808", "url": "https://cs.wikipedia.org/wiki?curid=617808", "title": "President's Cup", "text": "President's Cup\n\nPresident's Cup je hokejová trofej v juniorské lize Quebec Major Junior Hockey League, kterou obdrží vítězný tým v play-off QMJHL. Držitel trofeje je nominovaný do Memorial Cupu.\n\n"}
{"id": "617810", "url": "https://cs.wikipedia.org/wiki?curid=617810", "title": "Jean Rougeau Trophy", "text": "Jean Rougeau Trophy\n\nJean Rougeau Trophy je hokejová trofej v juniorské lize Quebec Major Junior Hockey League, kterou obdrží nejlepší tým základní části QMJHL. Trofej je pojmenována po bývalém prezidentovi ligy Jeanu Reageauovi.\n"}
{"id": "617811", "url": "https://cs.wikipedia.org/wiki?curid=617811", "title": "Obvodní soud pro Prahu 1", "text": "Obvodní soud pro Prahu 1\n\nObvodní soud pro Prahu 1 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se nachází v barokním Pachtově paláci na Ovocném trhu čp. 587/14 na Starém Městě, kde sídlí spolu s Obvodním soudem pro Prahu 7.\n\nObvod Obvodního soudu pro Prahu 1 se shoduje s obvodem Praha 1, patří do něj tedy jen území městské části Praha 1 (seznam obvodů je stanoven, případně měněn v příloze č. 4 zákona o soudech a soudcích).\n\n"}
{"id": "617813", "url": "https://cs.wikipedia.org/wiki?curid=617813", "title": "Kristýna Badinková Nováková", "text": "Kristýna Badinková Nováková\n\nKristýna Badinková Nováková, rozená Kristýna Nováková (* 24. dubna 1983 Praha, Československo) je česká filmová herečka. Její nejznámější rolí je Jindřiška z filmu \"Pelíšky\".\n\nVystudovala střední odbornou školu specializační, obor cestovní ruch a DAMU, katedry alternativního a loutkového divadla. V letech 1994 až 1998 byla členkou Divadelního souboru Bílá síť, od roku 2005 organizuje vlastní divadelní projekty (v roce 2005 premiéra autorského představení ADORE v divadelním prostoru NoD v Praze). Do povědomí diváků se dostala díky filmu \"Výchova dívek v Čechách\", kde na sebe upozornila v roli školačky Agáty. Tam si jí také všiml režisér Jan Hřebejk, který ji pozval na konkurz pro roli Jindřišky ve filmu \"Pelíšky\". Dále si zahrála v televizním seriálu \"Bazén\", \"Ordinace v růžové zahradě\", \"Letiště\" a ve filmech \"Ro(c)k podvraťáků\", \"Chyťte doktora\", \"Děti noci\" aj. Objevila se také v dokumentu \"Můj dům, můj hrad\" režiséra Pavla Fojtíka a účinkovala rovněž ve filmu \"Jak jsme natáčeli s Tomem\" režiséra Morise Issy – vítězném snímku mezinárodní přehlídky CIAK Junior, kde soutěží krátké filmy natočené podle dětských námětů. Hraje také v divadle, např. ve Studiu Dva \"Dámská šatna\", \"Zdravý nemocný\", \"Absolvent\".\n\nByla vdaná za režiséra Jaroslava Fuita. 25. listopadu 2009 se jim narodila dcera Rozárie a v roce 2013 dcera Mariana. V roce 2016 se s ním rozvedla. V roce 2018 se podruhé vdala.\n\n\n"}
{"id": "617815", "url": "https://cs.wikipedia.org/wiki?curid=617815", "title": "Luc Robitaille Trophy", "text": "Luc Robitaille Trophy\n\nLuc Robitaille Trophy je hokejová trofej v juniorské lize Quebec Major Junior Hockey League, kterou obdrží tým, který v základní části QMJHL vstřelí nejvíce branek. Trofej je pojmenována po bývalém hráči QMJHL a NHL Lucu Robitaillovi.\n"}
{"id": "617817", "url": "https://cs.wikipedia.org/wiki?curid=617817", "title": "Michael Beran", "text": "Michael Beran\n\nMichael Beran (* 4. října 1980 Brno) je český herec.\n\nNarodil se v Brně. Jeho otec je kytarista, i zbytek rodiny je hudebně založený. V dětství chodil do dramatického kroužku. Poprvé se objevil před kamerou v komparsu v první sérii \"Četnických humoresek\". K filmování se dostal přes účinkování v Městském divadle v Brně (\"Všechno je v zahradě\", \"West Side Story\", \"Arkádie\", \"Bouře\", \"Marná lásky snaha\", \"Vlasy\").\n\n\n"}
{"id": "617818", "url": "https://cs.wikipedia.org/wiki?curid=617818", "title": "Robert Lebel Trophy", "text": "Robert Lebel Trophy\n\nRobert Lebel Trophy je hokejová trofej v juniorské lize Quebec Major Junior Hockey League, kterou obdrží tým, který měl v základní části QMJHL nejnižší průměr inkasovaných branek.\n"}
{"id": "617822", "url": "https://cs.wikipedia.org/wiki?curid=617822", "title": "Soudy v Praze", "text": "Soudy v Praze\n\nSoudy v Praze zahrnují všechny soudy v Česku, které sídlí na území hlavního města Prahy. V moderním slova smyslu vznikly po revolučních událostech 1848, a přestože prošly zajímavým vývojem vzhledem k růstu Prahy i vzhledem ke střídání různých režimů a států, byly soudy rakouskými, československými i jen českými, svou strukturu a zaměření už příliš neměnily.\n\nNa území hlavního města Prahy a města Vyšehrad vznikly v roce 1850 tři okresní soudy (pro Staré Město a Josefov, pro Nové město a Vyšehrad a pro Malou Stranu a Hradčany), o pět let později byly ale zrušeny a soudní moc na okresní úrovni obvykle vykonával smíšený okresní úřad, v Praze však byly v sídle zemského soudu zřízeny tři „městské delegované okresní soudy“, dva civilní (jeden pro Staré Město, Josefov, Nové Město a Vyšehrad, druhý pro Hradčany a Malou Stranu) a jeden trestní pro přestupky. V roce 1873 vznikl také samostatný okresní \"Obchodní soud\". Tento systém městských delegovaných okresních soudů se už neměnil, ačkoli se postupně zvyšoval počet civilních soudů, kterých bylo nakonec pět. Od staroměstského se v roce 1883 osamostatnil okresní soud pro Nové Město a Vyšehrad, aby se roku 1895 rozdělil na okresní soud pro horní Nové Město a Vyšehrad a okresní soud pro dolní Nové Město a Holešovice-Bubny. Nakonec se v roce 1904 osamostatnil i okresní soud pro Holešovice-Bubny.\n\nPo vzniku Československé republiky byla vytvořena Velká Praha, na což bylo nutné reagovat i v oblasti justice. Věci se týkal zákon č. 213/1925 Sb., kterým se upravuje soudnictví v hlavním městě Praze, na jehož základě byla vydána příslušná vládní nařízení. Podle nich pak z původních okresních soudů pro Staré Město a Josefov, pro horní Nové Město a pro dolní Nové Město vznikl \"Okresní soud civilní pro vnitřní Prahu\" (Praha I, II, V a VI) sídlící v justičním paláci na Karlově náměstí, z okresních soudů pro Malou Stranu a na Smíchově \"Okresní soud civilní pro Prahu-západ\" (Praha III, IV, XVI, XVII a XVIII) v Karmelitské ulici, z okresního soudu pro Holešovice-Bubny \"Okresní soud civilní pro Prahu-sever\" (Praha VII, XIX a z Prahy VIII Bohnice, Kobylisy, Troja) v Dejvické ulici, z okresních soudů na Žižkově a v Karlíně \"Okresní soud civilní pro Prahu-východ\" (Praha IX, X, XI a z Prahy VIII Libeň, Střížkov) v Karlově ulici a z okresních soudů v Královských Vinohradech, v Nuslích a ve Vršovicích \"Okresní soud civilní pro Prahu-jih\" (Praha XII, XIII, XIV a XV) ve Francouzské ulici. Plně městské ale byly jen soudní okresy Vnitřní Praha a Praha-jih, soudní okresy Praha-sever, -východ a -západ zahrnovaly i některé okolní obce z politického okresu Praha-venkov. Dále byl přejmenován okresní soud pro přestupky na \"Okresní soud trestní\" a také vznikl samostatný okresní \"Exekuční soud\".\n\nDalší změna přišla po Únoru 1948, kdy byly všechny soudy navázány na systém národních výborů. Zanikly specializované soudy obchodní a exekuční a na celém území Prahy působily už jen dva okresní soudy, jeden pro věci civilní a druhý pro věci trestní. Tento stav ale nevydržel dlouho, po další správní reformě v roce 1960 bylo pro pražské obvody vytvořeno deset obvodních soudů:\nPro okolní obce byl zřízen Okresní soud Praha-východ a Okresní soud Praha-západ. Po sametové revoluci se situace nezměnila, ačkoli správní členění Prahy ještě několikrát ano. Pouze po roce 2006 se polovina z nich sestěhovala do Justičního areálu Na Míčánkách.\n\nPodobně jako okresní soudy, vznikl v Praze ve stejném období i krajský soud, který se označoval jako soud zemský a který rozhodoval o odvoláních proti rozhodnutím jak pražských, tak některých okresních soudů ve středních Čechách, a zároveň měl i vlastní složitější agendu. Vedle něj v roce 1857 vznikl specializovaný \"Zemský soud obchodní\". Po roce 1919 byl obecný zemský soud rozdělen na \"Zemský soud civilní\" a \"Zemský soud trestní\", roku 1928 byly všechny přejmenovány na soudy krajské a od roku 1949 sloučeny do jednoho obecného Krajského soudu v Praze. Ten působí dodnes, ovšem po roce 1960 už jen s působností vůči Středočeskému kraji, protože pro území města Prahy z něj byl vyloučen Městský soud v Praze. V krátkém mezidobí let 1992–2000 existoval i \"Krajský obchodní soud v Praze\", který byl ale poté sloučen s městským soudem.\n\nOdvolacím soudem vůči všem krajským soudům v Čechách byl \"Vrchní zemský soud v Praze\", který byl založen také roku 1850. Z hlediska vývoje byl nejstabilnějším článkem soustavy pražských soudů, zrušen byl až roku 1949. Instituce vrchního soudu byla obnovena se vznikem samostatné České republiky v roce 1993, když se dosavadní republikový Nejvyšší soud transformoval ve Vrchní soud v Praze.\n\nNejvyšší soudy nikdy neměly v Praze své jednoznačné sídlo. Československý Nejvyšší soud byl sice oficiálně založen roku 1918 v Praze, už o rok později však byl přesunut do Brna, které je dodnes centrem české justice. Do Prahy se dostal až po roce 1950, ovšem roku 1993 se jako federální Nejvyšší soud vrátil do Brna, kde se přeměnil na Nejvyšší soud České republiky. Také prvorepublikový Nejvyšší správní soud i Ústavní soud sice byly po celou dobu své existence umístěny v hlavním městě, ale obnoveny byly už se sídlem v Brně.\n"}
{"id": "617825", "url": "https://cs.wikipedia.org/wiki?curid=617825", "title": "AutoPro Plaque", "text": "AutoPro Plaque\n\nWHL Plus-Minus Award je bývalá hokejová trofej udělovaná každoročně hokejistovi juniorské ligy Quebec Major Junior Hockey League, který zvítězil v bodování +/-. Trofej byla v letech 1989-1994 udílena pod názvem Transamerica Plaque. Její udílení bylo ukončeno po sezóně 2001-02.\n"}
{"id": "617826", "url": "https://cs.wikipedia.org/wiki?curid=617826", "title": "Vysoký vrch", "text": "Vysoký vrch\n\nVysoký vrch může být:\n\n\n\n"}
{"id": "617827", "url": "https://cs.wikipedia.org/wiki?curid=617827", "title": "Premier League 2010/11", "text": "Premier League 2010/11\n\nPremier League 2010/11 je v pořadí 19. sezónou Premier League. Sezóna začala 14. srpna 2010 a bude končit 22. května 2011. Obhájce titulu ze sezóny 2009/10 je Chelsea FC.\n"}
{"id": "617828", "url": "https://cs.wikipedia.org/wiki?curid=617828", "title": "Vysoká hora", "text": "Vysoká hora\n\nVysoká hora může být:\n\n\n"}
{"id": "617829", "url": "https://cs.wikipedia.org/wiki?curid=617829", "title": "O ztracené lásce", "text": "O ztracené lásce\n\nO ztracené lásce je český televizní seriál režiséra Viktora Polesného a Josefa Nováka-Wajda z roku 2001.\n\n\n\n"}
{"id": "617830", "url": "https://cs.wikipedia.org/wiki?curid=617830", "title": "Výživa drůbeže", "text": "Výživa drůbeže\n\nVýživa je jedním z nejdůležitějších ekologických vlivů, který výrazně ovlivňuje efektivnost chovů drůbeže, užitkovost a zdravotní stav zvířat, včetně jeho vlivu na biologickou hodnotu násadových vajec. Pro realizaci genetického potenciálu pro růst a snášku u současných hybridů drůbeže musí krmné směsi obsahovat všechny nepostradatelné živiny, jako jsou bílkoviny a aminokyseliny, cukry, tuky, vitamíny, anorganické látky a voda. Délka trávicího traktu je ptáků kratší než u savců, proto je jejich metabolismus mnohem intenzivněji; v porovnání s polygastrickými zvířaty probíhají také mikrobiologické procesy pomaleji a mají menší význam pro kompenzaci případných nedostatků v krmení. Optimální složení krmné dávky a zajištění biologicky hodnotné výživy je pro chovatele drůbeže i oblíbených ptáků prvořadým úkolem. Potřeba živin a energie u drůbeže je dána druhovou, typovou a věkovou příslušností, spotřebou krmiva, teplotou prostředí a užitkovostí.\n\nNáklady na krmení tvoří 55-70 % z celkových nákladů na chov drůbeže. Řada nemocí u ptáků je podmíněna nebo ovlivňována kvalitou výživy, proto je nutné věnovat maximální pozornost optimálnímu složení krmné dávky, zajištění biologicky plnohodnotné výživy a vhodné technice krmení. \nKrmiva rostlinného i živočišného původu se v podstatě skládají ze stejných látkových skupin, tj. z vody, organických (bílkoviny, tuky, cukry) a minerálních látek. Ve složení krmiv jsou ale velké kvalitativní i kvantitativní rozdíly. U živočišných krmiv převládají bílkoviny a podíl cukrů je malý, u rostlinných krmiv je situace opačná.\n\nVoda je nezbytnou součástí výživy, protože umožňuje průběh všech životních pochodů v organismu - změkčuje potravu, účastní se trávení a metabolismu v těle, podílí se na vylučování odpadních látek a pomáhá regulovat tělesnou teplotu. Při nedostatku vody dochází k omezení růstu mladé drůbeže, u nosnic způsobuje pokles snášky. Drůbež hyne z nedostatku vody mnohem rychleji než z nedostatku potravy.\n\nBílkoviny jsou nejdůležitější živinou; jejich biologická hodnota je určena množstvím jednotlivých aminokyselin a jejich vzájemným poměrem. Nejhodnotnější jsou bílkoviny živočišného původu (rybí a masové moučky, mléko, vejce), jejich využitelnost je 70-95 %. Z ekonomických důvodů se nahrazují méně hodnotnými rostlinnými bílkovinami (využitelnost 60-65 %). Komponenty používané při výrobě krmných směsí se kvantitativně i kvalitativně liší v obsahu aminokyselin, proto musí být krmné směsi pro drůbež těmito aminokyselinami doplňovány. Nejvyšší potřeba bílkovin je v raném období života drůbeže (vysoká intenzita růstu, opeřování) a s postupujícím věkem klesá. Vysoká potřeba je až opět při snášce (vliv na produkci a biologickou hodnotu vajec). Bílkoviny mohou nahrazovat nedostatek tuků a cukrů v krmné dávce.\n\nBiologická hodnota bílkovin je dána přítomností deseti absolutně nepostradatelných aminokyselin v krmivu pro drůbež (arginin, histidin, izoleucin, leucin, lyzin, methionin, fenylalanin, treonin, tryptofan a valin), dvěma aminokyselinami (cystein a tyrozin), které mohou být syntetizovány z nepostradatelných aminokyselin, dvěma dalšími aminokyselinami nepostradatelnými pro kuřata (glycin nebo serin a prolin) a ostatními aminokyselinami potřebnými pro syntézu zbývajících dusíkatých látek (neesenciálních aminokyselin, purinů, pyrimidinů aj.).\n\nNedostatek vitamínů nebo minerálních látek v krmné dávce se u drůbeže projevuje typickými klinickými příznaky, zatímco deficience aminokyselin se projevuje nespecificky - u mladých kuřat se zpomaluje růst, příjem krmiva je redukován, snižuje se snáška i velikost vajec a dospělá drůbež ztrácí na hmotnosti. Nedostatek některých aminokyselin se sekundárně projevuje i na metabolismu jiných živin. Např. nedostatek methioninu v krmivu může vyvolat deficienci cholinu nebo vitamínů B12; nedostatek lyzinu zhoršuje pigmentaci peří u bronzových krůt nebo způsobuje zakrslost kuřat, a nedostatek argininu způsobuje zkroucení peří na letkách.\nPři nadbytku bílkovin v krmivu je přebytečný protein katabolizován a uvolnění dusík je konvertován nakyselinu močovou. To se může projevovat hyperurikémií a kloubní dnou.\n\nTuky (lipidy) jsou důležitou součástí krmiva pro drůbež, protože představují koncentrovaný zdroj energie, tělního a vaječného tuku, některých živin a kyselin linolové a arachidonové. Drůbež nedokáže syntetizovat kyselinu linolovou, ale může ji konvertovat na kyselinu arachidonovou. Obě mastné kyseliny jsou nezbytné pro buněčné organely, membrány a tukovou tkáň a jako fyziologické prekurzory prostaglandinů. Jejich nedostatek v krmivu zpomaluje růst kuřat a způsobuje steatózu jater, u nosnic pak redukuje snášku, velikost vajec a líhnivost. Drůbež využívá tuků pro zajištění využitelnosti vitamínů rozpustných v tucích a k hospodárnému využití bílkovin. Ze statkových krmiv obsahují tuk zejména kukuřice a pšenice, z dalších komponentů pak různé druhy pokrutin. Energetickou hodnotu krmných směsí lze zvyšovat přidáním rostlinných a živočišných tuků (kukuřičné oleje, lůj, vepřové sádlo aj.). K zabránění oxidace tuků se do krmiva přidávají antioxidační látky.\n\nCukry obsažené v krmných směsích jsou primárním zdrojem metabolizovatelné energie pro drůbež. Škrob a sacharóza se snadno vstřebávají u kura. Aktivita střevní laktázy u kura je nízká, což limituje množství laktózy, které může být tolerováno. Mléčné meziprodukty, i když jsou vhodným zdrojem vitamínů skupiny B a obsažené v menším množství v krmivu mají příznivý vliv, při nadbytku v dietě mohou zpomalovat růst a vyvolávat průjem. Ten je způsoben u mnoha druhů ptáků přebytkem vody v dolní části střevního traktu a mikrobiální fermentací nevstřebané laktózy.\nNejvhodnějším zdrojem cukrů jsou ze zrnin kukuřice a pšenice; ječmen, oves a pšeničné otruby obsahují nadbytek vlákniny. Nadměrné zkrmování sacharidových krmiv vede ke tvorbě rezervního tuku, což se negativně projevuje zvláště v odchovu.\n\nVláknina není zdrojem živin pro drůbež, ale v přiměřené formě a dávkách podporuje peristaltiku trávicího ústrojí a dráždí stěnu střevní ke zvýšené činnosti. Při výrazném nedostatku vlákniny v krmivu pro drůbež může docházet i ke vzniku kanibalismu.\n\nMinerální látky jako regulátory fyzikálně chemických procesů v metabolismu živočichů jsou nezbytné pro růst a funkci buněk, tkání a orgánů. Mnohé z nich jsou složkami biologicky účinných látek, regulují osmotický tlak, podílejí se na udržení koloidního stavu bílkovin, mají pufrovací funkce aj. Z minerálií mají u drůbeže největší význam vápník a fosfor (stavba kosti a vaječné skořápky), ale i ostatní podmiňují užitkovost a zdravotní stav. Krmné směsi pro drůbež jsou doplňovány minerálními látkami formou minerálních krmných přísad (makroprvky) a minerálních doplňků (mikroprvky).\n\nVitamíny jsou nejvýznamnější skupinou organických látek nezbytných pro normální růst, vývoj, užitkovost a zdravotní stav drůbeže. Drůbež má vysoké nároky na spotřebu vitamínů, protože obsah vitamínů v krmivu velmi kolísá a navíc není schopna pokrýt potřebu vitamínů mikrobiální syntézou v trávicím traktu. Proto jsou krmné směsi doplňovány syntetickými preparáty vitamínů.\n\n"}
{"id": "617831", "url": "https://cs.wikipedia.org/wiki?curid=617831", "title": "Philips Plaque", "text": "Philips Plaque\n\nPhilips Plaque je bývalá hokejová trofej udělovaná každoročně hokejistovi juniorské ligy Quebec Major Junior Hockey League, který byl nejlepší v procentuální úspěšnosti na bully. Její udílení bylo ukončeno po sezóně 2001-02.\n"}
{"id": "617832", "url": "https://cs.wikipedia.org/wiki?curid=617832", "title": "Obvodní soud pro Prahu 2", "text": "Obvodní soud pro Prahu 2\n\nObvodní soud pro Prahu 2 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu. Až do konce září 2017 byl Obvodní soud pro Prahu 2 ale výjimečný v tom, že byl příslušný pro projednání všech trestných činů v dopravním provozu, které se na území Prahy staly.\n\nSoud se nachází v budově s částečným bezbariérovým přístupem na Francouzské ulici na Vinohradech.\n\nObvod Obvodního soudu pro Prahu 2 se shoduje s obvodem Praha 2, patří do něj tedy jen území městské části Praha 2.\n\n"}
{"id": "617833", "url": "https://cs.wikipedia.org/wiki?curid=617833", "title": "Seznam chráněných území v okrese Most", "text": "Seznam chráněných území v okrese Most\n\nToto je seznam chráněných území v okrese Most aktuální k roku 2016, ve kterém jsou uvedena chráněná území v oblasti okresu Most.\n\n"}
{"id": "617834", "url": "https://cs.wikipedia.org/wiki?curid=617834", "title": "Grenade", "text": "Grenade\n\n„Grenade“ je píseň americké popového zpěváka Bruno Marse. Píseň pochází z jeho debutového studiového alba \"Doo-Wops & Hooligans\". Produkce se ujal producent The Smeezingtons.\n"}
{"id": "617836", "url": "https://cs.wikipedia.org/wiki?curid=617836", "title": "Josef Novák-Wajda", "text": "Josef Novák-Wajda\n\nJosef Novák-Wajda je český filmový herec a režisér.\n\n\n\nV tom jsem určitě nehrál\" a Ztracenou lásku jsem nerežíroval...-)\n\n"}
{"id": "617837", "url": "https://cs.wikipedia.org/wiki?curid=617837", "title": "Zvolenská kotlina", "text": "Zvolenská kotlina\n\nZvolenská kotlina je slovenská kotlina mezi Banskou Bystricou, Zvolenem, Detvou a Ľubietovou. Jde o krajinný celek Slovenského rudohoří.\n\nNa severu hraničí s Velkou Fatrou a Nízkými Tatrami, na východě s Veporskými vrchy, směrem k jihu přechází v Jihoslovenskou kotlinu a Krupinskou planinu a na západě sousedí s Kremnickými vrchy a Štiavnickými vrchy.\n\nZvolenská kotlina má charakter hornatiny. Nejvyššími zdejšími vrcholy jsou Čiertaž (1 204 m), Panský diel (1 100 m), Javorie (1 044 m) a Farská hora (846 m). Velká část území je pokryta převážně listnatými lesy. V hojné míře je zastoupen buk, habr, dub a javor, z jehličnatých stromů se v menší míře vyskytuje borovice a smrk. Zvolenskou kotlinou protéká řeka Hron s přítoky Slatina a Neresnica.\n\nPodle klimatických podmínek řadíme Zvolenskou kotlinu mezi oblasti mírně teplé. V zimním období vystupují průměrné teploty na −2 až −4 °C, letní průměrné teploty se pohybují okolo 17 až 18  °C, počet letních dní bývá mezi 40–50, počet dní se sněhovou pokrývkou činí 50–70.\n\nZvolenská kotlina je kraj s množstvím přírodních zajímavostí a kuriozit. Nenajdeme zde sice žádnou chráněnou krajinnou oblast, ale to nejzajímavější je soustředěno v několika státních přírodních rezervacích. Patří k nim také Národní přírodní rezervace Plavno, a státní přírodní rezervace Príboj, Ponická Huta, Boky a Badínsky prales. Státní přírodní rezervace Badínský prales zabírá plochu asi 31 ha a je jednou z nejstarších na území Slovenska. Zachovaly se zde původní bukovo-jedlové porosty na andezitových horninách. Věk obrovských mohutných jedlí je zde odhadován na 200–400 let. Tato přírodní rezervace slouží pro studijní účely a lesnický výzkum.\n\nKromě státních přírodních rezervací najdeme v této oblasti i chráněné přírodní výtvory – Lupčiansky skalný hríb a Mičinské travertíny, chráněná naleziště – Mackov bok, Kozlinec a Pstruša a chráněnou studijní plochu Arboretum Borová hora.\n\n"}
{"id": "617840", "url": "https://cs.wikipedia.org/wiki?curid=617840", "title": "Jean Sawyer Trophy", "text": "Jean Sawyer Trophy\n\nJean Sawyer Trophy je hokejová trofej udělovaná každoročně nejlepšímu marketingovému řediteli/ředitelce juniorské ligy Quebec Major Junior Hockey League. Tato trofej byla mezi roky 1990 a 2002 nazývána St-Clair Group Plaque.\n"}
{"id": "617841", "url": "https://cs.wikipedia.org/wiki?curid=617841", "title": "Pavel Bělobrádek", "text": "Pavel Bělobrádek\n\nPavel Bělobrádek (* 25. prosince 1976 Náchod) je český politik, v letech 2010 až 2019 předseda , od ledna 2014 do prosince 2017 místopředseda Sobotkovy vlády pro vědu a výzkum. V říjnu 2013 se mu podařilo KDU-ČSL stranu přivést zpátky do Poslanecké sněmovny Parlamentu ČR, a stal se tak poslancem a později i na krátko předsedou Poslaneckého klubu KDU-ČSL a místopředsedou Poslanecké sněmovny.\n\nV letech 1995 až 2001 vystudoval veterinární hygienu a ekologii na Fakultě veterinární hygieny a ekologie Veterinární a farmaceutické univerzity Brno. Mezi roky 2004 a 2008 si na téže škole doplnil ještě doktorandské vzdělání. Roku 2003 získal atestaci I. stupně u Státní veterinární správy České republiky a roku 2010 na CEVRO Institutu vystudoval Liberárně-konzervativní akademii (základy ekonomie, politologie, práva, mezinárodních vztahů, politický marketing a veřejnou prezentaci). Následně vystudoval v letech 2011–2013 Postgraduální MPA program – Bezpečnostní a krizový management.\n\nOd roku 2001 pracoval na Krajské veterinární správě pro Královéhradecký kraj, kde až do roku 2009 působil na pozici veterinárního inspektora. Toho roku se stal krajským tajemníkem KDU-ČSL v Pardubickém kraji. Do strany vstoupil roku 2004 v Náchodě a od té doby ve straně zastával několik funkcí (člen krajského výboru, předseda okresního výboru, člen předsednictva krajského výboru atd.). Roku 2010 byl zvolen zastupitelem města Náchoda, v komunálních volbách v letech 2014 a 2018 funkci obhájil.\n\nDne 20. listopadu 2010 na mimořádném sjezdu KDU-ČSL, konaném ve Žďáru nad Sázavou, byl zvolen do funkce předsedy strany, která byla neobsazena od rezignace Cyrila Svobody dne 29. května 2010, a převzal tak vedení strany od dosavadní 1. místopředsedkyně Michaely Šojdrové. Ve volbě získal podporu 280 ze 425 hlasujících, tedy výrazně více než Michaela Šojdrová (84 hlasů), Ludvík Hovorka (41 hlasů) i Jaroslav Orel (20 hlasů). V diskusi před volbou uvedl, že má roztroušenou sklerózu, ale jeho stav je už deset let stabilizovaný. Několik měsíců předtím, týden po neúspěšných sněmovních volbách, k aktuální situaci lidovců při shromáždění na Hostýně prohlásil: „Teď už nejsme bratři a sestry, jsme pozůstalí.“\n\nPředsedou strany byl opět zvolen dne 8. června 2013 na sjezdu v Olomouci. Získal 244 hlasů z 272 možných. Byl jediným kandidátem, protože Zuzana Roithová nepřijala navrženou kandidaturu s tím, že se sice bude ráda podílet na vstupu strany zpět do Poslanecké sněmovny, ale nikoliv jako předsedkyně.\n\nVe volbách do Poslanecké sněmovny PČR v roce 2013 kandidoval v Královéhradeckém kraji jako lídr KDU-ČSL.. Strana, která se po volbách v roce 2010 do sněmovny nedostala, se do ní pod jeho vedením vrátila se ziskem 6,78 % hlasů, tj. 14 mandátů. Na konci října 2013 byl jednomyslně zvolen předsedou Poslaneckého klubu KDU-ČSL. Dne 27. listopadu 2013 byl zvolen místopředsedou Poslanecké sněmovny, když získal v tajné volbě 133 hlasů. Následně se na začátku prosince vzdal místa předsedy Poslaneckého klubu strany, kde jej nahradil Marian Jurečka.\n\nV lednu 2014 se stal kandidátem KDU-ČSL na post vicepremiéra pro vědu, výzkum a inovace ve vládě Bohuslava Sobotky. Dne 29. ledna 2014 byl do této funkce jmenován. Vzhledem ke své účasti ve vládě musel rezignovat na post místopředsedy Poslanecké sněmovny PČR.\n\nV květnu 2015 byl na sjezdu ve Zlíně zvolen po třetí předsedou KDU-ČSL, dostal 251 z 275 hlasů (tj. 91 %). V krajských volbách v roce 2016 se mu podařilo z pozice člena KDU-ČSL obhájit mandát zastupitele Královéhradeckého kraje, když kandidoval za subjekt \"\"Koalice pro Královéhradecký kraj\"\" (tj. KDU-ČSL, VPM a HDK).\n\nDne 27. května 2017 uspěl na sjezdu KDU-ČSL jeho návrh koalice s hnutím STAN. Na témže sjezdu ho ve volbě předsedy vyzval bývalý předseda Jiří Čunek. Bělobrádek v této volbě získal 84 % hlasů a stal se tak již po čtvrté předsedou.\n\nVe volbách do Poslanecké sněmovny PČR v roce 2017 byl lídrem KDU-ČSL v Královéhradeckém kraji. Získal 3 757 preferenčních hlasů a obhájil tak mandát poslance. Ve funkci místopředsedy vlády a předseda Rady pro výzkum, vývoj a inovace setrval do 13. prosince 2017.\n\nDne 1. února 2018 oznámil svůj záměr kandidovat za KDU-ČSL ve volbách do Senátu PČR na podzim 2018 v obvodu č. 47 – Náchod. Se ziskem 26,62 % hlasů vyhrál první kolo voleb a ve druhém kole se utkal s občanským demokratem Martinem Červíčkem, se kterým však prohrál poměrem hlasů 43,53 % : 56,46 %. Zároveň ohlásil, že na sjezdu KDU-ČSL v březnu 2019 už nebude obhajovat post předsedy strany. Jeho nástupcem se stal Marek Výborný.\n\nPavel Bělobrádek je ženatý, s manželkou Janou mají syna Josefa a dcery Anežku a Marii.\n\nV březnu 2016 vyzval ruskou vládu k propuštění zajaté ukrajinské pilotky Nadi Savčenkové.\n\nV říjnu 2016 se sešel s tibetským duchovním vůdcem dalajlámou.\n\n"}
{"id": "617843", "url": "https://cs.wikipedia.org/wiki?curid=617843", "title": "The Slim Shady EP", "text": "The Slim Shady EP\n\nThe Slim Shady EP je první a jediné EP amerického rappera Eminema. Styl tohoto alba se velmi lišil od jeho minulého alba \"Infinite\". Poprvé se zde nachází Eminemovo alter-ego Slim Shady. Na rozdíl od \"Infinite\" se nesnaží znít přátelsky, právě naopak rapuje o kontroverzních tématech a vyjadřuje se velmi explicitně. Důvodem ke změně stylu byl neúspěch alba Infinite, poté se Eminem přestal snažit vyjadřovat v jeho hudbě slušně a znít přátelsky. \n\n"}
{"id": "617845", "url": "https://cs.wikipedia.org/wiki?curid=617845", "title": "Vysoký grúň", "text": "Vysoký grúň\n\nVysoký grúň může být:\n\n\n"}
{"id": "617846", "url": "https://cs.wikipedia.org/wiki?curid=617846", "title": "Obvodní soud pro Prahu 3", "text": "Obvodní soud pro Prahu 3\n\nObvodní soud pro Prahu 3 je okresní soud se sídlem v hlavním městě Praze a s působností pro obvod a městskou část Praha 3, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nV oblasti Žižkova dříve působil \"Okresní soud Žižkov\" (kromě Žižkova v jeho obvodu byly i obce Hrdlořezy a Malešice), který se roku 1889 oddělil od okresního soudu pro Královské Vinohrady a po provizorním umístění ve staré žižkovské radnici na Prokopově náměstí se roku 1900 přestěhoval do nově postavené budovy na Karlově třídě (dnes Seifertova 51). V souvislosti s reorganizací pražských soudů se roku 1928 spolu s okresním soudem pro Karlín transformoval do \"Okresního soudu civilního pro Prahu-východ\". Vlastní Obvodní soud pro Prahu 3 vznikl až začátkem 60. let 20. století a po velmi krátkém umístění v ulici Na Poříčí se jeho sídlem stala funkcionalistická budova s puristickými rysy na Jagellonské ulici na Vinohradech, postavená roku 1929, která kromě horních pater s byty původně sloužila pro kanceláře společnosti Alfa Separator.\n\n"}
{"id": "617851", "url": "https://cs.wikipedia.org/wiki?curid=617851", "title": "John Horman Trophy", "text": "John Horman Trophy\n\nJohn Horman Trophy je hokejová trofej udělovaná každoročně nejlepšímu zaměstnanci juniorské ligy Quebec Major Junior Hockey League.\n"}
{"id": "617852", "url": "https://cs.wikipedia.org/wiki?curid=617852", "title": "Maurice Filion Trophy", "text": "Maurice Filion Trophy\n\nMaurice Filion Trophy je hokejová trofej udělovaná každoročně nejlepšímu generálnímu manažerovi juniorské ligy Quebec Major Junior Hockey League.\n"}
{"id": "617854", "url": "https://cs.wikipedia.org/wiki?curid=617854", "title": "Nena", "text": "Nena\n\nNena, vlastním jménem Gabriele Susanne Kerner (* 24. března 1960 Hagen) je německá popová zpěvačka 80. let dvacátého století a také herečka, která se v roce 1984 stala známou písní \"99 Luftballons\" (anglická verze \"99 Red Balloons\"). \"Nena\" byl také název kapely (slovo je odvozeno ze španělštiny a znamená malá dívka), se kterou vydala tuto píseň. Kapela fungovala od roku 1981 do roku 1987, kdy se Nena vydala na sólovou dráhu.\n\nJejí kariéra začala již v roce 1979, kdy se stala zpěvačkou kapely \"\"The Stripes\"\". O rok později vytvořila se svým přítelem kapelu \"\"Nena\"\", jejími členy byli: Rolf Brendel, Carlos Karges, Uwe Fahrenkrog-Petersen a Jürgen Dehmel.\n\nV roce 1983 kapela vydala své první album \"Nena\", které obsahovalo zmíněnou píseň \"\"99 Luftballons\"\". Kapela zanikla v roce 1987 a Nena začala vystupovat sólově a vydala mnoho alb: \"\"Wunder gescheh´n\"\" (1989), \"\"Komm lieber Mai...\"\" (1990), \"\"Nena Die Band\"\" (1991), \"\"Bongo Girl\"\" (1992), \"\"Und alles dreht sich\"\" (1994), \"\"Nena live\"\" (1995), \"\"Nena und die Bambus Bären Bande\"\" (1996), \"Jamma nich\" (1997), \"\"Wenn alles richtig ist, dann Stimmt was nicht\"\" (1998), \"\"Nena macht...Rabatz\"\" (1999), \"\"Chokmah\"\" (2000), \"\"Nenas Tausend Sterne\"\" (2002), Nena feat.Nena (2002) Nena feat.Nena (2003 EDITION) \"\"Nena live Nena\"\" (2004), \"\"Willst du mit mir gehn\"\" (2005) album cover verzí \"\"Cover me\"\" (2007). Made in Germany (2009) best of NENA (2010) Du bist gut (2012) Oldschool (2015) Live at SO36 (2016) Nichts versäumt LIVE (2018)\n"}
{"id": "617856", "url": "https://cs.wikipedia.org/wiki?curid=617856", "title": "August Mayer", "text": "August Mayer\n\nAugust Mayer je jméno a příjmení následujících osobností:\n\n"}
{"id": "617858", "url": "https://cs.wikipedia.org/wiki?curid=617858", "title": "Straight from the Lab", "text": "Straight from the Lab\n\nStraight From The Lab je celkem třetí EP hudební album amerického rappera Eminema. Straight From The Lab bylo původně na internetu ke stažení jako nelegální pirátská deska, v roce 2003 jej oficiálně v Evropě vydalo Universal Music. Toto album obsahuje sedm skladeb.\n\n"}
{"id": "617859", "url": "https://cs.wikipedia.org/wiki?curid=617859", "title": "Ron Lapointe Trophy", "text": "Ron Lapointe Trophy\n\nRon Lapointe Trophy je hokejová trofej udělovaná každoročně nejlepšímu trenérovi juniorské ligy Quebec Major Junior Hockey League. Trofej je pojmenována po bývalém trenérovi Ronu Lapointovi.\n\n"}
{"id": "617860", "url": "https://cs.wikipedia.org/wiki?curid=617860", "title": "Hřib příživný", "text": "Hřib příživný\n\nHřib příživný (\"Pseudoboletus parasiticus\"), někdy též suchohřib příživný, je jedlá houba z čeledi hřibovitých.\n\nJedná se o vzácnou parazitickou houbu vyrůstající na pestřecích, zejména pak na pestřeci obecném.\n\n"}
{"id": "617864", "url": "https://cs.wikipedia.org/wiki?curid=617864", "title": "Emile Bouchard Trophy", "text": "Emile Bouchard Trophy\n\nEmile Bouchard Trophy je hokejová trofej udělovaná každoročně nejlepšímu obránci juniorské ligy Quebec Major Junior Hockey League.\n"}
{"id": "617865", "url": "https://cs.wikipedia.org/wiki?curid=617865", "title": "Obvodní soud pro Prahu 4", "text": "Obvodní soud pro Prahu 4\n\nObvodní soud pro Prahu 4 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se nachází v Justičním areálu Na Míčánkách mezi ulicemi 28. pluku, U Roháčových kasáren, Ruská a Na Míčánkách ve Vršovicích. Zde sídlí společně s Obvodním soudem pro Prahu 6, Obvodním soudem pro Prahu 8, Obvodním soudem pro Prahu 9, Obvodním soudem pro Prahu 10, Obvodním státním zastupitelstvím pro Prahu 4, Obvodním státním zastupitelstvím pro Prahu 6, Obvodním státním zastupitelstvím pro Prahu 8, Obvodním státním zastupitelstvím pro Prahu 9 a Obvodním státním zastupitelstvím pro Prahu 10.\n\nObvod Obvodního soudu pro Prahu 4 se shoduje s obvodem Praha 4, patří tedy do něj území těchto městských částí:\n\n"}
{"id": "617869", "url": "https://cs.wikipedia.org/wiki?curid=617869", "title": "Jilleanne Rookardová", "text": "Jilleanne Rookardová\n\nJilleanne Rookardová (* 9. ledna 1983 Wyandotte, Michigan) je americká rychlobruslařka.\n\nPůvodně se věnovala hokeji a krasobruslení na inline bruslích, později přešla k inline závodům, v nichž se dostala až na mistrovství světa. V roce 2005 ohlásila kvůli vážnému onemocnění své matky konec kariéry. O rok později však vyzkoušela rychlobruslení, ve kterém začala znovu závodit. V listopadu 2007 poprvé startovala v B skupině Světového poháru. Výrazných úspěchů dosáhla v sezóně 2009/2010, kdy získala na kontinentálním mistrovství Severní Ameriky ve víceboji bronzovou medaili, na světovém šampionátu ve víceboji obsadila pátou příčku a také startovala na Zimních olympijských hrách ve Vancouveru, kde v individuálních závodech byla nejlépe osmá na trati 5000 m. Na druhém mítinku Světového poháru 2010/2011 v Berlíně zvítězila v závodě na 3000 m, což bylo pro ni první vítězství v závodech Světového poháru. V této sezoně skončila na tratích 3000 m/5000 m v celkovém umístění na třetím místě. Zúčastnila se Zimních olympijských her 2014, kde se v závodě na 3000 m umístila na 10. místě, na poloviční distanci byla osmnáctá a ve stíhacím závodě družstev šestá.\n\n"}
{"id": "617872", "url": "https://cs.wikipedia.org/wiki?curid=617872", "title": "Obvodní soud pro Prahu 8", "text": "Obvodní soud pro Prahu 8\n\nObvodní soud pro Prahu 8 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se nachází v Justičním areálu Na Míčánkách mezi ulicemi 28. pluku, U Roháčových kasáren, Ruská a Na Míčánkách ve Vršovicích. Zde sídlí společně s Obvodním soudem pro Prahu 4, Obvodním soudem pro Prahu 6, Obvodním soudem pro Prahu 9, Obvodním soudem pro Prahu 10, Obvodním státním zastupitelstvím pro Prahu 4, Obvodním státním zastupitelstvím pro Prahu 6, Obvodním státním zastupitelstvím pro Prahu 8, Obvodním státním zastupitelstvím pro Prahu 9 a Obvodním státním zastupitelstvím pro Prahu 10.\n\nObvod Obvodního soudu pro Prahu 8 se shoduje s obvodem Praha 8, patří tedy do něj území těchto městských částí:\n\n"}
{"id": "617873", "url": "https://cs.wikipedia.org/wiki?curid=617873", "title": "Obvodní soud pro Prahu 9", "text": "Obvodní soud pro Prahu 9\n\nObvodní soud pro Prahu 9 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se nachází v Justičním areálu Na Míčánkách mezi ulicemi 28. pluku, U Roháčových kasáren, Ruská a Na Míčánkách ve Vršovicích. Zde sídlí společně s Obvodním soudem pro Prahu 4, Obvodním soudem pro Prahu 6, Obvodním soudem pro Prahu 8, Obvodním soudem pro Prahu 10, Obvodním státním zastupitelstvím pro Prahu 4, Obvodním státním zastupitelstvím pro Prahu 6, Obvodním státním zastupitelstvím pro Prahu 8, Obvodním státním zastupitelstvím pro Prahu 9 a Obvodním státním zastupitelstvím pro Prahu 10.\n\nObvod Obvodního soudu pro Prahu 9 se shoduje s obvodem Praha 9, patří tedy do něj území těchto městských částí:\n\n"}
{"id": "617874", "url": "https://cs.wikipedia.org/wiki?curid=617874", "title": "Frank J. Selke Memorial Trophy", "text": "Frank J. Selke Memorial Trophy\n\nFrank J. Selke Memorial Trophy je hokejová trofej udělovaná každoročně hráči juniorské ligy Quebec Major Junior Hockey League, který nejvíce prokáže svého sportovního ducha. V sezóně 1969–70 byla trofej udělena nejlepšímu týmu západní divize. Až od sezóny 1970–71 byl změněn status.\n"}
{"id": "617876", "url": "https://cs.wikipedia.org/wiki?curid=617876", "title": "Obvodní soud pro Prahu 10", "text": "Obvodní soud pro Prahu 10\n\nObvodní soud pro Prahu 10 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se nachází v Justičním areálu Na Míčánkách mezi ulicemi 28. pluku, U Roháčových kasáren, Ruská a Na Míčánkách ve Vršovicích. Zde sídlí společně s Obvodním soudem pro Prahu 4, Obvodním soudem pro Prahu 6, Obvodním soudem pro Prahu 8, Obvodním soudem pro Prahu 9, Obvodním státním zastupitelstvím pro Prahu 4, Obvodním státním zastupitelstvím pro Prahu 6, Obvodním státním zastupitelstvím pro Prahu 8, Obvodním státním zastupitelstvím pro Prahu 9 a Obvodním státním zastupitelstvím pro Prahu 10.\n\nObvod Obvodního soudu pro Prahu 10 se shoduje s obvodem Praha 10, patří tedy do něj území těchto městských částí:\n\n"}
{"id": "617878", "url": "https://cs.wikipedia.org/wiki?curid=617878", "title": "Guy Carbonneau Trophy", "text": "Guy Carbonneau Trophy\n\nGuy Carbonneau Trophy je hokejová trofej udělovaná každoročně nejlepšímu defenzivnímu útočníkovi juniorské ligy Quebec Major Junior Hockey League. Trofej je pojmenována po bývalém hokejistovi QMJHL a NHL Guy Carbonneauovi.\n"}
{"id": "617881", "url": "https://cs.wikipedia.org/wiki?curid=617881", "title": "Guy Lafleur Trophy", "text": "Guy Lafleur Trophy\n\nGuy Lafleur Trophy je hokejová trofej udělovaná každoročně nejužitečnějšímu hráči v playoff juniorské ligy Quebec Major Junior Hockey League. Trofej je pojmenována po bývalém hokejistovi QMJHL a NHL Guy Lafleurovi.\n"}
{"id": "617883", "url": "https://cs.wikipedia.org/wiki?curid=617883", "title": "Na hornické", "text": "Na hornické\n\nPřírodní rezervace Na hornické byla vyhlášena roku 2002 a nachází se u obce Záboří nad Labem. Důvodem ochrany je soubor společenstev lužního lesa, vodní a mokřadní společenstva zarůstajících tůní a mrtvých ramen a společenstva střídavě vlhkých nivních luk.\n\nRezervace zahrnuje především tvrdý luh s převažující jilmovou doubravou na dvou slepých ramenech Labe. Na jaře rozkvétá dymnivka bobovitá, dymnivka dutá, sasanka hajní, sasanka pryskyřníkovitá, plicník tmavý, česnek medvědí, orsej jarní, křivatec žlutý a další. Je udáván i výskyt vzácnější pomněnky řídkokvěté a ladoňky rakouské. Ve vodě rostou stulík žlutý a leknín bělostný, vzácně pak vykvétá žebratka bahenní.\n\n"}
{"id": "617887", "url": "https://cs.wikipedia.org/wiki?curid=617887", "title": "Bažantnice u Loukova", "text": "Bažantnice u Loukova\n\nPřírodní rezervace Bažantnice u Loukova byla vyhlášena roku 2000 a nachází se u obce Loukov. Důvodem ochrany jsou lesní společenstva s pestrými rostlinnými a živočišnými společenstvy a prameništi.\n\nV lokalitě na pravém břehu řeky Jizery se vyskytuje na jediném místě v Českém ráji árón plamatý. Při inventarizačních průzkumech pro plán péče bylo na území zjištěno 51 druhů rostlin. Ze vzácnějších lze jmenovat jilm drsný, jilm habrolistý a bradáček vejčitý. Dále například ocún pravý, sasanka hajní, brslen evropský, kostřava velká, orsej jarní, hrachor lecha jarní, vrbina penízková, bažanka vytrvalá, vraní oko čtyřlisté, rozrazil rezekvítek ad.\n\nZ obojživelníků žijí v rezervaci skokan hnědý, z plazů užovka obojková, ze savců pak například kuna lesní, srnec obecný a liška obecná. Ornitologický průzkum hnízdění v roce 2000 zjistil 30 druhů pěvců, z toho 17 jich v oblasti hnízdí. Průzkum odhalil i 7 druhů nepěvců (strakapoud velký, holub hřivnáč, krahujec obecný, žluna zelená ad.).\n\n"}
{"id": "617890", "url": "https://cs.wikipedia.org/wiki?curid=617890", "title": "Obvodní soud pro Prahu 5", "text": "Obvodní soud pro Prahu 5\n\nObvodní soud pro Prahu 5 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se původně nacházel v domě na Janáčkově nábřeží, kvůli jeho vrácení v restituci původním majitelům se přesunul do justičního paláce na náměstí Kinských 5 na Smíchově, kde sídlil spolu s Krajským soudem v Praze. Pro dlouhodobé kapacitní problémy se jeho hlavní část včetně správy soudu v srpnu 2015 přesunula na ulici Legerova 1877/7 na Novém Městě (exekuční oddělení se dočasně přestěhovalo na adresu V. P. Čkalova 478/18 v Dejvicích) a na Smíchově zůstal až do září 2019 jen občanskoprávní úsek. Od té doby ale celý soud sídlí v rekonstruovaném domě na adrese Hybernská 1006/18, kde byl dříve správní úsek Městského soudu v Praze.\n\nObvod Obvodního soudu pro Prahu 5 se shoduje s obvodem Praha 5, patří tedy do něho území těchto městských částí:\n\n"}
{"id": "617892", "url": "https://cs.wikipedia.org/wiki?curid=617892", "title": "Har Gilon", "text": "Har Gilon\n\nHar Gilon (: הר גילון) je vrch o nadmořské výšce 367 metrů v severním Izraeli, na pomezí Horní a Dolní Galileji.\n\nNachází se cca 4 kilometry západně od města Karmi'el, na jihozápadním okraji údolí Bejt ha-Kerem. Má podobu částečně zalesněného svahu, jehož vrcholové partie jsou ale stavebně využity. Stojí zde dvě vesnice: Gilon a Curit. Na jihovýchodním úpatí pak ještě obec Šorašim. Svahy jsou převážně pokryty lesními porosty. Na severozápadní straně míjí horu vádí Nachal Šagor, které odvodňuje západní část údolí Bejt ha-Kerem. Na protější straně pak údolí uzavírá vrch Har Gamal. Podél východního okraje vybíhá mezi Har Gilon a sousedním Har Karmi boční údolí Bik'at Meged. Na jižní straně klesá terén z vrcholových partií Har Gilon prudce směrem do kaňonu Nachal Chilazon, který se tu ovšem již rozevírá k západu, do pobřežní nížiny.\n\n"}
{"id": "617893", "url": "https://cs.wikipedia.org/wiki?curid=617893", "title": "Jacques Plante Memorial Trophy", "text": "Jacques Plante Memorial Trophy\n\nJacques Plante Memorial Trophy je hokejová trofej udělovaná každoročně brankáři juniorské ligy Quebec Major Junior Hockey League, který má nejnižší průměr inkasovaných branek. Trofej je pojmenována po bývalém brankáři QMJHL a NHL Jacquesovi Plantovi.\n"}
{"id": "617898", "url": "https://cs.wikipedia.org/wiki?curid=617898", "title": "Har Karmi", "text": "Har Karmi\n\nHar Karmi (: הר כרמי) je vrch o nadmořské výšce 362 metrů v severním Izraeli, na pomezí Horní a Dolní Galileji.\n\nNachází se na západním okraji města Karmi'el, v jihozápadní části údolí Bejt ha-Kerem. Má podobu převážně odlesněného pahorku, jehož severovýchodní úpatí je stavebně využito obytnou čtvrtí Giv'at Ram. Har Karmi tvoří hranici městské zástavby Karmi'elu, která vyplňuje celou krajinu východně odtud. Na západní straně terén klesá do bočního údolí Bik'at Meged, které je na protější straně vymezeno vrchem Har Gilon. Na severním úpatí pak leží centrální část údolí Bejt ha-Kerem a u ní město Madžd al-Krum. Z jižních úbočí stéká bezejmenné vádí, které pak klesá do kaňonu vádí Nachal Chilazon.\n\n"}
{"id": "617900", "url": "https://cs.wikipedia.org/wiki?curid=617900", "title": "Jean Béliveau Trophy", "text": "Jean Béliveau Trophy\n\nJean Béliveau Trophy je hokejová trofej udělovaná každoročně nejproduktivnějšímu hokejistovi juniorské ligy Quebec Major Junior Hockey League. Trofej je pojmenována po bývalém hokejistovi NHL Jeanu Béliveauovi.\n"}
{"id": "617902", "url": "https://cs.wikipedia.org/wiki?curid=617902", "title": "Giv'at Makoš", "text": "Giv'at Makoš\n\nGiv'at Makoš (: גבעת מכוש) je vrch o nadmořské výšce 319 metrů v severním Izraeli, na pomezí Horní a Dolní Galileji.\n\nNachází se na jižním okraji města Karmi'el a tvoří jižní hranici údolí Bejt ha-Kerem. Má podobu pahorku, jehož severní úbočí i centrální vrcholová část jsou stavebně využity obytnou čtvrtí Giv'at Makoš. Vrch tvoří hranici městské zástavby Karmi'elu, která vyplňuje celou krajinu severně odtud. Na jižní straně terén strmě klesá do kaňonu vádí Nachal Chilazon. Ve svazích tu je jeskyně \"Ma'arat Chilazon\" (מערת חילזון). Východní úbočí vrchu tvoří údolí Nachal Šezor, na jehož protější straně vystupuje pahorek Giv'at Cuf, ten již bez stavební exploatace.\n\n"}
{"id": "617906", "url": "https://cs.wikipedia.org/wiki?curid=617906", "title": "Obvodní soud pro Prahu 6", "text": "Obvodní soud pro Prahu 6\n\nObvodní soud pro Prahu 6 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu. Obvodní soud pro Prahu 6 je ale výjimečný v tom, že je v České republice jediným soudem vykonávajícím trestní rozhodnutí cizozemských soudů.\n\nSoud sídlí v Justičním areálu Na Míčánkách mezi ulicemi 28. pluku, U Roháčových kasáren, Ruská a Na Míčánkách ve Vršovicích. Zde sídlí společně s Obvodním soudem pro Prahu 4, Obvodním soudem pro Prahu 8, Obvodním soudem pro Prahu 9, Obvodním soudem pro Prahu 10, Obvodním státním zastupitelstvím pro Prahu 4, Obvodním státním zastupitelstvím pro Prahu 6, Obvodním státním zastupitelstvím pro Prahu 8, Obvodním státním zastupitelstvím pro Prahu 9 a Obvodním státním zastupitelstvím pro Prahu 10.\n\nObvod Obvodního soudu pro Prahu 6 se shoduje s obvodem Praha 6, patří tedy do něj území těchto městských částí:\n\n"}
{"id": "617907", "url": "https://cs.wikipedia.org/wiki?curid=617907", "title": "Kevin Lowe Trophy", "text": "Kevin Lowe Trophy\n\nKevin Lowe Trophy je hokejová trofej udělovaná každoročně nejlepšímu defenzivnímu obránci juniorské ligy Quebec Major Junior Hockey League. Trofej je pojmenována po bývalém hokejistovi NHL Kevinu Lowem.\n"}
{"id": "617908", "url": "https://cs.wikipedia.org/wiki?curid=617908", "title": "Giv'at Cuf", "text": "Giv'at Cuf\n\nGiv'at Cuf (: גבעת צוף) je vrch o nadmořské výšce 347 metrů v severním Izraeli, na pomezí Horní a Dolní Galileji.\n\nNachází se nedaleko jižního okraje města Karmi'el a údolí Bejt ha-Kerem. Má podobu odlesněného pahorku, který je na severozápadní straně ohraničen a oddělen od města Karmi'el prudkým zářezem vádí Nachal Šezor. Podobně výrazná je i terénní modelace na jižní straně, kudy protéká vádí Nachal Cuf, jež odděluje tento vrch od masivu Har Kamon, jehož ovšem je širší součástí. Na jihozápadní straně pak ke kopci přiléhá údolí Nachal Chilazon. Na východních svazích nedaleko od vrcholku se rozkládá rozptýlená zástavba vesnice Chusnija.\n\n"}
{"id": "617909", "url": "https://cs.wikipedia.org/wiki?curid=617909", "title": "Obvodní soud pro Prahu 7", "text": "Obvodní soud pro Prahu 7\n\nObvodní soud pro Prahu 7 je okresní soud se sídlem v hlavním městě Praze a s působností pro vymezenou část hlavního města, jehož odvolacím soudem je Městský soud v Praze. Rozhoduje jako soud prvního stupně ve všech trestních a civilních věcech, ledaže jde o specializovanou agendu (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), která je svěřena městskému soudu.\n\nSoud se nachází v barokním Pachtově paláci na Ovocném trhu na Starém Městě, kde sídlí spolu s Obvodním soudem pro Prahu 1.\n\nObvod Obvodního soudu pro Prahu 7 se shoduje s obvodem Praha 7, patří tedy do něj území těchto městských částí:\n\n"}
{"id": "617913", "url": "https://cs.wikipedia.org/wiki?curid=617913", "title": "Marcel Robert Trophy", "text": "Marcel Robert Trophy\n\nMarcel Robert Trophy je hokejová trofej udělovaná každoročně hokejistovi juniorské ligy Quebec Major Junior Hockey League, který nejlépe skloubí vynikající sportovní a studijní výsledky.\n"}
{"id": "617914", "url": "https://cs.wikipedia.org/wiki?curid=617914", "title": "Giv'at Zakif", "text": "Giv'at Zakif\n\nGiv'at Zakif (: גבעת זקיף) je vrch o nadmořské výšce 358 metrů v severním Izraeli, na pomezí Horní a Dolní Galileji.\n\nNachází se uprostřed údolí Bejt ha-Kerem, z jehož dna vybíhá jako izolovaný, odlesněný pahorek. Na jižním úpatí začíná zástavba města Karmi'el, na severovýchodní straně leží město Nachf. Vlastní svahy kopce jsou ale stavebně nevyužity. Západně od Giv'at Zakif začíná vádí Nachal Šagor, které odvodňuje celou západní část údolí Bejt ha-Kerem. Nachází se tu i fragment volné krajiny se zemědělskými pozemky. Na severní straně je úzký pás rovinaté zemědělské půdy, který ale dál k severu přechází v prudké stoupání podél terénního zlomu Matlul Curim.\n\n"}
{"id": "617916", "url": "https://cs.wikipedia.org/wiki?curid=617916", "title": "Marie Čacká", "text": "Marie Čacká\n\nMarie Čacká (9. března 1811 Praha – 18. března 1882 Praha), vlastním jménem Františka Bohunka Pichlová, rozená Svobodová, byla česká spisovatelka. Od 30. let 19. století otiskovala v časopisech básně, které si pro jednoduchost a blízkost k lidové poezii získaly popularitu a byly zařazovány do zpěvníků a besedníků (sbírek básní k recitaci). Překládala z němčiny a francouzštiny. Manžel Josef Bojislav Pichl (1813–1888) byl lékař, novinář a spisovatel.\n\nByla dcerou středoškolského profesora a obrozeneckého spisovatele Františka Svobody. Rodinná výchova ji přivedla do vlasteneckých kruhů. Společně s dalšími národně uvědomělými ženami se účastnila kulturních a společenských akcí, které organizovali především Karel Slavoj Amerling a Bohuslava Rajská, pozdější manželka F. L. Čelakovského. V té době začala uveřejňovat v časopisech básně, které si rychle získaly popularitu. Posílala je do redakcí pod pseudonymem (Marie Čacká) z různých měst (např. Praha, Pardubice nebo Lázně Bohdaneč. Její pravá totožnost nebyla známá. Když se v roce 1844 na určitou dobu odmlčela, napsal jí Václav Bolemír Nebeský v \"Květech\" nekrolog a lidé ji oplakávali. Roku 1845 se provdala za Josefa Bojislava Pichla, lékaře a vlasteneckého novináře. Ten pak, několik týdnů po uveřejnění fámy o její smrti, zaslal redakci \"Květů\" dopis, že je Marie Čacká pozdravuje a je zdráva. Kým je ve skutečnosti, se ale veřejnost dověděla až roku 1858, po knižním vydání jejích básní.\n\nSpoluzakládala českou dívčí školu v Praze a určitou dobu na ní působila.\n\nV pozdějších letech, také ze zdravotních důvodů, se vzdala veřejné činnosti a soustředila se na péči o rodinu. Přátelé ji znali jako ušlechtilou, citlivou, vzdělanou paní. Zemřela po krátké nemoci na „ochrnutí plic“, pohřbena byla na Olšanských hřbitovech.\n\nBásně publikovala v letech 1838 až 1856 v časopisech (\"Česká včela\", \"Květy\", \"Věnec\", \"Lumír\") a v „pomněnkách“, knížkách rozdávaných na besedách a plesech. Příkladem jsou \"Vesnické písně\" (Česká včela 1838) a \"Písně Marie Čacké\" (Lumír 1851). Získaly si oblibu prostotou, něžnou vroucností, jemností a vlastenectvím; projevovala v nich vřelý mateřský cit. V pozdějších letech byly zařazovány do výběrů básní vhodných k recitaci (besedníky, krasořečníky apod.). Některé byly zhudebněny.\n\nKnižně vyšly \"Písně Marie Čacké\" (1857, s několika reedicemi).\n\nPřekládala také povídky z němčiny a francouzštiny, např.:\n\n\n"}
{"id": "617918", "url": "https://cs.wikipedia.org/wiki?curid=617918", "title": "Bik'at Meged", "text": "Bik'at Meged\n\nBik'at Meged (: בקעת מגד, \"Údolí Meged\") je údolí v severním Izraeli, na pomezí Horní a Dolní Galileji.\n\nNachází se v nadmořské výšce okolo 220 metrů. Má podobu úzkého výběžku, který vybíhá k jihu od města Madžd al-Krum v délce cca 1,5 kilometru z údolí Bejt ha-Kerem, mezi vrchy Har Gilon a Har Karmi. Jde tedy o součást většího údolí Bejt ha-Kerem. Dno údolí je velmi rovinaté a zemědělsky využité. Není zde žádné osídlení. Pouze na vrcholu sousedící hory Har Gilon stojí vesnice Curit.\n\n"}
{"id": "617921", "url": "https://cs.wikipedia.org/wiki?curid=617921", "title": "Michael Bossy Trophy", "text": "Michael Bossy Trophy\n\nMichael Bossy Trophy je hokejová trofej udělovaná každoročně hokejistovi juniorské ligy Quebec Major Junior Hockey League, který má nejlepší vyhlídky v nadcházejícím vstupním draftu NHL. Trofej je pojmenována po bývalém hokejistovi NHL Miku Bossym.\n"}
{"id": "617922", "url": "https://cs.wikipedia.org/wiki?curid=617922", "title": "Pfisterer", "text": "Pfisterer\n\nPříjmení Pfisterer nosí více různých osobností:\n\n"}
{"id": "617924", "url": "https://cs.wikipedia.org/wiki?curid=617924", "title": "Mouchův mlýn", "text": "Mouchův mlýn\n\nMouchův mlýn na Botiči na někdejší samotě v bývalém Petrovickém údolí v Hostivaři, č. p. 49, byl jedinou budovou, kterou zatopila v letech 1962–1964 napouštěná Hostivařská přehrada. Dům byl při výstavbě přehrady zbořen a základy budovy a pařezy stromořadí podél někdejšího náhonu zůstaly pod hladinou a nejsou viditelné ani při běžném zimním snížení hladiny; znovu se ocitly na vzduchu při úplném vypuštění nádrže v rámci revitalizace a odbahňování v roce 2010.\n\nPrvní písemná zpráva o mlýnu pochází z roku 1734, rod Mouchů zde byl doložen roku 1739-1803. Do pozemkových knih bylo v lednu roku 1734 zapsáno, že „pan Jan Truhlařík na jednom k obci hostivařské patřícím místě z gruntu nový mlejnek jest vystavěl a nyní je mu tento již dokonale vystavěný mlejn zapisován.“ Šlo o třetí mlýn na území Hostivaře. Mouchův mlýn býval jedním z asi 30 mlýnů, které využívaly vodní sílu Botiče, původně Vinného potoka. \n\nKoncem 19. století objekt mlýna fungoval jako výletní restaurace; již v roce 1906 uvažovalo město Praha v souvislosti s plánováním výstavby hostivařské nádrže o odkoupení Mouchova mlýna. V roce 1916 ho architekt Bohumil Hübschmann přestavěl na vilu.\n\n"}
{"id": "617927", "url": "https://cs.wikipedia.org/wiki?curid=617927", "title": "Michel Bergeron Trophy", "text": "Michel Bergeron Trophy\n\nMichel Bergeron Trophy je hokejová trofej udělovaná každoročně nejlepšímu útočníkovi mezi nováčky juniorské ligy Quebec Major Junior Hockey League. Mezi roky 1969 a 1980 byla udělována trofej pro nejlepšího nováčka, ale poté vznikla Michel Bergeron Trophy pro nejlepšího útočníka nováčků a Raymond Legacé Trophy pro nejlepšího defenzivního nováčka. V roce 1991 vznikl RDS Cup pro nejlepšího nováčka.\n"}
{"id": "617929", "url": "https://cs.wikipedia.org/wiki?curid=617929", "title": "Kvalifikace (osobní)", "text": "Kvalifikace (osobní)\n\nKvalifikace je způsobilost řádně vykonávat určitou pracovní činnost, určitou pozici nebo určité povolání. Kvalifikace v sobě zahrnuje znalosti, dovednosti a kompetence, které jsou pro vykonávání příslušné činnosti, pozice nebo povolání potřebné. Kvalifikaci lze získat vzděláváním ve škole nebo v kurzu, praxí nebo samostudiem. Kvalifikace zpravidla bývá potvrzována určitým dokladem (vysvědčením, osvědčením, diplomem, certifikátem aj.).\n\nV České republice je vytvářená Národní soustava kvalifikací (NSK), která je navázána na Evropský rámec kvalifikací (EQF). Vytvářejí ji zástupci zaměstnavatelů (zaměstnavatelských a profesních společenstev, asociací, svazů, cechů, komor, významných podniků), kteří jsou sdružení v tzv. Sektorových radách, pod metodickým vedením Národního ústavu odborného vzdělávání, s podporou Evropského sociálního fondu.\nKaždá kvalifikace v NSK má svůj kvalifikační standard a hodnotící standard. NSK, její struktura a prvky i pravidla zkoušek pro jednotlivé kvalifikace jsou dány Zákonem č. 179/2006 Sb, O uznávání výsledků dalšího vzdělávání.\n\nZkoušky z jednotlivých kvalifikací NSK provádějí tzv. Autorizované osoby (mají oprávnění ověřovat příslušnou kvalifikaci, které jim udělilo věcně příslušné ministerstvo - tzv. Autorizující orgán). Připuštění ke zkoušce není podmíněno absolvováním žádného vzdělávání - podstatné je, co člověk předvede u zkoušky a nezáleží na tom jak se to naučil.\n\n\n"}
{"id": "617930", "url": "https://cs.wikipedia.org/wiki?curid=617930", "title": "Raymond Lagacé Trophy", "text": "Raymond Lagacé Trophy\n\nRaymond Lagacé Trophy je hokejová trofej udělovaná každoročně nejlepšímu obránci nebo brankáři mezi nováčky juniorské ligy Quebec Major Junior Hockey League. Mezi roky 1969 a 1980 byla udělována trofej pro nejlepšího nováčka, ale poté vznikla Michel Bergeron Trophy pro nejlepšího útočníka nováčků a Raymond Legacé Trophy pro nejlepšího defenzivního nováčka. V roce 1991 vznikl RDS Cup pro nejlepšího nováčka.\n"}
{"id": "617931", "url": "https://cs.wikipedia.org/wiki?curid=617931", "title": "Malá Poľana", "text": "Malá Poľana\n\nMalá Poľana nese několik sídel:\n\n"}
{"id": "617934", "url": "https://cs.wikipedia.org/wiki?curid=617934", "title": "RDS Cup", "text": "RDS Cup\n\nRDS Cup je hokejová trofej udělovaná každoročně nejlepšímu nováčkovi juniorské ligy Quebec Major Junior Hockey League. Mezi roky 1991 a 1994 byla trofej nazývána Molson Cup a mezi roky 1994 a 1996 New Face Cup.\n"}
{"id": "617935", "url": "https://cs.wikipedia.org/wiki?curid=617935", "title": "TGF-β receptor", "text": "TGF-β receptor\n\nTGF-β receptor je membránový, obvykle dimerický receptor, který váže TGF-β (transforming growth factor beta) a převádí signál dále směrem dovnitř buňky. Každý TGF monomer prochází skrz membránu pouze jednou a pracuje jako serin/threonin kináza. Existují tři typy TGF-β receptorů (I, II, III), ale především první dva vykazují vzájemnou podobnost. Velmi často se stává, že se TGF-β naváže na dimer TGF-β receptorů II. typu, načež tento komplex rekrutuje dimer TGF-β receptoru I. typu, čímž vzniká finální aktivovaný tetramerový komplex receptorů. Následně se signál přenáší dovnitř buňky, typicky do jádra, kde ovlivňuje expresi. Prostředníkem mezi TGF-β receptorem a jádrem bývají transkripční faktory Smad.\n\nNa podobné receptory se váží i ostatní členové TGF-β superrodiny (BMP, aktivin, inhibiny či octomilčí decapentaplegic).\n\nVazba TGF-β na tetramer receptorů, přenos signálu do jádra:\n"}
{"id": "617941", "url": "https://cs.wikipedia.org/wiki?curid=617941", "title": "Bik'at Sachnin", "text": "Bik'at Sachnin\n\nBik'at Sachnin (: בקעת סחנין, \"Sachninské údolí\") je údolí v severním Izraeli, v Dolní Galileji.\n\nNachází se v nadmořské výšce necelých 200 metrů. Leží v něm několik měst: Sachnin, Araba a Dejr Channa. Na jihu je od sousedního velkého údolí Bejt Netofa odděleno pásem hornatiny Harej Jatvat s dílčími vrcholky jako Har Netofa, Har Avtalijon, Har ha-Achim, Har Morsan, Har ha-Š'avi a Har Acmon. Na západě končí soutěskou u vrchu Giv'at Sachnit, kudy nejzápadnější sektor údolí opouští vádí Nachal Sachnin.\n\nNa severní straně tvoří hranice údolí několik menších pahorků jako Giv'at Karad (s vesnicí Ešchar) nebo Har Chilazon u vesnice Lotem. Na severovýchodní straně některé výběžky údolí dosahují až k úpatí masivu Har Kamon. Východní okraj je tvořen terénním zlomem, který vymezuje také rozvodí mezi Středozemním mořem a Galilejským jezerem (vádí Nachal Calmon).\n\nZatímco západní část údolí je odvodňována tokem Nachal Sachnin, pak téměř celý zbytek patří do povodí vádí Nachal Chilazon a jeho přítoků Nachal Chana, Nachal Chanina a Nachal Morsan. Pouze vádí Nachal Kecach a Nachal Kamon na severovýchodním okraji údolí náležejí již do povodí Nachal Calmon.\n\nCentrální oblasti údolí jsou z velké části zemědělsky využívány. Jižní okraj má husté osídlení, převážně arabské. Na okolních pahorcích a náhorních terasách pak ve 2. polovině 20. století vznikla i síť menších židovských sídel vesnického typu. Dopravní osou údolí je lokální silnice 805, jež propojuje ve východozápadním směru všechna zdejší větší sídla.\n\n"}
{"id": "617945", "url": "https://cs.wikipedia.org/wiki?curid=617945", "title": "Michel Brière Memorial Trophy", "text": "Michel Brière Memorial Trophy\n\nMichel Brière Memorial Trophy je hokejová trofej udělovaná každoročně nejužitečnějšímu hokejistovi juniorské ligy Quebec Major Junior Hockey League. Trofej je pojmenována po bývalém hráči QMJHL a NHL Michelovi Brièrovi, který se zabil při autonehodě.\n\n"}
{"id": "617946", "url": "https://cs.wikipedia.org/wiki?curid=617946", "title": "Seznam encyklik Jana Pavla II.", "text": "Seznam encyklik Jana Pavla II.\n\nToto je seznam encyklik Jana Pavla II.\n\n\n"}
{"id": "617948", "url": "https://cs.wikipedia.org/wiki?curid=617948", "title": "Paul Dumont Trophy", "text": "Paul Dumont Trophy\n\nPaul Dumont Trophy je hokejová trofej udělovaná každoročně \"osobnosti roku\" jakkoliv spojené s juniorskou ligou Quebec Major Junior Hockey League.\n"}
{"id": "617949", "url": "https://cs.wikipedia.org/wiki?curid=617949", "title": "Městský soud v Praze", "text": "Městský soud v Praze\n\nMěstský soud v Praze je krajský soud se sídlem v hlavním městě Praze, jehož působnost je dána pouze pro území hlavního města, pro obce Středočeského kraje je jako krajský soud zřízen Krajský soud v Praze. Co do počtu soudců je Městský soud v Praze největším českým soudem vůbec.\n\nMěstský soud v Praze vznikl až v roce 1960, do té doby existoval pro Prahu i okolní obce jeden Krajský soud v Praze. Ten vznikl jako Zemský soud v Praze už roku 1850, později byl rozdělen na specializovaný zemský soud civilní (sídlil na Ovocném trhu) a zemský soud trestní (sídlil ve Spálené ulici), existoval také zemský soud obchodní, ale po roce 1949 byly všechny tři sloučeny do jednoho obecného krajského soudu.\n\nV letech 1992–2000 v jeho obvodu a zároveň v obvodu Krajského soudu v Praze působil samostatný Krajský obchodní soud v Praze, rozhodující v obchodních věcech a vedoucí obchodní rejstřík, který byl poté začleněn do pražského městského soudu.\n\nSoud má celkem tři pracoviště: ve Spálené ulici na Novém Městě (hlavní budova, věci občanskoprávní a trestní) a ve Slezské ulici na Vinohradech (věci obchodní a správní; až do září 2018 byl správní úsek v Hybernské ulici na Novém Městě). Centrální spisovna soudu, kterou využívají i pražské obvodní soudy a další justiční složky, se nachází v Hostivici u Prahy.\n\nHlavní budova soudu navazuje přímo na novoměstskou radnici, která nyní stejně jako dříve slouží městské správě, ale na přelomu 18. a 19. století byla upravena pro účely zemského trestního soudu. Souzen zde byl např. Václav Babinský nebo se zde odehrál proces s Omladinou. Na nádvoří radnice se konaly i popravy. Teprve v letech 1901–1903 byl na místě sousedících starších domů čp. 3 až 9 podle projektu vídeňského architekta Förstera vybudován v monumentálním stylu německo-francouzské novorenesance rozsáhlý pětikřídlý justiční palác s několika nádvořími. Průčelí jak do Spálené ulice, kde se nachází hlavní vchod se šesti sloupy, tak do Karlova náměstí zdobí přepásané pilastry, lví masky, šambrány a štíty se zavíjenými ornamenty.\nBudova na Vinohradech byla postavena architektem Aloisem Dryákem v letech 1926–1928 v klasicizujícím stylu a původně byla sídlem Tabákové režie. Jde o dominantní trojkřídlou budovu o čtyřech patrech, přičemž první patro je zdobeno štukovými kruhy a reliéfy zpodobňující tabákovou plantáž od Josefa Jiříkovského, jinak je fasáda pásově rustikovaná. Mezi ulicemi Slezskou a Blanickou budova vytváří čtvrtkruh, k Sázavské ulici vystupuje rizalit. Nad hlavním vstupním portálem je původní československý státní znak, uvnitř upoutá reprezentativní trojramenné schodiště. Výzdoba pochází od sochaře Jaroslava Horejce. Budova je od roku 2003 chráněna jako nemovitá kulturní památka.\n\nMěstský soud rozhoduje především o odvoláních proti rozhodnutím pražských obvodních soudů a sám rozhoduje jako soud prvního stupně ve specializované agendě (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), o odvoláních pak rozhoduje Vrchní soud v Praze. Vzhledem k působnosti vůči hlavnímu městu je významným správním soudem, agendu veřejných rejstříků právnických a fyzických osob vykonává navíc také pro obvod Krajského soudu v Praze (v obchodním rejstříku městského soudu je zapsána téměř polovina všech českých obchodních společností), a je také výjimečný v tom, že je v České republice jediným soudem prvního stupně pro věci průmyslového vlastnictví a ochrany práv k odrůdám.\n\nDo obvodu Městského soudu v Praze patří obvody těchto okresních soudů:\n\n"}
{"id": "617950", "url": "https://cs.wikipedia.org/wiki?curid=617950", "title": "QMJHL Humanitarian of the Year", "text": "QMJHL Humanitarian of the Year\n\nQMJHL Humanitarian of the Year je hokejová trofej udělovaná každoročně hráči juniorské ligy Quebec Major Junior Hockey League, který se nejvíce zapojil do humanitární pomoci.\n"}
{"id": "617951", "url": "https://cs.wikipedia.org/wiki?curid=617951", "title": "Telus Cup - Defensive", "text": "Telus Cup - Defensive\n\nTelus Cup – Defensive je hokejová trofej udělovaná každoročně nejlepšímu defenzivnímu hráči juniorské ligy Quebec Major Junior Hockey League. Tato trofej se mezi lety 1989 a 1994 jmenovala Shell Cup a mezi lety 1994 a 1997 Ford Cup.\n"}
{"id": "617952", "url": "https://cs.wikipedia.org/wiki?curid=617952", "title": "Telus Cup - Offensive", "text": "Telus Cup - Offensive\n\nTelus Cup – Offensive je hokejová trofej udělovaná každoročně nejlepšímu ofenzivnímu hráči juniorské ligy Quebec Major Junior Hockey League. Tato trofej se mezi lety 1989 a 1994 jmenovala Shell Cup a mezi lety 1994 a 1997 Ford Cup.\n"}
{"id": "617955", "url": "https://cs.wikipedia.org/wiki?curid=617955", "title": "Krajský soud v Praze", "text": "Krajský soud v Praze\n\nKrajský soud v Praze je krajský soud se sídlem v hlavním městě Praze, jehož působnost je ale dána pouze pro obce Středočeského kraje. Pro území hlavního města je jako krajský soud zřízen Městský soud v Praze.\n\nZemský soud v Praze jakožto moderní obecný soud vznikl roku 1850, navazoval ovšem na zdejší dřívější zemský soud pro privilegované osoby. Později byl rozdělen na \"Zemský soud civilní v Praze\" (sídlil v soudním komplexu mezi Ovocným trhem a Celetnou ulicí) a \"Zemský soud trestní v Praze\" (sídlil nejdříve v komplexu budov na rohu Spálené ulice a Karlova náměstí, pak přesídlil do justičního paláce na Pankráci), vedle nich navíc existoval samostatný \"Zemský soud obchodní v Praze\". Po roce 1928 se označovaly jako soudy krajské a po roce 1949 byly všechny sloučeny do jednoho obecného krajského soudu, navíc do jeho působnosti přešla i území zrušených krajských soudů v Kutné Hoře a Mladé Boleslavi. Roku 1960 vznikl naopak samostatný krajský soud pouze pro území hlavního města Prahy s názvem Městský soud v Praze.\n\nV letech 1992–2000 v jeho obvodu a zároveň v obvodu Městského soudu v Praze působil samostatný \"Krajský obchodní soud v Praze\", rozhodující v obchodních věcech a vedoucí obchodní rejstřík, který byl poté začleněn do pražského městského soudu.\n\nSoud se nachází v klasicizujícím justičním paláci s dominantním průčelím do náměstí Kinských na Smíchově. Původně zde sídlil také Obvodní soud pro Prahu 5. Jde o komplex třípatrových budov obepínajících vnitřní nádvoří, který byl postaven v letech 1892–1902 částečně na místě zbourané dřevěné divadelní arény Pavla Švandy ze Semčic. Původně šlo o vojenská kasárna, pojmenovaná podle arcivévody Albrechta, v nichž sídlil jedenáctý pěší pluk. Za první republiky se přejmenovaly na Štefánikova kasárna, během německé okupace zde sídlilo vládní vojsko a po válce nesly jméno Julia Fučíka. Před soudem, který se sem nastěhoval v 90. letech 20. století, se nachází fontána, která vystřídala známý tank č. 23.\n\nKrajský soud rozhoduje především o odvoláních proti rozhodnutím okresních soudů ve svém obvodu, v některých případech (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.) rozhoduje sám jako soud prvního stupně, o odvoláních pak rozhoduje Vrchní soud v Praze. Vykonává také agendu správního soudnictví.\n\nAgendu veřejných rejstříků právnických a fyzických osob (obchodní rejstřík, spolkový rejstřík, nadační rejstřík, rejstřík ústavů, rejstřík společenství vlastníků jednotek a rejstřík obecně prospěšných společností) však v jeho obvodu vykonává Městský soud v Praze.\n\nDo obvodu Krajského soudu v Praze patří obvody těchto okresních soudů:\n\n"}
{"id": "617957", "url": "https://cs.wikipedia.org/wiki?curid=617957", "title": "Harej Jatvat", "text": "Harej Jatvat\n\nHarej Jatvat (: הרי יטבת) je horský pás o nadmořské výšce přes 500 metrů v severním Izraeli, v Dolní Galileji.\n\nProbíhá ve východozápadním směru (s mírným vyklenutím k severu) v délce cca 15 kilometrů. Na jižní straně prudce stoupá ze dna údolí Bejt Netofa. Vrcholové partie mají mírně zvlněný reliéf a jsou silně zalesněné. Stojí tu několik menších sídel vesnického typu jako Jodfat, Koranit, Šechanija, Rakefet, Avtalijon nebo Hararit. Harej Jatvat mají několik dílčích vrcholků, zejména Har Netofa, Har Avtalijon, Har ha-Achim, Har Morsan, Har ha-Š'avi a Har Acmon. Na severním okraji se terén postupně snižuje do údolí Bik'at Sachnin, na jehož úpatí leží velká města jako Sachnin, Araba a Dejr Channa.\n\n"}
{"id": "617960", "url": "https://cs.wikipedia.org/wiki?curid=617960", "title": "Ekodukt", "text": "Ekodukt\n\nEkodukt je speciální mostní objekt, který překonává umělou liniovou překážku (například dálnici, rychlostní komunikaci) v migračních trasách divoké zvěře a má sloužit migraci živočichů, zejména velkých savců, a snížit negativní dopady fragmentace krajiny. Jejich existence na dopravních stavbách snižuje riziko střetu vozidel s přebíhající zvěří. Zpravidla jde o sypané stavby s tunelovým profilem průjezdu, finančně většinou náročnější než obyčejné mosty. Jsou-li správně navrženy a postaveny, využívá je velmi široké spektrum druhů bezobratlých živočichů i obratlovců včetně velkých druhů savců.\n\nJako ekodukty se obvykle označují pouze nadchody pro zvěř. Prostupnosti krajiny však slouží i podchody, tvořené zejména částmi silnice vedenými po mostě nebo estakádě primárně z jiných důvodů, zejména při překlenování údolí či jako estakády v plochých záplavových územích. Nadchodové ekodukty nebo speciální podchody pro živočichy se tak staví zejména v rozsáhlejší ploché krajině mimo údolní nivy. Nadchody jsou živočichy využívány více, protože jsou pokryty vegetací, jejíž rozvoj srážkový a světelný stín v podchodech neumožňuje (podchody se někdy budují pro drobné obojživelníky či plazy, například žáby či užovky). Jako pomoc pro druhy snažící se překonat silnice byly navrženy také speciální nadzemní dráhy pro opice, mosty pro migrující kraby nebo tunely pro slony. \nNěkdy plní prostředí takové charakteristiky, že zvířata nepřekračují hranice jistého území, přestože jim v tom fyzicky nic nebrání. Například bylo zjištěno, že i čtvrt století od pádu Železné opony se jeleni neopovažují překročit česko-německou hranici. Stejně tak bylo zjištěno, že některé ptáky od migrace odrazuje například vysokofrekvenční vedení, které jejich smysly (zřejmě vnímáním magnetického pole) patrně vypadá jako dlouhý, velmi chaoticky světélkující objekt. Podobně se například chovají krávy, které se bojí překročit nakreslené čáry na zemi nebo některé druhy divoké zvěře, které se vyhýbají tlustému nadzemnímu potrubí, přestože by ho za normálních okolností bez problému podlezly. V současnosti jsou budovány i stavby čelící takovým problémům.\n\nV českých podmínkách je ekoduktů v poměru k délce dálniční sítě relativně hodně, ale z hlediska účelnosti a nákladů je jejich výstavba ve srovnání s jinými zeměmi výrazně méně efektivní. Označování některých mostních staveb za ekodukty se uplatňuje například jako způsob, jak most sloužící primárně jinému účelu rozpočtově vykázat jako ekologickou stavbu. Ekodukty postavené v nevhodných místech, kde přechodu zvěře fakticky neslouží, slouží i k navyšování nákladů na stavby a také jako prostředek, jak do budoucna dokázat, že jsou ekodukty nepotřebné. Například ŘSD buduje ekodukty obvykle nikoliv tam, kde je doporučují experti po náležitém biologickém průzkumu, ale podle zatím neznámých kritérií na skoro libovolném úseku dálnice. ŘSD ve své studii tvrdilo, že 12 již vybudovaných ekoduktů velcí savci vůbec nevyužívají, přičemž údajnou studii odmítá zveřejnit. Zřejmé není ani to, které ze staveb ŘSD vykazuje jako ekodukty. Příklady zpochybňovaných ekoduktů je například sypaný most na dálnici D47 (D1) u Hrabůvky, který ŘSD označovalo jako ekodukt, ačkoliv migrační studie zpracovaná v rámci posuzování vlivu na životní prostředí (EIA), orgán ochrany přírody ani žádná jiná ochranářská organizace zde ekodukt nenavrhovala a most slouží pro převod místní komunikace, plynovodu a drobné vodoteče. \n\nZpochybňována je rovněž smysluplnost pěti ekoduktů na Pražském okruhu, dva u Cholupic a dva u Jesenice. Pětice ekoduktů na Pražském okruhu staví Českou republiku do popředí v počtu ekoduktů na kilometr rychlostních silnic, ačkoliv čtyři z nich jsou spíše nadbytečné, protože zde není důvod předpokládat migraci žádných ohrožených druhů zvěře a navíc lze očekávat postupnou zástavbu oblasti. Modelový příklad zcela nefunkčního ekoduktu se nachází na dálnici D6 západně od Karlových Varů. Původně byl navržen správně, ovšem pozdější změna územního plánu sousední obce výstavbou zablokovala všechny přístupové cesty zvěře k ekoduktu na jižní straně. Ekodukt však byl přesto postaven. Podle Václava Hlaváče z AOPK ČR je příčinou neexistence jasné státní koncepce a nedostatečný monitoring účinnosti realizovaných opatření, chybějící legislativní ochrana dálkových migračních koridorů, nejednotnost posuzování vlivu staveb na životní prostředí (EIA) atd.\n\nV Německu bylo podle údajů Spolkového úřadu pro ochranu přírody koncem roku 2011 v provozu 58 ekoduktů, dalších 18 ve výstavbě a 55 plánovaných.\n\nCena standardního ekoduktu o šířce 40–60 metrů se v Německu a Rakousku pohybuje kolem 2,5 – 3 milionů euro, v dalších dotazovaných zemích (Polsko, Holandsko, Španělsko) v rozsahu 2,5 až 5 milionů euro, tedy v přepočtu asi 62 až 125 milionů Kč. Ceny staveb stejných parametrů v České republice jsou i několikanásobně vyšší.\n\n"}
{"id": "617962", "url": "https://cs.wikipedia.org/wiki?curid=617962", "title": "Roman Hlinovský", "text": "Roman Hlinovský\n\nBrig. gen. ing. Roman Hlinovský (* 3. února 1968) je český hasič, od roku 2015 ředitel Hasičského záchranného sboru hlavního města Prahy.\n\nOd října 1988 do listopadu 2004 působil u Hasičského záchranného sboru podniku SPOLANA, a.s. Neratovice. Z funkce hasiče postupně přešel na pozici velitele družstva, zástupce velitele jednotky a velitele jednotky HZS. \n\nV období od 1. prosince 2004 do 1. prosince 2010 vykonával funkci náměstka krajského ředitele pro IZS a operační řízení Hasičského záchranného sboru Libereckého kraje. 1. prosince 2010 byl jmenován do funkce krajského ředitele.\n\nV roce 2012 se zúčastnil mise HZS ČR v Afghánistánu, kde ve spolupráci s Provinčním rekonstrukčním týmem shromažďoval informace z oblasti krizového řízení a zabezpečoval základní výcvik pro hasičskou jednotku provincie Logar.\n\nV květnu 2014 byl vyslán Evropskou komisí do Srbska. Zde jako expert na povodně pomáhal jako člen European Civil Protection Teamu koordinovat mezinárodní pomoc v zatopených oblastech.\n\n1. dubna 2015 byl generálním ředitelem Hasičského záchranného sboru ČR vybrán do funkce ředitele HZS hlavního města Prahy.\n\n28. října 2015 byl prezidentem republiky jmenován do hodnosti brigádního generála.\n\nRoman Hlinovský je absolventem Vysoké školy báňské v oboru Technika požární ochrany a bezpečnosti průmyslu. Jako hasič pracuje od 1. října 1988, kdy nastoupil u jednotky požární ochrany podniku Spolana Neratovice.\n\nŽije v Neratovicích, má dvě děti.\n\nRoman Hlinovský je nositelem medaile Hasičského záchranného sboru \"Za statečnost\", kterou obdržel za mimořádné nasazení při řešení úniků nebezpečných látek (chloru) v areálu podniku Spolana při povodních v roce 2002.\n\nV srpnu 2010 z titulu funkce řídícího důstojníka kraje řídil nasazování sil a prostředků HZS a jako člen krizového štábu Libereckého kraje koordinoval při povodních činnost integrovaného záchranného systému na území Libereckého kraje. Pro jeho profesionalitu a osobní nasazení mu byla dne 28. října 2010 udělena Medaile Za zásluhy III. stupně za zásluhy o stát v oblasti bezpečnosti státu a občanů.\n"}
{"id": "617964", "url": "https://cs.wikipedia.org/wiki?curid=617964", "title": "Har Netofa", "text": "Har Netofa\n\nHar Netofa (: הר נטופה) je vrch v horském pásu Harej Jatvat o nadmořské výšce 526 metrů v severním Izraeli, v Dolní Galileji.\n\nNachází se cca 2 kilometry jižně od města Dejr Channa. Má podobu částečně zalesněného kopce, jehož vrcholová partie je ale stavebně využita a stojí na ní vesnice Hararit. Na jižní straně terén prudce spadá do údolí Bejt Netofa, přičemž výškový rozdíl mezi jeho dnem a vrcholkem hory přesahuje 350 metrů. Výrazné je i klesání východních úbočí hory, směrem k vádí Nachal Calmon. Ve svahu se zde nachází i pramen \"Ajn al-Nachla\" (עין א-נחלה). Na západní straně hory začíná Vádí al-Chasin a za ním sousední hora Har Avtalijon. Severní svahy pozvolna klesají k městu Dejr Channa. Na východním okraji vrcholové plošiny byla v roce 1965 knězem Jakobem Wilbrandem z Nizozemska zřízena poustevna, dnes malý klášter. Jeho vznik byl inspirován příběhy věznění v koncentračním táboře a utrpení Židů během holokaustu, které Jakob Wilbrand slýchal od svého strýce. Rozhodl se pak zde zbudovat místo pro meditaci.\n\n"}
{"id": "617966", "url": "https://cs.wikipedia.org/wiki?curid=617966", "title": "Har Avtaljon", "text": "Har Avtaljon\n\nHar Avtaljon (: ) je vrch v horském pásu Harej Jatvat o nadmořské výšce 424 metrů v severním Izraeli, v Dolní Galileji.\n\nNachází se necelé 2 kilometry jihovýchodně od města Araba. Má podobu nevýrazného, zčásti zalesněného pahorku, který vystupuje jen mírně nad hranu několik kilometrů dlouhého terénního stupně, který jižně odtud padá do údolí Bejt Netofa, přičemž výškový rozdíl mezi jeho dnem a vrcholkem hory přesahuje 250 metrů. Vrcholová partie je zčásti zemědělsky využita (sady), zčásti zalesněna. Necelý 1 kilometr západně od vrchu leží vesnice Avtaljon a dál k západu sousední vrch Har ha-Achim. Na východní straně hory začíná Vádí al-Chasin a za ním sousední hora Har Netofa. Severní svahy pozvolna klesají k městu Araba.\n\n"}
{"id": "617969", "url": "https://cs.wikipedia.org/wiki?curid=617969", "title": "Rudolf König", "text": "Rudolf König\n\nRudolf König (18. srpna 1865 – 30. ledna 1927) byl rakouský obchodník, amatérský astronom a selenograf.\n\nZbudoval vlastní observatoř a provedl kolem 47 000 měření měsíčních útvarů. Jeho dalekohled od firmy Zeiss je umístěn ve Štefánikově hvězdárně v Praze. Je po něm pojmenován kráter König na přivrácené straně Měsíce.\n"}
{"id": "617970", "url": "https://cs.wikipedia.org/wiki?curid=617970", "title": "Har ha-Achim", "text": "Har ha-Achim\n\nHar ha-Achim (: הר האחים, doslova „\"Hora Bratrů\"“) je vrch v horském pásu Harej Jatvat o nadmořské výšce 521 metrů v severním Izraeli, v Dolní Galileji.\n\nNachází se necelé 2 kilometry jižně od města Araba. Má podobu výrazného kopce se zalesněnými svahy a zčásti odlesněnou vrcholovou partií. Na jižní straně vede lokální silnice 7955 z vesnice Avtalijon do Jodfatu, která sleduje okraj terénního stupně, jenž dál na jih odtud padá strmě do údolí Bejt Netofa. Výškový rozdíl mezi dnem údolí a vrcholkem hory přesahuje 350 metrů. Tato zlomová linie pokračuje východním i západním směrem dalšími dílčími vrcholy (Har Avtalijon a Har ha-Š'avi). Severní svahy pozvolna klesají k městu Araba, na severozápad stéká ze svahů sezónní tok, který dává základ vádí Nachal Morsan. Hora je turisticky využívána. Pojmenována je podle dvou bratrů z nedalekého starověkého Jodfatu, kteří jsou připomínáni pro své hrdinské chování během první židovské války v 1. století křesťanského letopočtu.\n\n"}
{"id": "617974", "url": "https://cs.wikipedia.org/wiki?curid=617974", "title": "Har ha-Š'avi", "text": "Har ha-Š'avi\n\nHar ha-Š'avi (: הר השאבי) je vrch v horském pásu Harej Jatvat o nadmořské výšce 534 metrů v severním Izraeli, v Dolní Galileji.\n\nNachází se cca 3 kilometry jižně od města Sachnin. Má podobu protáhlého kopce s řídce zalesněnými svahy. Podél severního okraje hory vede lokální silnice 7955 z vesnice Avtalijon do Jodfatu. Jižně od vrcholu začíná okraj terénního stupně, jenž pak dál na jih padá strmě do údolí Bejt Netofa. Výškový rozdíl mezi dnem údolí a vrcholkem hory přesahuje 350 metrů. V tomto svahu se nachází beduínská lokalita Hudžajrat Dahara. Tato zlomová linie pokračuje východním i západním směrem dalšími dílčími vrcholy. Hora je turisticky využívána. Na severu terén přechází v rozsáhlou náhorní planinu, z níž vystupuje pahorek Har Morsan, která pak pozvolna klesá k městu Sachnin.\n\n"}
{"id": "617978", "url": "https://cs.wikipedia.org/wiki?curid=617978", "title": "Krajský soud v Českých Budějovicích", "text": "Krajský soud v Českých Budějovicích\n\nKrajský soud v Českých Budějovicích je krajský soud se sídlem v Českých Budějovicích, který má už od roku 1994 zřízenou pobočku v Táboře. Rozhoduje především o odvoláních proti rozhodnutím okresních soudů ve svém obvodu, v některých případech (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.) rozhoduje sám jako soud prvního stupně, o odvoláních pak rozhoduje Vrchní soud v Praze. Vykonává také agendu správního soudnictví. Co do počtu soudců je nejmenším krajským soudem. \n\nVznikl roku 1850, tehdy ale s menší územní působností, až po roce 1949 do jeho působnosti přešla většina území zrušených krajských soudů v Písku a v Táboře. V protektorátním období bylo jeho sídlo načas přeneseno do Vodňan.\n\nSoud sídlí v historické budově na Zátkově nábřeží, kde se nachází i odloučené pracoviště Okresního soudu v Českých Budějovicích (pro věci trestní a opatrovnické). Pobočka v Táboře se nachází na třídě kpt. Jaroše, kde sídlí i odloučené pracoviště Okresního soudu v Táboře (pro věci trestní).\n\nJustiční palác, sloužící nejen krajskému a okresnímu soudu, ale i místní věznici, byl postaven v letech 1902–1905. Původně měl mít čelo na opačné straně a směrem do města měla být situována věznice, ale po protestech veřejnosti byl plán změněn. Také samotnou stavbu provázely protesty a kritika v novinách, pramenící z tehdejších národnostních sporů v Českých Budějovicích, neboť realizací byla pověřena německá stavební společnost a Češi nebyli připuštěni ani k řemeslnickým pracím. Krajský soud je mohutná šestiboká stavba v novorenesančním slohu, s vězeňskou kaplí, která je směrem k Lidické ulici ve štítu ozdobena váhami s mečem, který je obtočen hadem, a u původního vstupu do věznice na ulici F. A. Gerstnera anděly posledního soudu.\n\nPřímo do obvodu Krajského soudu v Českých Budějovicích patří obvody těchto okresních soudů:\n\nPobočce v Táboře je svěřena většina občanskoprávních a trestních věcí z obvodů těchto okresních soudů:\n\n"}
{"id": "617979", "url": "https://cs.wikipedia.org/wiki?curid=617979", "title": "NR-1", "text": "NR-1\n\nNR-1 byla výzkumná jaderná ponorka provozovaná v letech 1969–2009 námořnictvem Spojených států amerických. Sloužila zejména k oceánografickému výzkumu, vyhledávání a vyzvedávání objektů z mořského dna a k údržbě podmořských zařízení. Je jedinou postavenou jadernou výzkumnou ponorkou amerického námořnictva a první jadernou ponorkou specializovanou na hloubkové ponory. Díky jadernému pohonu operace ponorky omezovalo pouze množství nesených zásob. Autonomie provozu přitom dosahovala 30 dnů. Od vyřazení ponorky USS \"Kamehameha\" (SSBN-642) v roce 2002 do svého vlastního vyřazení roku 2008 byla NR-1 nejstarší americkou jadernou ponorkou v aktivní službě. Ponorka NR-1 (\"Nuclear Powered Research Vehicle\") nebyla oficiální součástí amerického námořnictva, nenesla označení USS a její existence byla dlouhodobě utajována. Ponorka, která nikdy nedostala jméno, byla přezdívána Nerwin.\n\nIniciátorem vývoje výzkumné ponorky NR-1 byl roku 1964 americký admirál Hyman G. Rickover. Vývoj ponorky byl zahájen v 60. letech 20. století. Stavbu provedla loděnice Electric Boat Division společnosti General Dynamics v Grotonu ve státě Connecticut. Stavba byla zahájena 10. června 1967, trup byl na vodu spuštěn 25. ledna 1969 a hotová ponorka byla dne 22. října 1969 předána americkému námořnictvu.\n\nPosádku ponorky tvořily dva důstojníci, tři námořníci a dva vědci. Ponorka nebyla vyzbrojena. Byla vybavena citlivým sonarovým systémem, hydraulickou robotickou rukou pro manipulaci s předměty o hmotnosti až jedné tuny, třemi čtyřpalcovými pozorovacími průzory, kamerovým systémem (16 různých kamer) a externím osvětlením (19× 250 W, 2× 500 W a 8× 1000 W). Maximální hloubka ponoru byla 724 metrů, přičemž zatažitelný podvozek (s pneumatikami Goodyear) plavidlu umožňoval pohyb po mořském dně. Pohonný systém tvořil tlakovodní jaderný reaktor, turbogenerátor o výkonu 100 hp a dva elektromotory, pohánějící dva lodní šrouby. Ponorka dosahovala rychlosti 4,5 uzlu na hladině a 3,5 uzlu pod hladinou. Manévrovací schopnosti zlepšovaly čtyři vrtule v prstencích v trupu (\"ducted thrusters\") – dvě na přídi a dvě na zádi. Ponorka dále měla klasická hloubková kormidla umístěná na věži a směrové kormidlo na zádi.\n\nNR-1 operovala v úzké součinnosti se svou mateřskou lodí MV \"Carolyn Chouest\", která ji také ponořenou odvlékala do operační oblasti. Část misí provedených NR-1 zůstala utajena. Využívána byla i civilními institucemi. V roce 1976 v Atlantiku vyhledala stíhací letoun F-14 Tomcat, který spadl z paluby letadlové lodě s nejméně jednou, tehdy zcela novou, protiletadlovou řízenou střelou dlouhého dosahu Phoenix v podvěsu. V roce 1986 se podílela na hledání trosek raketoplánu Challenger a část jich vyzvedla. V roce 1994 nalezla a vyzvedla části havarovaného stíhacího letounu F-15 Eagle amerického letectva. V roce 1995 Robert Ballard použil NR-1 k prozkoumání vraku pasažérské lodě \"Britannic\", která se za první světové války potopila na mině. V roce 1997 společně s dálkově ovládanou miniponorkou \"Jason\" vyhledávala a zkoumala vraky lodí, které zajišťovaly dopravu mezi starověkým Římem a Kartágem. NR-1 přitom ve velkých hloubkách nalezla pět dosud neznámých vraků. Během průzkumu norských fjordů a přístavů NR-1 během 12 hodin nalezla 26 lodních vraků, včetně americké ponorky třídy \"O\" USS \"O-12\" (SS-73).\n\nV roce 1999 se podílela na hledání trosek zříceného Boeingu 767 letu EgyptAir 990. V roce 2002 prozkoumala vrak obrněnce USS \"Monitor\" a trosky vzducholodě USS \"Akron\" (ZRS-4). Během svého posledního nasazení v roce 2008 NR-1 neúspěšně hledala vrak USS \"Bonhomme Richard\", která byla roku 1779 potopena britským námořnictvem v bitvě u Flamborough Head.\n\nSlavnostní ukončení služby ponorky proběhlo 21. listopadu 2008 na ponorkové základně v New London ve státě Connecticut. V prosinci 2009 byla vyřazená ponorka přesunuta do loděnice Portsmouth Naval Shipyard v Kittery ve státě Maine, kde byla deaktivována. Poté byly části ponorky vystaveny v Submarine Force Library and Museum v Grotonu (to vystavuje i první jadernou ponorku USS \"Nautilus\").\n\nŘídící centrum ponorky NR-1 bylo 8. května 2018 předáno US Naval Undersea Museum v Keyportu ve státě Washington.\n\n"}
{"id": "617980", "url": "https://cs.wikipedia.org/wiki?curid=617980", "title": "Har Acmon", "text": "Har Acmon\n\nHar Acmon (: הר עצמון) je vrch v horském pásu Harej Jatvat o nadmořské výšce 547 metrů v severním Izraeli, v Dolní Galileji.\n\nNachází se cca 1,5 kilometru jižně od vesnice Jodfat. Má podobu výrazného kopce s převážně zalesněnými svahy, který na všech stranách vystupuje nad okolní krajinu. Na jih a východ od vrcholu začíná terénní zlom, jenž padá strmě do údolí Bejt Netofa k městu Kafr Manda. Výškový rozdíl mezi dnem údolí a vrcholkem hory přesahuje 350 metrů. Strmý spád mají i severní svahy, které klesají do údolí vádí Nachal Jodfat. Na západní straně se do terénu rovněž výrazně zařezává vádí Nachal Evlajim, které odděluje na protější straně stojící obec Kaukab Abu al-Hidža. Hora je turisticky využívána. Má navíc historický význam, protože v 1. století křesťanského letopočtu zde probíhaly bitvy mezi Židy a Římany v době první židovské války. Nachází se tu i jeskyně se starobylými náhrobky vytesanými do skály. Hora je začleněna do přírodní rezervace Har Acmon.\n\n"}
{"id": "617983", "url": "https://cs.wikipedia.org/wiki?curid=617983", "title": "I. B třída Olomouckého kraje", "text": "I. B třída Olomouckého kraje\n\nI. B třída Olomouckého kraje tvoří společně s ostatními prvními B třídami sedmou nejvyšší fotbalovou soutěž v České republice. Je řízena Olomouckým krajským fotbalovým svazem a rozdělena na skupiny A, B a C. Hraje se každý rok od léta do jara se zimní přestávkou, účastní se jí v každé skupině 14 týmů z Olomouckého kraje, každý s každým hraje jednou na domácím hřišti a jednou na hřišti soupeře. Celkem se tedy hraje 26 kol. Vítězem se stává tým s nejvyšším počtem bodů v tabulce a postupuje do jedné ze skupin I. A třídy Olomouckého kraje. Poslední týmy sestupují do Okresních přeborů (II. tříd), řízených dle spádovosti:\n\n\nZkratky: OFS – Okresní fotbalový svaz\n\nZdroje: \n\nPoznámky:\n\n"}
{"id": "617984", "url": "https://cs.wikipedia.org/wiki?curid=617984", "title": "Har Morsan", "text": "Har Morsan\n\nHar Morsan (: הר מורסן) je vrch v horském pásu Harej Jatvat o nadmořské výšce 406 metrů v severním Izraeli, v Dolní Galileji.\n\nNachází se na jihovýchodním okraji města Sachnin. Má podobu výrazného kopce s převážně odlesněnými svahy. Severní úbočí pokrývá okraj zástavby města Sachnin. Podél východní strany hory prochází údolí vádí Nachal Morsan. Podobné údolí ohraničuje vrch i na západní straně. Na jih od Har Morsan se rozkládá zvlněná zemědělsky využívaná krajina (sady), která pak za lokální silnicí 7955 spadá strmě do údolí Bejt Netofa.\n\n"}
{"id": "617985", "url": "https://cs.wikipedia.org/wiki?curid=617985", "title": "Krajský soud v Plzni", "text": "Krajský soud v Plzni\n\nKrajský soud v Plzni je krajský soud se sídlem v Plzni. Soud se nachází v historické budově na Veleslavínově ulici v místech bývalého dominikánského kláštera, v jeho sousedství sídlí Krajské státní zastupitelství v Plzni. Obvod jeho působnosti odpovídá celému územnímu Západočeskému kraji, tedy samosprávným krajům Plzeňskému i Karlovarskému. Rozhoduje především o odvoláních proti rozhodnutím okresních soudů ve svém obvodu, v některých případech (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.) rozhoduje sám jako soud prvního stupně, o odvoláních pak rozhoduje Vrchní soud v Praze. Vykonává také agendu správního soudnictví.\n\nDo obvodu Krajského soudu v Plzni patří obvody těchto okresních soudů:\n\nKrajský soud v Plzni vznikl dne 1. července 1850 s obvodem osmnácti okresních soudů, a to v souvislosti s reformou justice, kdy zanikly patrimoniální, městské a jiné soudy a kdy byla soudnictví dána tvář, která přetrvala až do 21. století. Založen byl ještě jako zemský soud (\"Landesgericht\"), od 1855 se ale nazývá krajským soudem (\"Kreisgericht\"), protože zemskými byly nazývány již jen krajské soudy v hlavních městech jednotlivých zemí.\n\nJeho obvod byl tehdy menší, zahrnoval pouze okresní soudy v Plzni, Blovicích, Dobřanech, Domažlicích, Horšovském Týně, Hostouni, Kralovicích, Manětíně, Městě Touškov, Nepomuku, Poběžovicích, Přešticích, Rokycanech, Stodu a Stříbře. Po vzniku Československé republiky byl navíc z části tohoto obvodu vytvořen Krajský soud v Klatovech, který zanikl až roku 1949. Po roce 1960 pak byl připojen obvod zrušeného Krajského soudu v Karlových Varech (a tím i obvod dřívějšího Krajského soudu v Chebu), čímž byla územní působnost plzeňského krajského soudu dotvořena.\n\nOd roku 2002 je v souvislosti s vytvořením nových samosprávných krajů zákonem o soudech a soudcích předpokládána i pobočka krajského soudu v Karlových Varech, ta však zřízena nebyla a soud tak má v budově karlovarského okresního soudu pouze svou podatelnu.\n\nNa samém začátku měl jen 29 zaměstnanců a sídlil v prvním a druhém poschodí plzeňské radnice, správa města sídlila v přízemí. Agenda obou institucí se ale začala rozšiřovat, takže brzy vyvstal kapacitní problém, který byl na základě žádosti prezidia krajského soudu vyřešen až roku 1892, kdy prezidium Vrchního zemského soudu v Praze rozhodlo o stavbě samostatné justiční budovy. Z více variant bylo vybráno místo na severozápadě historické Plzně, ohraničené ulicemi Sedláčkovou, Veleslavínovou, Dominikánskou a Otakarovými sady (sady 5. května), kde se nacházel původní dominikánský klášter (zvaný též Černý), sloužící tehdy jako vojenská nemocnice, a špitál sv. Maří Magdalény s kaplí sv. Václava. Zároveň šlo o jediné místo, kde se dochovala část původního městského opevnění, včetně polokruhové bašty. 23. dubna 1900 byl slavnostně položen základní kámen a už roku 1902 plzeňská stavební společnost Müller a Kapsa předala celý areál krajskému soudu do užívání, který zde zahájil svůj provoz dne 10. listopadu 1902. Názory na střízlivě kasárenský justiční palác byly rozdílné, část plzeňských osobností ho vzhledem k zásahu do historického města nepřivítala s nadšením, tehdejší architekti si ho ale pochvalovali jako „hodnotný článek určitého stavebního a hospodářskoprávního stupně vývoje města Plzně“.\n\nPo půlstoletí nerušeného užívání budovy se opět začaly objevovat problémy s nedostatkem místa. Roku 1955 zrušilo ministerstvo vnitra věznici, umístěnou v zadní části areálu, a vězně přesunulo do věznice Bory, přesto to ale nestačilo. K roku 1969 zde již sídlil nejen krajský soud, ale i Okresní soud Plzeň-město, Okresní soud Plzeň-sever, krajská a městská prokuratura a státní notářství pro Plzeň-jih, Plzeň-sever i Plzeň-město. Až roku 1989 se krajská prokuratura přesunula do sousedství ve Veleslavínově ulici č. 38, roku 1994 se odstěhoval Okresní soud Plzeň-sever a postupně také další justiční instituce, jako poslední po adaptaci bývalé školní budovy „Nad Hamburkem“ roku 2001 i Okresní soud Plzeň-město a naopak se zpět přistěhovaly do té doby dislokovaná pracoviště krajského soudu. Severní část komplexu ovšem i tak využívala městská policie. Obě části jsou od roku 1999 chráněny jako nemovitá kulturní památka.\n\nJména jsou uvedena bez akademických titulů, řádů a vyznamenání.\n\n"}
{"id": "617987", "url": "https://cs.wikipedia.org/wiki?curid=617987", "title": "Železniční trať Pardubice – Jaroměř – Liberec", "text": "Železniční trať Pardubice – Jaroměř – Liberec\n\nŽelezniční trať Pardubice–Liberec je jednokolejná (s výjimkou úseku Stéblová–Opatovice nad Labem-Pohřebačka, dvoukolejného od prosince 2015) železniční trať celostátní dráhy. Vychází z rovinatého Polabí a směřuje nejdříve touto rovinou přes kopcovité Podkrkonoší a předhůří Jizerských hor, kde je i několik tunelů, do Liberce.\n\nV jízdním řádu pro cestující je jízdní řád vlaků osobní dopravy v úseku Jaroměř–Turnov–Liberec uveden v tabulce 030, pro úsek Pardubice–Hradec Králové–Jaroměř je uveden v tabulce 031.\n\nListem povolení Františka Josefa I. ze dne 15. června 1856 byla vydána koncese pro podnikatele Liebiega, Lannu a bratry Kleinovy na výstavbu a provoz železnice z Pardubic do Liberce a rovněž odbočnou trať z Josefova do Malých Svatoňovic. Trať stavěla a zprovozňovala po etapách společnost Jihoseveroněmecká spojovací dráha (SNDVB). Byly to úsek Pardubice – Josefov v roce 1857, úsek Josefov–Turnov v roce 1858 a úsek Turnov–Liberec v roce 1859.\n\nPůvodně trať na svých prvních několika kilometrech vedla jinou trasou než dnes, i most přes Labe u Pardubic stál na jiném místě. V roce 1871 byly položeny přeložky trati v Rosicích nad Labem v souvislosti se stavbou navazující trati společnosti Rakouské severozápadní dráhy od Havlíčkova Brodu. Od té doby vede trať v této části v současné trase. V roce 1909 byla SNDVB zestátněna a trať přešla do vlastnictví Císařsko-královských státních drah (kk StB), po vzniku Československé republiky pak k nástupnickým ČSD. Po zabrání Sudet německou Třetí říší byla trať na několika místech přerušena státní hranicí. Tento stav trval až do konce 2. světové války. V roce 1965 byla část z Pardubic do Hradce Králové elektrizována. V roce 1993 byl elektrizován úsek z Hradce do Jaroměře.\n\nV letech 2009 a 2010 byla provedena ve dvou etapách racionalizace trati v úseku Jaroměř–Stará Paka–Železný Brod.\n\nDruhá etapa této racionalizace zvítězila v soutěži Česká dopravní stavba a technologie 2010 v kategorii Dopravní technologie.\n\nV roce 2012 byl rekonstruován železniční uzel Stará Paka.\n\nOd února 2014 do prosince 2015 probíhalo zdvoukolejnění a modernizace úseku Stéblová–Opatovice nad Labem. Od prosince 2014 byla stanice \"Opatovice nad Labem\" přejmenována na \"Opatovice nad Labem-Pohřebačka\"; dosavadní název se tím uvolnil pro novou zastávku blíže obci. Po jejím vzniku od prosince 2015 přestaly vlaky osobní přepravy ve stanici Opatovice nad Labem-Pohřebačka zastavovat. Především na požadavek obyvatel Březhradu bylo změnou od 4. 4. 2016 obnoveno zastavování zhruba každého druhého vlaku.\n\nNa jaře roku 2016 začne revitalizace trati Hradec Králové–Jaroměř–Trutnov. Především se jedná o rekonstrukce částí tratě (mosty, železniční stanice, přejezdy, kolejové křížení, kolejové oblouky apod.), kde musejí vlakové soupravy nyní při průjezdu výrazně snížit rychlost. Díky tomu bude možné dosáhnout zkrácení cestovní doby Hradec Králové–Svoboda nad Úpou ze současných 120 minut na systémových 90 minut. Nejvyšší traťová rychlost po revitalizaci bude 120 km/h (s výhledem na 130 km/h). Vlakové soupravy ji budou moci využívat na úseku mezi Předměřicemi nad Labem a Smiřicemi.\n\n\"O dalších záměrech modernizace a zvýšení kapacity trati pojednává článek Východočeský diametr.\"\n\n14. listopadu 1960 se osobní vlak č. 608 z Hradce Králové do Pardubic srazil s osobním vlakem č. 653. Neštěstí si vyžádalo 118 mrtvých a 110 těžce zraněných.\n\n4. dubna 2003 krátce před šestou hodinou ranní se v Březhradě (na přejezdu v obvodu železniční stanice Opatovice nad Labem) srazil osobní vlak s linkovým autobusem městské hromadné dopravy. Signalizační zařízení přejezdu podle výroku soudu fungovalo, i když někteří svědci tvrdili opak. Řidič autobusu linky 12 patrně přehlédl, že se k přejezdu blíží vlak rychlostí 85 kilometrů v hodině. Při nehodě přišli o život tři cestující a řidič autobusu, čtyři osoby utrpěly vážnou újmu na zdraví. Z cestujících ve vlaku byl lehce zraněn strojvedoucí a jeden cestující.\n\nV roce 1900 byly podle tehdejšího jízdního řádu v provozu tyto stanice:\n\nJosefov-Jaroměř, Kuks, Žírec, Králové Dvůr, Bílá-Třemešná, Mostek, Borovnice, Horka, Stará Paka, Libštát, Semily, Železný Brod, Malá Skála, Turnov, Sychrov, Hodkovice, Rychnov v Č., Radlo, Dlouhý Most, Helnersdorf, Liberec\n\nV roce 1900 byly podle tehdejšího jízdního řádu v provozu tyto stanice:\n\nPardubice, Rosice, Stéblová, Opatovice, Králové Hradec, Předměřice, Smiřice, Černožice, Josefov-Jaroměř\n\nV části mezi Pardubicemi a Jaroměří je trať silně vytížena osobní dopravou, zvláště pak úsek z Pardubic do Hradce Králové. Ve zbývající části je už osobní doprava slabší. Kromě regionálních vlaků po trati jezdí i rychlíky z Pardubic do Liberce a v části trati mezi Hradcem Králové a Jaroměří pak rychlíky z Prahy do Trutnova. Většina vlaků jezdí v pravidelných taktech.\n\nOsobní vlaky na elektrizované části trati jsou vedeny motorovými jednotkami 814, motorovými vozy 810 nebo elektrickými jednotkami 440. V úseku z Jaroměře do Staré Paky jsou osobní vlaky obvykle motorové vozy 810. V úseku ze Staré Paky do Liberce provozuje osobní vlaky od 15. 12. 2019 společnost ARRIVA vlaky s jednotkami Siemens Desiro Classic nebo řady 845. Rychlíky jsou sestaveny z motorových vozů řady 843 a přípojných vozů Btn a motorovými jednotkami 814.\n\nPardubice hlavní nádraží\n\nPardubice-Rosice nad Labem\n\nHradec Králové hlavní nádraží\n\nSmiřice\n\nJaroměř\n\nStará Paka\n\nŽelezný Brod\n\nTurnov\n\nLiberec\nPoznámka: V Liberci na nádraží je možno použít i tramvajovou linku č. 11 do Jablonce nad Nisou\n\n\n\n"}
{"id": "617988", "url": "https://cs.wikipedia.org/wiki?curid=617988", "title": "DNA čip", "text": "DNA čip\n\nDNA čip (často i v našem prostředí nazýván anglickým názvem DNA microarray) je technologie umožňující molekulárně-biologické analýzy výrazně paralelního rázu, především analýzu exprese genů. Jedná se o destičku (povětšinou skleněnou nebo silikonovou), s mnoha (běžně desetitisíci, výjimečně až miliony) vzorky jednovláken DNA oligonukleotidů. Tyto vzorky se nazývají vlastnosti (features) a každý z nich obsahuje několik molekul jednoho konkrétního DNA oligonukleotidu. Po kontaktu takovéto destičky s testovaným vzorkem − směsí označených DNA oligonukleotidů − molekuly vzorku (nazývané cílové) hybridizují s komplementárními molekulami přichycenými na destičce. Poté jsou (typicky na bázi fluorescence) detekována místa, kde došlo k hybridizaci a je tak zjištěno, jaké molekuly oligonukleotidů vzorek obsahoval. I jediný experiment produkuje velké množství dat, proto je pro porozumění výsledků takřka vždy nutné použít metody bioinformatiky. V dnešní době existuje několik firem, produkujících DNA čipy komerčně (např. Affymetrix, Agilent Technologies, Eppendorf či Illumina), rovněž jsou ale hojně vytvářeny přímo ve výzkumných laboratořích pro vlastní potřebu. Obdobou DNA čipů jsou RNA čipy a proteinové čipy.\n\nZa počátky DNA microarray se pokládá hybridizace kolonií bakterie E. coli provedená Grunsteinem a Hognesem, 1975. Bakterie E. coli obsahují různorodé hybridní plazmidy a díky jejich metodě bylo možné rychle zjistit specifické sekvence DNA nebo geny, které se na daném plazmidu nacházejí. Kolonie E. coli byly přesunuty na nitrocelulózový filtr, zlyzovány a jejich DNA byla denaturována a přichycena na filtr in situ. Poté se pomocí přihybridizované radioaktivní RNA označila místa zájmu na DNA. Grundstein a Hognes pomocí této metody izolovali kolonie obsahující plazmid s genem z Drosophily melanogaster pro 18 a 28S rRNA. Na počátku 90. let skupina Hanse Lehracha zautomatizovala tento proces pomocí robotického systému, který rychle uspořádával klony z destičky na filtr. Na přelomu tisíciletí došlo k rychlému pokroku zapojením fluorescenční detekce, která je citlivější a levnější než radioaktivní značení. Začaly se využívat delší sekvence (25-60 bp) díky rozšíření sekvenování genomů, a s tím souvisejícím rozvojem databází genomů.  Tyto inovace vedly ke zvýšení specificity čipů. Například byl vytvořen referenční čip pro člověka, Lennon 1996. Byly vyvinuty 3 rozdílné typy mikročipů: „čipy na sklíčku“ (spotted arrays on glas), „samo skládající se čipy“ (self assembled arrays) a „in situ syntetizované čipy“ (in situ synthesized arrays).\n\nMetoda DNA čipů je založena na paralelní hybridizaci značených sekvencí nukleových kyselin ze vzorku se specifickými sondami ukotvenými na podkladu. Fixováním sond na pevný povrch je umožněno je prostorově oddělit a paralelizovat hybridizační reakce. Nukleotidová sekvence je základem pro specificitu daných sond. Od konce 20. let došlo k masivnímu rozvoji této technologie, nejenom k její adaptaci k mnoha různým účelům, ale i k vývoji řady dalších jejích variací. Vzhledem k prudkému rozvoji na trhu komerčních DNA čipů a tím se zvyšující konkurence, se efektivně snižuje finanční náročnost této technologie.\n\nV současnosti jsou používané technologie značně rozdílné a můžeme je rozdělit do různých kategorií.\n\n\nNesoucí desítky až stovky specifických oligonukleotidových sond, přidělaných na speciální membrány nebo podložní sklíčka. Často zaměřeny na na analýzu specifických signálních drah nebo na soubory biomarkerů.\n\n\nNesoucí tisíce až miliony specifických sond, umožňujících stanovení exprese jednotlivých exonů, velmi podrobné mapování úseku genomové DNA, genotypizaci statisíců jednonukleotidových polymorfismů nebo resekvenování rozsáhlých úseků DNA. Zaměřeny na výzkum v oblasti analýzy genomové DNA nebo exprese RNA.\n\n\nNejrozšířenější typ DNA čipů v současnosti, neboť je použitelný pro skoro všechny aplikace. Existují dva druhy, s krátkými nebo dlouhými oligonukleotidy.\n\n\nV současnosti téměř kompletně vytlačena dlouhými oligonukleotidy. Komplementární DNA (cDNA) je syntetizována reversní transkripcí z RNA templátu pomocí enzymu reversní transkriptáza (RT).\n\n\nVyužívány ke konstrukci DNA čipů pro komparativní genomovou hybridizaci.\n\n\n\nNejrozšířeněji používaná metoda značení. Dovoluje současnou analýzu více vzorků označených různými spektrálně se nepřekrývajícími fluorofory. Vzorek tedy při analýze bude svítit více barvami. Nejčastěji používanými fluorescenčními barvivy jsou například Cyanine 3, Cyanine 5 a FITC. Existují dvě hlavní skupiny značení vzorků. Mezi první skupinu metod patří inkorporace značených nebo speciálně upravených nukleotidů do RNA nebo DNA během přípravy vzorků. Dělí se na značení přímé (\"direct labeling\") a nepřímé (\"indirect labeling\"). U přímého jsou přímo zabudovány fluorescenčně značené nukleotidy. U nepřímého jsou nejprve inkorporovány speciálně upravené nukleotidy, na které je následně navázáno vlastní fluorescenční barvivo nebo nukleotidy značené biotinem, které jsou poté detekovány pomocí streptavidinu konjugovaného s fluorescenčním barvivem. Druhá skupina využívá tzv. koncové značení (\"end labeling\"). Značené nukleotidy jsou připojeny na 3´ nebo 5´ konec DNA/RNA určené k hybridizaci pomocí specifických enzymů jako TdT (terminální deoxynukleotidyl transferáza) nebo T4 RNA ligáza. Dále existuje neenzymatické značení nukleových kyselin, kdy je fluorescenční barvivo navázáno na adaptér, schopný pevné vazby s DNA, RNA i proteiny.\n\n\n\nTuto techniku upřednostňují velké firmy dodávající komerční výrobky (Affymetrix, Illumina).\n\n\nDvoubarevná metoda umožňuje sledovat větší počet analyzovaných vzorků a porovnat dva vzorky za naprosto stejných experimentálních podmínek.\n\n\nNejméně rozšířená metoda, neboť dochází k překryvu fluoroforů a neexistují spolehlivé statistické metody pro analýzu vícebarevných uspořádání.\n\n\n3 možné aplikace: sledování exprese mRNA, exonů nebo krátkých RNA. Celkové zlepšování analytických a sekvenačních metod umožňuje detailní analýzy transkriptomu pomocí DNA čipů. Exonové DNA čipy obsahují reprezentativní sondy pro jednotlivé exony a ne pro jednotlivé geny, což umožňuje podrobnější a kvalitativně lepší analýzu genové exprese a alternativního sestřihu exprimovaných genů. Studium krátkých RNA pomocí DNA microarray je obtížné hlavně kvůli návrhu sond, které musí být dostatečně specifické i při velké sekvenční homologii různých krátkých RNA. Rozdíl mezi některými sekvencemi krátkých RNA může totiž být pouze jeden nukleotid.\n\n\n5 možných aplikací: arrayCGH, genotypizace (SNP array), ChIP-on-chip, resekvenování a analýza methylace DNA. CGH, neboli komparativní genomová hybridizace je metoda umožňující analýzu celého genomu v jednom experimentu. ArrayCGH jsou určeny pro sledování změn v počtu kopií úseků DNA. Více používané jsou SNP (\"single nucleotide polymorphism\") microarray, které kombinují v jednom produktu dvě analýzy, genotypizaci a CNV (\"copy number variation\"). ChiP-on-chip (\"Chromatin immunoprecipitation on chip\") a analýza methylace DNA jsou epigenetické analýzy založené na metodě \"tilling microarray\". Ta využívá sondy s velikou hustotou pokrytí navržené tak, aby rovnoměrně pokrývaly určité úseky genomu. K resekvenování jsou v současné době používány především DNA s krátkými oligonukleotidy.\n\nDNA čip je založen na principu párování komplementárních bází nukleotidů − spojení vodíkovými můstky. Možných postupů při experimentu je více, tradiční experiment pro zjištění genů exprimovaných v jedné buňce v daném okamžiku lze popsat zhruba takto:\n\nPopsaný postup může být upraven požitím směsi dvou vzorků (např. ze zdravých a rakovinných buněk či z buněk jednoho druhu v různých podmínkách) označených různými barvivy (typicky červeným a zeleným). Výsledkem je potom relativní informace o rozdílu v expresi genů mezi vzorky, lze tak jednoduše zjistit například které geny jsou vlivem nemoci v buňkách podexprimované a které nadexprimované. Tímto způsobem bude použit pouze jeden místo dvou čipů, což snižuje cenu. Nevýhodou je však horší porovnatelnost výsledků s jinými experimenty a také fakt, že pokud je jeden ze vzorků nekvalitní, znehodnotí i analýzu druhého, byť kvalitního vzorku.\n\nExistuje mnoho variant postupů při výrobě DNA čipů, dva základní přístupy jsou tyto:\n\nHlavním využitím DNA čipů je měření úrovně genové exprese.\n\nPříkladem mohou být bakteriální kultury: Určování bakteriálních kultur\n\nDNA microarray napomáhá k analýze bakteriální genomové DNA. S rostoucím počtem rezistentních bakterií k antibiotikům, dochází k neúčinné léčbě bakteriálních onemocnění. V současnosti není tato metoda hojně využívána, ale je považována za jednu z možností medicinální diagnostiky v budoucnosti, výhodou je, že stačí pouze malé množství DNA, metoda je mnohem rychlejší, než pěstování celých bakteriálních kultur na misce. Bakteriální kultury lze určovat i v jiných odvětvích, než je medicína, například určení bakterií z půdy. \n\nVyužití čipů v kombinaci s chromatinovou imunoprecipitací k určení vazebných míst transkripčních faktorů.\n\nZpůsob genotypizace jednonukleotidových polymorfismů SNP (Single-Nucleotide-Polymorfism). Nejvíce používanou metodou k detekci SNP je allelová diskriminace hybridizací, alelově specifické prodlužování a ligace na “bar-code“ oligo, který je následně hybridizovaný na univerzální čip.\n\nS rozvojem genových databází je umožněno lépe definovat role genů pomocí vzorů jejich exprese na úrovni celého genomu. K první celogenomové studii genové exprese byla použita jako modelový organismus \"Arabidopsis thaliana\", která má pro tento účel širokou škálu výhod. Jako gen-specifické cíle bylo použito 45 klonovaných \"Arabidopsis\" cDNA a 3 další cDNA sloužily jako kontrola. Sekvence byly amplifikovány pomocí PCR a umístěny na 96 jamkovou destičku. Vzorky z destičky byly natištěny na podložní sklíčka, teplotně a chemicky zpracovány tak, aby se DNA sekvence přichytily na povrch a denaturovaly. Fluorescenční sondy byly připraveny z kompletní \"Arabidopsis\" mRNA jedním kolem reversní transkripce. Výsledná značená cDNA byla hybridizována na esej a následně skenována laserem. Detektor byl saturován na většině cílových míst. Diferenciální genová exprese byla měřena na základě simultánního, dvoubarevného hybridizačního systému. Fluorescenční sondy, připravené z dvou zdrojů mRNA pomocí reversní transkriptázy byly smíchány, hybridizovány na esej a postupně skenovány. Ke zjištění komplexnějších změn vzorů exprese, byl proveden druhý pokus sledující mRNA z kořenů a listů. Porovnáním výsledků skenování byly zjištěny rozšířené změny v genové expresi mezi listy a kořeny. Autoři také naznačují, jak by se tento druh studie dal použít ke sledování a porovnávání exprese genů v lidském genomu. Odhadovaných 100 000 genů v lidském genomu výrazně převyšuje počet genů \"Arabidopsis\". Tento skromný nárůst komplexity naznačuje, že podobné cDNA čipy, připravené z rychle rostoucího repertoáru lidských EST (expressed sequence tags), by mohly být využity k určení vzorů exprese desetitisíců lidských genů v rozlišných typech buněk.\n\nDNA čipy se také hojně využívají v nádorové biologii. Sondy s cDNA ze zdravých buněk jsou porovnávány se sondami z buněk nádorových. Komplementární DNA je smíchána a vzorek je nanesen na čip. Následuje skenování a vyhodnocení dat. Díky DNA microarray se pak dá určit, jak se liší genové exprese v buňkách nádorových od buněk netransformovaných. Na tyto geny a jejich produkty, pak lze například zaměřit léčbu.\n\nDNA čipy fungují na principu nepřímého měření relativní koncentrace – měřený signál by měl odpovídat množství přihybridizované DNA. Dochází zde ale k omezení hybridizační kinetiky a měřený signál není vždy lineární k množství navázané DNA. Při velkém množství stejných hybridizujících úseků na DNA, dochází k saturaci čipu, v opačném případě při velmi nízkých koncentracích nevzniká žádný signál, i přesto, že je DNA přihybridizovaná.  Další problém se týká především savčích genomů, které obsahují velké množství podobných sekvencí. Pokud máme například gen A a k němu blízké homology geny B, C DNA čip je může detekovat také jako gen A, což vede k falešným výsledkům. Problematická je také detekce genových produktů, které mají více sestřihových variant. Musíme si také uvědomit, že DNA čipy jsou schopné detekovat pouze sekvence, které jsou známé a byla pro ně vytvořena komplementární sekvence na čipu. To může být problematické u druhů, které mají vysoce variabilní genom.\n"}
{"id": "617990", "url": "https://cs.wikipedia.org/wiki?curid=617990", "title": "Jan I. Dánský", "text": "Jan I. Dánský\n\nJan I. Dánský, dánsky: Hans, (2. února 1455, Aalborg – 20. února 1513 tamtéž) byl král Dánska v letech 1481–1513, Norska v letech 1483–1513 a Švédska (jako Jan II.) v letech 1497–1501.\n\nNarodil se jako třetí syn dánského krále Kristiána I. a jeho manželky Dorotey Braniborské z hohenzolernské dynastie, jeho nejstarší bratr však zemřel ještě před jeho narozením a druhý princ těsně po něm. V roce 1456 byl tedy Jan jmenován princem následníkem Dánska, v roce 1458 pak Norska a Švédska – za jeho vlády všechny tři severské země byly spojeny v tzv. Kalmarské unii.\n\nPo smrti svého otce v roce 1481 se stal Jan novým králem Dánska a počátkem roku 1483, po shromáždění v Halmstadu, byl jmenován také králem norským. V roce 1483 byl korunovám nejdříve v Kodani a posléze v Trondheimu. 7. září téhož roku sešla švédská Rada v Kalmaru, kde byl zvolen švédským králem.\n\nV Holsteinu privilegia udělená Kristiánem I. dovolovala, aby si obyvatelé svého nového vévodu vybrali ze synů zemřelého krále. Dorotea Braniborská, Janova matka, zdědila po svém manželovi správu vévodství; vzhledem k romu, že silně preferovala svého nejmladšího syna Frederika, rozhodla o tom, že vévodství budou rozdělena na dvě části mezi oba syny, poskytnuvši Frederikovi právo prvního výběru. Frederik si zvolil část se zámkem Gottorp, zatímco jeho starší bratr Jan, král Kalmarské unie, měl sídlo v městě Bad Segeberg. aby zde převzal vládu. Podle dohody Kristiána I. se šlesvicko-holštýnskými stavy vévodství byla nedělitelná, takže oficiálně fungovali Frederik a Jan jako spoluvládci – k oficiální volbě došlo 12. prosince 1482.\n\nVe Švédsku regent Sten Sture zdržoval 14 let Janův nástup na trůn země. Dánský král uzavřel roku 1493 alianci s Moskevským knížectvím (první smlouva dánského krále s Ruskem), které zaútočilo na Finsko (tehdy integrální součást Švédska). Invaze do Finska vzbudila u Švédů nespokojenost, neboť se domnívali, že Sten Sture vedl válku špatně. Jan získal podporu u většiny švédské šlechty, jež ho žádala o zásah v království; Jan roku 1497 využil tuto příležitost vstoupit do Švédska s početným žoldnéřským vojskem a 28. září porazil Stena Stura u Rotebra v okolí Stockholmu. Do švédského hlavního města vstoupil 11. října 1497 a 26. listopadu byl korunován švédským králem pod jménem \"Jan II.\", v době, kdy jeho syn Kristián byl jmenován jeho následníkem. Jeho švédská politika spočívala v udržení přátelských vztahů mezi Dánskem a Švédskem a mohl získal slib věrnosti od Stena Stureho.\n\nSpolečně se svým bratrem Frederikem se Jan v roce 1500 pustil do dobývání regionu Dithmarschen, \"de iure\" pod svrchovaností Hoštýnska, \"de facto\" však fungujícího jako nezávislá republika. Podařilo se jim sebrat velké vojsko sestávající z jednotek nejen z obou vévodství, ale z celé Kalmarské unie a z německých žoldnéřů. Expedice však ztroskotala v bitvě u Hammingstedtu, kde dithmarschenští rozbili pobřežní hráze a vojsko obou bratří utrpělo zničující porážku; ztracena byla třetina jejich jednotek\n\nPo tomto neúspěchu Janova vojenská prestiž silně utrpěla a následně vypukla proti králi povstání ve Švédsku a Norsku. V Dánsku byl Jan v roce 1501 svržen s trůnu a vláda byla opět nabídnuta Svenu Sturovi. Králova manželka Kristina bránila proti obležení švédských rebelů stockholmský hrad; ten padl jako poslední pevnost dánského krále ve Švédsku 9. května roku 1502. Po svém odchodu ze Švédska Jan zahájil se Švédy jednání, která nevedla k žádnému výsledku, takže v roce 1507 zahájil opět válku, srovnav se zemí švédské pobřeží. V Norsku potlačil povstání Janův syn Kristián (pozdější král Kristián II.), který vládl v zemi jako vicekrál. Hanza a především město Lübeck zvýšily objem svého obchodu se Švédskem, pročež se v roce 1510 dostaly do války s Dánskem. Zpočátku bylo Dánsko pustošeno hanzovními vojsky, později však Jan dobyl vítězství, která v dubnu roku 1512 vyústila ve smlouvu o míru.\n\nJan zemřel na zámku v Aalborgu 20. února roku 1513 a byl pochován v katedrále sv. Knuta v Odense.\n\nV roce 1478 se Jan oženil s princeznou Kristinou Saskou. Z manželství vzešlo šest potomků – pět synů a dcera, z nichž však pouze třetí syn – následník trůnu a dcera se dožili dospělosti:\n\n"}
{"id": "617996", "url": "https://cs.wikipedia.org/wiki?curid=617996", "title": "Krajský soud v Ústí nad Labem", "text": "Krajský soud v Ústí nad Labem\n\nKrajský soud v Ústí nad Labem je krajský soud se sídlem v Ústí nad Labem, který má už od roku 1992 zřízenou pobočku v Liberci (existují dlouhodobé snahy o osamostatnění této pobočky a znovuvytvoření Krajského soudu v Liberci, ty však zatím nedošly svého naplnění). Rozhoduje především o odvoláních proti rozhodnutím okresních soudů, které se nachází v jeho obvodu. Sám jako soud prvního stupně rozhoduje ve specializované agendě (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), o odvoláních pak rozhoduje Vrchní soud v Praze. Vykonává také agendu správního soudnictví.\n\nSoud se nachází ve starší budově na ulici Národního odboje, kde sídlí spolu s Krajským státním zastupitelstvím v Ústí nad Labem. V jejich sousedství na ulici Kramoly se nachází jeho odloučené pracoviště pro věci obchodní i Okresní soud v Ústí nad Labem. Pobočka v Liberci se nachází v moderní budově na ulici U soudu, kde sídlí spolu s Okresním soudem v Liberci a hned v jejich sousedství se nachází Okresní státní zastupitelství v Liberci a pobočka Krajského státního zastupitelství v Ústí nad Labem.\n\nKrajský soud v Ústí nad Labem vznikl až roku 1949, do té doby na území jeho působnosti působily krajské soudy v Litoměřicích a v Mostě. Po roce 1960 se jeho působnost rozšířila i na většinu území zrušeného Krajského soudu v Liberci (a tím i bývalého Krajského soudu v České Lípě).\n\nPřímo do obvodu Krajského soudu v Ústí nad Labem patří obvody těchto okresních soudů:\n\nPobočce v Liberci je svěřena většina věcí z obvodů těchto okresních soudů:\n\n"}
{"id": "617999", "url": "https://cs.wikipedia.org/wiki?curid=617999", "title": "Edwin Flack", "text": "Edwin Flack\n\nEdwin Harold \"Teddy\" Flack (5. listopadu 1873 Islington East, Londýn – 10. ledna 1935 Berwick, Victoria) byl australský atlet a tenista. Stal se prvním australským olympionikem a zároveň prvním olympijským vítězem na olympijských hrách v roce 1896 v Athénách, a to v běhu na 800 metrů a běhu na 1500 metrů.\n\nNarodil se v Londýně a ve věku pěti let se s rodinou přestěhoval do Austrálie, kde žili v Berwicku, stát Victoria. Brzy poté, co v roce 1892 opustil \"Melbourne Church of England Grammar School\", kde studoval řeckou historii, se stal šampiónem Nového Jižního Walesu a Viktorie v běhu na jednu míli. Soutěžil za \"Old Melburnians Athletics Club\", jehož klubové triko nosil i během olympiády. Po dokončení studií pracoval v otcově účetní firmě Davey, Flack & Co. Ve věku 21 byl vyslán do Londýna, kde získal další vzdělání jako účetní u firmy \"Price Waterhouse\" (nyní \"PricewaterhouseCoopers\"). A jako horlivý australský atlet vstoupil do \"London Athletic Club\" a byl odhodlán účastnit se během svého pobytu v Evropě olympiády v Athénách.\n\nDo Athén dorazil po šesti nepohodlných dnech jízdy vlakem a lodí, během cesty byl sužován mořskou nemocí. Při zahajovacím dni her vyhrál svůj první závod, ve kterém byl favoritem, a to rozběh běhu na 800 metrů v čase 2:10.0. Na druhý den nastoupil v běhu na 1500 metrů proti favoritovi, americkému běžci Arturovi Blakeovi. Osm závodníků běželo rovnou finále. V prvním kole se drželi všichni pohromadě, poté však odpadli všichni čtyři řečtí závodníci. Po druhém kole vedl Blake, kterého ve třetím kole na čele vystřídal Albin Lermusiaux z Francie. Toho na počátku posledního kole předběhli Blake i Flack, který v závěru přidal a zvítězil s náskokem více jak pět metrů. Čtvrtý den her (9. dubna) získal svou druhou medaili v řadě ve finále běhu na 800 metrů, kde zůstali pouze tři závodníci poté, co nenastoupil Lermusiaux, šetřící se na maraton, v čase 2:11.0. Jen o den později to zkouší do třetice v maratonu, třebaže ještě nikdy neběžel závod delší jak 10 mil. Závod začal ve dvě hodiny odpoledne, běžce sužovalo vedro a prašné cesty, na kterých se konal. Zpočátku běžel na druhém místě za Francouzem Lermusiauxem, bronzovým medailistou v běhu na 1500 m. Po 32 kilometrech Francouz odpadl a Flack zůstal ve vedení sám. Ale jen tři kilometry, pak u něho došlo k náhlému kolapsu. Blouznil tak, že když se mu řecký divák pokusil pomoci, Flack ho srazil na zem. Byl vyloučen ze závodu a svěřen do ruk prince Nicholase.\n\nAčkoli nebyl známým tenistou, zúčastnil se také tenisových soutěží v dvouhře a čtyřhře. V singlu prohrál hned v prvním kole s Aristidisem Akratopoulosem z Řecka. Ve čtyřhře hrál společně se svým anglickým přítelem Georgem Stuartem Robertsonem. Po hladkém vítězství v prvním kole postoupili do semifinále, kde prohráli s párem Dionysios Kasdaglis (Egypt) a Demetrios Petrokokkinos (Řecko). Umístili se tak na třetím místě, ale na olympiádě 1896 se medaile za třetí místa neudělovala. Flack byl na hrách populárním účastníkem a byl obvykle uváděn jako \"lev Athén\".\n\nPo návratu do Austrálie v roce 1898 nastoupil zpět do rodinné účetní firmy v Melbourne a zakoupil nemovitosti blízko Berwicku, stát Viktoria, kde zůstával o víkendech a choval fríský skot. Za Austrálii nikdy znovu nesoutěžil, ale stal se členem australskému olympijskému výboru (AOC) a byl zástupcem Austrálie na prvním kongresu Mezinárodního olympijského výboru. Zemřel v roce 1935 po operaci v soukromé nemocnici a jeho popel je umístěn na hřbitově v Berwicku. Připomíná jej bronzová socha ve středovém pásu ulice Higt St. v Berwicku, která byla odhalena v roce 1998 bývalým významným běžcem a pozdějším guvernérem státu Viktora Johnem Landym. Bývalý \"Berwick Recreational Reserve\" byl přejmenován v roce 1996 na \"Edwin Flack Reserve\" na počest prvního olympijského hrdiny a medailisty. Areál zahrnuje několik sportovišť včetně atletické dráhy, hřiště na australský fotbal, kurty na netball a fotbalové hřiště. Na počest bývalého studenta pojmenovala \"Melbourne Grammar School's \" sportovní komplex v přístavu na \"Edwin Flack Park\".\n\nByl připomenut i na 45 centové australské poštovní známce v roce 1996, při 100. výročí první moderní olympiády. AOC pojmenoval jednu z ulic vedle \"Stadium Australia\" v Homebush (Sydney), kde se konaly letní olympijské hry v roce 2000, na \"Edwin Flack Avenue\".\n"}
{"id": "618003", "url": "https://cs.wikipedia.org/wiki?curid=618003", "title": "Krajský soud v Hradci Králové", "text": "Krajský soud v Hradci Králové\n\nKrajský soud v Hradci Králové je krajský soud se sídlem v Hradci Králové, který má od roku 2003 zřízenou pobočku v Pardubicích. Rozhoduje především o odvoláních proti rozhodnutím okresních soudů, které se nachází v jeho obvodu. Sám jako soud prvního stupně rozhoduje ve specializované agendě (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), o odvoláních pak rozhoduje Vrchní soud v Praze. Vykonává také agendu správního soudnictví. Budova krajského soudu se nachází v ulici Československé armády, pobočka v Pardubicích sídlí v bývalé budově průmyslové školy chemické v ulici Na Třísle v těsném sousedství okresního soudu.\n\nKrajský soud v Hradci Králové vznikl roku 1850, po roce 1949 do jeho působnosti přešlo území zrušeného krajského soudu v Jičíně a po roce 1960 navíc krajského soudu v Pardubicích, tedy i dřívějšího krajského soudu v Chrudimi.\n\nPřímo do obvodu Krajského soudu v Hradci Králové patří obvody těchto okresních soudů:\n\nPobočce v Pardubicích je svěřena většina věcí z obvodů těchto okresních soudů:\n\nStarý Hradec Králové byl spoután mohutným vojenským opevněním, které začalo být bouráno až po roce 1866. Tehdy se naskytla příležitost vybudovat pro hradeckou justici důstojné reprezentativní sídlo, což však prosadil až po vzniku samostatné republiky tehdejší prezident krajského soudu JUDr. Vavřinec Sláma v součinnosti se známým a dlouholetým hradeckým starostou JUDr. Františkem Ulrichem. Soudu byl městem věnován vhodný pozemek na okružní třídě a veřejnou soutěž vyhrál roku 1932 Ing. arch. Václav Rejchl, který se mj. podílel i na regulačním plánu města. Jeho projekt byl na čtyřpatrovou budovu v netradičním pětiúhelníkovém tvaru, tím však kopírovala podobu bývalého vojenského kavalíru, který zde dříve stával. Město stavbu schválilo roku 1933 a už 21. října 1934 byla soudní budova za přítomnosti ministra spravedlnosti, prezidenta vrchního soudu, členů Národního shromáždění a dalších významných hostí slavnostně otevřena. V nové budově sídlil krajský a okresní soud, státní zastupitelství i věznice, takže celá místní justice byla soustředěna na jednom místě (do té doby ovšem okresní i krajský soud sídlily v budově staré radnice na Velkém náměstí).\n\nBudova krajského soudu byla vystavěna ve funkcionalistickém stylu a u vstupního schodiště je doplněna dvěma pískovcovými sochami symbolizujícími Právo a Spravedlnost od sochaře Josefa Bílka. Vpravo stojící Právo je představeno přísným mužem v římském rouchu, který drží v pravé ruce pergamen a opírající se o meč, pod nímž je umístěna velká kniha. Vlevo stojící Spravedlnost je zpodobněna jako hrdá mladá žena držící váhy a s pravou rukou vztyčenou. Ve vestibulu je navíc umístěna busta T. G. Masaryka. Druhou polovinu tohoto pětiúhelníkového areálu tvoří Vazební věznice Hradec Králové.\n\n"}
{"id": "618004", "url": "https://cs.wikipedia.org/wiki?curid=618004", "title": "J1 League", "text": "J1 League\n\nJ1 League (do r. 2014 J. League Division 1) je nejvyšší japonská ligová fotbalová soutěž, kterou pořádá Japonská fotbalová asociace. V současné podobě byla vytvořena v roce 1993, kdy vznikla profesionální soutěž s 10 kluby. Od roku 2005 ligu tvoří 18 týmů. Nejúspěšnější mužstvo je Kašima Antlers, které zvítězilo osmkrát. Od sezony 2015 se změnila pravidla soutěže, šampionát se dělil do tří fází, poslední fázi tvořilo play-off, z něhož vyšel vítěz. Tento formát se však nesetkal s kladnou odezvou od diváků a v sezoně 2017 se soutěž vrátila k dřívějším pravidlům. Druhá nejvyšší japonská ligová soutěž se nazývá J2 League.\n\nRoky \"kurzívou\" značí Japan Soccer League.\n\"(Aktuální do 2019)\"\n\n"}
{"id": "618005", "url": "https://cs.wikipedia.org/wiki?curid=618005", "title": "Giv'at Sachnit", "text": "Giv'at Sachnit\n\nGiv'at Sachnit (: גבעת סחנית) je vrch o nadmořské výšce 321 metrů v severním Izraeli, v Dolní Galileji.\n\nNachází se na západním okraji města Sachnin. Má podobu návrší s plochým temenem, na němž se rozkládá průmyslová zóna Misgav. Svahy, které odtud klesají k úpatí vrchu, jsou zčásti zalesněné. Na východní straně míjí kopec vádí Nachal Sachnin, které pak míří k severu a uzavírá ze západu údolí Bik'at Sachnin. Na severozápadní straně pokračuje vyvýšený terén náhorní terasou, na níž stojí vesnice Juvalim.\n\n"}
{"id": "618007", "url": "https://cs.wikipedia.org/wiki?curid=618007", "title": "Bukra", "text": "Bukra\n\nBukra ( بوكراع, Boukraa) je město ležící ve vnitrozemí Západní Sahary, se zhruba 3 tisíci obyvateli (odhad 2010). Město se nachází zhruba 100 km od provinčního sídla Al-´Ajún. Známo je též pod jmény Bo Craa, Boukra, Bu Craa.\n\nV r. 1887 se oblast stala součástí španělského protektorátu Sakia al-Hamra. Počátky města jsou spojeny s objevením nalezišť fosfátů v r. 1947. Samotné město vzniklo kvůli ubytování dělníků poblíž povrchového dolu. Po odchodu Španělů se v r. 1976 stalo součástí marockého záboru sporného území Západní Sahara.\n\nPro svůj hospodářský význam se stalo koncem 70. a počátkem 80. let terčem opakovaných útoků ozbrojenců fronty Polisario.\nV místě se nachází povrchový důl na fosfáty, který je spravován firmou \"Phosboucraa\" vlastnící monopol na těžbu fosfátů v Maroku. Roční produkce je 1 860 000 tun (1997) fosfátů. Produkt je dopravován do Al-´Ajúnu nejdelším pásovým dopravníkem na světě (96 km). Vyváží se téměř celá produkce, z toho 45% do USA a 20% do Evropy.\nObyvatelstvo tvoří v naprosté většině zaměstnanci místního povrchového dolu. Přehled přírůstku obyvatel v nedávné době dává tabulka níže:\n\nStejné jméno nese i saharský utečenecký tábor poblíž města Tindúf v Alžírsku.\n\n"}
{"id": "618013", "url": "https://cs.wikipedia.org/wiki?curid=618013", "title": "Jindřich Suza", "text": "Jindřich Suza\n\nJindřich Suza (* 12. ledna 1890, Třebíč – 19. listopadu 1951, Praha) byl český profesor botaniky.\n\nNarodil se otci Aloisovi, knihařovi a obchodníkovi s papírnickým zbožím z Třebíče a Marii, kteří žili v Horce č. 55. Studoval na gymnáziu v Třebíči (maturitní ročník 1910) a posléze se rozhodl pro studium botaniky. Tento směr si vybral dle svého učitele Josefa Uličného a svého staršího přítele a učitele Rudolfa Dvořáka. Jako hlavní obor si vybral lichenologii a geobotaniku. V roce 1911 absolvoval učitelský kurz a začal učit na měšťanské škole v Brně, v roce 1921 se stal odborným asistentem na Přírodovědné fakultě Masarykovy univerzity. V roce 1924 dokončil rigorózní řízení a roku 1932 přešel přednášet na Karlovu Univerzitu, kde roku 1936 získal profesuru.\n\nJedním z cílů jeho vědecké práce bylo prozkoumání květeny Třebíčska, proto se vracel do rodného kraje a spolupracoval s botaniky a přírodovědci z Třebíče a okolí. Byli to: ředitel školy v Třebíči Ladislav Veselský, hospodářský správce valdštejnských statků v Třebíči a Čechtíně František Jičínský, odborný učitel v Mohelně a Třebíči František Nováček a také ředitel Měšťanské školy v Mohelně Rudolf Dvořák. Spolu s Dvořákem zkoumali Mohelenskou hadcovou step a zasloužili se o její zařazení mezi přírodní rezervace. Celkem vypracoval 190 vědeckých statí z botanické oblasti. Mezi nejvýznamnější patří Geobotanický průvodce serpentinovou oblastí u Mohelna z roku 1928.\n\n\n"}
{"id": "618014", "url": "https://cs.wikipedia.org/wiki?curid=618014", "title": "Cch’-si", "text": "Cch’-si\n\nCísařovna vdova Cch’-si (, 29. listopadu 1835 – 15. listopadu 1908, Peking) byla de facto vládkyní dynastie Čching a tedy Číny od roku 1861 až do své smrti v roce 1908. \n\nKariéru začala, když byla vybrána v roce 1851 za konkubínu císaře Sien-fenga a posléze v roce 1856 porodila následníka Caj-čchuna. Po smrti císaře v roce 1861 se jí v mocenském boji podařilo prosadit jako regentka svého nedospělého syna. Ten se sice posléze formálně ujal vlády, ale zemřel mladý v roce 1875, aniž se mu podařilo překonat vliv své matky, která stále zůstávala skutečnou vládkyní. Za dalšího císaře pak byl vybrán Caj-tchien, kterému byly v té době pouhé čtyři roky — vláda Cch’-si formálně maskovaná jako regentství tak pokračovala dál a posléze si ji podržela, i když se Caj-tchien stal formálně císařem.\n\nJejí vláda byla poznamenána střetem s evropskou civilizací (například v rámci Boxerského povstání) a potřebou reforem, kterým ovšem do značné míry bránila. Krátce po její smrti zanikla i dynastie Čching, což jí čínští historici z komunistů i z řad Kuomintangu kladou za vinu a uvádí to jako důkaz špatnosti její vlády. Někteří moderní historici ovšem poukazují, že problémy staré Číny zřejmě svou povahou přesahovaly možnosti Cch’-si a že tedy výrazně špatnou panovnicí nebyla.\n\nNa základě jejího životního příběhu napsal nizozemský spisovatel Johan Fabricius román \"Tajný deník čínské císařovny\".\n\n"}
{"id": "618016", "url": "https://cs.wikipedia.org/wiki?curid=618016", "title": "UFP", "text": "UFP\n\nZkratka UFP může znamenat\n\n"}
{"id": "618017", "url": "https://cs.wikipedia.org/wiki?curid=618017", "title": "Lidský rozměr", "text": "Lidský rozměr\n\n„Lidský rozměr“, v originále „The Measure of a Man“, je v pořadí devátá epizoda druhé sezóny seriálu \"\".\n\nZatímco USS Enterprise D kotví z důvodu rutinní údržby u nové hvězdné základny, navštíví ji komandér Brude Maddox. Ten byl před lety v komisi, která posvětila Datovu způsobilost ke studiu na Akademii Hvězdné flotily. On jediný hlasoval záporně s argumentací, že Dat jako android není vnímající bytost. Nyní by chtěl lépe porozumět, jak Datův tvůrce, doktor Noonien Soong, byl schopen vyřešit určité problémy při konstrukci Datova pozitronického mozku.\n\nDat je touto myšlenkou zaujatý, dokud nezjistí, že Maddoxovým úmyslem je stáhnout Datovy vzpomínky do jiného počítače, deaktivovat jej a pak rozebrat. Oponuje, že Maddox nedisponuje potřebnými znalostmi pro bezpečné dokončení této procedury a odmítne se jí účastnit.\n\nMaddox se tedy postará o to, aby Datovi bylo rozmontování nařízeno rozkazem. Picardovi se to pochopitelně nezamlouvá a Dat vyvozuje závěr, že pokud z Hvězdné flotily vystoupí, splnění rozkazu se může vyhnout. Maddox nicméně trvá na svém a říká, že Dat nemůže rezignovat na svou pozici, protože je majetek Hvězdné flotily a nikoliv vnímající bytost s právy.\n\nPicard přesvědčuje kapitánku Philippu Louvoisovou, která proti němu kdysi vystupovala jako žalobce vzhledem ke ztrátě lodi Stargazer, aby uspořádala slyšení, které s konečnou platností určí Datův status. Vzhledem k nedostatku personálu na základně je žalobcem ustavem komandér Riker, zatímco Picard se stane Datovým obhájcem.\n\nRiker řídící se během procesu svými rozkazy pasujícími ho do role žalobce demonstruje efektně v několika případech, že Dat je vlastně jen důmyslný stroj. Picard požádá o přestávku, během které se radí s Guinan. Ta mu radí, že se namísto dohadování, zda je Dat jen stroj či nikoliv, má zaměřit na to, že pokud je mu upírána možnost volby, dochází tím vlastně ke schvalování otroctví. Picard tuto argumentaci tedy přednese soudu. Začne tím, že dokonce i lidské bytosti jsou vlastně stroje, ale že to z nich nedělá majetek jejich tvůrců – rodičů. Potom dokáže že je rovněž inteligentní a vědom si své vlastní existence. Po předložení dalších důležitých argumentů ve své závěrečné řeči také upozorní, že rozhodnutí tohoto soudu neovlivní jen osud jednoho androida, ale rovněž se stane i precedentem pro možnou budoucí generaci androidů. A toto otrokářství ne nepodobné chování by mj. zrazovalo základní principy, na nichž Federace stojí. Rozsudek mu dá za pravdu.\n\nKdyž je po všem, Dat ujišťuje demoralizovaného Maddoxe, že jeho výzkum je zajímavý a že bude ochoten se zúčastnit, pokud bude přesvědčen o tom, že celý experiment by mohl být proveden bezpečně a na poprvé. Zpět na Enterprise se Riker straní právě probíhající oslavy Datova vítězství, protože se cítí zahanben z důvodu, že byl nucen dělat v tomto případu žalobce. Dat mu však pozvedne náladu tím, že mu řekne, že si je dobře vědom, že Riker se nechtěl této role ujímat a že je mu vlastně vděčný za to, co udělal, protože bez něj by spor patrně prohrál.\n\n"}
{"id": "618020", "url": "https://cs.wikipedia.org/wiki?curid=618020", "title": "Stročov", "text": "Stročov\n\nStročov je národní přírodní památka v okrese Tábor. Nachází se ve Vlašimské pahorkatině, čtyři kilometry severozápadně od Borotína. Území je soukromým pozemkem, kde je vstup omezen vlastnickým právem. Je součástí přírodního parku Jistebnická vrchovina.\n\nPředmětem ochrany je kulturní vlhká louka pod hrází Stročovského rybníka s bohatou květenou, hlavně prstnatcem májovým. Dalšími významnými rostlinnými druhy zde jsou kozlík dvoudomý, všivec ladní, zábělník bahenní\na rozchodník huňatý, což je kriticky ohrožený druh rostoucí podél mělkých lučních stružek protékajících územím.\n"}
{"id": "618027", "url": "https://cs.wikipedia.org/wiki?curid=618027", "title": "Malá Poľana (okres Stropkov)", "text": "Malá Poľana (okres Stropkov)\n\nMalá Poľana je obec na Slovensku v okrese Stropkov. První zmínka o obci je z roku 1567. Obec měla nejdříve název \"Polyanka\", od roku 1773 \"Polena\", od roku 1920 \"Poľana\" a nakonec roku 1927 má dnešní název \"Malá Poľana\". Nejvyšší počet obyvatel měla obec v roce 1961, a to 332.\n\n\n"}
{"id": "618029", "url": "https://cs.wikipedia.org/wiki?curid=618029", "title": "Velká dunajská nížina", "text": "Velká dunajská nížina\n\nVelká dunajská nížina, dříve také Velká uherská nížina (slovensky \"Veľká dunajská kotlina,\" maďarsky \"(Nagy)Alföld,\" rumunsky \"Câmpia Tisei,\" chorvatsky \"Velika mađarska nizina\", ukrajinsky \"Закарпатська низовина\") je geomorfologická subprovincie Východopanonské pánve v Maďarsku, na východním Slovensku (Východoslovenská nížina), na Ukrajině, v Rumunsku, v Srbsku a Chorvatsku. Je hlavní částí Panonské pánve. Leží v povodí Tisy a v maďarsko-srbském úseku Dunaje.\n\nJe utvořena mořskými a jezerními usazeninami, které zde již od konce třetihor pokrývají vrstvy nánosů z řek a větrů. Jde o plochou a monotónní rovinu, kterou protéká řeka Tisa. Pokryta je úrodnými sprašemi a aluviálními půdami. Původně se zde nacházela step (pusta), dnes je to jedna z hlavních zemědělských oblastí Evropy. Její nejúrodnější části se nalézají na jihu ve Vojvodině a Banátu.\n\nVelkou dunajskou nížinu na západě ohraničuje řeka Dunaj, na severu a východě oblouk Karpat, na jihu pohoří Velký Balkán.\n\nDůležitými městy kotliny jsou:\n\n"}
{"id": "618032", "url": "https://cs.wikipedia.org/wiki?curid=618032", "title": "Východoslovenská nížina", "text": "Východoslovenská nížina\n\nVýchodoslovenská nížina je slovenská nížina, geomorfologická oblast subprovincie Velká dunajská kotlina. Leží v jižní části východního Slovenska. Dělí se na Východoslovenskou pahorkatinu a Východoslovenskou rovinu.\n\nNa jihu přesahuje do Maďarska pod názvem \"Tiszamenti síkság\" (Tiská nížina), na východě pokračuje na ukrajinském území jako \"Закарпатська низовина\", \"Zakarpats'ka nyzovyna\" (Zakarpatská nížina). Zasahuje i na území Rumunska jako \"Câmpia Someşului\" (Somešská nížina). Na západě ji ohraničuje pohoří Slanské vrchy a na severu sousedí s Beskydským předhořím a Vihorlatskými vrchy.\n\nVýchodoslovenská nížina je rozsáhlá rovinatá oblast, ve které se nadmořská výška pohybuje okolo 150 – 200 metrů nad mořem. Jen ojediněle se nad touto rovinou tyčí vyšší kopce – např. Tarbucka (277 m) a Velký vrch (272 m). Výjimkou je vrchol nedaleko státní hranice s Maďarskem – Rozhľadňa, který měří 469 m. Jen o něco málo jižněji, u obce Streda nad Bodrogom, se nachází nejníže položené místo Východoslovenské nížiny a současně i celého Slovenska, které leží v nadmořské výšce pouze 94 m n. m.\n\nVýchodoslovenská nížina má díky své nadmořské výšce a z ní vyplývajícímu podnebí ideální podmínky pro zemědělství, ovocnářství a vinohradnictví. Velmi známá je tokajská vinohradnická oblast, která má bohatou historickou tradici a produkuje vynikající vína nejvyšší kvality. Převážnou část území pokrývají úrodné lány, ovocné sady a zahrady. V povodí řek se rozkládají lužní lesy, z listnatých stromů zde převládají duby.\n\nVýchodoslovenská nížina je protkána množstvím řek. K nejvýznamnějším patří Ondava, Topľa, Laborec a Latorica, které se nedaleko státní hranice s Maďarskem slévají do řeky Bodrog. Podnebně se Východoslovenská nížina řadí mezi teplé oblasti. V zimních měsících se teploty pohybují mezi -2 až -4 °C, v letních měsících dosahují průměrně 17 až 20 °C. Počet dní se sněhovou pokrývkou činí 50 až 70, počet letních dní se pohybuje okolo 50 až 70.\n\nVýchodoslovenská nížina nepatří mezi chráněné krajinné oblasti, ale navzdory tomu je, v hlavně v její nejjižnější části, celá řada chráněných přírodních lokalit. Patří k nim přírodní rezervace Kašvár, Latorický luh, Tajba, Veľké jazero, Zemplínska jelšina anebo Zatínsky luh. Na jednom z mrtvých ramen řeky Bodrog byla zřízena přírodní rezervace Boľské rašeliniště. Jde o rašeliniště se vzácnými stromy a křovinami. Močály jsou oblíbenými hnízdišti vzácných vodních ptáků, vyskytují se zde také chráněné druhy žab. Pro vědecké účely slouží i několik chráněných areálů a přírodních památek. O něco severněji leží velmi známá národní přírodní rezervace Senné rybníky. Byla vybudována v roce 1955 a rozšířena v roce 1974. Jde o rozlehlou umělou vodní plochu nacházející se na migrační cestě tahů stěhovavých ptáků. Pro mnohé z nich je jen místem odpočinku na jejich dlouhé cestě, někteří ptáci zde však mají svá hnízdiště. Je také shromaždištěm divokých hus a kachen. Tato přírodní rezervace patří mezi mezinárodně evidované ornitologické lokality. Na dolním toku řek Latorica a Laborec byla vyhlášená nová chráněná krajinná oblast Latorica. Zahrnuje soustavu mrtvých ramen těchto řek s přilehlými lužními lesy a loukami, které poskytují útočiště teplomilným obojživelníkům a plazům. K těm vůbec nejvzácnějším patří želva bahenní.\n"}
{"id": "618033", "url": "https://cs.wikipedia.org/wiki?curid=618033", "title": "Latorica", "text": "Latorica\n\nLatorica ( / Latoryc’ja, , ) je řeka na západní Ukrajině a na jihovýchodním Slovensku. Spolu s Ondavou vytváří řeku Bodrog. Má celkovou délku 188 kilometrů, odvodňuje území s plochou 7700 km², přičemž na území Slovenska měří 38 km a plocha jejího povodí činí 2486 km². Dlouhodobý průměrný průtok činí 32 m³/s (nedaleko města Veľké Kapušany) a 86,8 m³/s v oblasti soutoku s Ondavou. \n\nPramení na Ukrajině pod názvem Latorycja, ve Východních Karpatech, v geomorfologickém celku Polonyns'kyj chrebet. Od pramene teče převážně severojižním směrem až k městu Dolyna, odtud po Mukačevo pokračuje na jihozápad a dále až ke slovenské státní hranici na západ přes Zakarpatskou nížinu (Zakarpats'ka nyzovyna).\n\nNa území Slovenska vstupuje na Východoslovenské rovině na rozhraní katastrálních území obcí Ptrukša a Boťany. Nejprve teče severozápadním směrem, jižně od obce Čičarovce se stáčí na západ a přibližně od soutoku s Laborcem (95,0 m n. m.) pokračuje na jihozápad. S Ondavou se spojuje severoseverovýchodně od obce Zemplín (94,5 m n. m.) a dále pokračuje jako řeka Bodrog. \n\nNa slovenském území je typicky nížinnou řekou, vytváří velké množství meandrů, slepých ramen i říčních ostrovů. Na slovenském území protéká přes CHKO Latorica, územím lužních lesů a podmáčených luk.\n\nNejvýznamnějšími přítoky jsou na Ukrajině zleva Viča a zprava Mala Latorycja a Slatyna, na Slovensku pak pravostranný Udoč a Laborec. Na slovenské straně řeka neprotéká přes žádnou obec, avšak její koryto křižuje několik vodních kanálů (např. Ptrukšianský kanál zprava, Leleský kanál zleva a jiné). Koryto Latorice zároveň tvoří hranici mezi slovenskými okresy Michalovce a Trebišov.\n\nLatorica protéká Východoslovenskou nížinou vyzdvihnutým agradačním valem a po obou stranách vytvořila mohutnou říční nivu. Na jih od ní se nachází Latorická rovina, severně pak Kapušianske pláňavy. V prostoru mezi řekami Laborec, Latorica a Ondava se rozkládá Malčická tabule. \n\nJejí říční koryto bylo v minulosti upravováno bagrováním a budováním ochranných hrází a poldrů, čímž bylo zčásti vytvořeno nové koryto. V oblasti Ptrukše a Veľkých Kapušan se v současnosti těží zemní plyn.\n"}
{"id": "618034", "url": "https://cs.wikipedia.org/wiki?curid=618034", "title": "Luční", "text": "Luční\n\nLuční je národní přírodní památka v okrese Tábor. Nachází se v Táborské pahorkatině, 2 km západně od Turovce. Zahrnuje 300 m dlouhou hráz Lučního rybníka. Je součástí přírodního parku Turovecký les. Předmětem ochrany dle vyhlášky Ministerstva životního prostředí č. 149/2014 Sb. ze dne 18. července 2014 (s účinností od 1. srpna 2014) jsou:\na) fragment acidofilní doubravy na hrázi rybníka,\nb) společenstvo teplomilných hřibovitých (Boletales) a holubinkotvarých (Russulales) hub včetně vzácných a ohrožených druhů a jejich biotopů,\nc) společenstvo stenotopních xylosaprofilních a mycetofilních druhů hmyzu, včetně vzácných a ohrožených druhů a jejich biotopů, a\nd) společenstvo rákosin a příbřežní vegetace rybníka, včetně vzácných a ohrožených druhů a jejich biotopů. NPP Luční se stala v roce 1988 vůbec první vyhlášenou mykologickou rezervací v tehdejším Československu. \n\nNa lokalitě od roku 1988 prováděn intenzivní mykologický průzkum. Terén je rozdělen do 2× 53 sektorů o rozměrech 10 × 10 či 10 × 20 metrů, které jsou vytyčeny do země zapuštěnými dřevěnými kůly. V rámci sektorů je pravidelně prováděna inventarizace plodnic, v sezóně (květen - říjen) obvykle 2× týdně, mimo sezónu 2× měsíčně. V osmdesátých a devadesátých letech byla v lokalitě instalována skříňka s termohydrografem, ale v obou případech došlo k jejímu zničení vandaly.\n\nDo roku 2006 bylo v prostoru rezervace zaznamenáno 418 druhů hub, přičemž největší množství (celkem 213 druhů) bylo zachyceno v roce 2002. Naopak nejmenší zaznamenaný počet je 39 druhů, což je výsledek sledování v roce 2003. Nejhojněji jsou zde zastoupeny holubinky (38 druhů), hřibovité (33 druhů), pavučince (25 druhů), ryzce (21 druhů), čirůvky (13 druhů) a muchomůrky (11 druhů). Z velké části se jedná o vzácné druhy, které se navíc v prostoru rezervace Luční vyskytují v poměrně velkém množství.\n\nZ hřibovitých hub se zde vyskytují hřib dubový \"(Boletus reticulatus),\" hřib smrkový \"(Boletus edulis),\" hřib koloděj \"(Boletus luridus),\" hřib kovář \"(Boletus luridiformis),\" hřib Le Galové \"(Boletus legaliae),\" hřib Špinarův \"(Boletus spinarii\", poprvé popsán právě z této lokality), hřib satanovitý \"(Boletus satanoides\"), hřib rudonachový \"(Boletus rhodopurpureus\"), hřib žlutonachový \"(Boletus xanthopurpureus\"), hřib zavalitý) \"(Boletus torosus),\" hřib přívěskatý \"(Boletus appendiculatus),\" hřib růžovník \"(Boletus fuscoroseus),\" hřib medotrpký \"(Boletus radicans),\" hřib Kluzákův \"(Boletus kluzakii\") hřib plavý \"(Hemileccinum impolitum),\" hřib pružný \"(Aureoboletus gentilis),\" hřib rubínový \"(Chalciporus rubinus\"), hřib peprný \"(Chalciporus piperatus),\" hřib plstnatý \"(Xerocomus subtomentosus),\" hřib osmahlý \"(Xerocomus ferrugineus),\" hřib moravský \"(Xerocomus moravicus\", první známá lokalita v Čechách), hřib hnědý \"(Xerocomus badius),\" hřib červený \"(Xerocomellus rubellus),\" hřib žlutomasý \"(Xerocomellus chrysenteron\") a hřib sametový \"(Xerocomellus pruinatus).\"\n\nZ kozáků a křemenáčů jsou to kozák bílý \"(Leccinum holopus),\" kozák březový \"(Leccinum scabrum),\" kozák topolový \"(Leccinum duriusculum),\" křemenáč krvavý neboli dubový \"(Leccinum aurantiacum\") a křemenáč osikový \"(Leccinum rufum).\" Další rody zastupují vzácný klouzek žlutý \"(Suillus luteus\") a hřib žlučník \"(Tylopilus felleus).\"\n\nK dalším vzácnějším houbám patří šupinovka vroubkovaná, štítovka Thomsonova, hvězdovka hnědá, holubinka hájová, holubinka citlivá, holubinka ruměná a jiné.\n\nZásadní podmínkou pro zachování těchto vzácných, vesměs symbiotických druhů hub je udržení zapojených stromových porostů na obou stranách hráze. Dominantní dřevinou je dub letní (stáří některých jedinců je odhadováno na 250 – 300 let), dále je zde podstatně zastoupen topol osika a bříza bradavičnatá, vtroušenými dřevinami jsou např. smrk ztepilý, borovice lesní, javor klen atd.\n"}
{"id": "618035", "url": "https://cs.wikipedia.org/wiki?curid=618035", "title": "Dekodér", "text": "Dekodér\n\nDekodér je kombinační logický obvod, který na základě kombinační tabulky z kombinace vstupních dat (x), vstupního kódu vytváří na výstupu (y) kód jiný. Funkce dekodéru je inverzní k funkci kodéru.\n\nDekodér má n vstupních signálů x … x jejichž kombinace vytváří na k výstupech y … y jinou kombinaci signálů. Obecně platí, že n < k. Volitelně je možno použít strobovací vstup s pro vzorkování signálu nebo signál e pro uvolnění.\n\nTypickým příkladem dekodéru je binární dekodér či vícenásobný demultiplexor, obvod, který binárně kódovaný vstupní signál o n bitech převádí na 2 výstupů, kódovaných jako 1 z 2, ze kterých je v daném okamžiku aktivní pouze jeden. Číslo aktivního vstupu odpovídá binární hodnotě kombinace přivedené na vstupy. Obvodu se používá pro výběr jednoho z 2 prvků. Takový dekodér je možno použít pro adresaci paměti počítače, kde převádí část adresy na výstup 1 z n, čímž vybírá např. řádek nebo sloupec paměťové matice. Binární dekodér je principiálně podobný demultiplexeru, rozdíl spočívá v tom, že u dekodéru jsou nosičem informace adresové vstupy.\n\nKódový dekodér převádí binárně kódovanou číslici na její zobrazení pomocí sedmisegmentového displeje, pro každou vstupní kombinaci reprezentující jedno číslo aktivuje příslušné segmenty. Vstup dekodéru je čtyřbitový, výstup sedmibitový.\n\nSložitější dekodér je součástí každého procesoru, kde dekóduje operační znak instrukce (mikroinstrukce), to jest aktivuje příslušná hradla a další signály procesoru k provedení dané instrukce.\n\n\n"}
{"id": "618036", "url": "https://cs.wikipedia.org/wiki?curid=618036", "title": "Krajský soud v Brně", "text": "Krajský soud v Brně\n\nKrajský soud v Brně je krajský soud se sídlem v Brně, který má od roku 2004 zřízenou pobočku ve Zlíně a od roku 2008 pobočku v Jihlavě. Rozhoduje především o odvoláních proti rozhodnutím okresních soudů, které se nachází v jeho obvodu. Sám jako soud prvního stupně rozhoduje ve specializované agendě (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), o odvoláních pak rozhoduje Vrchní soud v Olomouci. Vykonává také agendu správního soudnictví.\n\nHlavní soudní budova se nachází v justičním paláci v Rooseveltově ulici, odloučené pracoviště (pro věci obchodní) je umístěno v nové budově v Husově ulici. Pobočka ve Zlíně se nachází v moderní budově v ulici Dlouhé Díly, kde sídlí spolu s Okresním soudem ve Zlíně, Okresním státním zastupitelstvím ve Zlíně a pobočkou Krajského státního zastupitelství v Brně. Pobočka v Jihlavě sídlí spolu s Okresním soudem v Jihlavě na třídě Legionářů, kde se v jejich sousedství nachází i Okresní státní zastupitelství v Jihlavě a pobočka Krajského státního zastupitelství v Brně.\n\nHlavní budova v Brně byla postavena na místě zbořených jezuitských kasáren na nově vytvářené okružní třídě kolem historického jádra města v letech 1906–1909 podle projektu vídeňského architekta Alexandra Wielemanse. Historizující budova je pětipodlažní a tvoří samostatný blok se dvěma vnitřními dvory. Před vstupem se nachází dva vysoké sloupy, na jejichž vrcholcích jsou lvi se štíty. Lví motiv se objevuje i ve štukové výzdobě interiéru, fasády bočních křídel budovy zase zdobí alegorie spravedlnosti, např. váhy a meč, a ve vstupní hale jsou umístěny dvě ženské sochy. Justiční palác je od roku 1988 chráněn jako nemovitá kulturní památka.\n\nPřímo do obvodu Krajského soudu v Brně patří obvody těchto okresních soudů:\nPobočce ve Zlíně je svěřena většina občanskoprávních a trestních věcí z obvodů těchto okresních soudů:\nPobočce v Jihlavě je svěřena většina občanskoprávních věcí z obvodů těchto okresních soudů:\n\nZemský soud v Brně jakožto moderní obecný soud vznikl roku 1850, navazoval ovšem na zdejší dřívější zemský soud pro privilegované osoby. Patřil do obvodu Vrchního zemského soudu v Brně a po roce 1928 se přejmenoval na krajský soud s tím, že podle toho, v jakých věcech rozhodoval, se označovat buď jako krajský soud civilní nebo jako krajský soud trestní (civilní zasedal v justičním paláci, trestní v káznici na Cejlu). Do jeho obvodu spadaly Okresní soud civilní pro Brno-město, Okresní soud civilní pro Brno-okolí, Okresní soud trestní v Brně a dále okresní soudy v Blansku, Boskovicích, Břeclavi, Bučovicích, Hustopečích, Ivančicích, Jevíčku, Kloboukách, Kunštátě, Moravské Třebové, Pohořelicích, Slavkově u Brna, Svitavách, Tišnově, Vyškově, Ždánicích a Židlochovicích. Roku 1940 přibyly okresní soudy v Bystřici nad Pernštejnem, Městě Žďár, Novém Městě na Moravě a Velké Bíteši, což zůstalo i po roce 1945, kdy byl navíc připojen i obvod okresního soudu v Náměšti nad Oslavou. Naopak roku 1947 okresní soud v Pohořelicích přešel pod tehdejší krajský soud ve Znojmě.\n\nMezi lety 1949 až 1960 se jeho obvod shodoval s tehdejším Brněnským krajem, do jeho působnosti tak spadaly Okresní soud civilní v Brně, Okresní soud trestní v Brně a dále okresní soudy v Blansku, Boskovicích, Břeclavi, Bučovicích, Bystřici nad Pernštejnem, Hustopečích, Mikulově, Moravské Třebové, Moravském Krumlově, Rosicích, Slavkově, Svitavách, Tišnově, Velké Bíteši, Vyškově, Znojmě a Židlochovicích. Od roku 1960 je jeho obvod vymezen podle územního Jihomoravského kraje.\n\nV letech 1992–2000 v jeho obvodu působil samostatný Krajský obchodní soud v Brně, rozhodující v obchodních věcech a vedoucí obchodní rejstřík, který byl poté začleněn do obecného krajského soudu.\n\nV roce 2011 podal ministr spravedlnosti Jiří Pospíšil kárné žaloby na tehdejšího předsedu soudu Jaromíra Pořízka a na Jana Kozáka, místopředsedu odpovědného za insolvenční úsek, kvůli podezření z manipulace insolvenčních řízení. Kárný senát Nejvyššího správního soudu však nakonec zjistil jen drobná pochybení a řízení zastavil.\n\n\n"}
{"id": "618037", "url": "https://cs.wikipedia.org/wiki?curid=618037", "title": "Lupino Lane", "text": "Lupino Lane\n\nLupino Lane (16. června 1892 – 10. listopadu 1959) byl britský herec, zpěvák, tanečník, ale také divadelní ředitel, který ve 20. letech 20. století proslul v amerických groteskách.\n\n„Malý rtuťovitý komik, jedinečně mrštný, obratný, nezvládnutelný“ tak takto charakterizoval filmový historik a publicista Myrtil Frída tohoto britského varietního, kabaretního a později také filmového komika, herce, zpěváka, tanečníka, ale také divadelního ředitele. Lupino Lane – jak zní jeho umělecké jméno – je dalším z dlouhé řady dnes již takřka neznámých představitelů „zlatého věku“ filmové veselohry, kdy se jako komik objevil v cca 40 hollywoodských filmech. K tomuto osudu jej předurčil fakt, že většina jeho snímků z tohoto období byla na počátku zvukové éry filmu zničena nebo se ztratila.\n\nLupino Lane (vlastním jménem Henry William George Lupino) se narodil v roce 1892 v londýnské čtvrti Hackeney do rozvětvené a prastaré rodiny varietních umělců. Díky svému původu získal již v dětství dokonalou tělesnou průpravu, kterou později dokonale uplatnil při akrobatických a artistických výstupech ve svých filmech. Ač britského původu, těžištěm jeho uměleckého působení se stala Amerika, respektive Hollywood, kam se na počátku dvacátých let společně se svým bratrem Wallacem přestěhoval. Ještě než dorazil do Ameriky, byl však již známým varietním a kabaretním komikem v rodném Londýně, kde v nejrůznějších skečích, pantomimách, burleskách a operetách vystupoval od svých dětských let.\n\nSvou filmovou kariéru započal rovněž ještě před příchodem do Ameriky; již v roce 1915 se objevil v sérii krátkých britských filmů. Po několika krátkých filmech natočených v letech 1922 – 1924 pro společnost Fox, se Lupino Lane objevil ve snímku režiséra D. W. Griffitha \"Není život krásný?\" (Isn’t Life Wonderful?; 1924). Poté již následovala úspěšná série krátkých – zpravidla dvoucívkových – komedií natočených pro společnost Educational films, z nichž některé rovněž sám režíroval, a které se vyznačovaly prudkým tempem, velkým množstvím gagů, zběsilých honiček a akrobatických výstupů. Svá početná filmová dobrodružství prožíval mezi lidojedy, kovboji, piráty, na vojně, u gladiátorů, v blázinci, na prámu uprostřed širého oceánu, u hasičů, ve spárech svůdnice a samozřejmě také na Divokém západě. Tomu odpovídaly i české názvy, pod kterými byly jeho filmy uváděny v našich kinech – za všechny připomeňme názvy některých z nich: \"Lupino novomanželem aneb když se tchyně vydaří\", \"Lupino a svůdce\", \"Lupino na vojně\", \"Lupino v sanatoriu\", \"Lupino gladiátorem\", \"Lupino trosečníkem\", \"Lupino pirátem\", \"Lupino v Maroku\", \"Lupino hasičem\" aj. Ve všech těchto filmech byl jeho protivníkem, soupeřem či partnerem jeho bratr Wallace (1898 – 1961). S příchodem zvuku se Lupino Lane díky své vaudevillové průpravě uplatnil v několika hudebních filmech, mimo jiné v Lubitschově rané zvukové veselohře \"Přehlídka lásky\" (The Love Parade; 1929).\n\nJeho další umělecké aktivity jsou již spojeny s jeho rodnou Anglií, kam se vrátil na počátku třicátých let, a především s prkny, jenž znamenají svět. Na filmové plátno se vrací již jen sporadicky. V roce 1938 si v Londýně otevřel vlastní divadlo pojmenované Victoria, které se stalo jeho uměleckým působištěm po následujících dvacet let. Největšího úspěchu dosáhl s hudební komedií \"Já a moje děvče\" (Me And My Girl), v níž nejenom hrál, ale kterou také režíroval. Komedie byla na repertoáru divadla až do roku 1945, kdy se 29. listopadu konala pětitisící repríza a Lupino Lane nechyběl ani při jednom z těch pěti tisíc představení. Píseň Lambeth Walk z této hry se stala v jeho podání celosvětových hitem a nesmrtelným evergreenem.\n\nAčkoliv slavil Lupino Lane úspěch na divadelních prknech ve své rodné Anglii, jeho filmový odkaz z dvacátých let byl již zapomenut. Většina dvoudílných grotesek z doby jeho vrcholného období, které natočil pro filmovou společnost Educational films, byla na počátku zvukové éry označena jako nepotřebná a jako taková i zničena. Velkou zásluhu na znovuobjevení tohoto komika si mohou přičíst čeští potulní kinaři, kteří až do konce války uchovávali vzácné cívky z dob, kdy komedie byla králem a stále je promítaly lačnému publiku. V roce 1945 se tyto cívky staly součástí nově založeného Československého filmového archivu. Mezi mini byly samozřejmě i snímky, které natočil Lupino Lane. A tak i díky nim zůstala část jeho filmového odkazu zachována pro budoucí generace filmových diváků a Amerika tak znovu mohla objevit tohoto svérázného komika.\n\nLupino Lane byl od roku 1917 ženatý s herečkou Violet Blytheovou. Jejich jediný syn Lauri Lupino Lane (1921 – 1986) se rovněž vydal ve stopách svých rodičů a stal se hercem. Kromě Lupinova bratra, o kterém již byla zmínka výše, se hereckému povolání věnovala i jejich sestřenice Ida Lupino, která se stala nejznámějším členem tohoto rozsáhlého hereckého klanu. Své herecké zkušenosti a poznatky shrnul v publikaci-příručce \"Jak se stát komikem\" (How to become a comedian; 1945). Ještě za jeho života vyšla kniha mapující jeho životní a uměleckou dráhu \"Born to Star: The Lupino Lane Story\", jejímž autorem byl Jamese Dillon White. Lupino Lane zemřel v Londýně 10. listopadu 1959 ve věku 67 let.\n\n\n\n"}
{"id": "618039", "url": "https://cs.wikipedia.org/wiki?curid=618039", "title": "Velký vrch", "text": "Velký vrch\n\nVelký vrch může být:\n\n\n\n\n"}
{"id": "618041", "url": "https://cs.wikipedia.org/wiki?curid=618041", "title": "Javorie", "text": "Javorie\n\nJavorie může být:\n\n"}
{"id": "618043", "url": "https://cs.wikipedia.org/wiki?curid=618043", "title": "Javorie (pohoří)", "text": "Javorie (pohoří)\n\nJavorie je sopečné pohoří na Slovensku, které je ohraničeno na severu Zvolenskou kotlinou a na jihu Jihoslovenskou kotlinou. Pohoří je reliktem třetihorního stratovulkánu tvořeného vrstvami pevných lávových proudů a vulkanoklastů.\n\nZe severu má strmý nástup, směrem na jih pomalu a plynule přechází do nížiny. Nejvyšším vrchem je Javorie (1 044 m n. m.), který se nalézá na okraji vojenského obvodu Lešť.\n\nPřibližně 20 kilometrů dlouhé a 12 kilometrů široké pohoří je geomorfologicky rozděleno na tři části:\n\n"}
{"id": "618045", "url": "https://cs.wikipedia.org/wiki?curid=618045", "title": "Jihoslovenská kotlina", "text": "Jihoslovenská kotlina\n\nJihoslovenská kotlina () je geomorfologický celek na Slovensku.\n\nNa východní straně tvoří část slovenské státní hranice s Maďarskem, na jihu přechází v Cerovou vrchovinu a část je opět státní hranicí s Maďarskem, na severozápadě sousedí s Krupinskou planinou a Zvolenskou kotlinou a na severu se Slovenským rudohořím a Slovenským krasem.\n\nJe rozčleněna na tři geomorfologické podcelky: Ipeľská kotlina na západě, Lučenská kotlina uprostřed a Rimavská kotlina na východě.\n\nJihoslovenská kotlina je úzce protáhnuté území nacházející se okolo toku řeky Ipeľ, směřující od východu k západu. Její povrch je členitý, podél toku Ipľu se rozkládají nížiny, nad nimi říční terasy a dále pahorkatiny. Nejvyššími vrcholy jsou Bukovina (525 m), Bučina (409 m) a Kamenná hora (359 m).\n\nOblast je zalesněna listnatými lesy s převažujícím zastoupením dřevin dub a habr, v nížinách okolo Ipľu se nalézají lužní lesy. Hlavním vodním tokem je zde řeka Ipeľ, která tvoří přirozenou přírodní státní hranici mezi Slovenskem a Maďarskem. Po celé délce má Ipeľ velmi mnoho menších i větších přítoků a ještě na slovenském území se vlévá do Dunaje. Malou část území na východě odvodňuje řeka Rimava a její přítoky.\n\nJihoslovenská kotlina patří klimaticky mezi teplé oblasti. V zimních měsících se zde teploty pohybují v rozmezí od -1 do –3 °C, v letních měsících mezi 18 – 20 °C. Počet dní se sněhovou pokrývkou je menší než 50, počet letních dní je 60 - 70.\n\nNa území kotliny nezasahuje žádná chráněná krajinná oblast ani národní park. Navzdory tomu se i zde nachází mnoho zajímavých přírodních úkazů. Pro jejich zachování a ochranu zde byla už v roce 1928 zřízena státní přírodní rezervace Plášťovce. Z chráněných přírodních výtvorů jsou nejznámější Drienčanská jaskyňa, Dudinské travertíny, Jazierko a Zlepencová terasa. Mnoho zajímavostí skrývají í chráněná naleziště Svetlianska cerina a Vereš a chráněná studijní plocha Malá obora.\n"}
{"id": "618046", "url": "https://cs.wikipedia.org/wiki?curid=618046", "title": "Krajský soud v Ostravě", "text": "Krajský soud v Ostravě\n\nKrajský soud v Ostravě je krajský soud se sídlem v Ostravě, který má už od roku 1993 zřízenou pobočku v Olomouci. Rozhoduje především o odvoláních proti rozhodnutím okresních soudů, které se nachází v jeho obvodu. Sám jako soud prvního stupně rozhoduje ve specializované agendě (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví apod.), o odvoláních pak rozhoduje Vrchní soud v Olomouci. Vykonává také agendu správního soudnictví.\n\nSoud se nachází v historické budově na Havlíčkově nábřeží, vystavěné v letech 1926–1929 dle návrhu Ing. Vahaly. Pobočka v Olomouci se nachází v moderní budově na Studentské ulici, kde sídlí spolu s pobočkou Krajského státního zastupitelství v Ostravě.\n\nPřímo do obvodu Krajského soudu v Ostravě patří obvody těchto okresních soudů:\n\nPobočce v Olomouci je svěřena většina věcí z obvodů těchto okresních soudů:\n\nKrajský soud v Moravské Ostravě byl utvořen roku 1921 pro obvody okresních soudů náležejících do obvodu zrušeného Krajského soudu v Těšíně a dvou okresních soudů z obvodu Krajského soudu v Novém Jičíně. Spadal tehdy do působnosti Vrchního zemského soudu v Brně. Po roce 1949 do jeho působnosti přešla i většina území zrušených krajských soudů v Novém Jičíně a Opavě, po roce 1960 i krajského soudu v Olomouci.\n\nV letech 1992–2000 v jeho obvodu působil samostatný Krajský obchodní soud v Ostravě, rozhodující v obchodních věcech a vedoucí obchodní rejstřík, který byl poté začleněn do obecného krajského soudu.\n\n"}
{"id": "618049", "url": "https://cs.wikipedia.org/wiki?curid=618049", "title": "Mistrovství světa v biatlonu 2011", "text": "Mistrovství světa v biatlonu 2011\n\n44. mistrovství světa v biatlonu se konalo od 3. do 13. března 2011 v ruském západosibiřském Chanty-Mansijsku.\n\nMěsto o pořadatelství soupeřilo s českým Novým Městem na Moravě, které nakonec ve stejném roce uspořádalo juniorský světový šampionát. Mistrovství světa se do Chanty-Mansijsku vrátilo po 8 letech.\n\nNa programu šampionátu bylo celkem 11 závodů. Muži a ženy absolvovali sprinty, stíhací závody, vytrvalostní závody, závody s hromadným startem a štafety. Navíc také společně absolvovali závod smíšených štafet.\nŠampionátu se zúčastnili závodníci ze 38 zemí. Celkem zde závodilo 351 sportovců z toho 188 mužů a 163 žen.\n\nZávodníci absolvují trať dlouhou 10 km se dvěma střeleckými položkami – první vleže, druhou vestoje; za každý minutý terč závodníci absolvují trestné kolo.\n\nStartovalo 125 závodníků ze 36 zemí / všichni dokončili.\nDo stíhacího závodu se kvalifikuje prvních 60 závodníků ze sprintu. Absolvují trať o délce 12,5 km se čtyřmi střeleckými položkami v pořadí: vleže, vleže, vestoje, vestoje; za každý minutý terč závodníci absolvují trestné kolo.\n\nNa start nastoupilo 60 závodníků z 23 zemí / 1 závodník byl dostižen o 1 okruh.\nZávodníci absolvují trať dlouhou 20 km se čtyřmi střeleckými položkami v pořadí: vleže, vestoje, vleže a vestoje; za každý minutý terč je závodníkovi do výsledného času započtena jedna trestná minuta.\n\nStartovalo 123 závodníků ze 36 zemí / 2 nedokončili.\nDo závodu s hromadným startem se automaticky kvalifikují závodníci, kteří na mistrovství světa získali individuální medaili, a závodníci z první patnáctky světového poháru. Zbylá místa (do celkového počtu 30) jsou obsazena závodníky podle získaných bodů do světového poháru ze třech předchozích individuálních závodů na mistrovství světa. Závodníci absolvují trať dlouhou 15 km se čtyřmi střeleckými položkami v pořadí vleže, vleže, vestoje, vestoje; za každý minutý terč absolvují trestné kolo.\n\nNastoupilo 30 závodníků / všichni dokončili.\nŠtafeta je čtyřčlenná, každý závodník absolvuje úsek dlouhý 7,5 km se dvěma střelbami – vleže a vestoje. Pokud závodník pěti náboji nesrazí všechny terče, může na každé střelbě až tři další náboje ručně dobít. Pokud ani po jejich použití nezasáhl všechny terče, absolvuje příslušný počet trestných kol.\n\nStartovalo 26 štafet.\nZávodnice absolvují trať o délce 7,5 km se dvěma střeleckými položkami – první vleže, druhou vestoje; za každý minutý terč absolvují trestné kolo.\n\nStartovalo 103 závodnic ze 32 zemí / 1 závodnice nedokončila.\nDo stíhacího závodu se kvalifikuje prvních 60 závodnic ze sprintu. Absolvují trať o délce 10 km se čtyřmi střeleckými položkami v pořadí: vleže, vleže, vestoje, vestoje; za každý minutý terč závodnice absolvují trestné kolo.\n\nNa start nastoupilo 55 závodnic z 24 zemí / 14 závodnic bylo dostiženo o 1 okruh.\nZávodnice absolvují trať o délce 15 km se čtyřmi střeleckými položkami v pořadí: vleže, vestoje, vleže a vestoje; za každý minutý terč je závodnici do výsledného času započtena jedna trestná minuta.\n\nStartovalo 96 závodnic ze 32 zemí / 3 nedokončily. Závod a jeho výsledky výrazně ovlivnily měnící se větrné podmínky.\nDo závodu s hromadným startem se automaticky kvalifikují závodnice, které na mistrovství světa získaly individuální medaili, a závodnice z první patnáctky světového poháru. Zbylá místa (do celkového počtu 30) jsou obsazena závodnicemi podle získaných bodů do světového poháru ze třech předchozích individuálních závodů na mistrovství světa. Závodnice absolvují trať dlouhou 12,5 km se čtyřmi střeleckými položkami v pořadí vleže, vleže, vestoje, vestoje; za každý minutý terč absolvují trestné kolo.\n\nNastoupilo 30 závodnic / všechny dokončily.\nŠtafeta je čtyřčlenná, každá závodnice absolvuje úsek dlouhý 6 km se dvěma střelbami – vleže a vestoje. Pokud závodnice pěti náboji nesrazí všechny terče, může na každé střelbě až tři další náboje ručně dobít. Pokud ani po jejich použití nezasáhl všechny terče, absolvuje příslušný počet trestných kol.\n\nStartovalo 20 štafet.\nVe štafetě startují 2 muži a 2 ženy. Nejprve obě ženy absolvují šetikilometrový úsek se dvěma střelbami, vleže a vestoje, poté nastupují oba muži na úsek dlouhý 7,5 km. Pokud závodník pěti náboji nesrazí všechny terče, může na každé střelbě až tři další náboje ručně dobít. Pokud ani po jejich použití nezasáhl všechny terče, absolvuje příslušný počet trestných kol.\n\nStartovalo 27 štafet.\n"}
{"id": "618051", "url": "https://cs.wikipedia.org/wiki?curid=618051", "title": "Vrchní soud v Praze", "text": "Vrchní soud v Praze\n\nVrchní soud v Praze je vrchní soud se sídlem v hlavním městě Praze s působností zejména pro českou část České republiky, pro zejména moravskou a celou slezskou je zřízen Vrchní soud v Olomouci. Vznikl v souvislosti s rozpadem československé federace roku 1993 transformací z tehdejšího republikového Nejvyššího soudu České republiky.\n\nJe odvolacím soudem pro krajské soudy a sídlí spolu s vrchním státním zastupitelstvím v Praze v justičním paláci, který tvoří dominantu náměstí Hrdinů na Pankráci. Budova přímo navazuje na věznici Pankrác a velmi výrazně se zapsala do historie českého soudnictví.\n\nVrchní soud v Praze se skládá z předsedy soudu, kterého jmenuje na funkční období 7 let prezident republiky, z místopředsedů soudu, kteří jsou na stejné období jmenováni ministrem spravedlnosti, z předsedů senátů a z dalších soudců, jichž je dohromady zhruba sto. Pro přidělení nebo přeložení k vrchnímu soudu musí soudce splňovat podmínku alespoň osmileté odborné praxe.\n\nSoud rozhoduje v tříčlenných senátech především o odvoláních proti rozhodnutím krajských soudů, které má ve svém obvodu, rozhoduje tedy tam, kde tyto krajské soudy rozhodly v prvním stupni. Jde o nejzávažnější trestné činy, kde dolní hranice sazby trestu odnětí svobody činí nejméně pět let, nebo o některé hospodářské trestné činy či trestné činy proti státu. Dále rozhoduje v insolvenčním řízení a ve sporech týkajících se např. obchodních korporací, duševního vlastnictví, hospodářské soutěže, směnek a šeků nebo některých burzovních věcí, případně tam, kde se spor týká cizího státu či diplomatů. Povoluje také použití policejního agenta a kromě toho ve svém obvodu rozhoduje i o vyloučení krajských soudců z důvodu podjatosti, o přikázání věci jinému než místně příslušnému soudu mezi obvody krajských soudů a o věcné příslušnosti krajských i okresních soudů, ledaže věc patří k Nejvyššímu soudu.\n\nDo obvodu Vrchního soudu v Praze patří tyto krajské soudy:\n\nVrchní zemský soud v Praze s působností pro celé území království Českého (tedy s působností vůči tehdejším krajským soudům v Praze, Mladé Boleslavi, Kutné Hoře, Táboře, Českých Budějovicích, Písku, Plzni, Chebu, Mostě, Litoměřicích, České Lípě, Liberci, Jičíně, Hradci Králové a Chrudimi; na Moravě a ve Slezsku působil Vrchní zemský soud v Brně) byl zřízen již roku 1850 jako nástupce po zrušeném všeobecném apelačním soudu. Vrchní soud rozhodoval v pětičlenných senátech pouze o odvoláních proti rozhodnutím krajských soudů jako soudů prvního stupně. Kromě této rozhodovací činnosti měl také disciplinární pravomoc nad soudci, advokáty a notáři ve své působnosti a realizoval jejich profesní zkoušky. Přetrval i po vzniku Československé republiky, nejdříve s označením \"vrchní soud\", poté \"zemský soud\", sídlil tehdy na Malostranském náměstí 27 a zrušen byl až v rámci „zlidovění soudnictví“ roku 1949.\n\nV důsledku federalizace Československa v roce 1969 vznikl vedle Nejvyššího soudu Československé socialistické republiky se sídlem v Praze i Nejvyšší soud České socialistické republiky také se sídlem v Praze. A zatímco federální nejvyšší soud se víceméně omezil pouze na otázky týkající se celého státu, republikový v tříčlenných senátech rozhodoval jak o odvoláních proti rozhodnutím krajských soudů jako soudů prvního stupně, tak o mimořádných opravných prostředcích. Kromě toho mohl zaujímat i sjednocující stanoviska k výkladu zákonů, a to buď na úrovni kolegia (trestní a občanskoprávní, později také obchodní a správní), nebo i celého pléna soudu. Zákon o soudech a soudcích z roku 1991 nicméně přesunul sídlo Nejvyššího soudu České a Slovenské Federativní Republiky do Brna, kde byl tento československý nejvyšší soud začátkem roku 1993 transformován na Nejvyšší soud České republiky a dosavadní republikový Nejvyšší soud České republiky byl novelizačním zákonem s účinností od 1. ledna 1993 transformován ve Vrchní soud v Praze. Existence vrchních soudů obecně je kompromisem, který řešil konkurenci dvou nejvyšších soudů v předvečer zániku federace, federálního a republikového. Nakonec se situace neřešila rušením instituce, ale právě vznikem vrchních soudů – navíc se dosavadní předseda federálního nejvyššího soudu Otakar Motejl stal předsedou Nejvyššího soudu a dosavadní předseda republikového nejvyššího soudu Antonín Mokrý předsedou Vrchního soudu v Praze.\n\nAž do roku 1996, kdy byl zřízen Vrchní soud v Olomouci, vykonával pražský vrchní soud i jeho agendu, měl tedy v tomto období celostátní působnost. V této době, kdy jeho postavení stále odpovídalo dřívějšímu republikovému nejvyššímu soudu, se také stále vnitřně členil na trestní, občanskoprávní, obchodní a správní kolegium, mohl zaujímat stanoviska k výkladu zákonů a v obecném soudnictví řešil i mimořádné opravné prostředky – dovolání proti rozhodnutím krajských soudů jako soudů odvolacích a stížnosti pro porušení zákona. Svou judikaturu publikoval v \"Bulletinu Vrchního soudu v Praze\". Nejvyšší soud České republiky rozhodoval o mimořádných opravných prostředcích jen tam, kde vrchní soud rozhodl o odvolání. Poté však tato agenda sjednocování judikatury přešla zcela na Nejvyšší soud. Po roce 2003 přišel i o rozhodování ve správním soudnictví, které bylo vyčleněno ke krajským soudům a k nově zřízenému Nejvyššímu správnímu soudu. Dále tak už rozhoduje, podobně jako původní vrchní zemský soud, jen o odvoláních proti rozhodnutím krajských soudů jako soudů prvního stupně.\n\n\nJustičnímu paláci předcházel areál věznice z roku 1889, který sloužil pro účely zemského trestního soudu. Právě pro něj bylo rozhodnuto o výstavbě nové budovy, v roce 1929 se započalo se stavbou a soud se sem z Karlova náměstí přestěhoval v roce 1933. Zůstal zde spolu s krajským státním zastupitelstvím až do roku 1952, kdy objekt převzal Nejvyšší soud. Projekt vypracoval a realizoval pražský architekt Bedřich Bendelmayer, zapojil do něj už dva stojící obytné domy a zároveň adaptoval vstupní budovu věznice. Jde o monumentální novoklasicistní budovu se dvěma vnitřními dvory, ovlivněnou i tzv. národním slohem, jejíž čelní stranu se sloupy zdobí dvě sochy od Františka Matějů, \"Justice s mečem\" a \"Justice s váhami\". Nejvýraznější součástí soudu je velká porotní síň, kde se mj. odehrávaly zásadní procesy české historie.\n\nBěhem protektorátního období byl spolu s pankráckou věznicí symbolem německé okupace, kromě českého krajského trestního soudu zde sídlily i soudy německé (okresní Amtsgericht a krajský Landesgericht) a také gestapo. Ve věznici bylo v letech 1943–1945 popraveno celkem 1075 osob. Po válce zde naopak působil mimořádný lidový soud a také Národní soud, trest smrti vyslechl např. Karl Hermann Frank nebo Josef Pfitzner, v rámci retribucí byli odsouzeni také někteří členové protektorátních vlád a další kolaborující osoby. Po Únoru 1948 se historie mimořádných soudů opakovala, sídlil zde Státní soud, který ve vykonstruovaných politických procesech odsoudil k trestu smrti např. Miladu Horákovou nebo Rudolfa Slánského.\n\nPoté budova sloužila Nejvyššímu soudu a generální prokuratuře, po federalizaci státu také republikovému nejvyššímu soudu, který zde zůstal i po rozdělení Československa a transformoval se na Vrchní soud v Praze. Nejvyšší soud se přesunul do Brna. V letech 1993–1997 prošel justiční palác zásadní rekonstrukcí, respektující původní prvorepublikový charakter budovy a jejího interiéru, a přestěhovalo se sem Vrchní státní zastupitelství v Praze. Stavba je od roku 1992 nemovitou kulturní památkou.\n\n"}
{"id": "618055", "url": "https://cs.wikipedia.org/wiki?curid=618055", "title": "Theodor Kašpárek", "text": "Theodor Kašpárek\n\nTheodor Kašpárek (21. duben 1864 Horažďovice – 24. prosinec 1930 Praha) byl český lékař a zvěrolékař. Působil na Univerzitě Karlově a později na Císařské a královské české vysoké škole technické v Praze. V letech 1908–1909 a 1911–1912 byl děkanem zemědělského odboru ČVUT, pro akademický rok 1913–1914 byl zvolen rektorem ČVUT.\n\nMaturoval na gymnáziu v Chrudimi. Pak studoval lékařství v Praze a ve Vídni. Nejprve se věnoval psychiatrii. Pak vystudoval veterinární lékařství ve Vídni a poté absolvoval studijní cestu, během které pracoval v předních evropských ústavech u Dr. Weichselbauma, Dr. Paltaufa a v Pasteurově ústavu v Paříži. Od roku 1898 působil na Univerzitě Karlově jako mimořádný profesor veterinární policie a nauky o zvířecích nákazách. V roce 1908 byl jmenován řádným profesorem zootechniky, morfologie a patologie zvířat na zemědělském odboru Císařské a královské české vysoké školy technické v Praze.\n\nByl členem poselstva československé vlády k legionářům na Sibiř. O této cestě napsal knihu.\n\nZabýval se psychiatrií, neurologií, parasitologií, bakteriologií a zvířecími nákazami.\n\n\nPracoval jako redaktor \"Zvěrolékařského obzoru\". Byl autorem řady odborných článků v českých i cizojazyčných časopisech a dále autorem popularizačních brožur pro laickou veřejnost.\n\n\n"}
{"id": "618062", "url": "https://cs.wikipedia.org/wiki?curid=618062", "title": "Flipáza", "text": "Flipáza\n\nFlipáza (někdy také flip-flopáza) je membránový enzym pracující jako translokáza, který umožňuje přesmyk fosfolipidů z jednoho listu lipidové dvouvrstvy do druhého. Je to důležitý mechanismus, který zajišťuje, aby membrána mohla rovnoměrně růst, protože nové fosfolipidy jsou vkládané pouze do jednoho z listů. Bez katalýzy flipázami by tento proces například v endoplazmatickém retikulu probíhal spontánně 100 000× pomaleji. Někdy se rozlišují flipázy, které transportují fosfolipidy z vnějšího listu do vnitřního, a flopázy, které přesouvají z vnitřního listu do vnějšího.\n\nK flipázám patří např. skrambláza, která funguje v plazmatické membráně, kde vyrovnává poměr fosfolipidů bez ohledu na jejich konkrétní typ. Jiné flipázy však jsou specifické pro konkrétní fosfolipid a například přesouvají fosfatidylserin a fosfatidylethanolamin do vnitřního (cytosolického) listu. Naopak ABC transportér ABCB4 zase přesouvá v játrech fosfatidylcholin z vnitřního do vnějšího (exoplazmického) listu – je to jeden z kroků při výrobě žluči.\n"}
{"id": "618066", "url": "https://cs.wikipedia.org/wiki?curid=618066", "title": "Vrchní soud v Olomouci", "text": "Vrchní soud v Olomouci\n\nVrchní soud v Olomouci je vrchní soud se sídlem v Olomouci s působností pro většinu Moravy a celé české Slezsko. Pro většinu Čech je pak zřízen Vrchní soud v Praze. Rozhoduje o odvoláních proti rozhodnutím krajských soudů jako soudů prvního stupně (nejzávažnější trestné činy, insolvenční řízení, spory ve věcech obchodních korporací, hospodářské soutěže, duševního vlastnictví, směnek a šeků apod.).\n\nSoud se nachází v historické budově dřívějších zeměbraneckých kasáren na Masarykově třídě. Předsedou soudu je JUDr. Václav Čapka, místopředsedy nebo pověřenými zastupovat místopředsedu JUDr. Martina Kouřilová, Ph.D. (trestní úsek), Mgr. Diana Vebrová (insolvenční úsek) a JUDr. Zdeňka Šindelářová (občanskoprávní úsek).\n\nDo obvodu Vrchního soudu v Olomouci patří obvody těchto krajských soudů:\n\nNa území Moravy a českého Slezska původně působil mezi lety 1850–1949 Vrchní zemský soud v Brně. Po vzniku České republiky byly vrchní soudy obnoveny, nicméně bylo stanoveno, že pro východní část republiky vznikne soud v Olomouci. Ten byl ale na rozdíl od Vrchního soudu v Praze, který vznikl už roku 1993 transformací z již existujícího republikového nejvyššího soudu, založen nově a fungovat začal až k 1. lednu 1996. Do té doby jeho agendu vykonával pražský vrchní soud.\n\n\n"}
{"id": "618077", "url": "https://cs.wikipedia.org/wiki?curid=618077", "title": "Světový pohár v běhu na lyžích 2010/2011", "text": "Světový pohár v běhu na lyžích 2010/2011\n\nSvětový pohár v běhu na lyžích 2010/11 byl seriál závodů v běhu na lyžích během zimní sezóny 2010/11. Organizovala jej Mezinárodní lyžařská federace (FIS). Celkové vítězství z předchozího ročníku obhajovali Nor Petter Northug a Polka Justyna Kowalczyková.\n\n"}
{"id": "618078", "url": "https://cs.wikipedia.org/wiki?curid=618078", "title": "Sopečné pohoří", "text": "Sopečné pohoří\n\nSopečné pohoří je druh pohoří, u kterého jeho reliéf výrazně modelovala sopečná činnost (sopečné kužele, lávové tvary ap.). Sopečný reliéf se vyskytuje hlavně v soustavách mladých pohoří, soustředěných především okolo základny Tichého oceánu, kde leží téměř 80 % činných sopek světa (známe je i pod názvem Ohnivý kruh).\n\nPohoří sopečného původu na Slovensku jsou Kremnické a Štiavnické vrchy, Vtáčnik, Javorie, Poľana, Vihorlatské vrchy, Slanské vrchy). Nejsou již typická, protože jejich prvotní sopečné tvary setřela eroze a denudace.\n\nMezi největší a nejznámější sopečná pohoří v Česku patří České středohoří nebo Doupovské hory, z českých vrchů je patrně vůbec nejznámější sopečná hora Říp. Ani česká pohoří nejsou již zcela typická, neboť i zde sopečné tvary setřely přírodní procesy eroze a denudace.\n\n"}
{"id": "618084", "url": "https://cs.wikipedia.org/wiki?curid=618084", "title": "Nachal Morsan", "text": "Nachal Morsan\n\nNachal Morsan (: נחל מורסן) je vádí v Dolní Galileji, v severním Izraeli.\n\nZačíná v nadmořské výšce okolo 400 metrů, na severozápadních svazích hory Har ha-Achim v pohoří Harej Jatvat. Směřuje pak postupně se zahlubujícím a převážně odlesněným údolím k severu. Okolí vádí je zemědělsky využíváno (olivové háje). Z východu míjí vrch Har Morsan i město Sachnin a vstupuje do rovinatého údolí Bik'at Sachnin. Zde ústí zleva do vádí Nachal Chilazon.\n\n"}
{"id": "618086", "url": "https://cs.wikipedia.org/wiki?curid=618086", "title": "Cerová", "text": "Cerová\n\nCerová může označovat:\n\n\n"}
{"id": "618087", "url": "https://cs.wikipedia.org/wiki?curid=618087", "title": "Douglas DC-8", "text": "Douglas DC-8\n\nDouglas DC-8 (známý i jako McDonnell Douglas DC-8) je americký čtyřmotorový proudový úzkotrupý dopravní letoun pro střední a dlouhé tratě. Šlo o první proudové letadlo od společnosti Douglas Aircraft. Výroba probíhala v letech 1958 až 1972, přičemž se vyrobilo 556 kusů letadel tohoto typu. DC-8 byl uveden po konkurenčním typu Boeing 707, udržel firmu Douglas v silném postavení na trhu s letadly a zůstal ve výrobě až do roku 1972, kdy jej začaly nahrazovat větší širokotrupé letouny jako Boeing 747, McDonnell Douglas DC-10 a Lockheed L-1011 TriStar. Konstrukce DC-8 dovolovala mírně větší kapacitu nákladu než Boeing 707 a některé DC-8 s novějšími motory jsou v provozu jako nákladní letouny.\n\n\n\n\n"}
{"id": "618089", "url": "https://cs.wikipedia.org/wiki?curid=618089", "title": "Vádí al-Chasin", "text": "Vádí al-Chasin\n\nVádí al-Chasin (: ודי חסין) je vádí v Dolní Galileji, v severním Izraeli.\n\nZačíná v nadmořské výšce téměř 400 metrů, v úžlabině mezi horami Har Avtalijon a Har Netofa v pohoří Harej Jatvat, jihozápadně od vesnice Hararit. Směřuje pak postupně se zahlubujícím a částečně zalesněným údolím k severozápadu. Okolí vádí je zemědělsky využíváno (olivové háje). Prochází pak městem Araba a vstupuje do rovinatého údolí Bik'at Sachnin. Zde ústí zleva do vádí Nachal Chilazon.\n\n"}
{"id": "618095", "url": "https://cs.wikipedia.org/wiki?curid=618095", "title": "Nachal Chanina", "text": "Nachal Chanina\n\nNachal Chanina (: נחל חנינה) je vádí v Dolní Galileji, v severním Izraeli.\n\nZačíná v nadmořské výšce okolo 300 metrů, v jižní části města Araba, na severních svazích pohoří Harej Jatvat. Směřuje pak postupně se zahlubujícím a převážně stavebně využitým údolím k severu, skrz městskou zástavbu Araby. Za městem vstupuje do rovinatého údolí Bik'at Sachnin, kde je jeho okolí zemědělsky využíváno (olivové háje). Pak ústí nedaleko západního úpatí hory Har Chilazon zleva do vádí Nachal Chilazon.\n\n"}
{"id": "618097", "url": "https://cs.wikipedia.org/wiki?curid=618097", "title": "Cerová vrchovina", "text": "Cerová vrchovina\n\nCerová vrchovina je vrchovina na jižním Slovensku. Má protáhlý tvar od západu k východu. Zhruba jednu polovinu území obklopuje Jihoslovenská kotlina (Lučenská kotlina na severozápadě a Rimavská kotlina na severovýchodě), druhá polovina tvoří slovenskou státní hranici s Maďarskem. Území zabírá plochu asi 440 km². Jde o výběžek maďarského pohoří Cserhát.\n\nCerová vrchovina vznikla v posledních fázích vulkanické činnosti na území Slovenska před šesti až dvěma milióny let. Nejvyšší místa v této oblasti jsou Karanč (727 m), Šiator (660 m), Ragáč (536 m) a Veľký Bučeň (514 m). Geologicky je tvořena vrstvami třetihorních písků, pískovců, štěrků, jílů a sopečných čedičů a sopečných andezitů. Geologie se výrazně projevuje v reliéfu krajiny. Hřbety se zbytky čedičových tabulí (Pohanský hrad, Veľký Bučeň) jsou zbytky lávových proudů. Zájem je o různě tvarovaná bradla (slovensky brala). Bradla původně vytvářela komíny sopek, ve kterých byly různé produkty čedičového vulkanismu (Hajnáčka, Soví hrad, Šomoška nebo Steblová skala), nebo jde o andezitové útvary, které ztuhly ještě pod zemským povrchem (kopce Šiator nebo Karanč). Oba typy útvarů vznikly původně v hloubce pod povrchem, ale byly odkryté díky působení erozních procesů. V dnešní době tak ční vysoko nad okolí.\n\nPorost je zde tvořen listnatými lesy, nejvíce je rozšířen dub. V nížině okolo řeky Ipeľ se vyskytují lužní lesy. V nejnižších polohách vrchoviny jde o lesy dubového vegetačního stupně, výše leží lesy bukovo-dubového stupně, které zabírají největší část území. Stupeň dubovo-bukový zasahuje až do nejvyšších částí vrchoviny, popř. se nachází na chladnějších, severních svazích v nižších polohách. Vegetační stupeň bukový se vyskytuje jen izolovaně.Původní lesy, které byly v minulosti odlesněné, se proměnily na pastviny, louky a ornou půdu. Na extrémních polohách: na suchých, jižních svazích se vytvořili stepi, na obvodu skalních výběžků a bradel zase vznikly lesostepi.\n\nVrchovina má hustou říční síť, i když v létě část toků vysychá. Západní část odvodňuje řeka Ipeľ, východ řeka Rimava (přítok Slané) a jejich přítoky. Na rozsoše mezi Pohanským hradem a Veľkým Bučněm leží rozvodí mezi Iplem a Slanou. V povodí Slané leží asi dvě třetiny Cerové vrchoviny. Území podnebně spadá mezi teplé oblasti se zimními průměrnými teplotami mezi −2 až −4 °C a letními teplotami 17 až 20 °C. Roční průměrný úhrn srážek je 550 až 700 mm. Počet dní se sněhovou pokrývkou se pohybuje okolo 50 - 70, počet letních dní mezi 60 - 70.\n\nCerová vrchovina má bohatý, relativně nenarušený přírodní potenciál a proto bylo toto území s rozlohou 162 km² vyhlášeno v roce 1989 chráněnou krajinnou oblastí Cerová vrchovina. Její součástí jsou početné národní přírodní rezervace. Velmi cennou je např. Národní přírodní rezervace Šomoška. Byla vyhlášena už v roce 1954 a jde o hradní vrch se vzácným příkladem sloupcového rozpadu čediče s pěti a šestiboké hranoly – Kamenný vodopád, který patří k evropským raritám. Zřícenina hradu Šomoška na vrcholu pochází ze 14. století, na svazích pod hradním vrchem se nacházejí vzácná společenstva listnatých lesů.\n\nK zajímavým chráněným přírodním památkám patří Pohanský hrad a Hajnáčka – zřícenina gotického hradu ze 14. století na skalnatém kopci vulkanického původu. V sopečných horninách byly nalezeny úlomky kostí zvířat žijících v třetihorách. K chráněným přírodním památkám patří například Ragáč, Sprašový odkryv u obce Radzovce nebo Soví hrad. Soví hrad je archeologické naleziště z doby kamenné a bronzové. Jde o čedičový vrchol s menší náhorní plošinkou a kráterem nad obcí Šurice.\n\nPřírodní zvláštnosti a zajímavosti lákají návštěvníky od jara do podzimu. Četné turistické cesty a naučné stezky vedou do nejatraktivnějších míst. Pro náročnější zimní sporty nejsou v této oblasti vhodné terény. Chybějí zde upravené svahy i lyžařské vleky, nenalézají se zde ani žádná zimní rekreační střediska. Za příznivých sněhových podmínek je možné se věnovat běžeckému lyžování.\n\n"}
{"id": "618099", "url": "https://cs.wikipedia.org/wiki?curid=618099", "title": "Kde padají hvězdy", "text": "Kde padají hvězdy\n\nKde padají hvězdy je český televizní seriál pro mládež režiséra Jana Hřebejka z roku 1996.\n\n\n\n"}
{"id": "618100", "url": "https://cs.wikipedia.org/wiki?curid=618100", "title": "Nachal Chana", "text": "Nachal Chana\n\nNachal Chana (: נחל חנה) je vádí v Dolní Galileji, v severním Izraeli.\n\nZačíná jižně od města Dejr Chana, na severních svazích hory Har Netofa, která je součástí pohoří Harej Jatvat. Vádí vstupuje do rovinatého údolí Bik'at Sachnin a obchází město Dejr Chana z jihu a západu. Pak ústí nedaleko jižního úpatí hory Har Chilazon zleva do vádí Nachal Chilazon.\n\n"}
{"id": "618106", "url": "https://cs.wikipedia.org/wiki?curid=618106", "title": "Nachal Kecach", "text": "Nachal Kecach\n\nNachal Kecach (: נחל קצח) je vádí v Dolní Galileji, v severním Izraeli.\n\nZačíná v nadmořské výšce přes 500 metrů v masivu Har Kamon, poblíž západní části vesnice Kamane. Směřuje pak rychle se zahlubujícím odlesněným údolím k jihu, kde na úpatí Har Kamon míjí z východu vesnici Ma'ale Cvija a vstupuje do okrajové části rovinatého údolí Bik'at Sachnin. Uhýbá ale podél severního úbočí vrchu Har Chilazon k východu a severně od vesnice Lotem ústí zprava do vádí Nachal Kamon, které pak jeho vody odvádí do Nachal Calmon, Galilejského jezera a Mrtvého moře. Vodopisně se tak Nachal Kecach vymyká ostatním tokům v prostoru Bik'at Sachnin, které náležejí do povodí Nachal Chilazon (Středozemního moře).\n\n"}
{"id": "618108", "url": "https://cs.wikipedia.org/wiki?curid=618108", "title": "Marek Morvai-Javorský", "text": "Marek Morvai-Javorský\n\nMarek Morvai-Javorský (* 18. června 1986 Bratislava) je bývalý český dětský herec. \n\nNarodil se 18. června 1986 v Bratislavě. Nejdříve začal hrát v bratislavské televizi. Začínal v magazínu pro děti \"Od Kuka do Kuka\". Poté přesídlil do Ostravy a tam jako osmiletý chlapec uváděl magazín České televize pro děti \"Klubíčko\". Zde ho také objevil režisér Jan Hřebejk do seriálu České televize \"Kde padají hvězdy\", kde si zahrál roli nešťastného „záporáka“ Foxla. Když se zde osvědčil, Jan Hřebejk ho dále obsadil do filmu \"Pelíšky\", v němž si 12letý Marek zahrál syna Evy Holubové Péťu. \n\nU filmu se setkali s Janem Hřebejkem ještě jednou, v televizních \"Bakalářích\". Poté hrál Morvai-Javorský ještě v několika pohádkách Slovenské televize, např. \"Lízankové kráľovstvo\", \"O Dúhenke\". V dospělém věku již nehraje a věnuje se fotografování.\n\n\n"}
{"id": "618110", "url": "https://cs.wikipedia.org/wiki?curid=618110", "title": "Nachal Kamon", "text": "Nachal Kamon\n\nNachal Kamon (: נחל כמון) je vádí v Dolní Galileji, v severním Izraeli.\n\nZačíná v nadmořské výšce okolo 500 metrů v masivu Har Kamon, poblíž východní části vesnice Kamane. Zde se nachází pramen \"Ejn Kamana\" (עין כמאנה). Směřuje pak rychle se zahlubujícím a zčásti zalesněným údolím k jihu, kde na úpatí Har Kamon míjí ze západu rozptýlenou zástavbu vesnice Sallama. Horní tok je turisticky využíván. Na severním úbočí vrchu Har Chilazon, severně od vesnice Lotem přijímá zprava vádí Nachal Kecach a stáčí se k jihovýchodu. Klesá podél severovýchodního okraje vrchu Giv'at Calmon a ústí zprava do Nachal Calmon, které jeho vody odvádí do Galilejského jezera a Mrtvého moře.\n\n"}
{"id": "618112", "url": "https://cs.wikipedia.org/wiki?curid=618112", "title": "Rimava", "text": "Rimava\n\nRimava může být:\n\n"}
{"id": "618116", "url": "https://cs.wikipedia.org/wiki?curid=618116", "title": "Nachal Sachnin", "text": "Nachal Sachnin\n\nNachal Sachnin (: נחל סחנין) je vádí v Dolní Galileji, v severním Izraeli.\n\nZačíná v nadmořské výšce necelých 300 metrů na západním okraji města Sachnin, nadaleko svahů vrchu Giv'at Sachnit. Směřuje potom k severu, kde prochází rovinatou nejzápadnější části údolí Bik'at Sachnin. Východně od vesnice Juvalim vstupuje do sevřeného údolí s částečně zalesněnými svahy, kterým protéká dál k severu, kde pak jižně od města Karmi'el ústí zleva do Nachal Chilazon.\n\n"}
{"id": "618120", "url": "https://cs.wikipedia.org/wiki?curid=618120", "title": "Vladimír Škultéty", "text": "Vladimír Škultéty\n\nVladimír Škultéty (* 25. prosince 1981 Praha) je filmový herec a režisér.\n\nVladimír Škultéty se narodil 25. prosince 1981 v Praze. K herectví se dostal ve svých patnácti letech. Jeho první role byla v tevizním seriálu České tevize \"Kde padají hvězdy\". I přesto si přál být v budoucnu režisér či scenárista, ale hraní se nebránil. V roce 1998 se dobře prezentoval v kultovním krátkém filmu Štěpána Kopřivy a Marka Dobeše \"Byl jsem mladistvým intelektuálem\" (film byl oceněn na několika festivalech). Vladimír Škultéty ztvárnil roli i v dalších filmech, ale chtěl opět seriálovou roli. Od roku 2001 měl seriálových rolí hodně. Mezi ty nejlepší patří především \"Černí andělé\", v televizním seriálu televize Nova \"Ulice\" a seriál \"Pizza Boy\" pro Stream. V roce 2009 režíroval celovečerní dokumentární film \"Longplay\". V roce 2015 natočil dokument \"Mánes na vodě\".\n\nVladimír Škultéty letěl 1. listopadu 2011 v Boeingu 767-300 polské letecké společnosti LOT z Newarku do Varšavy. Letounu nefungovaly podvozky a na varšavském letišti byla jeho posádka nucena nouzově přistát na břicho. Při nehodě nikdo nezemřel.\n\n\n\n"}
{"id": "618130", "url": "https://cs.wikipedia.org/wiki?curid=618130", "title": "Nachal Jodfat", "text": "Nachal Jodfat\n\nNachal Jodfat (: נחל יודפת) je vádí v Dolní Galileji, v severním Izraeli.\n\nZačíná v nadmořské výšce okolo 400 metrů na jihozápadním okraji obce Jodfat. Směřuje potom rychle se zahlubujícím a zčásti zalesněným údolím k východu. Ze severu míjí horu Har Acmon a klesá z vysočiny Harej Jatvat do údolí Bejt Netofa. Tento horní úsek toku je turisticky využívaný. Do rovinatého údolí Bejt Netofa ústí cca 3 kilometry východně od města Kafr Manda. Zde pak prochází zemědělsky intenzivně využívanou krajinou k jihozápadu, přičemž vodní režim v tomto údolí je uměle regulován, protože jeho středem prochází Národní rozvaděč vody - dálkový vodovod, kvůli němuž jsou lokální toky regulovány a odkláněny. Nachal Jodfat proto také obchází umělou vodní nádrž Ma'agar Bejt Netofa a je zaústěno poblíž pahorku Tel Chanaton do vádí Nachal Jiftach'el, které odvodňuje údolí z jihozápadního okraje.\n\n"}
{"id": "618134", "url": "https://cs.wikipedia.org/wiki?curid=618134", "title": "Evlija Čelebi", "text": "Evlija Čelebi\n\nEvlija Čelebi (osmanskou turečtinou Evliya Çelebi اوليا چلبى, či Derviş Mehmed Zilli; 25. března 1611 Istanbul – 1682 Káhira) byl osmanský cestovatel, který ve svých zápiscích (\"Seyhatname\", cestopis) zaznamenal život v řadě zemí v polovině 17. století, a to jak některých částech Osmanské říše, tak i v krajích za jejími hranicemi (např. v Rusku). Prošel mnohými městy, zdokumentoval místní zvyky, význam a velikost jednotlivých tehdejších sídel, jakož i mnoho statistických údajů - od počtu domů až po náboženské složení. Účastnil se také řady bojů na straně sultána Mehmeda IV. proti Rakousku a dalším zemím.\n"}
{"id": "618136", "url": "https://cs.wikipedia.org/wiki?curid=618136", "title": "Vlasovec medinský", "text": "Vlasovec medinský\n\nVlasovec medinský (nebo také guinejský červ; \"Dracunculus medinensis\") je parazit rozšířený v Africe, původce choroby zvané drakunkulóza.\n\nČlověk se nakazí pozřením vody, která obsahuje živé buchanky, tj. drobné vodní korýše, kteří jsou mezihostitelem tohoto červa. V těle nakažené buchanky se nachází infekční larva vlasovce L3, která se ve střevě uvolní a pronikne do břišní dutiny. Zde dospívá, dochází k páření, samci po páření uhynou. Dospělé oplozené samičky pak migrují do podkoží, nejčastěji v dolních končetinách, kde se uhnízdí v bolestivém vředu, který na povrchu praská.\n\nPři styku vředu s vodou část samičky vyleze na povrch kůže a uvolní nezralou larvu L1, která je následně opětovně pozřena buchankou, uvnitř níž se 2x svlékne a po 14 dnech buchanka obsahuje infekční larvu L3.\n\nPrepatentní perioda, tedy čas od pozření buchanky do objevení vředu s dospělou samičkou, je asi jeden rok. Samička vlasovce medinského může nabývat délky až jednoho metru.\n\nTohoto parazita lze odstranit chirurgicky nebo tradiční (a bolestivou) metodou tak, že ho namotáváme na malé dřívko, za den lze namotat pouze 0,5–2 cm.\n\n\n"}
{"id": "618141", "url": "https://cs.wikipedia.org/wiki?curid=618141", "title": "Šmankote, babičko, čaruj!", "text": "Šmankote, babičko, čaruj!\n\nŠmankote, babičko, čaruj! je česká filmová rodinná komedie z roku 1998 režiséra Zdeňka Havlíčka.\n\n"}
{"id": "618142", "url": "https://cs.wikipedia.org/wiki?curid=618142", "title": "Nachal Evlajim", "text": "Nachal Evlajim\n\nNachal Evlajim (: נחל אבלים ) je vádí v Dolní Galileji, v severním Izraeli.\n\nZačíná v nadmořské výšce okolo 400 metrů na východním okraji města Kaukab Abu al-Hidža, na východním úpatí hory Har Acmon, která je součástí horského pásu Harej Jatvat lemujícího severní stranu údolí Bejt Netofa. Směřuje potom rychle se zahlubujícím a zčásti zalesněným údolím k jihozápadu. Horní tok je turisticky využíván a nachází se tu několik pramenů, například \"Ejn al-Vasta\" (עין אל וסטא), \"Ejn al-Kaziza\" (עין אל קזיזה) nebo \"Ejn Atchata\" (עין אתחתא). V hlubokém kaňonu s četnými zákruty míjí vádí obce Morešet a Dmeide. Potom se u hory Har Chanaton stáčí k západu a údolí se poněkud rozšiřuje. Teče pak mezi obcemi I'billin, pod úpatím vrchu Har Šifron, a Micpe Aviv, přičemž zprava přijímá vádí Nachal Šechanija. Pokračuje stále k západu a postupně vchází do pobřežní nížiny, respektive Zebulunského údolí. Zde ještě zprava přijímá vádí Nachal Kankan a pak už vede zcela rovinatou a zemědělsky využívanou krajinou k severozápadu. Jižně od vesnice Kfar Masaryk ústí do toku Nachal Na'aman.\n\n"}
{"id": "618143", "url": "https://cs.wikipedia.org/wiki?curid=618143", "title": "Drážďanský mír", "text": "Drážďanský mír\n\nDrážďanský mír byla dohoda mezi Rakouskem, Saskem a Pruskem podepsaná 25. prosince 1745 v saské metropoli Drážďanech, formálně ukončující druhou slezskou válku.\n\nV dohodě se pruský král Fridrich II. Veliký zavázal uznat Františka I. Štěpána, manžela rakouské panovnice Marie Terezie, za císaře Svaté říše římské. Za to si udržel vládu nad Slezskem. Sasko bylo Prusku nuceno zaplatit 1 milion říšských tolarů reparací. Celkově tedy dohoda ratifikovala a potvrzovala výsledky Vratislavského a Berlínského míru.\n"}
{"id": "618149", "url": "https://cs.wikipedia.org/wiki?curid=618149", "title": "Nachal Šechanja", "text": "Nachal Šechanja\n\nNachal Šechanja (: ) je vádí v Dolní Galileji, v severním Izraeli.\n\nZačíná v nadmořské výšce necelých 400 metrů na jihozápadních úbočích hory Har Šechanja, na jejímž vrcholku stojí vesnice Šechanja a Koranit. Směřuje potom mírně se prohlubujícím, zalesněným údolím k jihozápadu. Ze západu míjí vesnice Morešet, z východu Micpe Aviv. U ní pak, na severovýchodním okraji města I'billin, ústí zprava do vádí Nachal Evlajim.\n\n"}
{"id": "618157", "url": "https://cs.wikipedia.org/wiki?curid=618157", "title": "Nachal Kavul", "text": "Nachal Kavul\n\nNachal Kavul (: נחל כבול) je vádí v Dolní Galileji, v severním Izraeli.\n\nZačíná v nadmořské výšce přes 300 metrů mezi vrchy Har Kavul a Har Šechanija, poblíž vesnice Manof. Směřuje potom mírně se zahlubujícím a zčásti zalesněným údolím k severozápadu. Po západním okraji prochází městem Kabul. Postupně vchází do pobřežní nížiny, respektive Zebulunského údolí. Vede zcela rovinatou a zemědělsky využívanou krajinou k severozápadu a jihozápadně od vesnice Jas'ur ústí zleva do toku Nachal Chilazon.\n\n"}
{"id": "618159", "url": "https://cs.wikipedia.org/wiki?curid=618159", "title": "Nachal Tamra", "text": "Nachal Tamra\n\nNachal Tamra (: נחל תמרה) je vádí v Dolní Galileji, v severním Izraeli.\n\nZačíná v nadmořské výšce okolo 200 metrů na západním úbočí hory Har Kavul, přímo ve městě Tamra. Směřuje potom mírně se zahlubujícím údolím skrz město k západu. Za ním vchází do pobřežní nížiny, respektive Zebulunského údolí. Zde vede zcela rovinatou a zemědělsky využívanou krajinou k severu a zhruba 2 kilometry jižně od vesnice Jas'ur ústí zleva do toku Nachal Kavul.\n\n"}
{"id": "618168", "url": "https://cs.wikipedia.org/wiki?curid=618168", "title": "Znak města Kopřivnice", "text": "Znak města Kopřivnice\n\nKopřivnický městský znak byl městu přidělen roku 1967. Má tvar španělského štítu, který je rozdělen na dvě části. Levá – bílá – strana představuje Bílou horu a červená napravo Červený kámen, tedy dvě hory, mezi kterými Kopřivnice leží. Zlatě namalovaný obraz prvního kopřivnického automobilu Präsident z roku 1897 charakterizuje zdejší automobilový průmysl. Červený štítek s bílým listem kopřivy (tzv. mluvící znamení) napovídá název obce.\n"}
{"id": "618175", "url": "https://cs.wikipedia.org/wiki?curid=618175", "title": "Nachal Segev", "text": "Nachal Segev\n\nNachal Segev (: נחל שגב) je vádí v Dolní Galileji, v severním Izraeli.\n\nZačíná v nadmořské výšce přes 300 metrů severozápadně od vesnice Jodfat, na západním okraji horského pásma Harej Jatvat. Směřuje potom rychle se zahlubujícím a zalesněným údolím k severozápadu. Toto údolí je na jižní straně lemováno svahy hory Har Šechanija, na jejímž vrcholku stojí vesnice Šechanija, Koranit a Manof. Na severní straně je to obdobný hřbet s vesnicemi Acmon a Rakefet. Horní tok je turisticky využíván. Nachází se tu několik jeskyň a pramenů. Pak se údolí poněkud otevírá a vádí prochází po okraji města Kabul. Zprava tu přijímá vádí Nachal Ašlil. Za ním vchází do pobřežní nížiny, respektive Zebulunského údolí. Zde vede krátce zcela rovinatou a zemědělsky využívanou krajinou k severu a zhruba 2 kilometry jihovýchodně od vesnice Achihud, na jižním úpatí vrchu Giv'at Achihud, ústí zleva do toku Nachal Chilazon.\n\n"}
{"id": "618182", "url": "https://cs.wikipedia.org/wiki?curid=618182", "title": "Rejchrt", "text": "Rejchrt\n\nPříjmení Rejchrt (Rajchert, Reichert) má více nositelů:\n\n"}
{"id": "618183", "url": "https://cs.wikipedia.org/wiki?curid=618183", "title": "Nachal Ašlil", "text": "Nachal Ašlil\n\nNachal Ašlil (: נחל אשליל) je krátké vádí v Dolní Galileji, v severním Izraeli.\n\nZačíná v nadmořské výšce okolo 150 metrů západně od vesnice Ja'ad. Směřuje potom mírně se zahlubujícím, zalesněným údolím k západu. Na severovýchodním okraji města Kabul, na okraji pobřežní nížiny, ústí zprava do vádí Nachal Segev.\n\n"}
{"id": "618189", "url": "https://cs.wikipedia.org/wiki?curid=618189", "title": "Zdeněk Bureš", "text": "Zdeněk Bureš\n\nZdeněk Bureš (* 10. prosinec 1957, Brno) je český divadelní herec. V roce 1979 úspěšně ukončil své studium na brněnské JAMU a od 1. srpna 1979 je členem souboru Městského divadla Brno.\n\n\n"}
{"id": "618190", "url": "https://cs.wikipedia.org/wiki?curid=618190", "title": "J'adore Hardcore", "text": "J'adore Hardcore\n\nJ’adore Hardcore je skladba německé skupiny Scooter z alba Under the radar Over the Top z roku 2009. Jako singl vyšla píseň již v roce 2009. Jedná se o první singl který se později objevil na Albu Under the radar Over the Top a je to první singl ve stylu Hardstyle který plynně přešel z původního Jumpstyle. Francouzský sample \"J´adore Hardcore\" který se v písni objevuje, byl nazpíván na toaletě ve vlaku na mobilní telefon francouzskou fanynkou Scooter \"Maddy\".\n\n"}
{"id": "618192", "url": "https://cs.wikipedia.org/wiki?curid=618192", "title": "Nachal Ne'i'el", "text": "Nachal Ne'i'el\n\nNachal Ne'i'el (: ) je krátké vádí v Dolní Galileji, v severním Izraeli.\n\nZačíná v nadmořské výšce okolo 200 m západně od vesnice Ja'ad. Směřuje potom mírně se zahlubujícím, zalesněným údolím k severozápadu. Ze západní strany míjí obec Ša'ab a pak zleva ústí do vádí Nachal Chilazon. Pojmenováno je podle starověkého města \"Neíel\", které se v tomto regionu připomíná v biblické Knize Jozue 19, 27\n\n"}
{"id": "618198", "url": "https://cs.wikipedia.org/wiki?curid=618198", "title": "Nachal Avid", "text": "Nachal Avid\n\nNachal Avid (: נחל עביד) je vádí v Dolní Galileji, v severním Izraeli.\n\nZačíná v nadmořské výšce okolo 300 metrů východně od vesnice Acmon. Směřuje potom rychle se zahlubujícím a zalesněným údolím k severu. Podél dna údolí tu vede lokální silnice 784. Vádí míjí ze západu vesnici Juvalim a jižně od obce Šorašim ústí zleva do toku Nachal Chilazon.\n\n"}
{"id": "618206", "url": "https://cs.wikipedia.org/wiki?curid=618206", "title": "Zdena Herfortová", "text": "Zdena Herfortová\n\nZdena Herfortová (* 8. říjen 1945 Brno) je česká filmová a divadelní herečka.\n\nVystudovala brněnskou JAMU obor herectví. Své první angažmá získala v letech 1968 – 1992 ve Státním divadle Brno. Od 1. února 1992 je členkou Městského divadla Brno. Od roku 1976 jako pedagog na již zmíněné JAMU a od roku 1998 zde vedla samostatný ateliér muzikálového herectví.\n\n\n\n\n"}
{"id": "618208", "url": "https://cs.wikipedia.org/wiki?curid=618208", "title": "Nachal Kankan", "text": "Nachal Kankan\n\nNachal Kankan (: נחל קנקן) je vádí v Dolní Galileji, v severním Izraeli.\n\nZačíná v nadmořské výšce okolo 50 metrů západně od města Tamra, na okraji pobřežní nížiny, respektive Zebulunského údolí. Směřuje potom skrz toto údolí k západu, kde ústí zprava do vádí Nachal Evlajim.\n\n"}
{"id": "618210", "url": "https://cs.wikipedia.org/wiki?curid=618210", "title": "Wnt signalizace", "text": "Wnt signalizace\n\nWnt signalizace (Wnt se čte jako „wint“ a je to zkratka z Wingless/Int-1) je důležitá signalizační kaskáda, která zahrnuje několik typických klíčových komponentů. Na vnější straně membrány se na receptor Frizzled (spřažený s G-proteinem) naváže signální glykoprotein z Wnt rodiny (např. Wnt1, Wnt2). Na vnitřní straně membrány je tímto receptorem aktivován nějaký prostředník (např. Dishevelled), který následně inhibuje komplex tří proteinů GSK3/axin/APC. Když jsou tyto proteiny inhibovány, β-katenin jimi přestane být fosforylován a začne se akumulovat v cytoplazmě v nefosforylované formě. Následně β-katenin vstupuje do jádra a po kombinaci s transkripčními faktory z TCF/LEF rodiny ovlivňuje transkripci genů.\n\nVýznam Wnt signalizační kaskády spočívá v její roli v embryonálním vývoji. Řídí vytváření vzorů a reguluje buněčnou proliferaci v různých místech těla. Podílí se na takových základních procesech, jako je gastrulace, embryonální vývoj mozku a vývoj končetin i jiných orgánů.\n"}
{"id": "618211", "url": "https://cs.wikipedia.org/wiki?curid=618211", "title": "Wnt", "text": "Wnt\n\nWnt (čteno „wint“) je skupina signálních glykoproteinů, které jsou vylučovány z buněk a ovlivňují celou řadu důležitých vývojových procesů díky vlivu na buněčné dělení, diferenciaci, buněčnou polaritu a migraci a také na vývoj nervové soustavy. Wnt je klíčovým hráčem tzv. Wnt signalizace; některé její poruchy jsou spojovány i s rakovinným bujením.\n\nWnt proteiny obsahují velké množství cysteinových skupin, jsou bohatě glykosylované a nesou lipidové skupiny.\n"}
{"id": "618213", "url": "https://cs.wikipedia.org/wiki?curid=618213", "title": "Ti Sento", "text": "Ti Sento\n\nTi Sento je skladba německé skupiny Scooter z alba Under the radar Over the Top z roku 2009. Jako singl vyšla píseň již v roce 2009. Na singlu spolupracovala a zpívala známá italská zpěvačka Antonella Ruggiero. Singl Ti Sento je cover verze jejího původního hitu.\n\n"}
{"id": "618219", "url": "https://cs.wikipedia.org/wiki?curid=618219", "title": "The Sound Above My Hair", "text": "The Sound Above My Hair\n\nThe Sound Above My Hair je skladba německé skupiny Scooter z alba Under the Radar Over the Top z roku 2009. Jako singl vyšla píseň již v roce 2009.\n\n"}
{"id": "618221", "url": "https://cs.wikipedia.org/wiki?curid=618221", "title": "Manitou (firma)", "text": "Manitou (firma)\n\nManitou je francouzský výrobce manipulační techniky. Důraz je kladen na stroje určené pro manipulaci v terénu, ale v posledních letech byl výrobní program rozšířen také o techniku pro průmyslové haly, sklady a zpevněné povrchy obecně.\n\nSpolečnost založil v Ancenis (Loire-Atlantique) v roce 1953 Marcel Braud jako Braud&Faucheux a zprvu vyráběla stavební stroje. Úspěch přinesla jeho myšlenka použít zemědělský traktor v obrácené pozici jako terénní vysokozdvižný vozík. Roku 1981 se přejmenovala na Manitou podle svého nejznámějšího výrobku.\n\n\nManitou je globální společnost, v roce 2008 měla 23 výrobních závodů v Evropě (Francie, Itálie), ve Spojených státech a v Číně. Manitou je světový leader v terénní manipulaci a zaměstnává asi 2500 osob.\n\n\n\n"}
{"id": "618225", "url": "https://cs.wikipedia.org/wiki?curid=618225", "title": "Dorotea Braniborská", "text": "Dorotea Braniborská\n\nDorotea Braniborská (1430/1431 – 10. listopadu 1495 Kalundborg) byla královna Kalmarské unie, manželka krále Kryštofa III. a po jeho smrti manželka krále Kristiána I., vévodkyně šlesvicko-holštýnská.\n\nDorotea byla nejmladší ze tří dcer (jediný syn zemřel při narození) braniborského markraběte Jana, zvaného \"Alchymista\", a jeho manželky vévodkyně Barbary Sasko-Wittenberské; její nejstarší sestra Barbara (1423–1481) byla provdaná vévodkyně milánská a Alžběta (1425–1465) byla provdaná vévodkyně pomořská.\n\nPoprvé se provdala 12. září roku 1445 v Kodani za Kryštofa III., krále Dánska a Norska od roku 1440 do roku 1448 a Švédska v letech 1441–1448. Již roku 1448 však Kryštof zemřel. Z manželství, jež trvalo jen dva a půl roku, se nenarodily žádné děti. Jako kompenzaci svého vdovství obdržela Dorotea od Královské rady vysoký důchod a rozsáhlé majetky.\nKrálovská rada se rozhodla hledat nového monarchu a rovněž nového manžela pro mladičkou královnu vdovu (Dorotee bylo necelých osmnáct let). Ucházel se sice o ni polský král Kazimír IV. Jagellonský, z ekonomických důvodů však ke sňatku nedošlo - Dánové se obávali, že by pak museli zaplatit vysoké odškodné za majetek zůstavený v Dánsku. Proto Doroteu provdali za mladého vévodu Kristiána Oldenburského, synovce zemřelého krále, později známého jako Kristián I. Dánský, jehož se souhlasem \"Adolfa VIII. Holštýnského\" Říšská rada vyvolila za nového krále Dánska.\n26. října roku 1449 se tedy Dorotea provdala podruhé.\n\nZ tohoto druhého manželství s Kristiánem I. vzešlo pět potomků:\n\nUvádí se, že královna se vyznačovala – na rozdíl od svého manžela – rozhodnou povahou, vysokou inteligencí a mimořádnou schopností ve správních a úředních záležitostech, takže jí král mohl pověřit správou rozsáhlých území Dánska a Švédska. Ve Švédsku pozbyla svých majetků za vlády Stena Stureho a Karla VIII.; za této situace hledala podporu papeže, ovšem neúspěšně. V dubnu roku 1474 při návštěvě Říma získala papežovo svolení k založení univerzity v Kodani. Byla velmi šetrná, až skoupá – její dvě cesty do Říma měly tak nízké náklady, že to pro osobu jejího postavení bylo až nevhodné. Před smrtí svého muže zorganizovala splacení obrovského královského dluhu.\n\nPo smrti Kristiána I. v roce 1481 si Dorotea uchovala jistý vliv na vládu země. Král Jan I., její nejstarší syn, ztrácel své pozice a majetky a to vedlo Doroteu, jež získala od Kristiána I. správu vévodství šlesvického a holštýnského, k tomu, že se rozhodla favorizovat svého mladšího syna Frederika a svěřit vládu v těchto vévodstvích oběma synům společně; když později byl Janův syn Kristián II. bez mužských potomků sesazen s trůnu, stal se jeho strýc Frederik po něm králem.\n\nV letech svého vdovství podporovala především františkánský řád v Dánsku, poskytnuvši prostředky ke stavbě kláštera; uskutečnila pouť do Říma, kde se setkala s papežem.\n\nSvé poslední roky strávila na svých majetcích v Kalundborgu, kde zemřela 10. listopadu roku 1495. Je pohřbena v katedrále v Roskilde, místě posledního odpočinku dánských králů, po boku svého druhého manžela, krále Kristiána I.\n\n\n"}
{"id": "618229", "url": "https://cs.wikipedia.org/wiki?curid=618229", "title": "Technická prohlídka silničního vozidla", "text": "Technická prohlídka silničního vozidla\n\nTechnická prohlídka silničního vozidla je v Česku zákonem vyžadovaná kontrola technického stavu, kterému podléhají všechna silniční vozidla evidovaná v Česku a opatřená registrační značkou s výjimkou vozidel kategorie R. Registrační značka při technické prohlídce není podmínkou za předpokladu, že vozidlo není v Česku ještě registrováno a jehož majitel se vozidlo chystá zaregistrovat, registrační značku nemusí mít také vozidla, která jsou v depozitu. V minulosti bylo možné přijmout i vozidlo bez registrační značky, které v technickém průkaze nemělo uvedeného majitele, takový průkaz se slangově nazýval \"čistopis\". Čistopisy nabytím účinnosti zákona č. 239/2013 Sb., kterým se mění zákon č. 56/2001 Sb. již nejsou vydávany. Technická prohlídka se provádí na stanicích technické kontroly.\n\nPrůběh a podmínky technické prohlídky vozidla upravuje zákon č. 56/2001 Sb. o podmínkách provozu vozidel na pozemních komunikacích a o změně zákona č. 168/1999 Sb., o pojištění odpovědnosti za škodu způsobenou provozem vozidla a o změně zákonů (zákon o pojištění odpovědnosti z provozu vozidel), ve znění zákona č. 307/1999 Sb., platného od 1. 7. 2001.\n\n"}
{"id": "618230", "url": "https://cs.wikipedia.org/wiki?curid=618230", "title": "Stuck on Replay", "text": "Stuck on Replay\n\nStuck on Replay je skladba německé skupiny Scooter z alba Under the Radar Over the Top z roku 2009. Jako singl vyšla píseň až v roce 2010. Tento Singl byl zároveň hymnou Mistrovství světa v ledním hokeji v roce 2010. Skladba Ti Sento byla oslavnou písní při vstřelení gólu. Skladba Metropolis byla písní zahajovacího ceremoniálu mistrovství. HPV byl nazpíván Rickem J. Jordanem.\n\n"}
{"id": "618231", "url": "https://cs.wikipedia.org/wiki?curid=618231", "title": "Har Chilazon", "text": "Har Chilazon\n\nHar Chilazon (: הר חילזון) je vrch o nadmořské výšce 352 metrů v severním Izraeli, v Dolní Galileji.\n\nNachází se cca 5 kilometrů severovýchodně od města Sachnin. Má podobu úzkého hřbetu se zalesněnými svahy, který na všech stranách vystupuje nad okolní krajinu. Vrcholová partie je odlesněná a stojí na ni vesnice Lotem. Na jižní a severní straně terén prudce klesá do údolí Bik'at Sachnin. Po jižním úpatí hory protéká vádí Nachal Chilazon. Na severním úbočí je to vádí Nachal Kecach. Na východní straně je rovněž strmý terénní stupeň, který klesá do údolí vádí Nachal Calmon.\n\n"}
{"id": "618233", "url": "https://cs.wikipedia.org/wiki?curid=618233", "title": "Giv'at Karad", "text": "Giv'at Karad\n\nGiv'at Karad (: גבעת קרד) je vrch o nadmořské výšce 384 metrů v severním Izraeli, v Dolní Galileji.\n\nNachází se cca 2 kilometry severně od města Sachnin a 3 kilometry jižně od města Karmi'el. Má podobu pahorku s částečně zalesněnými svahy, který vystupuje nad severní stranu údolí Bik'at Sachnin. Vrcholová partie je odlesněná a stojí na ni vesnice Ešchar. Na východní a severní straně terén prudce klesá do údolí vádí Nachal Chilazon.\n\n"}
{"id": "618238", "url": "https://cs.wikipedia.org/wiki?curid=618238", "title": "Har Šechanja", "text": "Har Šechanja\n\nHar Šechanja (: ) je vrch o nadmořské výšce 456 metrů v severním Izraeli, v Dolní Galileji.\n\nNachází se cca 5 kilometrů jihozápadně od města Sachnin. Má podobu podlouhlého kopce se zalesněnými svahy, který je západní součástí vysočiny Harej Jatvat. Vrcholová partie je odlesněná a stojí na ni vesnice Koranit, Šechanja a Manof. Na severní straně terén prudce klesá do údolí vádí Nachal Segev. Z jihozápadního mírnějšího úbočí stéká vádí Nachal Šechanja. Na západní straně stojí sousední vrch Har Kavul, u kterého začíná vádí Nachal Kavul. Na východní a jihovýchodní straně terén plynule navazuje na další dílčí vrcholky v rámci pohoří Harej Jatvat okolo vesnice Jodfat, například Har ha-Š'avi nebo Har Acmon.\n\n"}
{"id": "618239", "url": "https://cs.wikipedia.org/wiki?curid=618239", "title": "Holka nebo kluk?", "text": "Holka nebo kluk?\n\nHolka nebo kluk? je česká filmová komedie režiséra Vladimíra Slavínského z roku 1938.\n\n\n"}
{"id": "618243", "url": "https://cs.wikipedia.org/wiki?curid=618243", "title": "Peacock", "text": "Peacock\n\nPeacock [\"píkok\", angl. páv] je píseň americké popové zpěvačky a skladatelky Katy Perry. Píseň pochází z jejího třetího studiového alba Teenage Dream. Bude vydána jako čtvrtý singl z alba. Píseň napsali Katy Perry, Stargate a Ester Dean, a produkovali producenti Stargate a Ester Dean.\n"}
{"id": "618244", "url": "https://cs.wikipedia.org/wiki?curid=618244", "title": "National Hockey Association", "text": "National Hockey Association\n\nNational Hockey Association (NHA) (oficiálně \"National Hockey Association of Canada Limited\") byla profesionální hokejová organizace, která provozovala ligu v provinciích Ontario a Québec v Kanadě. Jedná se o přímého předchůdce dnešní ligy National Hockey League (NHL). Liga byla založena v roce 1909 Ambrosem O'Brienem (z Renfrew, Ontario, Kanada), který byl zřejmě prvním prezidentem profesionální hokejové ligy a dal vzniknout hře o šesti hráčích na každé straně, když v roce 1911 zrušil pozici sedmého hráče zvaného \"Rover\". Během jeho života liga zvládala udržet své hráče i přes konkurenci Pacific Coast Hockey Association (PCHA), až do I. světové války, kdy nasazení hráčů ve válce vyvolalo spory mezi vlastníky. Spory vlastníků začalo řešit vedení v roce 1917, načež NHA odložila zápasy a hodlalo se zbavit majitele Eddieho Livingstona. Se zbývajícími majiteli týmů NHA jednala. Livingstone se s vedením NHA soudil. Následující rok, kdy stále nebylo dosaženo pokroku se Livingstone a ostatní majitelé klubů rozhodli trvale zrušit NHA a založili National Hockey League, kde použili stejná pravidla, koncept a trofeje jako byly v NHA.\n\nV listopadu 1909 se v lize Eastern Canada Hockey Association, držiteli Stanley Cupu a zřejmě v nejelitnější lize té doby, vyskytly spory. Tým ECHA Montreal Wanderers koupil PJ Doran, majitel stadionu Jubilee Rink v Montréalu a tam také přesunul zápasy Wanderers. Tento stadion měl menší kapacitu než původní Montréal Arena, což znamenalo, že si hostující týmy vydělaly méně peněz při cestách za Wanderers. Na protest 25. listopadu 1909 ostatní týmy rozpustily ligu ECHA a založily ligu Canadian Hockey Association bez Wanderers.\n\nV té době se majitel prosperujícího stříbrného dolu Ambrose O'Brien, který byl prezidentem týmu Renfrew Creamery Kings, usiloval o zařazení týmu do ECHA, aby mohli hrát o Stanley Cup. 25. listopadu 1909 při zakládajícím zasedání CHA, které se konalo v hotelu Windsor v Montréalu, požádal O'Brien o členství v CHA, ale žádost byla zamítnuta. Po zasedání se O'Brien setkal s Jimmym Gardnerem z Wanderers, jehož tým byl také odmítnut. Společně se rozhodli založit vlastní ligu, National Hockey Association. S dvěma dalšími týmy (Cobalt a Haileybury) byla 2. prosince 1909 založena NHA na soukromém zasedání v Montréalu a přijali pravidla ECHA.\n\nV té době také probíhal mocenský boj frankofonních Kanaďanů o Montréal, načež O'Brien a Gardner představili svůj plán o týmu plně obsazeném frankofonními Kanaďany od hráčů po management, s názvem \"Les Canadiens\" dnes známého jako Montreal Canadiens. Tento klub byl přijat 4. prosince 1909. Řídil jej Jack Laviolette, ale vlastnil stále O'Brien. Ambrose O'Brien a jeho otec Michael John O'Brien financovali čtyři týmy ligy. Byly to: Renfrew Creamery Kings (později známé jako Renfrew Millionares), Cobalt, Haileybury a Les Canadiens. Cobalt a Haileybury přišli z Timiskaming Professional Hockey League (TPHL). Renfrew přešel z Federal Amateur Hockey League. Společně s Wanderers měla liga pět týmů.\n\nO'Brienovi byli odhodláni vyhrát Stanley Cup, proto ihned začali soupeřit o hráče. Renfrew podepsal smlouvy s Lesterem a Frankem Patrickovými. Každý z nich podepsal smlouvu na 3000 dolarů za sezónu, což byl nejvyšší výdělek do té doby. Renfrew rovněž podepsal smlouvu s hráčem posledního vítěze Stanley Cupu Ottawy Senators – Cyclone Taylorem. \n\nNávštěvnost na zápasech ligy CHA byla slabá, proto se 15. ledna 1910, na setkání s vedením NHA jednalo o sloučení obou lig. Místo toho NHA převzala Ottawu a Montreal Shamrocks. Majitelům Montréalu Le National bylo nabídnuto vlastnictví Canadiens, ale ti to odmítli. Quebec Bulldogs a ostatní týmy CHA se ani neucházeli o členství. Výsledky zápasů hraných před 15. lednem 1910 byly zrušeny a liga začala znova, tentokrát se sedmi týmy.\n\nI přes snahy O'Brienů, při nichž se přesunul Newsy Lalonde z Canadiens do Renfrew, hrál o Stanley Cup tým Wanderers, který ovšem podlehl Edmontonu a tak ukořistili pouze ligový titul. Toto vedlo ke změnám v lize. Cobalt, Haileybury a Shamrocks byli vyhozeni a Les Canadiens převzali noví majitelé. Québec se připojil k lize před sezónou 1910-11. Lalonde se vrátil ke Canadiens. Také bylo rozhodnuto o povolení pro dva Torontské týmy, které by hrály na stadionu Arena Gardens.\n\nNa začátku sezóny 1910-11 byly v lize rozbroje, protože byl stanoven platový strop. Sezóna téměř ztroskotala na široké nespokojenosti hráčů kvůli nízkým nabízeným platům. Hráči dokonce zvažovali založení vlastní ligy, ale stadiony byly pod kontrolou NHA. V sezóně byla zrušena pozice Rovera. Poté se hrálo o 5 hráčích v poli spolu s jedním brankářem. Ottawa vyhrála Stanley Cup proti Galtu a Port Arthuru.\n\nPo sezóně O'Brien ukončil své působení v ledním hokeji a Renfrew vystoupili z ligy. Vedení ligy pokračovalo v O'Brienově záměru přijmout dva Torontské kluby, které čekaly na dostavbu haly Garden Arena. V NHA nyní byly pouze 4 týmy (Ottawa Senators, Québec Bulldogs, Montreal Wanderers a Montreal Canadiens). Bratři Patrickové postavili dva stadiony (ve Vancouveru a ve Victorii) a založili ligu Pacific Coast Hockey Association (PCHA). PCHA využila nízkých platů v NHA a snažila se o získání jejich hráčů. Québec vyhrál ligový šampionát a poté i svůj první Stanley Cup, když porazili Moncton. I přes konkurenci PCHA povolila NHA exhibici, kterou zorganizovali sami hráči NHA a při níž výběr hvězd NHA sehrál sérii zápasů proti týmům PCHA. Při té příležitosti byli někteří hráči včetně Cyclona Taylora lákání k přestupu do PCHA. \n\nV sezóně 1912-13 vstoupily do ligy dva nové týmy Toronta. Torontos (později zvaní Toronto Blueshirts) a Toronto Tecumsehs. Liga se tímto rozrostla na 6 týmů. Liga sice ztratila 3 hráče z mistrovského Québecu, které přetáhla PCHA, ale ti byli nahrazeni nejlepšími hráči z ligy Ontaria a Maritime League. Díky tomu Québec opět vyhrál ligu a v zápase o Stanley Cup porazily tým PCHA Victoria Aristocrats.\n\nSezóna 1913-14 (poslední před I. světovou válkou) skončila nerozhodně mezi týmy Torontos a Canadiens. Proto bylo založeno první play-off. Toronto vyhrálo dvouzápasovou sérii. Torontos Byli prvním torontským týmem, kteří vyhráli Stanley Cup. Poté sehráli sérii pěti zápasů s Victorií, kterou vyhráli ve třech zápasech v řadě (další dva zápasy nebyly zapotřebí). \n\nPři spuštění sezóny 1914-15 bylo rozhodnuto o udílení Stanley Cupu pouze týmům z lig NHA a PCHA. V dvoukolovém play-off spolu hráli Wanderers a Senators. Ottawa vyhrála a měla právo vyzvat v zápase o Stanley Cup – Vancouver Millionaires. Ottawa byla Vancouverem poražena a skončilo tak období, kdy Stanley Cup získávaly týmy NHA. V následující sezóně 1915-16 vyhrál Stanley Cup tým PCHA Portland Rosebuds, který porazil Montreal Canadiens.\n\nZačátek I. světové války znamenal, že hráči byli povolávání k boji za mořem. I. světová válka a přetahování hráčů konkurenční ligou PCHA znamenaly úbytek kvalitních hráčů v NHA. V roce 1915 podepsaly NHA a PCHA dohodu omezující podpisy smluv hráčů NHA s ligou PCHA a byl založen draft. Nicméně smír netrval dlouho a spory mezi NHA a PCHA vedli později ke konci NHA. Liga se rozkládala na dvě části – Toronto + Québec City a Montrealské týmy + Ottawa.\n\nV roce 1916 liga zbavila hlasovacího práva ve vedení ligy majitele torontských klubů Livingstona, který porušoval pravidla. V lize nastoupil nový armádní tým, známý jako Toronto 228th Battalion nebo také Northern Fusiliers. Hráli v khaki oblečení a byli velmi populární. V únoru 1917 musel klub kvůli svým armádním povinnostem odstoupit. Ligové vedení nechtělo pokračovat s pěti týmy a rozpustili Toronto Blueshirts a jejich hráče rozdělili mezi zbylé týmy. Livingstone hrozil vedení žalobou, kvůli pozastavení svých týmů. Vedení požadovalo, aby Livingstone prodal svůj podíl v Torontu mezi dubnem a červnem 1917. Místo prodeje, Livingstone zrealizoval svojí výhrůžku a ligu zažaloval. \n\nSezóna se ukázala být poslední sezónou NHA. Montrealsko-Ottawská frakce majitelů se setkala v listopadu 1917, aby zrušily NHA a založily National Hockey League, aby mohli pokračovat v hokeji bez Livingstona. Každému majiteli v NHA bylo až na Livingstona uděleno povolení, které umožnilo převést smlouvy na tuto ligu.\n\nNHA byla ve své době inovativní a některé změny měly velký význam pro rozvoj hokeje. Mezi ně patřilo zrušení sedmého hráče na ledě na pozici \"rovera\". Dalšími byla: zavedení čísel na dresech, založení pravidla o vyloučení do konce utkání, umožnění výměn formací za běhu hry.\n\n† Vítězové Stanley Cupu. V roce 1910, jsou oba týmy Wanderers i Senators považováni za mistry.\n\n<nowiki>*</nowiki>228th Battalion skončili po první polovině sezóny. Toronto, které bylo vyloučeno v první polovině sezóny.\n\n"}
{"id": "618246", "url": "https://cs.wikipedia.org/wiki?curid=618246", "title": "Har Kavul", "text": "Har Kavul\n\nHar Kavul (: הר כבול) je vrch o nadmořské výšce 373 metrů v severním Izraeli, v Dolní Galileji.\n\nNachází se cca 2 kilometry východně od města Tamra. Má podobu pahorku s částečně zalesněnými svahy. Na západě se terén prudce svažuje k městu Tamra, kam také stéká vádí Nachal Tamra. Na východě je od sousední hory Har Šechanija tento vrch oddělen mělkým údolím, jímž protéká vádí Nachal Kavul. Jižní úbočí pozvolna přecházejí do zalesnění pahorkatiny, jíž prochází vádí Nachal Šechanija.\n\n\n"}
{"id": "618247", "url": "https://cs.wikipedia.org/wiki?curid=618247", "title": "Tetínské skály", "text": "Tetínské skály\n\nPřírodní rezervace Tetínské skály byla vyhlášena roku 1974 a nachází se u obce Tetín. Důvodem ochrany jsou lomové odkryvy podloží se zbytky skalních stepí. Správou je pověřena CHKO Český kras.\n\nNa území rezervace je evidováno skoro 50 krasových jeskyní, nejrozsáhlejší je \"Terasová jeskyně\" v Kavčím lomu s délkou přes 240 metrů. Ke konci 19. století byla odtěžena podstatná část jeskyně \"Turská maštale\", v jejíž výplni se nalezly důkazy o jejím využívání člověkem v době paleolitu.\n\nNa skalních stěnách a podložích rostou vápnomilné rostliny, část plochy území pokrývají teplomilné křoviny a lemová společenstva s pestrým bylinným podrostem. Bohatá je bryoflóra, v rezervace kromě jiných rostou i ohrožené druhy mechů jako například děrkavka istrijská (\"Grimmia tergestina\") nebo druhy rodu vlasoústka. Z dalších lze jmenovat játrovku kýlnatku vápencovou (\"Scapania calcicola\"), vápnomilku přerušovanou (\"Pedinophyllum interruptum\"), zobanitku směstnanou (\"Rhynchostegium confertum\"), trněnku aksamitovou (\"Eurhynchium flotowianum\") či úzkolistec štíhlý (\"Rhynchostegiella tenella\").\n\nV rezervaci žijí vzácní stepní plži \"Granaria frumentum\" a \"Pupilla sterri\", bohatá je fauna motýlů. Je zde pravidelné hnízdiště výra velkého (\"Bubo bubo\"), občas zde zahnízdí bělořit šedý (\"Oenanthe oenanthe\"), pěnice vlašská (\"Sylvia nisoria\"), poštolka obecná (\"Falco tinnunculus\"), ojediněle kavka obecná (\"Corvus monedula\"). Pozoruhodný je výskyt šesti druhů lasicovitých šelem např. kuna skalní (\"Martes foina\"), kuna lesní (\"Martes martes\"), tchoř tmavý (\"Mustela putorius\") aj.\n\n"}
{"id": "618251", "url": "https://cs.wikipedia.org/wiki?curid=618251", "title": "Voškov", "text": "Voškov\n\nPřírodní rezervace Voškov se nachází v okrese Beroun, kde zaujímá stráně po pravém břehu řeky Berounky severně od vesnice Běleč (zhruba mezi obcemi Liteň, Karlštejn a Zadní Třebaň). Důvodem ochrany jsou bučiny a suťové porosty s bohatým bylinným patrem. Chráněné území bylo vyhlášeno roku 1972; jeho správou je pověřena CHKO Český kras.\n\nVětšina území je porostlá lesem, na svazích rostou suťové javořiny, bučiny a dubohabřiny. Na příkrých suchých svazích roste dub šípák, v podrostu společně s kamejkou modronachovou. Ze zvláště chráněných druhů se vyskytuje mj. plamének přímý, chrpa Triumfettiho, dřín obecný, zapalice žluťuchovitá, růže keltská, lilie zlatohlávek a další.\n\nZ měkkýšů je významný výskyt vzácných druhů závornatek. Prozkoumanost lokality po entomologické stránce je nedostatečná. Na skalních stepích se vyskytovala kriticky ohrožená ještěrka zelená, ale její výskyt nebyl potvrzen. V lokalitě žijí tři druhy užovek (užovka hladká, užovka podplamatá a užovka obojková). V území bylo zaznamenáno hnízdění více než 65 ptačích druhů, nejvýznamnější z nich jsou dutinoví pěvci a krutihlav obecný, je zde známo též jedno z posledních hnízdišť sýčka obecného v oblasti. V území se nacházejí dva jezevčí hrady, z dalších savců se v oblasti vyskytují veverka obecná a kuna lesní.\n\nPřírodní rezervace sousedí v části s karlštejnským golfovým hřištěm.\n\n"}
{"id": "618254", "url": "https://cs.wikipedia.org/wiki?curid=618254", "title": "Seznam sborů Českobratrské církve evangelické", "text": "Seznam sborů Českobratrské církve evangelické\n\nSeznam sborů Českobratrské církve evangelické: \n"}
{"id": "618255", "url": "https://cs.wikipedia.org/wiki?curid=618255", "title": "Har Šifron", "text": "Har Šifron\n\nHar Šifron (: הר שפרון) je vrch o nadmořské výšce 212 metrů v severním Izraeli, v Dolní Galileji.\n\nNachází se necelý 1 kilometr jižně od města I'billin. Má podobu nevýrazného odlesněného pahorku. Na severní straně se terén prudce svažuje k městu I'billin, jehož zástavba se zčásti nasouvá na svahy pahorku. Na východní straně terén pozvolna klesá do údolí, kterým protéká vádí Nachal Evlajim. K jihozápadnímu úpatí se blíží zastavěné území města Šfar'am.\n\n"}
{"id": "618260", "url": "https://cs.wikipedia.org/wiki?curid=618260", "title": "Jdi za zeleným světlem (film)", "text": "Jdi za zeleným světlem (film)\n\nJdi za zeleným světlem je české filmové drama režiséra Pavla Blumenfelda z roku 1968.\n\n"}
{"id": "618261", "url": "https://cs.wikipedia.org/wiki?curid=618261", "title": "Cardo", "text": "Cardo\n\nCardo a decumanus (lat., [\"kardó\" a \"dekumánus\"]) nebo také Via cardinalis a Via decumana je dvojice navzájem kolmých ulic, které tvořily základ plánu starých římských měst. Ve vojenských táborech (\"castrum\") se nazývaly Via principalis a Via praetoria.\n\nZhruba severojižní \"cardo\" (hlavní ulici) a příčný \"decumanus\" určoval věštec při zakládání města a obě dělily město na čtyři čtvrti. Jejich křížení bylo středem města a poblíž bylo městské forum i další veřejné budovy. Hlavní ulice mívaly často sloupořadí a byly lemovány obchody i chrámy. Ve větších městech, kde paralelně k hlavním probíhalo ještě hodně ulic, se hlavní ulice nazývala \"cardo maximus\" na rozdíl od dalších souběžných tepen.\n\nV řadě historických měst se tyto hlavní ulice dodnes dochovaly (například Neapol, Lucca, Marseille, Trevír aj.), jinde se dají vyčíst z městského plánu (Londýn, Paříž, Augsburg aj.) a impozantní zbytky cardo Aeliy Capitoliny nedávno odkryli archeologové v Jeruzalémě.\n\n\n"}
{"id": "618265", "url": "https://cs.wikipedia.org/wiki?curid=618265", "title": "Podraz", "text": "Podraz\n\nPodraz ( ) je americký komediálně-kriminální film, který se odehrává v září 1936 a líčí příběh dvou profesionálních podvodníků (Paul Newman a Robert Redford), kteří chtějí okrást mafiánského bosse (Robert Shaw). Režíroval ho George Roy Hill, který už předtím Newmana a Redforda obsadil ve filmu \"Butch Cassidy a Sundance Kid\".\n\nScénář Davida S. Warda je inspirován skutečnými událostmi, které popsal David Maurer v knize \"The Big Con: The Story of the Confidence Man\".\n\nFilm je rozdělen na několik částí a je známý pro hudbu, která se v něm vyskytuje (soundtrack), zvláště pak ústřední melodii \"The Entertainer\" od Scotta Joplina, kterou pro film upravil Marvin Hamlisch.\n\n\"Poznámka:\" Film je rozdělen na sedm kapitol, které jsou oddělené krátkým zobrazením názvu kapitoly za doprovodu hudby.\nMalému podvodníku Johnnymu Hookerovi (Robert Redford) z Joliet (Illinois) s komplici Lutherem Colemanem (Robert Earl Jones) a Joem Eriem (Jack Kehoe) se podaří ukrást 11 000 dolarů nicnetušící oběti. Luther poté ohlásí, že dál už krást nebude, a doporučí Hookerovi v Chicagu vyhledat jeho starého přítele Henryho Gondorffa, který ho může naučit umění velkého podvodu.\n\nOvšem muž, kterého okradli, se chystal peníze předat svému šéfovi, mafiánskému bossovi Doylu Lonneganovi (Robert Shaw). Na cestě domů Hookera napadne zkorumpovaný policejní poručík William Snyder (Charles Durning) a chce po něm podíl z loupeže. Hooker mu dá falešné peníze. Lonneganovi muži zabijí Luthera a Hooker se vydá do Chicaga.\n\nGondorff (Paul Newman), který se schovává před FBI, zpočátku nechce riskovat nebezpečí, ale později souhlasí a začne plánovat, jak podvést Lonnegana. Sežene si k tomu spoustu pomocníků-podvodníků.\n\nGondorff zařídí, aby ve vlaku Lonneganovi ukradli peněženku a jako chicagský bookmaker \"Shaw\" si jeho penězi zaplatí vstup do Lonneganovy soukromé hry pokeru. V ní podvádí a vyhraje nad Lonneganem 15 000 dolarů. Hooker vystupuje jako Shawův zaměstnanec \"Kelly\" a je poslán pro peníze (které Lonnegan neměl, protože přišel o peněženku).\n\n\n\"Kelly\" předstírá, že chce převzít místo po svém šéfovi Shawovi a přesvědčí Lonnegana, že má parťáka Lese Harmona ve Western Union, který mu může pomoci získat velké peníze v Shawově sázkové kanceláři díky sázení na již skončené dostihy. Harmon je ve skutečnosti jeden z hlavních podvodníků jménem Kid Twist. On a J. J. Singleton, další podvodník, si na chvíli \"vypůjčí\" opravdovou kancelář Western Union, aby napálili Lonnegana.\n\nBěhem této doby se Johnny musí stále vyhýbat Snyderovi, který ho sleduje do Chicaga. Snydera si zavolá agent FBI Polk a nařídí mu, aby jim pomohl zatknout Gondorffa tím, že přivede Hookera, kterého pak oni donutí Gondorffa zradit.\n\nV této kapitole se podvodníkům podaří znemožnit Lonneganovi vsadit si částku na koně tak vysokou, že by mu výhru pak nedokázali vyplatit, tím, že ho zdrží ve frontě u sázek tak dlouho, dokud dostih nezačne. Kůň, na kterého si chtěl vsadit, vyhraje, a tak se Lonnegan přesvědčí o úspěšnosti metody.\n\nMezi tím Hooker začne mít poměr s místní servírkou Lorettou. Lonnegan není spokojen s prací muže, kterého najal na hledání Hookera, a tak si najme profesionálního vraha jménem Salino. (Předtím Hookera nepotkal, takže neví, že Hooker a \"Kelly\" jsou stejná osoba.)\nPoté, co Hooker stráví s Lorettou noc, se vzbudí sám a jde do práce. Uvidí Lorettu, jak jde naproti němu. V tom se za ním objeví muž s černými rukavicemi, který zamíří pistolí v jeho směru. Kulka proletí okolo Hookera, zasáhne Lorettu do čela a usmrtí ji. Nakonec se ukáže, že jméno najatého vraha bylo \"\"Loretta\" Salino\". Muže s rukavicemi najal Gondorff, aby Hookera chránil.\n\nLonnegan přinese půl milionu dolarů, aby si vsadil na umístění koně Luckyho Dana na prvním místě, protože takové instrukce dostal od Harmona. Když dostih začne a Lonnegan si ověřuje svou sázku osobně u Harmona, ten se zděsí a řekne mu, že si měl vsadit pouze na umístění koně, protože doběhne jako druhý. Lonnegan zpanikaří, ale sázku už nemůže stornovat. Najednou do podniku vnikne FBI a Snyder a nařídí všem, aby zůstali stát na místě. Polk si stoupne před Gondorffa a pak řekne Hookerovi, že může jít. Gondorff si uvědomí zradu a střelí Hookera do zad; Polk pak zastřelí Gondorffa a nařídí Snyderovi, aby odvedl Lonnegana pryč, protože se chce vyhnout větším komplikacím. Když jsou Lonnegan a Snyder pryč, Hooker a Gondorff vstanou a všichni se začnou radovat a smát. Gondorff řekne \"Polkovi\": „Prima podraz, Hickey.“ Hooker a Gondorff pak odejdou, zatímco ostatní členové Podrazu vyklízí místnost, než se Snyder a/nebo Lonnegan a jeho muži vrátí pro peníze.\n\nFilm získal sedm Oscarů a tři další nominace. Producentka Julia Phillips se stala první ženou, která získala Oscara za nejlepší film.\n\n\nVětšina písní ze soundtracku jsou ragtimy skladatele Scotta Joplina, mezi nimi i píseň \"The Entertainer\", kterou tento film učinil velmi známou. Pro film hudbu upravil Marvin Hamlisch, který za to získal i Oscara.\n\nV roce 1983 vyšlo méně úspěšné pokračování s jiným hereckým obsazením, \"Podraz 2\". Ve stejném roce byl plánován i prequel, ale po neúspěchu druhého dílu se z projektu sešlo.\n\n \n"}
{"id": "618270", "url": "https://cs.wikipedia.org/wiki?curid=618270", "title": "Valentinianus II.", "text": "Valentinianus II.\n\nFlavius Valentinianus, známý jako \"Valentinianus II.\", případně \"Valentinián II.\" (podzim 371, patrně Augusta Treverorum – 15. května 392, Vienna), byl římský císař panující od 22. listopadu 375 do 15. května 392 na západě impéria. Jeho spoluvládcem na východě byl v letech 375–378 strýc Valens a v letech 379–392 Theodosius I., západní část říše do roku 383 reálně spravoval bratr Gratianus.\n\nValentinianus byl synem císaře Valentiniana I. a jeho druhé ženy Iustiny, někdejší manželky uzurpátora Magnentia. Měl nevlastního staršího bratra Gratiana, který získal císařský titul v roce 367, a tři sesty, Gallu, Gratu a Iustu. Císařem ho provolali roku 375 v Aquinku, krátce poté, co zemřel jeho otec. Byly mu pouhé čtyři roky, takže se jednalo o čistě formální akt. Jak se zdá, jeho proklamaci prosadil germánský \"magister militum\" Merobaudes, schválili ji však oba stávající císaři, Gratianus i Valens.\n\nŘíše byla rozdělena mezi tři \"augusty\", aniž by tím stejně jako v minulosti utrpěla její státoprávní jednota. Gratianus dostal do správy zaalpské provincie, Valentinianus Itálii, část Illyrika a severní Afriku a konečně Valens si podržel východ. Valentinianovým sídlem se stalo Miláno (Mediolanum), přičemž Gratianus \"de facto\" vykonával roli císařova poručníka. Po Valentově smrti v bitvě u Adrianopole se rozložení sil změnilo jen v tom smyslu, že místo Valenta převzal vládu na východě Theodosius I., jehož do funkce jmenoval Gratianus.\n\nKromě staršího bratra měla na Valentiniana v době jeho nedospělosti zásadní vliv i matka Iustina – prakticky ho až do své smrti (388) ovládala. Iustina se stala ariánkou a její smýšlení způsobovalo konflikty s milánským biskupem Ambrosiem, katolíkem, který patřil do okruhu císařových rádců. Z ostatních vlivných osob u dvora je třeba jmenovat \"magistra militum\" Bautona, původem Franka a pohana. Jemu lze přičíst těch několik vojenských úspěchů, jichž vláda v osmdesátých letech dosáhla (vítězství nad Juthungy).\n\nValentinianus a jeho okolí udržovali relativně dobré vztahy s pohanskými intelektuály, v politice i mimo ni, panovník však potvrdil nařízení svého bratra, aby z budovy senátu zmizel oltář bohyně Vítězství – petice předního zastánce tradičních kultů, Quinta Aurelia Symmacha, byla odmítnuta. S rozhodnutím vyslovil souhlas i Bauto, ač sám pohan.\n\nV roce 383 prohlásily britské legie nespokojené s Gratianovou vládou svého velitele Magna Maxima za císaře. Vzpoura rychle přeskočila do severní Galie a Porýní a Gratianus, který se jí pokoušel potlačit, přišel o život. Uzurpátor Maximus se roku 387 vypravil přes Alpy do Itálie, což donutilo mladého císaře a jeho matku, aby uprchli z Milána. Oba zamířili do Soluně k Theodosiovi I., od něhož očekávali pomoc. Theodosius ve dvou bitvách porazil Maxima, dosadil Valentiniana II. opět na trůn a situaci na západě stabilizoval. Maxima zabili v srpnu 388 vlastní vojáci v Aquileji.\n\nOd roku 389 sídlil Valentinianus většinou ve Vienně nebo v Augustě Treverorum (Trevíru), ale ani v této době nevedl samostatnou politiku, ačkoli byl formálně \"senior augustus\". Přičinil se o to francký \"magister militum\" Arbogast, skutečný vládce Západu a podle všeho Theodosiův člověk. O mocenských poměrech u dvora svědčí mj. fakt, že Arbogast veřejně roztrhal listinu, kterou ho císař propouštěl, a dal jasně najevo, že jeho pánem je Theodosius, nikoli Valentinianus. Kromě toho prý jeho rukou zemřel císařův přítel, jenž mu oponoval, a to před zraky samotného Valentiniana. Na druhou stranu dokázal Arbogast hájit hranice říše, ohrožované Franky.\n\nValentinianus, většinou pramenů hodnocený pozitivně, Arbogastovým \"poručnictvím\" a svou bezmocí patrně velmi trpěl. Dne 15. května 392 ho za nejasných okolností nalezli v paláci ve Vienně oběšeného. Současníci se domnívali, že ho dal odstranit Arbogast, mnohem pravděpodobnější však je sebevražda. Smuteční řeč nad teprve dvacetiletým císařem proslovil v Miláně biskup Ambrosius (\"De obitu Valentiniani\").\n\n\n"}
{"id": "618275", "url": "https://cs.wikipedia.org/wiki?curid=618275", "title": "Tvrdé palice", "text": "Tvrdé palice\n\nTvrdé palice jsou komická jednoaktová opera českého skladatele Antonína Dvořáka na libreto českého dramatika Josefa Štolby. Byly napsány roku 1874 jako v pořadí třetí Dvořákova opera, premiéru měly až 2. října 1881 v Novém českém divadle v Praze.\n\nDvořák dostal libreto ke komické jednoaktovce z venkovského prostředí od osvědčeného divadelního praktika Josefa Štolby již počátkem 70. let, odložil je však, neboť neodpovídalo jeho tehdejšímu patetickému wagnerovskému slohu, o kterém svědčí \"Alfred\" (1870) a první verze \"Krále a uhlíře\" (1871). Koncem roku 1874 však právě činil poslední úpravy ke druhému znění \"Krále a uhlíře\", ve kterém poprvé s vervou použil lidové komické prvky, a svou momentální překypující inspiraci v tomto žánru vtělil do odsunutého Štolbova libreta. Hudba vznikala mezi 4. říjnem a 24. prosincem 1874; současně dokončoval Dvořák předehru ke \"Králi a uhlíři\" a zažil jeho příznivé přijetí.\n\nLibreto Josefa Štolby bylo — jako ostatně většina Dvořákových libret — kritizováno, je však přes veškerou prostoduchost a přímočarost děje i přes nepoetický jazyk jevištně působivé. Štolba byl autorem především konverzačních komedií, a proto mezi celkem 16 výstupy opery převažují dialogy mezi jednotlivými postavami příběhu. Předepsáno je jen málo krátkých sólových výstupů, spíše ariet než árií, rovněž sbor se uplatní jen dvakrát na konci děje. Námět vychází ze stejné atmosféry jako \"Prodaná nevěsta\", která se ve své době stala prototypem české lidové opery a vzorem pro řadu pozdějších libret, přesto ale není tak odvozený jako například Dvořákův pozdější \"Šelma sedlák\". Energickým postavám hlavního mileneckého páru Toníka a Lenky, přinejmenším stejně nesentimentálním jako Jeník a Mařenka, stojí po boku neméně dobře načrtnuté postavy jejich rodičů. Nezbytný dohazovač, kmotr Řeřicha, je tentokrát kladnou postavou, který zápletku vyřeší svým důvtipem.\n\n\"Tvrdé palice\" jsou jediným Štolbovým libretem. Později, po úspěšném uvedení opery roku 1881, jej Dvořák ihned žádal o novou komickou předlohu, Štolba však jeho žádost z finančních důvodů odmítl.\n\nDvořák Štolbovo libreto zhudebnil velmi přiléhavě. \"Tvrdé palice\" jsou jako první česká komická opera plně prokomponovány, tj. bez mluvených dialogů i secco recitativů. Tato důsledná prokomponovanost i skutečnost, že zpěvní hlasy často vycházejí z melodie vedené orchestrem, poukazují na přetrvávající vliv Richarda Wagnera, zatímco celková lehkost zhudebnění upomíná na komické opery Mozartovy nebo francouzských autorů. Smetanův vliv je naopak málo patrný, spíše jen v obecném přístupu k látce, čímž se \"Tvrdé palice\" odlišovaly od řady soudobých napodobenin \"Prodané nevěsty\". Otakar Šourek hovoří o „geniální svěžesti projevu“ a o „srdečné prostotě výrazu, roztomile laškovném tónu v melodice a velmi graciézní, nevyčerpatelně vtipné a jiskřivé rytmice“. Skladatel se musel vypořádat se skutečností, že řada situací se zrcadlově opakuje: pestrosti dosáhl zejména zdařilou, byť zkratkovitou charakterizací jednotlivých postav. Převážně dialogický charakter děje slouží k udržení živého spádu, který vrcholí v obou sborových scénách oddělených barvitým i lyrickým duetem Toníka a Lenky.\nOpera \"Tvrdé palice\" nese opusové číslo 17, v Burghauserově katalogu je zanesena jako B46.\n\nDvořák zadal \"Tvrdé palice\" ihned Prozatímnímu divadlu, to je však překvapivě odložilo přes úspěch \"Krále a uhlíře\". Jako důvod byla uváděna neoblíbenost operních aktovek. Teprve po uvedení \"Vandy\" (1876) a \"Šelmy sedláka\" (1878) a poté, co se Dvořák stal známým na mezinárodní scéně, přišla řada i na Tvrdé palice. V roce 1881 již Dvořák vážně jednal o prvním uvedení \"Tvrdých palic\" ve vídeňské Dvorské opeře, nakonec se premiéra konala přece jen v Novém českém divadle (letní scéně Prozatímního divadla), a to 2. října 1881. Program večera doplňovala Blodkova aktovka \"V studni\". Dvořákova \"nová\", byť sedm let stará, opera měla značný úspěch. Po druhém představení byla stažena z repertoáru — na vině byla špatná výprava a také spory o tantiémy — brzy se ale vrátila. Nehrála se sice často, přesto patřila až do roku 1946, kdy byla dávána naposledy, k pravidelnému repertoáru Národního divadla.\n\nI v dalších velkých divadlech se prosazovala postupně, vždy bylo nutné najít vhodné dílo, s nímž by mohla být zkombinována pro vyplnění večera; kombinace s Blodkovou aktovkou byla nejčastější. O to oblíbenější byla v repertoáru amatérských zpěvoherních souborů. Po II. světové válce byla uváděna spíše výjimečně. Rovněž zahraniční inscenace (poprvé roku 1907 v Curychu) zůstaly raritou. Jejímu uvádění je překážkou i neexistence kritické edice partitury.\n\nOdehrává se na českém venkově v 70. letech 18. století.\n\n(Sad mezi domy Vávry a Říhové, vzadu vyhlídka na venkovské městečko) Vdovec Vávra a vdova Říhová domlouvají sňatek svých dětí, Vávrovic Toníka a Říhovic Lenky, za přítomnosti kmotra obou mladých lidí, strýčka Řeřichy. Je to z obou stran vhodná partie, nápadníci jsou slušní, zdraví, pohlední a zaopatření, navíc k sobě navzájem chovají sympatie. Kmotr Řeřicha ale rodiče varuje před unáhlenou přezíravostí, s jakou věc domlouvají za zády svých dětí. Toník i Lenka mají tvrdé hlavy, tedy přinejmenším natolik, aby si nenechali do svého životního druha jen tak přidělit. Vávra a Říhová jsou přesvědčeni o své rodičovské autoritě, ale kmotr ví své (árie \"Nutit Tondu, he, he, he! Nutit Lenku, he, he, he! Znám já dobře kmotry své\").\n\nA skutečně, nejprve se pokusí nařídit sňatek Vávra Toníkovi. Ten se mu vysměje; poněkud se zarazí, když se dozví, že chystanou nevěstou má být Lenka, ve svém odporu proti nadiktované svatbě však nepoleví. Obdobně dopadne i Říhová, když se snaží nutit Lenku (Lenčina árie \"No to bych se podívala\").\n\nKmotr Řeřicha má však plán. Pomalu přesvědčí Lenku, že ji její matka vnucovala Toníka jen na oko a že si ho ve skutečnosti chce vzít sama. Aby předešla komplikacím, potřebovala, aby se ho Lenka sama výslovně zřekla. Lenka si poprvé uvědomuje, že má Toníka ráda (árie \"Jak jest mi jen?\"). A obdobnou historku Řeřicha nakuká i Toníkovi: jeho otec prý usiluje o Lenku pro sebe. Toník je rozhořčen (\"Pantáta Lenku tak aby si vzal\").\n\nToník se potkává s Říhovou, která má zjevně starosti: Lenka se prý totiž plánovanému sňatku zuby nehty brání. Toník (který se domnívá, že jde o sňatek s jeho otcem) z radosti nad touto novinou zmatenou sousedku obejme a políbí. To ale spatří Lenka a vyloží si to jako předzvěst Toníkova sňatku s její matkou. Když ji pak potkává Vávra, svěřuje se mu se svým smutkem a s tím, že je zamilována do jeho syna. Vávra ji láskyplně konejší, tuto kompromitující scénu však zase spatří Toník.\n\nMezitím se pověst o dvojím sňatku roznesla po vesnici. Sousedé a sousedky se nechápajícím Vávrovi a Říhové za jejich pošetilost vysmívají (\"Ha, ha! Ha, ha! Aj, sousede, přejem štěstí k radostné té události!\"), hodlají jim vystrojit kočičinu a dokonce je vyštípat ze vsi. Jak Toník, tak Lenka si zatím vyčítají, že se sami svou tvrdohlavostí připravili o štěstí (duet \"Ó, já hlupák, hloupý hlupák... Ó, já husa, hloupá husa\"), a poté, co navzájem vyvrátí svá obvinění, přiznají si poprvé svou lásku.\n\nVšichni se sbíhají, aby byli svědky všeobecného usmíření, které přivodila dobromyslná lest kmotra Řeřichy (finále se sborem \"Totě podívání na to objímání\" a arietou Řeřichy \"Inu byly to jen nevinné pletichy\").\n\nExistují tři úplné nahrávky \"Tvrdých palic\", dvě historické rozhlasové nahrávky a novodobá studiová, která je jediná komerčně dostupná.\n\n\"Tvrdé palice\" byly natočeny v roce 1990 jako televizní inscenace. Text upravil Jiří Joran, režii měl Milan Macků, zpívali (Vávra) Pavel Červinka, (Toník) Miroslav Kopp, (Říhová) Blanka Vítková, (Lenka) Jitka Svobodová a (Řeřicha) Jaroslav Horáček, orchestr Národního divadla v Praze dirigoval Jan Štych.\n\n\n"}
{"id": "618279", "url": "https://cs.wikipedia.org/wiki?curid=618279", "title": "Har Chanaton", "text": "Har Chanaton\n\nHar Chanaton (: הר חנתון) je vrch o nadmořské výšce 334 metrů v severním Izraeli, v Dolní Galileji (nezaměňovat s pahorkem Tel Chanaton, který se nachází cca 4 kilometry jihovýchodně odtud).\n\nNachází se cca 4 kilometry východně od města Šfar'am. Má podobu nevýrazného, převážně odlesněného pahorku. Na severní straně je kopec narušen rozlehlým kamenolomem, dál k severu se terén sklání do údolí vádí Nachal Evlajim. Východní svah je zalesněný a terén tu klesá směrem do údolí Bejt Netofa. Jižní svah a část vrcholové partie je prostoupená rozptýlenou zástavbou izraelských beduínů (obec Bir al-Maksur). Na jihovýchodním úbočí se zvedá pahorek Giv'at Michman. Dál k jihovýchodu pak stojí vesnice Chanaton.\n\n"}
{"id": "618281", "url": "https://cs.wikipedia.org/wiki?curid=618281", "title": "Pavel Blumenfeld", "text": "Pavel Blumenfeld\n\nPavel Blumenfeld (4. ledna 1914 Ostrava – 18. října 1982 Praha) byl český filmový režisér a scenárista.\n\n\n\n\n"}
{"id": "618286", "url": "https://cs.wikipedia.org/wiki?curid=618286", "title": "Tel Chanaton", "text": "Tel Chanaton\n\nTel Chanaton (: תל חנתון) je vrch typu tel o nadmořské výšce 196 metrů v severním Izraeli, v Dolní Galileji (nezaměňovat s horou Har Chanaton, která se nachází cca 4 kilometry severozápadně odtud).\n\nNachází se v jihozápadní části údolí Bejt Netofa, cca 1 kilometr východně od vesnice Chanaton a 2,5 kilometru jižně od města Kafr Manda. Má podobu výrazného, odlesněného pahorku, který vystupuje z jinak zcela plochého dna údolí. Podél jeho východní strany se nachází soutok vádí Nachal Jiftach'el a Nachal Jodfat, dál k východu pak umělé koryto dálkového vodovodu (Národní rozvaděč vody), které jižně od pahorku plní umělou vodní nádrž Ma'agar Bejt Netofa. Pahorek je turisticky využíván, jde o významnou archeologickou lokalitu, která má sídelní tradici z dob starověku i středověku. Stálo tu biblické město \"Chanatón\", jež zmiňuje Kniha Jozue 19,14\n\n"}
{"id": "618288", "url": "https://cs.wikipedia.org/wiki?curid=618288", "title": "Giv'at Michman", "text": "Giv'at Michman\n\nGiv'at Michman (: גבעת מכמן) je vrch o nadmořské výšce 288 metrů v severním Izraeli, v Dolní Galileji.\n\nNachází se cca 5 kilometrů východně od města Šfar'am. Má podobu nevýrazného odlesněného pahorku, který je na severních a západních svazích pokryt rozptýlenou zástavbou izraelských beduínů (obec Bir al-Maksur). Dál k severu pak stojí hora Har Chanaton. Na jižní a východní straně se terén zvolna sklání směrem do údolí Bejt Netofa.\n\n"}
{"id": "618293", "url": "https://cs.wikipedia.org/wiki?curid=618293", "title": "Praha IX", "text": "Praha IX\n\nPraha IX byla jako volební obvod Velké Prahy vymezena vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha IX – Vysočany. \n\nObvod zahrnoval území dřívějšího města Vysočany a katastrální území čtvrtí Prosek a Hloubětín. Všechna tato území byla k Praze připojena 1. ledna 1922 na základě zákona č. 114/1920 Sb. z. a n. z dosavadního karlínského okresu. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Část Vysočan, Prosek a Hloubětín se staly základem nového obvodu Praha 9, menší část Vysočan (Na Balkáně) byla spojena se Žižkovem do obvodu Praha 11. Od 11. dubna 1960 zákon č. 36/1960 Sb. vymezil v Praze 10 obvodů, přičemž Vysočany (část?), Prosek a Hloubětín připadly společně do obvodu Praha 9. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Prosek, větší část Vysočan a menší část Hloubětína do městské části Praha 9, větší část Hloubětína do městské části Praha-Kyje (v roce 1994 přejmenované na Praha 14), malá část Vysočan (Na Balkáně) připadla do městské části Praha 3 a nepatrný neobydlený pás Hloubětína (u malešické průmyslové oblasti) do městské části Praha 10. \n\n"}
{"id": "618297", "url": "https://cs.wikipedia.org/wiki?curid=618297", "title": "Giv'at Achihud", "text": "Giv'at Achihud\n\nGiv'at Achihud (: גבעת אחיהוד) je vrch o nadmořské výšce 122 metrů v severním Izraeli, v Dolní Galileji.\n\nNachází se cca 8 kilometrů západně od města Karmi'el. Má podobu nevýrazného odlesněného návrší, jehož vrcholovou plošinu pokrývá průmyslová zóna Bar Lev. Na jižní straně terén prudce spadá do plochého údolí, kterým přitéká z hor Dolní Galileji vádí Nachal Chilazon. Podél východního okraje kopce do něj od severu ústí i vádí Nachal Šagor, které odvodňuje západní část údolí Bejt ha-Kerem. Toto údolí již je výběžkem pobřežní nížiny, respektive Zebulunského údolí. Na západě na Giv'at Achihud navazuje pahorek Giv'at Javor. Na jeho severozápadním úpatí se rozkládá vesnice Achihud a poblíž i vesnice Jas'ur. Na severovýchodní straně terén stoupá do svahů hory Har Gamal.\n\n"}
{"id": "618302", "url": "https://cs.wikipedia.org/wiki?curid=618302", "title": "Praha X", "text": "Praha X\n\nPraha X bylo v letech 1923–1949 označení městského obvodu Velké Prahy, jehož území bylo totožné s územím bývalého okresního města Karlína, připojeného k Praze 1. ledna 1922 na základě zákona č. 114/1920 Sb. z. a n. z dosavadního karlínského okresu. Jako volební obvod byl vymezený vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha X – Karlín. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Většina Karlína se stala základem nového obvodu Praha 3, pouze oblast Rustonky byla připojena k obvodu Praha 8. Od 11. dubna 1960 zákon č. 36/1960 Sb. vymezil v Praze 10 obvodů, přičemž Karlín připadl do obvodu Praha 8. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily celý Karlín do městské části Praha 8. \n\n"}
{"id": "618303", "url": "https://cs.wikipedia.org/wiki?curid=618303", "title": "Praha XI", "text": "Praha XI\n\nPraha XI bylo v letech 1923–1949 označení městského obvodu Velké Prahy, tvořeného územím bývalého okresního města Žižkov a obcí Hrdlořezy a Malešice, připojených k Praze 1. ledna 1922 na základě zákona č. 114/1920 Sb. z. a n. z dosavadního žižkovského okresu, který zároveň zanikl. Jako volební obvod byl vymezený vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XI – Žižkov. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Žižkov se stal základem nového, menšího obvodu Praha 11, Hrdlořezy byly připojeny k obvodu Praha 9 a Malešice k obvodu Praha 10. Od 11. dubna 1960 zákon č. 36/1960 Sb. vymezil v Praze 10 obvodů, přičemž Žižkov se stal základem obvodu Praha 3, Hrdlořezy zůstaly v obvodu Praha 9 a Malešice v obvodu Praha 10. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 obdobným způsobem rozdělily tyto čtvrti do městských částí Praha 3, Praha 9 a Praha 10 – pouze nepatrná část Malešic patří k městské části Praha 9, nepatrná nezastavěná část Hrdlořez k městské části Praha 10 a nepatrné části Žižkova k městským částem Praha 8 a Praha 10. \n\n"}
{"id": "618304", "url": "https://cs.wikipedia.org/wiki?curid=618304", "title": "Koreaceratops", "text": "Koreaceratops\n\nKoreaceratops (\"korejská rohatá tvář\") byl rod bazálního neoceratopsidního marginocefalního dinosaura, žijícího v období spodní křídy (stupeň alb, asi před 103 miliony let) na území dnešní Jižní Koreje. \n\nŠlo o malého dvounohého býložravce o délce kolem 1,3 metru s relativně velkou hlavou a malým krčním límcem. Některé anatomické adaptace na kostře byly identifikovány jako možná přizpůsobení pro častý pobyt ve vodním živlu nebo dokonce aktivní plavání a potápění.\n\nFosilie koreaceratopse byly objeveny roku 2008 v pískovcovém bloku během práce na stavbě přehrady. Dinosaurus byl pak formálně popsán v roce 2011 jako typový druh \"K. hwaseongensis\". Vývojově zřejmě spadal někam mezi primitivní archaický rod \"Archaeoceratops\" a pokročilejší ceratopní (rohaté) dinosaury.\n\n\n"}
{"id": "618305", "url": "https://cs.wikipedia.org/wiki?curid=618305", "title": "Math.h", "text": "Math.h\n\nmath.h je hlavičkový soubor standardní knihovny jazyka C, který zpřístupňuje matematické funkce pro reálná čísla (např. goniometrické funkce, logaritmy) s přesností codice_1, standard C99 i pro komplexní čísla a také s přesnostmi codice_2 a codice_3. (Může obsahovat konstanty např. Ludolfovo číslo, Eulerovo číslo, ...). Hlavičkový soubor se do zdrojového kódu vkládá pomocí direktivy preprocesoru codice_4 (v C) nebo codice_5 (v C++).\n\nFunkce codice_6 (z anglického \", což znamená umocňovat) je funkce, která umožňuje umocňovat reálný základ reálným číslem. Při programování se často místo této funkce používá součin několika proměnných, například formula_1.\n\nV případě, že je potřeba spočítat druhou odmocninu, lze použít předdefinovanou funkci codice_7, případně se používá alternativa ve tvaru codice_8, což je základ umocnění na jednu polovinu.\n\nToto se používá i u jiných odmocnin. Při počítání liché odmocniny je v matematice definována odmocnina ze záporného čísla, ale u této funkce toto není definováno. Tento problém lze obejít podmínkami codice_9 a codice_10 a pomocí funkce codice_11.\n\nFunkce codice_7 (z anglického \", což znamená druhá odmocnina) je další funkci, která je možné volat ve tvaru codice_13. Pro tuto funkci není definována odmocnina ze záporného čísla. Tomuto problému lze zabránit příkazem codice_11 nebo podmínkami codice_9 a codice_10. Alternativa tohoto příkazu je příkaz codice_6, kde je proměnná umocněna na jednu polovinu.\n\n\n"}
{"id": "618307", "url": "https://cs.wikipedia.org/wiki?curid=618307", "title": "Praha XII", "text": "Praha XII\n\nPraha XII bylo v letech 1923–1949 označení městského obvodu Velké Prahy, tvořeného územím bývalého okresního města Královské Vinohrady, připojeného k Praze 1. ledna 1922 na základě zákona č. 114/1920 Sb. z. a n. z dosavadního vinohradského okresu, který zároveň zanikl. Jako volební obvod byl vymezený vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XII – Královské Vinohrady. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Jedna část Královských Vinohrad pak tvořila samostatný obvod Praha 12, druhá část byla začleněna do obvodu Praha 2. Od 11. dubna 1960 zákon č. 36/1960 Sb. vymezil v Praze 10 obvodů, přičemž Královské Vinohrady (od roku 1968 jen Vinohrady) byly rozděleny do obvodů Praha 2, Praha 3 a Praha 10. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 rozdělily obdobným způsobem mezi městské části Praha 2, Praha 3 a Praha 10. \n\n"}
{"id": "618311", "url": "https://cs.wikipedia.org/wiki?curid=618311", "title": "Audi A2", "text": "Audi A2\n\nAudi A2 je crossover mezi pětidveřovým hatchbackem a MPV vycházející z automobilové studie představené v roce 1997, vyráběný v letech 1999 - 2005. Vůz je koncipován jako čtyřmístný. Je postavený na povozkové platformě, která je společná se Škodou Fabií I, VW Polo IV či Seatem Ibiza III/Cordoba II. Tento model nikdy nebyl prodejním trhákem hlavně kvůli nadstandardní ceně. Nepomohl ani ekonomický model \"Audi A2 3L\", který poháněl třívalcový turbodiesel \"1.2 TDI 3L\" společně s automatickou převodovkou Tiptronic, který má spotřebu pouze 3 litry nafty na 100 km. Tento specifický model stál ve své době více jak 20 000 EUR, což bylo i na vyspělý západní trh moc.\n\nNárazové testy Euro NCAP absolvoval vůz v roce 2002. Za ochranu dospělých osob obdržel v případě čelního nárazu 10 bodů a v případě bočního nárazu 16 bodů. To stačilo na zisk čtyř hvězdiček z pěti. Ohleduplnost vozu vůči chodcům při nárazu pak byla hodnocena 5 body, což znamenalo zisk jedné ze čtyř hvězdiček.\n\n!Model\n!Kód<br>motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm]\n!Kompresní<br>poměr\n!Příprava<br>směsi\n!Přeplňování\n!KAT\n!Max. výkon<br>[kW při ot./min]\n!Max. točivý moment<br>[Nm při ot./min]\n!Období<br>výroby\n! colspan=\"14\" |Zážehové motory\n\n</tr>\n! colspan=\"14\" |Vznětové motory\n\n</table>\n\n"}
{"id": "618316", "url": "https://cs.wikipedia.org/wiki?curid=618316", "title": "Arrondissement Brignoles", "text": "Arrondissement Brignoles\n\nArrondissement Brignoles je francouzský arrondissement ležící v departementu Var v regionu Provence-Alpes-Côte d'Azur. Člení se dále na 9 kantonů a 61 obcí.\n\n"}
{"id": "618317", "url": "https://cs.wikipedia.org/wiki?curid=618317", "title": "Praha XV", "text": "Praha XV\n\nPraha XV bylo v letech 1923–1949 označení městského obvodu Velké Prahy, tvořeného územím bývalých obcí Podolí, Braník a Hodkovičky (včetně katastrálního území Lhotka), připojených k Praze 1. ledna 1922 na základě zákona č. 114/1920 Sb. z. a n. z dosavadního vinohradského okresu, který zároveň zanikl. Zároveň bylo k Hodkovičkám a tím i k Praze Zátiší, dosavadní část obce Modřany ve zbraslavském okrese. Jako volební obvod byla Praha XV vymezená vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XV – Braník. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Braník, Podolí a část Hodkoviček společně s částí Krče pak utvořily nový obvod Praha 15, zbylá část Hodkoviček byla začleněna do obvodu Praha 14. Od 11. dubna 1960 zákon č. 36/1960 Sb. vymezil v Praze 10 obvodů, přičemž Podolí, Braník i Hodkovičky připadly do obvodu Praha 4. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily všechny tyto čtvrti do městské části Praha 4. \n\n"}
{"id": "618318", "url": "https://cs.wikipedia.org/wiki?curid=618318", "title": "Slezská zoologická zahrada", "text": "Slezská zoologická zahrada\n\nSlezská zoologická zahrada (polsky: \"Śląski Ogród Zoologiczny\") je poměrně velká zoologická zahrada na území jižního Polska. Byla založena v roce 1954 a nachází se na území slezských distriktů Katowice a Chorzów. Rozloha zahrady činí asi 47,6 hektaru.\n\nV zahradě je umístěno na 2500 zvířat ze 300 různých druhů. Park a zahradu navštíví v průměru téměř 400 000 návštěvníků ročně. Nachází se zde také mini-zoo s programem pro dětské návštěvníky.\n\nÚdolí dinosaurů (\"Kotlina dinozaurów\") je místní atrakce, dokončená v roce 1975. V malé kotlině jsou umístěny impozantní modely mongolských dinosaurů z pouště Gobi v životní velikosti. Celkem je zde umístěno 16 šedivých betonových modelů, dnes jsou však již mírně zastaralé.\n\n"}
{"id": "618319", "url": "https://cs.wikipedia.org/wiki?curid=618319", "title": "Elitserien 2010/2011", "text": "Elitserien 2010/2011\n\nElitserien 2010–11 byla 36. sezónou Švédské ligy ledního hokeje. Základní část byla hrána od 16. září 2010 – 5. března 2011. Play-off bylo hráno od 8. března 2011 do 19. dubna 2011. \n\nUtkání Färjestads BK – Frölunda HC bylo hráno 26. prosince 2010 na kluzišti pod širým nebem v Karlstadu s kapacitou hlediště až 20 000 diváků.\n\n\"Pozn.: Z = Zápasy, G = Góly, A = Asistsence, B = Body\"\n\n\"Pozn.: Z = Zápasy, %CHS = % chycených střel, POG = Průměr obdržených gólů\"\n██Nominovali se do Elitserien 2011/2012\n\n██Hráli v HockeyAllsvenskan 2011/2012\n"}
{"id": "618321", "url": "https://cs.wikipedia.org/wiki?curid=618321", "title": "Lhotecké stráně", "text": "Lhotecké stráně\n\nPřírodní rezervace Lhotecké stráně byla vyhlášena roku 1985 a nachází se u obce Nová Lhota. Důvodem ochrany jsou vřesoviště s výskytem vstavače kukačky.\n\n"}
{"id": "618326", "url": "https://cs.wikipedia.org/wiki?curid=618326", "title": "Velká a Malá olšina", "text": "Velká a Malá olšina\n\nVelká a Malá olšina je přírodní rezervace vyhlášená roku 1982. Nachází se jihozápadně od Chlumu u Zbýšova. Důvodem ochrany jsou přírodě blízké jasanovo-olšové lužní lesy svazu \"Alnion incanae\" a bohatá populace bledule jarní \"(Leucojum vernum).\" Nařízením Kraje Vysočina ze 7. března 2017 byla rezervace znovu vyhlášena, protože původní vyhláška již neodpovídala právnímu stavu a nezahrnovala všechny přírodní fenomény. Opětovně byla rezervace vyhlášena Nařízením Kraje Vysočina ze dne 4. září 2018.\n\nKromě bledule jarní lze z významných druhů rostlin v chráněné lokalitě jmenovat blatouch bahenní, škardu bahenní, řeřišnici hořkou, bažanku vytrvalou, kapraď osténkatou či skřípinu lesní. V Chlumském potoce žije ohrožená střevle potoční.\n\n"}
{"id": "618329", "url": "https://cs.wikipedia.org/wiki?curid=618329", "title": "Praha XVI", "text": "Praha XVI\n\nPraha XVI bylo v letech 1923–1949 označení městského obvodu Velké Prahy, tvořeného územím bývalého okresního města Smíchov a obcí Radlice a Hlubočepy, připojených k Praze 1. ledna 1922 na základě zákona č. 114/1920 Sb. z. a n. z dosavadního smíchovského okresu, a osady Malá Chuchle, která byla k témuž datu vyčleněna z obce Velká Chuchle ve zbraslavském okrese a připojena k Praze. Jako volební obvod byla Praha XVI vymezená vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XVI – Smíchov. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Část Smíchova, Radlice, Hlubočepy a Smíchov pak utvořily nový obvod Praha 16, zbylá část Smíchova byla začleněna do obvodu Praha 4 (spolu s Košíři, Motolem a Jinonicemi). Od 11. dubna 1960 zákon č. 36/1960 Sb. vymezil v Praze 10 obvodů, přičemž Smíchov, Radlice, Hlubočepy i Malá Chuchle připadly do obvodu Praha 5. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Smíchov, Radlice a Hlubočepy do městské části Praha 5, Malou Chuchli do městské části Praha-Velká Chuchle. \n\n"}
{"id": "618330", "url": "https://cs.wikipedia.org/wiki?curid=618330", "title": "Praha XVII", "text": "Praha XVII\n\nPraha XVII bylo v letech 1923–1949 označení městského obvodu Velké Prahy, tvořeného územím bývalého města Košíře a obcí Motol a Jinonice, připojených k Praze 1. ledna 1922 na základě zákona č. 114/1920 Sb. z. a n. z dosavadního smíchovského okresu. Jako volební obvod byla Praha XVII vymezená vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XVII – Košíře. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Ke Košířím, Motolu a Jinonicím byla připojena ještě část Smíchova a společně utvořily nový obvod Praha 4. Od 11. dubna 1960 zákon č. 36/1960 Sb. vymezil v Praze 10 obvodů, přičemž Košíře, Motol i Jinonice připadly do obvodu Praha 5. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Košíře, Motol a většinu Jinonic do městské části Praha 5, pouze malou okrajovou část Jinonic do městské části Praha-Jihozápadní Město, v roce 1995 přejmenované na Praha 13. \n\n"}
{"id": "618334", "url": "https://cs.wikipedia.org/wiki?curid=618334", "title": "Praha XVIII", "text": "Praha XVIII\n\nPraha XVIII bylo v letech 1923–1949 označení městského obvodu Velké Prahy, tvořeného územím bývalého města Břevnov (včetně Horní Liboce) a obcí Střešovice a Dolní Liboc, připojených k Praze 1. ledna 1922 na základě zákona č. 114/1920 Sb. z. a n. z dosavadního smíchovského okresu. Jako volební obvod byla Praha XVIII vymezená vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XVIII – Břevnov. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Břevnov s částí Dolní Liboce a částí Střešovic utvořily nový obvod Praha 5, zbylé části Dolní Liboce a Střešovic byly připojeny k obvodu Praha 6. Od 11. dubna 1960 zákon č. 36/1960 Sb. vymezil v Praze 10 obvodů, přičemž Břevnov, Střešovice i Dolní Liboc připadly do obvodu Praha 6. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Břevnov, Střešovice a Liboc do městské části Praha 6 (pouze nepatrná část Břevnova spadala do městské části Praha 5). \n\n"}
{"id": "618335", "url": "https://cs.wikipedia.org/wiki?curid=618335", "title": "Imaginárium dr. Parnasse", "text": "Imaginárium dr. Parnasse\n\nImaginárium Dr. Parnasse je britský fantasy film z roku 2009 režírovaný Terrym Gilliamem. Vypráví příběh dr. Parnasse, který v sázce s Nickem (ďábel) získal nesmrtelnost. Po mnoha staletích se však zamiloval a uzavřel s Nickem smlouvu, podle níž se vzdá nesmrtelnosti a získá mládí, ale zároveň své prvorozené dítě v šestnácti letech odevzdá Nickovi. Ten čas právě nastal a dr. Parnasse se nechce své dcery vzdát, Nick mu nabídne sázku...\n\nPodstatná část příběhu se odehrává v říši fantazie za zrcadlem.\n\nV průběhu natáčení zemřel představitel jedné z hlavních rolí Heath Ledger. \"Nahradili\" jej celkem tři další herci: Johnny Depp, Colin Farrell a Jude Law.\n\n"}
{"id": "618336", "url": "https://cs.wikipedia.org/wiki?curid=618336", "title": "Karol Sabath", "text": "Karol Sabath\n\nKarol Sabath (24. dubna 1963 Katovice – 10. řijna 2007 Varšava) byl polský paleontolog, biolog a ilustrátor pravěku. Pracoval v Institutu paleobiologie v rámci Polské akademie věd (Polska Akademia Nauk) ve Varšavě. Pracoval také pro magazín \"National Geographic\" a evropskou obdobu amerického periodika \"Scientific American\". Kromě toho spolupracoval také s mnoha dalšími ústavy a nakladatelstvími v Polsku. Publikoval také četné knihy pro děti s paleontologickou tematikou, překládal vědecké i populárně naučné publikace do polštiny a v neposlední řadě byl rovněž vědeckým poradcem při projektování dinoparků (např. Baltów).\n\nByl členem jedné z polských paleontologických expedic do Mongolska (Gobi) a spolupracoval se zahraničními odborníky zejména na výzkumu tyranosauridů. Kromě toho se také zabýval výzkumem dinosauřích vajec, mláďat a otisků stop. Byl spoluzakladatelem polského portálu ewolucja.org a paleontologia.pl. Byl také editorem polské Wikipedie a DMOZ.\n\n"}
{"id": "618338", "url": "https://cs.wikipedia.org/wiki?curid=618338", "title": "Eric Fehr", "text": "Eric Fehr\n\nEric Fehr (* 7. září 1985 ve Winkler, Manitoba) je kanadský hokejový útočník v současné době působící v zámořské NHL, kde nastupuje za tým Minnesota Wild.\n\nVysoký útočník začínal v kanadské juniorské soutěž WHL, ve kterém byl vybrán draftem z prvního kola celkově z pátého místa týmem Brandon Wheat Kings. Ještě téhož roku 2000, kdy byl draftován, odehrál první čtyři zápasy za Brandon Wheat Kings. V klubu hrával v letech 2000-2005. Největší úspěch zaznamenal v poslední sezoně 2004-05, stal se nejlepším hráčem v lize, získal trofeje Bob Clarke Trophy a Four Broncos Memorial Trophy, jako jediný pokořil hranici 100 kanadských bodů. V playoff se stal opět nejproduktivnějším hráčem ale na pohár Ed Chynoweth Cup nedosáhli, prohráli ve finále nad týmem Kelowna Rockets 1:4 na zápasy.\n\nV roce 2003 byl draftován do NHL, vybral si ho tým Washington Capitals v 1. kole, celkově z 18. místa. Do organizace Capitals se připojil o dva roky později, jelikož nebyl v základní sestavě byl poslán na jejich farmu v Hershey Bears. V Hershey Bears odehrál podstatně celou část sezony 2005/06, s týmem postoupili do playoff. Jako nováček v seniorském hokeji zaznamenal v základní části 53 bodů v 70 odehraných zápasech a v playoff 11 bodů v 19 zápasech, výrazně pomohl k zisku titulu v lize AHL a po devíti letech mohli hráči Bears zvednout nad hlavou Calderův pohár. 18. prosince 2005 odehrál první zápas v NHL, v zápase proti Florida Panthers odehrál sedm a půl minuty. Následující sezonu opět začínal na farmě v Hershey Bears, na konci listopadu byl povolán ke dvou zápasům v NHL, poté byl poslán zpátky na farmu, na konci ledna byl opět povolán do hlavního kádru Capitals. Nakonec odehrál v nejprestižnější soutěži 14 zápasů, zaznamenal své první body.\n\nV průběhu sezony 2007/08 utrpěl zranění, která ho vyřadila na delší dobu, v únoru 2008 se zotavil po zranění. Od ročníku 2008/09 začal hrát pravidelně za Capitals. Nejproduktivnější sezonu zaznamenal ve 2009/10, za 69 odehraných zápasů si připsal 39 kanadských bodů (21+18). 9. července 2010 prodloužil smlouvu s týmem Washington Capitals o dva roky s platem 4.4 milionů dolarů. V Washingtonu odehrál celkem šest sezón a 8. července 2011 byl vyměněn do týmu Winnipeg Jets za Danicka Paquetteho a čtvrté kolo draftu v roce 2012. Část sezony musel vynechat kvůli operaci pravého ramene. Po vypršení smlouvy mu vedení Winnipegu Jets nenabídlo smlouvu a 1. července 2012 se stal nechráněným hráčem. V sezoně 2012/13 nastala výluka v NHL, jelikož neměl smlouvu nebyl pod ochranou klubu a mohl odejít ze zámoří bez pojistky hráče pro klubu. 23. října 2012 se dohodl na smlouvě s finským klubem HPK, který hraje domácí nejvyšší soutěž SM-liiga. Po skončení výluky v NHL podepsal 13. ledna 2013 jednoletou smlouvu s Washington Capitals, jeho výdělek činil 600 000 dolarů.\n\nO čtyři měsíce později prodloužil smlouvu s Washingtonem o následující dva roky. V závěru sezony 2014-15, ve kterém mu končila smlouva si poranil loket a musel podstoupit operaci, zotavení probíhalo po dobu 4-6 měsíců. S jeho zranění byl oddálen jeho účast na následující sezónu. 28. července 2015 podepsal tříletou smlouvu s týmem Pittsburgh Penguins, jeho výdělek je 6 000 000 dolarů. Debut za Penguins musel odložit prvních deset zápasů kvůli zranění. 31. října 2015 odehrál první zápas za tučňáky proti Toronto Maple Leafs, v zápase zaznamenal jednu asistenci a vstřelil gol v oslabení, zápas skončil 4:0 pro tučňáky. Po základní části se s týmem probojovali do playoff, v semifinále se střetli s klubem Washington Capitals, ve kterém působil devět sezon. Ve druhém zápase playoff proti Capitals vstřelil ve třetí třetině gol brankáři Bradnu Holtbymu, tím zajistil vítězství 2:1 pro tučňáky a srovnal sérii na 1:1. V závěru playoff porazili San Jose Sharks a vyhráli Stanley Cup, pro Erica Fehra teprve první.\n\nPo zisku Stanley Cupu a oslav, se s Pittsburgh Penguins připravoval na další ročník. Nejčastěji hrával až ve čtvrté formaci Pens, v průběhu sezony se nevyhnul zranění. 28. února 2017 byl spolu se spoluhráčem Steven Oleksy a čtvrtou volbou draftu za kanadského obránce Frank Corrado z Toronto Maple Leafs. Premiéra v dresu Maple Leafs odehrál až po vyléčení zranění, které mu trvalo měsíc. Zápas se mu moc nevydařil, pouze jednou vystřelil na branku, na ledě vydržel přes jedenáct minut a zapsal si jeden záporný bod za pobyt na ledě +/-. Po zápase proti Columbus Blue Jackets mu bylo dokonce zjištěno zlomeninu na levé ruce a sezona pro něho skončila. Ročník 2017/18 zahájil v Torontu, ale po čtyřech zápasech byl zapůjčen na farmu v San Diego Gulls, kde hrával až do konce února 2018. V závěrečném termínu o ukončení přestupu v NHL, byl vyměněn do San Jose Sharks za výběr sedmého kola draftu 2020. Z AHL se vrátil zpátky do NHL a vešel se do základní sestavy Sharks. Ze 14 zápasů vstřelil tři branky a na další přihrál. V playoff přidal deset zápasů s bilancí 1+1.\n\nPo zdařilém návratu mezi elitu se nedočkal smlouvy na prodloužení. 1. července 2018 se stal nechráněným hráčem. Dlouho však bez angažmá nebyl, ten týž den podepsal jednoletou smlouvu s Minnesota Wild v hodnotě 1 mil. dolarů.\n\nV roce 2014 napsal knihu s názvem The Bulliest Dozer. Je to o buldozeru, který přijde do školy a chová se jako tyran. Nakonec ale zjistí, že tohle dělat nechce. S knížkou mu pomáhali spisovatelka Pamela Duncan Edwards a ilustrace dodala Kate Komarnicki. Výtěžek poputuje na charitu v USA a Kanadě.\n\n\n\n"}
{"id": "618341", "url": "https://cs.wikipedia.org/wiki?curid=618341", "title": "Mauritánská železnice", "text": "Mauritánská železnice\n\nMauritánská železnice je jedinou železniční tratí v Mauritánii. Jedná se jednokolejnou trať normálního rozchodu o délce 704 km. Spojuje povrchové doly na železnou rudu v oblasti \"Zouérat\" s přístavem Nuadhibú. Je provozována \"Société Nationale Industrielle et Minière\" (Státní průmyslový a důlní podnik).\nTrať byla vybudována z iniciativy francouzské koloniální správy Francouzské západní Afriky, kterou vyvolaly objevy bohatých nalezišť železné rudy v okolí horského masivu \"Kidjat Idždil\". Přípravné práce na výstavbě, které započaly v r. 1940, přerušila druhá světová válka a byly obnoveny v r. 1952. Stavbu investovala akciová společnost \"Société Anonyme des Mines de Fer de Mauritanie\" (MIFERMA), která přijala formální rozhodnutí o zahájení výstavby 21. března 1960. První kilometr byl slavnostně uveden do provozu 5. března 1961 a stavba byla dokončena 25. března 1963. Slavnostní zahájení provozu na celé trati se uskutečnilo až 16. června 1963 za účasti mauritánského prezidenta, přestože kolaudace proběhla 21. dubna a první vlak tratí projel již 1. června.\n\nV r. 1974 byla trať znárodněna jako součást majetku společnosti MIFERMA a její správa přešla pod státní podnik \"Société Nationale Industrielle et Minière\" (SNIM). V letech 1976 až 78 se trať stala cílem útoků a sabotáží ozbrojenců fronty Polisario.\n\nV nejbližších letech se plánuje modernizace trati, aby se zvýšila její využitelnost, a rovněž vybudování nové vlečky do povrchového dolu Guelb al-Aouj.\nTrasa byla projektována tak, aby vedla mauritánským územím podél hranice se Západní Saharou. Trať vede od Atlantského oceánu východně až ke zlomu hranice poblíž města \"Šúm\" (Choum) a tam se stáčí na sever. V tomto zlomu byla trasa původně projektována v úpatí horského útesu, které ovšem leží na území Západní Sahary, tehdy spravované Španělskem. Francouzi a Španělé nenalezli dohodu, která by umožnila exteritoriální vedení železnice, údajně kvůli nadneseným španělským požadavkům. Proto musel být vybudován útesem tunel, který leží na mauritánské straně hranice. Tunel, který vede ve značném spádu žulovým masivem, je 1 893 m dlouhý a byl nazván památníkem evropské blbosti v Africe.\n\nKdyž v r. 1976 jižní část Západní Sahary připadla na krátkou dobu Mauritánii, byl v r. 1978 vybudován obchvat tunelu v délce 5 km, který vede relativně rovnou pouští. Od toho roku není tunel v provozu.\nNa trati jsou 2 nádraží (mimo vleček k dolům a přístavu) a 7 zastávek, které jsou ve vzdálenostech zhruba 60 km. Trať nemá automatické zabezpečení, řízení provozu je zajišťováno vysílačkami. Nejmenší poloměr oblouku je 1 000 m, největší podélný sklon 5 ‰. Průměrná rychlost vlaků je 38 km/h. Ročně se po trati přepraví asi 14 miliónu tun nákladu a její roční výkon je 16,6 miliardy tunokilometrů.\nNa trati je provozována především nákladní doprava železné rudy. Nákladní vlaky, které patří k nejdelším na světě, jsou dlouhé až 2,5 km a skládají se z 200 až 210 vozů s nákladem 84 t na každém z nich při osovém zatížení brutto 26 t. Nákladní vlaky, doplněné služebními vagóny, jsou provozovány denně (3 v každém směru) a jsou taženy 3 až 4 dieselelektrickými lokomotivami General Motors EMD SD40 o výkonu 2 430 kW.\n\nNěkteré vlaky jsou kvůli přepravě automobilů provozovány jako smíšené a jsou doplněny doprovodnými osobními vozy (I. a II. třída). Jednou až dvakrát ročně jsou ze Šúmu do Zouaretu vypravovány tzv. pouštní vlaky; jde o osobní vlaky pro turisty, které jsou taženy staršími dieselovými lokomotivami CC Alsthom. V červenci 2018 dostala železnice nové přírůstky do vozového parku. Jedná se o 3 osobní vozy Českých drah řady B249, které už nejsou potřebné. Prodej vozů zařídila česká obchodní firma SSS Trade s.r.o..\n\nProvoz této extrémní trati vyžaduje značnou údržbu, která je zabezpečována speciálními pracovními četami. Jejich základny jsou od sebe vzdáleny cca 150 km a jejich hlavním úkolem je odstraňování navátého písku, což se provádí především ručně lopatami. Kromě toho je správa trati vybavena speciálním vlakem, který trať pravidelně projíždí a zametá písek z kolejí, a dále automatickou podbíječkou.\n\n"}
{"id": "618342", "url": "https://cs.wikipedia.org/wiki?curid=618342", "title": "Praha XIX", "text": "Praha XIX\n\nPraha XIX bylo v letech 1923–1949 označení městského obvodu Velké Prahy, tvořeného územím bývalého města Bubeneč a bývalých obcí Dejvice, Sedlec, Vokovice a Veleslavín, připojených k Praze 1. ledna 1922 na základě zákona č. 114/1920 Sb. z. a n. z dosavadního smíchovského okresu. Jako volební obvod byla Praha XIX vymezená vládním nařízením č. 7/1923 Sb. s účinností ode dne vyhlášení 17. ledna 1923. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha XIX – Dejvice. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Dejvice, Sedlec, Vokovice a Veleslavín byly zařazeny do nového obvodu Praha 6, Bubeneč byl zčásti začleněna do obvodu Praha 7. Od 11. dubna 1960 zákon č. 36/1960 Sb. vymezil v Praze 10 obvodů, rozdělení bylo obdobné: Dejvice, Sedlec, Vokovice, Veleslavín a část Bubenče připadly do obvodu Praha 6, druhá část Bubenče do obvodu Praha 7. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Dejvice, Vokovice, Veleslavín a větší část Bubenče do městské části Praha 6 a menší část Bubenče do městské části Praha 7, Sedlec připadl do městské části Praha-Suchdol. Od 1. ledna 2005 byl Dolní Sedlec převeden pod městskou část Praha 6. \n\n"}
{"id": "618349", "url": "https://cs.wikipedia.org/wiki?curid=618349", "title": "Zdravotnická záchranná služba Plzeňského kraje", "text": "Zdravotnická záchranná služba Plzeňského kraje\n\nZdravotnická záchranná služba Plzeňského kraje, příspěvková organizace (ZZS PK) je příspěvková organizace a provozovatel zdravotnické záchranné služby v Plzeňském kraji. Hlavní náplní činnosti organizace je zajišťování a poskytování odborné přednemocniční neodkladné péče (PNP) na území Plzeňského kraje podle zákona č. 374/2011 Sb., o zdravotnické záchranné službě. Mimo plzeňské záchranné služby zajišťuje odbornou přednemocniční neodkladnou péči v Plzeňském kraji také soukromá záchranná služba DZS Přeštice. Přednemocniční neodkladná péče je zajišťována na území o rozloze 7 561 km² pro téměř 600 000 obyvatel. V oblasti Plzeňského kraje je k dispozici 37 výjezdových skupin a jedna skupina letecké záchranné služby rozmístěných na 24 výjezdových základnách.\n\nJako jedna z prvních záchranných služeb v tehdejším Západočeském kraji vznikla v roce 1963 záchranná služba v Rokycanech. Po Praze a Brně byl okres Rokycany prvním okresem, kde záchranná služba začala fungovat. Záchranná služba v Plzni zahájila činnost v roce 1974.\nPrvním provozovatelem byla Fakultní nemocnice v Plzni. V průběhu 70. a 80. let začaly pod patronáty nemocnic vznikat další záchranné služby, v roce 1976 vznikla záchranná služba v Klatovech, následovaná roku 1977 záchrannou službou v Karlových Varech.\nV roce 1988 vznikla záchranná služba v Domažlicích.\n\n1. dubna 1994 vznikly nové výjezdové základny ve Stodě a v Blovicích a současně tak zahájila činnost záchranná služba okresu Plzeň-jih. V roce 1995 se přestěhovala výjezdová základna z Blovic do Vlčic. V roce 2001 vznikla v Plzeňském kraji nová výjezdová základna v Radnicích na Rokycansku a o rok později zahájily činnost základny ve Stříbře a v Bělé nad Radbuzou. V roce 1995 byla dočasně přestěhována výjezdová základna z Kralovic do Plas.\n\nKe dni 1. ledna 1993 bylo ustanoveno Územní středisko záchranné služby v Plzni (ÚSZS). Záchranná služba se tak stala samostatnou organizací zřízenou Ministerstvem zdravotnictví České republiky. Se vznikem územního střediska vzniklo také nové zdravotnické operační středisko (ZOS), jehož součástí byl také dispečink vozidel dopravy raněných, nemocných a rodiček (DRNR). V následujících letech docházelo postupně k osamostatňování dalších záchranných služeb. Organizace již nebyly provozovány nemocnicemi, ale fungovaly jako okresní záchranné služby. V souhrnu měl Západočeský kraj deset organizací - záchranná služba v Plzni měla status územního střediska a ostatní záchranné služby byly zřizovány okresy. Další změna nastala 1. ledna 2003, kdy Západočeský kraj zanikl jako územně správní jednotka a vznikly nové samosprávné kraje – Plzeňský a Karlovarský kraj. K tomuto datu vznikly nové krajem zřizované záchranné služby Zdravotnická záchranná služba Plzeňského kraje a Záchranná a dopravní zdravotní služba Karlovy Vary (později Územní zdravotnická záchranná služba Karlovarského kraje). Současně se zánikem okresních úřadů začala transformace okresních záchranných služeb pod územní střediska. Během roku 2003 došlo k integraci záchranných služeb okresů Tachov, Rokycany, Plzeň-jih a Plzeň-sever. 1. července 2005 se jako poslední připojila střediska záchranných služeb okresů Klatovy a Domažlice.\n\nPlzeňský kraj je pro potřeby záchranné služby rozčleněn do sedmi oblastí, které čítají dohromady 23 výjezdových základen. Hranice oblastí respektují víceméně hranice okresů. Jednotlivé výjezdové skupiny jsou řízeny krajským zdravotnickým operačním střediskem.\n\nSe vznikem Zdravotnické záchranné služby Plzeňského kraje zahájilo provoz také zdravotnické operační středisko (ZOS) v Plzni, které řídí posádky záchranné služby v celém kraji. Jednotné středisko s celokrajskou působností bylo spuštěno až 1. července 2011. Do té doby existovala samostatná operační střediska na území okresů Klatovy a Domažlice, která přijímala tísňová volání z pevných linek. K integraci domažlického dispečinku ke krajskému zdravotnickému operačnímu středisku došlo v roce 2009. Jednotné středisko dokáže tísňovou výzvu zpracovat výrazně rychleji a jeden výjezd může urychlit až o dvě minuty. Samotné středisko existuje také v Přešticích, které má k dispozici DZS Přeštice. Středisko není napojeno na linku tísňového volání 155. V případě potřeby výjezdu přijímá výzvy od zdravotnického operačního z Plzně. Zdravotnické operační středisko koordinuje dále práci letecké záchranné služby, která pod Zdravotnickou záchrannou službu Plzeňského kraje organizačně nespadá. \n\nV roce 2014 došlo k přestěhování krajského zdravotnického operačního střediska ze starého areálu do nové budovy v Klatovské ulici, který byl otevřen v roce 2013. Sídlí zde spolu s ředitelstvím a výjezdovými posádkami. \n\nNa území celého kraje je k dispozici v nepřetržitém 24hodinovém provozu celkem 36 výjezdových skupin, jejichž počet se mění s pracovní a noční dobou. V mimopracovní dobu a v nočních hodinách je počet skupin snížen. Výjezdové skupiny pracují v režimech rychlá zdravotnická pomoc (RZP) ve složení řidič-záchranář a zdravotnický záchranář, rychlá lékařská pomoc (RLP) ve složení řidič-záchranář, lékař a zdravotnický záchranář a rychlá lékařská pomoc v systému Rendez-Vous s lékařem v osobním automobile. Zdravotnická záchranná služba Plzeňského kraje zajišťuje 36 výjezdových skupin, jednu výjezdovou skupinu zajišťuje nestátní záchranná služba DZS Přeštice.\n\nV každé oblasti Plzeňského kraje jsou umístěny přístroje pro mechanizovanou nepřímou srdeční masáž Lucas 2, které se využívají u osob s náhlou srdeční zástavou. Pro oblast Domažlicka jsou pro noční hodiny vyčleněna zvláštní terénní zásahová vozidla.\n\nV Plzeňském kraji je zřízeno celkem 24 výjezdových základen, jejichž organizace je taková, aby byla přednemocniční neodkladná péče zajištěna do 20 minut od přijetí tísňové výzvy. 21 výjezdových základen provozuje Zdravotnická záchranná služba Plzeňského kraje. Výjezdovou základnu v Přešticích provozuje nestátní záchranná služba DZS Přeštice. Středisko letecké záchranné služby v Líních u Plzně provozuje Armáda České republiky. Výjezdová základna v Železné Rudě funguje pouze v zimních měsících během lyžařské sezóny.\n\nV roce 2005 byla otevřena nová výjezdová základna v Nepomuku. O dva roky později, v roce 2007, byla do provozu uvedena výjezdová základna v Manětíně na území okresu Plzeň-sever. Mezi nejnovější výjezdové základny v Plzeňském kraji patří základna v Konstantinových Lázních, které funguje od 21. dubna 2011. V Konstantinových Lázních slouží trvale jedna výjezdová skupina rychlé zdravotnické pomoci a základna tak zapadá do koncepce systému Rendez-Vous, kdy dojíždí v případě potřeby lékař ze Stříbra. V září 2013 bylo otevřeno nové sídlo Zdravotnické záchranné služby Plzeňského kraje v Plzni. Původní budova základny byla v nevyhovujícím stavu a patřila k nejhorším v Plzeňském kraji. Celkové náklady dosáhly částky 106 milionů korun.\n\nV roce 2014 bylo oznámeno, že přednemocniční neodkladná péče bude v budoucnu zajišťována z Železné Rudy nepřetržitě. K tomu má napomoci také vybudování nové výjezdové základny. V lednu 2015 byla do provozu uvedena nová výjezdová základna v Modravě, která je trvale obsazena výjezdovou skupinou rychlé zdravotnické pomoci. Posádka z Modravy bude v případě potřeby zajišťovat přednemocniční neodkladnou péči také v okrajových částech Jihočeského kraje ve spolupráci se Zdravotnickou záchrannou službou Jihočeského kraje.\n\nZdravotnická záchranná služba Plzeňského kraje, výjezdová základna Plzeň-město, sídlila od roku 1993 v pronajatých prostorách od Fakultní nemocnice v Plzni. Tyto prostory se však průběhem času staly nevyhovující jak po kapacitní, tak po hygienické stránce. Proto začaly v roce 2010 projektové práce na výstavbu nové, moderní budovy.\n\nVýstavba stála 105 milionů korun českých a byla hrazena z rozpočtu Plzeňského kraje. Stavba probíhala pod vedením Metrostavu od září 2012 do června 2013 a slavnostní otevření proběhlo koncem září.\n\nV první fázi se do nové budovy přestěhovaly výjezdové skupiny a ředitelství, které sídlí v prvním patře budovy. Vzhledem k modernizaci krajského zdravotnického operačního střediska, toto setrvalo až do prosince 2014 na svém původním působišti.\n\nBudova sestává ze dvou pater. V přízemí se nachází garáže, myčka, dílna a sklady. V prvním patře se nachází ředitelství a zázemí pro výjezdové skupiny, čítající samostatné pokoje, sociální zařízení, kuchyňku, společenskou místnost a šatny. V patře druhém sídlí nově, již zmíněné, krajské zdravotnické operační středisko.\n\nNa Domažlicku zajišťuje Zdravotnická záchranná služba Plzeňského kraje dopravu nemocných, raněných a rodiček (DRNR).\n\nProvoz letecké záchranné služby v Západočeském kraji byl zahájen 17. července 1990. Provozní stanice byla umístěna do 1. května 1991 na letišti v Plané u Mariánských Lázní. V současné době je provozní stanice umístěna na letišti v Líních u Plzně. Letecká záchranná služba v Plzeňském kraji nespadá organizačně pod Zdravotnickou záchrannou službu Plzeňského kraje, provozovatelem je Armáda České republiky. Volacím znakem vrtulníku je Kryštof 07. V současné době je pro potřeby letecké záchranné služby nasazen vrtulník střední váhové kategorie W-3A Sokół. Osádka vrtulníku je atypicky pětičlenná ve složení pilot, kopilot, palubní technik, lékař a zdravotnický záchranář. Všichni členové osádky jsou zaměstnanci Armády ČR a stanice je tak jediná na území České republiky, kde zdravotnickou část nezajišťuje příslušná krajská územní záchranná služba. Tísňové výzvy jsou přijímány a koordinovány krajským zdravotnickým operačním střediskem Zdravotnické záchranné služby Plzeňského kraje. Vrtulník z Plzeňského kraje zajišťuje během dne leteckou záchrannou službu pro Plzeňský a Karlovarský kraj, v nočních hodinách pak pro území celé republiky.\n\nNejčastěji používaným vozidlem je Volkswagen Transporter T5 nebo T4. Tato vozidla jsou určena pro výjezdy v režimech rychlá lékařská pomoc a rychlá zdravotnická pomoc. 16. května 2011 převzala Zdravotnická záchranná služba Plzeňského kraje deset nových sanitních vozidel. Sedm z nich je typ Volkswagen Transporter T5 a jsou téměř totožné se staršími sanitkami, dvě vozidla jsou nově Škoda Yeti určená pro výjezdy v režimu RV, která na základnách nahradí starší Octavie. Posledním dodaným vozidlem je Volkswagen Transporter T5 bez střešní nástavby. V listopadu 2012 získala Zdravotnická záchranná služba Plzeňského kraje osm nových sanitních vozidel, tři z nich pro výjezdy v režimu Rendez-Vous. Kromě vozidel obdržela rovněž speciální kontejner pro hromadná neštěstí.\n\n\n"}
{"id": "618353", "url": "https://cs.wikipedia.org/wiki?curid=618353", "title": "Hackerspace", "text": "Hackerspace\n\nHackerspace nebo hackspace (někdy také pod názvem hacklab, nebo creative space) je místo, kde se lidé s podobnými zájmy v oborech jako počítače, technologie, digital art či electronic art mohou setkat, prohlubovat nebo navazovat nové sociální vazby a spolupracovat na různých projektech shrnujících vědění z jednoho nebo více těchto oborů. Hackerspace bývá poměrně otevřená komunita, často má podobu blízkou dílně, laboratoři, pořádají se zde přednášky, samovolně se utvářejí týmy spolupracující na konkrétním projektu. Hlavní výhodou je sdílení vědomostí a prostředků pro realizaci zajímavých projektů, které by běžný kutil doma „na koleně“ pravděpodobně sám nedokončil. Mnoho hackerspaců přispívá do různých free software komunit a alternativních medií.\n\nSpecifické činnosti, které se konají v hackerspaces, se liší místo od místa. Obecně platí, že hackerspaces fungují jako centra pro vzájemné učení a sdílení znalostí, ve formě workshopů, prezentací a přednášek. Nabízejí také společenské aktivity pro své členy, včetně hráčských nocí a party. Poskytují také prostor členům k práci na jejich individuálních projektech, nebo spolupráci na skupinových projektech s ostatními členy. Hackerspace může také fungovat jako půjčovna počítačového vybavení.\n\nVybudování takového místa je důležité, protože poskytuje infrastrukturu, již členové potřebují k dokončení svých projektů. Kromě prostoru poskytuje mnoho hackerspaces i elektřinu, servery a sítě s připojením k internetu, audio zařízení, video projektory, herní konzole, elektroniku pro hackování či různé nářadí pro elektroniku.\n\nIndividuální charakter hackerspace si určují jeho členové. Mnoho hackerspace je řízeno několikačlennou radou skládající se z členů zvolených z řad platících členů. Zvolení členové často rozhodují o důležitých otázkách fungování sdružení, pokud jde o nákup nového zařízení, uzavírání smluv, nábor nových členů, a další administrativní záležitosti, což většinou beztak vyplývá ze zákona o občanských sdruženích a souvisejících předpisů.\n\nHlavním finančním příjmem bývají tzv. členské příspěvky, často akceptují různé formy sponzorství.\n\n\n\n\n"}
{"id": "618354", "url": "https://cs.wikipedia.org/wiki?curid=618354", "title": "Stepfordské paničky", "text": "Stepfordské paničky\n\nStepfordské paničky (: ) je hororový román amerického spisovatele Iry Levina, který vyšel v originále roku 1972, v českém překladu pak poprvé roku 1975 v překladu Zory Wolfové.\n\nPříběh se odehrává v 60. letech 20. století v americkém městečku Stepford (ve státě Connecticut).\nDo městečka Stepford se přistěhuje Joanna Eberhartová se svým manželem Waltrem, synem Péťou a dcerou Kim. Joanna je emancipovaná žena, podle níž by si manželé s chodem domácnosti měli navzájem pomáhat s domácími pracemi, také ji velmi baví fotografování. Ve městě se touží seznámit s místními obyvateli. Chce pozvat svou sousedku Carol Van Santovou na kávu, ale ona pozvání odmítá s tím, že má spoustu práce v domácnosti. Joanna zjišťuje, že téměř všechny ženy ve Stepfordu jsou stejné – nemají zaměstnání, jsou krásné, upravené, mají velká ňadra a jejich jedinou starostí a zájmem je péče o domácnost a rodinu. Svůj čas tráví neustálým uklízením a podobnými domácími pracemi, nic jiného je nezajímá.\nStepfordští muži přes den pracují a téměř každý večer se scházejí v Mužském klubu, v budově na kopci nad městem. Do Mužského klubu brzy vstoupí i Walter.\nJoanna se seznámí s Bobbií Markowovou, která se do města přistěhovala v srpnu. Bobbie má v domě nepořádek a dokonalost „stepfordských paniček“ jí také vadí. Chtějí s Joannou pro místní ženy vytvořit ženský klub, jakousi paralelu toho mužského, ale manželky o něj nejeví žádný zájem, jsou zaměstnány péčí o domácnost. V červenci se do Stepfordu přistěhovala Charmaine Wimperisová, je také normální, o domácnost se jí stará služka a ona se věnuje svým koníčkům, tenisu a horoskopům.\n\nJoanna jednou objevila útržek z místních novin a dozvěděla se, že ve Stepfordu dříve byl ženský klub, jehož předsedkyní byla Kit Sundersenová. Joanna ji navštívila, když se ptala na klub, tak podle Kit o klub přestal být zájem, a proto se rozpadl.\nCharmaine s manželem Edem jela na víkend ve dvou, aby urovnali své problémy. Poté ji Joanna navštívila, Charmaine byla úplně jiná. Právě uklízela, propustila služku a obětovala svůj tenisový kurt, aby si Ed mohl zřídit golfové hřiště. Důležitější je prý rodina a péče o domácnost. Joanna se posléze setkala s Bobbií a vyprávěla jí svou teorii o tom, že se asi ve Stepfordu vyskytují nějaké látky, které z žen dělají vzorné hospodyňky. Napsaly dopis na ministerstvo, ale podle úřadů je vše v naprostém pořádku. Bobbie se chtěla ze Stepfordu odstěhovat.\n\nPosléze se u Joanny zastavil člen mužského klubu Claude Axhelm a prosil ji, aby mu na magnetofon namluvila texty, které jí přinesl. Tvrdil, že provádí experiment, který by mohl pomoci při identifikaci hledaných osob. Stejný úkol před časem prováděla i Bobbie…\n\nJoanna také zatoužila po stěhování ze Stepfordu. Bobbie jednou u Joany nechala přes víkend svého syna Adama, aby mohli s manželem být sami. Vrátila se jako proměněná, dokonce viditelně štíhlejší, s většími ňadry. Stala se z ní taky Stepfordská panička.\n\nV městské knihovně se Joanna seznámila s černoškou Ruthanne Hendryovou, autorkou knížky pro děti, do Stepfordu se přistěhovala před pár dny. Zato Joana se chtěla okamžitě odstěhovat, Waltr o tom nechtěl ani slyšet, poradil jí, aby si promluvila s psychiatrem, šla tedy za doktorkou Fancherovou, ale ta jí jen předepsala prášky na uklidnění.\nJoanna si uvědomila, že Dale Coba pracoval v Disneylandu. Šla tedy do knihovny, zjistila, že Dale pracoval v „audioanimatronickém“ oddělení, podílel se tam na výrobě „oživlých“ figurín. A Joanně došlo, co v mužském klubu provádějí. Přišla na to, že ženy nahrazují dokonalými robotickými manželkami a původní živé manželky kvůli tomu musí zabít.\n\nKdyž přijela domů, tak děti byly u přátel. Joanna Walterovi pověděla, co zjistila, a chtěla utéci. Walter ji nepustil. Nakonec se jí podařilo z domu uprchnout. Utíkala prosincovou nocí, ale muži ji dostihli. Vyvraceli její teorii. Na důkaz, že ženy nejsou „roboti“, se Bobbie měla říznout do prstu a měla jí téci krev, Joanna se obávala, že ji zabije…\n\nJoanna nakupovala v supermarketu, vypadala nádherně, pohybovala se jako ostatní ženy ve Stepfordu a zboží ve vozíku si úhledně rovnala. Oslovila ji Ruthanne, ptala se jí, co dělá, Joanna řekla, že se věnuje hlavně péči o domácnost…\n\n\n\n"}
{"id": "618357", "url": "https://cs.wikipedia.org/wiki?curid=618357", "title": "Na západ od Říma", "text": "Na západ od Říma\n\nNa západ od Říma (angl. \"West of Rome\") je kniha amerického spisovatele a scenáristy Johna Fanteho. Tvoří ji 2 novely: delší z nich má název Můj pes Blbec (angl. \"My Dog Stupid\") a kratší se jmenuje Orgie (angl. \"The Orgy\"). Titul byl vydán v USA v roce 1986, tři roky po autorově smrti.\n\nDo češtiny ji přeložil Milan Váňa pro nakladatelství Pragma (vydána roku 2001 ). V obou novelách se dají vystopovat autobiografické prvky autora a obě obsahují strhující pasáže.\n\nHenry Molise je spisovatelem a scenáristou. Mnohem raději píše beletrii, nicméně scénáře mu více vynášejí. Žije s početnou rodinou ve velkém domě na pobřeží v Point Dume. S manželkou Harriet má 4 děti – dceru Tinu a syny Dominika, Dennise a Jamieho.\n\nJe cynický, nespokojený se svým životem, jenž zabředl do jistých kolejí. Jeho snem je odpoutat se od všeho ubíjejícího stereotypu, opustit rodinu a odcestovat do Itálie, kde by mohl začít nový život.\n\nHarriet je vzorná manželka, jež toleruje nevybíravé způsoby a sarkasmy svého chotě a je schopná se pro potomky rozkrájet.\n\nDominik si ve svých pětadvaceti letech užívá život, poslouchá The Doors a Beatles, kouří trávu a spí pouze s černoškami, což jeho otce nevýslovně popuzuje.\n\nTina má přítele – bývalého mariňáka a současného plážového povaleče Ricka Colpa, který mu vyjídá ledničku a pije jeho oblíbenou whisky Cutty Sark – proto musí Henry kupovat lacinou značku a přelévat ji do originálních sklenic Cutty Sark.\n\nDennis studoval divadelní vědu a aby se vyhnul nástupu do armády, většinu peněz z brigád obětoval na různé doktory a právníky, aby jej zbavili vojenské povinnosti. S otcem vychází velmi špatně, často jsou na kordy.\n\nJamie, devatenáctiletý nejmladší syn, je Henryho oblíbencem. „Podařil se“ - miluje zvířata, spoří a dokáže si plánovat kariéru. To nejdůležitější – je otcovou sobeckou nadějí na poklidné stáří.\n\nJednoho dne objeví Harriet na zahradě psa akitu – obrovskou bestii. S Henrym přemýšlejí, jak se ho zbavit. Po několika neúspěšných pokusech a pár dnech, kdy si jej Jamie oblíbil, avšak otec je proti setrvání psa, jej spolu vezmou na pláž, aby jej tam ponechali svému osudu. Cestou je Blbec konfrontován několika dalšími psy a způsob, jakým si s nimi poradí otci natolik imponuje, že změní názor a rozhodne se psa se nezbavovat. To ovšem nepotěší Harriet, která manželovi dříve trpěla bulteriéra Rocca, ale s Blbcem se smířit nehodlá.\n\nDěj plyne, děti opouští dům a rozprchávají se do světa a Henry Molise zjišťuje, že i když si to takhle přál a těšil se, až k tomu dojde, najednou mu to vadí. Harriet dává vinu Henrymu i psovi, jejich vzájemný vztah se ochladí. Natolik, že Henry se rozhodne prodat své věci a odjet do Říma. Nic však není definitivní a příběh pádí do neskutečného finále, v němž dojde k opravdu překvapivému rozuzlení.\n\nKratší z novel předkládá příběh vyprávěný desetiletým chlapcem, jenž pomáhá svému otci na stavbách. Otec pracuje se svým přítelem, ateistou Frankem Gaglianem, kteréhož nesnáší fanaticky zbožná chlapcova matka. Jednoho dne získá otec nárok na zlatý důl v Coloradu. Probere to s Frankem a oba se dohodnou, že tam budou o víkendech jezdit kopat a pokusí štěstěnu. Postupem času, kdy po zlatě stále není ani stopa a hlava rodiny je čím dál víc podrážděnější a unavenější si matka klade otázku: Co se děje ve zlatém dole?\n\n"}
{"id": "618370", "url": "https://cs.wikipedia.org/wiki?curid=618370", "title": "Výpočet plochy pomocí L´Huillierových vzorců", "text": "Výpočet plochy pomocí L´Huillierových vzorců\n\nVýpočet plochy pomocí L´Huillierových vzorců je výpočetní postup pro určení výměry rovinného obrazce, jehož hranice jsou tvořeny úsečkami. Krajní body těchto úseček (tedy lomové body hranice plochy, jejíž plocha je stanovována) jsou známé v souřadnicovém systému. Obvykle se používá v geodézii pro určení plochy pozemku. Členitost hranice (a tedy i počet lomových bodů) nejsou omezeny. Postup je pojmenován podle svého prvního zveřejnitele, švýcarského matematika Simona Antoina Jeana L'Huiliera.\n\nVýpočet spočívá v rozdělení plochy na soustavu lichoběžníků a během vlastního výpočtu pak dochází ke sčítání a odčítání ploch těchto lichoběžníků. Pro výpočet plochy lichoběžníku je užit vzorec\n\nformula_1\n\nkde:\nDůležité je, že lomové body hranice rovinného objektu musejí být číslovány v jednom systému, tedy buď ve směru chodu hodinových ručiček nebo naopak, avšak nikdy ne „na přeskáčku“.\n\nPříklad výpočtu bude ukázán na ploše trojúhelníku. Jeho lomové body jsou označeny čísly 1, 2 a 3 a body pak mají souřadnice:\n\nObrazec A je lichoběžník, jehož plocha se stanoví dle vzorce:\nformula_2\n\nPo úpravě\nformula_3\n\nObrazec B je lichoběžník, jehož plocha se stanoví dle vzorce:\nformula_4\n\nPo úpravě\nformula_5\n\nObrazec C je lichoběžník, jehož plocha se stanoví dle vzorce:\nformula_6\n\nPo úpravě\nformula_7\n\nCelková plocha obrazce se stanoví seskládáním jednotlivých ploch dle systému — A + \"B\" + \"C\" (viz schémata vpravo). Vzorec pak je v podobě:\n\nformula_8\n\nPo roznásobení:\n\nformula_9\n\nNásledně se odstraní závorky:\n\nformula_10\n\nPro větší přehlednost je možné součiny seřadit podle jedné z proměnných.\n\nformula_11\n\nPo sečtení a odečtení stejných dvojic proměnných:\n\nformula_12\n\nVytknutí stejných proměnných \"x\":\n\nformula_13\n\nÚprava matematického znaménka:\n\nformula_14\n\nJe možné sestavit vzorec:\n\nformula_15\n\nkde:\nCož lze upravit do podoby\n\nformula_16\n\nDůležité je, že pro platnost tohoto vzorce je nutné číslovat lomové body parcely ve směru chodu hodinových ručiček.\n\nformula_17\n\nPo sečtení a odečtení stejných dvojic proměnných:\n\nformula_18\n\nVytknutí stejných proměnných \"x\":\n\nformula_19\n\nÚprava matematického znaménka:\n\nformula_20\n\nJe možné sestavit vzorec:\n\nformula_21\n\nkde:\nCož lze upravit do podoby\n\nformula_22\n\nDůležité je, že pro platnost tohoto vzorce je nutné číslovat lomové body parcely ve směru chodu hodinových ručiček.\n\n"}
{"id": "618372", "url": "https://cs.wikipedia.org/wiki?curid=618372", "title": "Pugetův záliv", "text": "Pugetův záliv\n\nPugetův záliv (výsl. „pjůdžit“) je záliv v americkém státě Washington. Jedná se o komplex estuárů, který obsahuje propojené průlivy a zátoky s jednou hlavní a jednou vedlejší cestou k úžině Juana de Fucy. Tou hlavní je úžina Admiralty a tou vedlejší je Klamný průliv. V Klamném průlivu proudí pouze asi 2 procenta vody, která proudí mezi zálivem a úžinou. Záliv je 160 km dlouhý mezi Klamným průlivem a Olympií. Průměrná hloubka je 62 metrů a největší hloubka je 280 metrů u Point Jeffersonu mezi městy Indianola a Kingston.\n\nTermín „Pugetův záliv“ se používá také pro region, který leží na březích zálivu.\n\nExistují různá vysvětlení, kde se rozkládá a kam až sahá Pugetův záliv.\n\nV roce 1792 dal George Vancouver jméno „Puget Sound“ vodám, nacházejícím se jižně od Tacomské úžiny. Pojmenoval ho po Peteru Pugetovi, členovi Britského královského námořnictva, který ho provázel na jeho pětileté cestě po Severozápadě USA. Později se jméno přeneslo i na vody severně od úžiny.\n\nUSGS definuje záliv jako všechny vody jižně od tří míst. Jedním je Úžina Admiralty mezi Olympijským poloostrovem a Whidbeyho ostrovem. Dalším je Klamný průliv mezi Whidbeyho ostrovem a Fidalgovým ostrovem. Posledním je jižní konec Swinomišského kanálu, který spojuje Skagitský záliv a Padillův záliv. Podle této definice sem patří tedy také Hoodův kanál, Záliv Possession a Saratožský průliv. Nepatří sem tedy Bellinghamův záliv, Padillův záliv, ani vody kolem ostrovů svatého Jana.\n\nZáliv je jinak definován Národním úřadem pro oceán a atmosféru, který jej rozděluje do pěti částí. První čtyři se nachází v oblasti, kterou jako Pugetův záliv definuje USGS, ta pátá, zvaná „Severní Pugetův záliv“ ale ne. Ta je ohraničena na severu hranicí s Kanadou a na západě vzdušnou čarou mezi hranicí s Kanadou a ústím řeky Sekiu do moře. Podle této definice do zálivu patří tedy i velké části Georgijské úžiny a úžiny Juana de Fucy. Podle Arthura Kruckeberga z University of Washington se termín „Pugetův záliv“ pro vody severně od definice USGS občas používá, raději ale používá termín „Pugetův záliv a přilehlé vody“.\n\nAlternativní termín pro Pugetův záliv mají původní obyvatelé, kteří ho nazývají Whulge, což znamená „slaná voda“. Od roku 2009 také oficiálně platí termín Sališské moře, který je používán pro Pugetův záliv a obě úžiny (Juana de Fucy a Georgijskou) dohromady. Termín „Pugetův záliv a přilehlé vody“ se také často používá pro oblast Bellinghamova zálivu a okolí souostroví svatého Jana.\n\nGeorge Vancouver objevil záliv v roce 1792. 4. června téhož roku ho prohlásil britským územím a pojmenoval ho po Peteru Pugetovi z Britského královského námořnictva. Původně ho spravovala britská Společnost Hudsonova zálivu z pevnosti Fort Vancouver. V roce 1846 se po podepsání Oregonské dohody stal záliv částí amerických teritorií.\n\nPrvním osídlením Evropany v oblasti Pugetova zálivu byla pevnost Fort Nisqually, která byla postavena v roce 1833. Jednalo se o zemědělskou usedlost a obchodní středisko společnosti Puget Sound Agricultural Company, která patřila pod Společnost Hudsonova zálivu.\n\nDíky Oregonské stezce se mnoho osadníků rozhodlo osídlit oblast dnešního Washingtonu. V roce 1846 zde vzniklo první americké osídlení, když vzniklo město New Market, nyní známé jako Tumwater. V roce 1888 propojila oblast Pugetova zálivu s východem USA železnice Northern Pacific Railway.\nUSGS definuje záliv jako záliv s mnohými kanály a zátokami. Ve skutečnosti se tedy jedná o fjordový systém zaplavených glaciálních údolí. Tento systém sestává ze čtyř hlubokých kotlin, které jsou propojeny mnohem mělčími vodami. Patří mezi ně Hoodův kanál západně od Kitsapova poloostrova, Whidbeyova kotlina, východně od Whidbeyova ostrova, Jižní záliv, jižně od Tacomské úžiny a Hlavní kotlina, která se dále dělí na Úžinu Admiralty a Centrální kotlinu. Mělké části jsou termální morény a propojují nejen všechny čtyři kotliny, ale také oddělují Pugetův záliv od Úžiny Juana de Fucy.\n\nPugetův záliv je také obecně brán jako začátek Vnitřní pasáže.\n\nKontinentální ledovce se opakovaně rozšiřovaly a zase ustupovaly z území Pugetova zálivu. Poslední glaciace, zvaná Fraserova, měla tři pasáže. Při té třetí, která se nazývala Vashonova, se část Kordillerského ledovce rozšířila až na území Pugetova zálivu. Před patnácti tisíci lety pokrývala území okolo Seattlu 910 metrů tlustá vrstva ledovce, zatímco na nynějších hranicích s Kanadou dosahoval ledovec šířky (\"spíš tloušťky\") až 1 800 metrů. Protože každé nové posunutí ledů zahlazuje důkazy těch dřívějších, Vashonova glaciace zanechala na území největší známky. Nejdále se ledovec dostal až na jih od města Olympie, k městu Tenino a pokrýval nížiny mezi Olympijským a Kaskádovým pohořím. Před čtrnácti tisíci lety začal led ustupovat a o tři tisíce let později opustil území státu.\n\nVashonova glaciace změnila povrch okolí a vytvořila četné drumliny a drumlinová pole. Ledovcovým způsobem vzniklo například Washingtonovo a Sammamishské jezero, Hoodův kanál i hlavní kotlina Pugetova zálivu. Když ledovec ustupoval, v oblasti zálivu bylo uloženo velké množství ledovcového tillu. Půdy, které se vyskytují v regionu jsou méně než deset tisíc let staré, jsou považovány za nezralé.\nUnikátní státní systém trajektové dopravy Washington State Ferries umožňuje autům a lidem pohybovat se po celém regionu, spojuje větší ostrovy v zálivu s pevninou.\n\nOdhaduje se, že kolem milionu exemplářů měkkýše \"Panopea generosa\" se skrývá v usazených horninách zálivu. Tyto měkkýši jsou nejpopulárnější v Asii, kde jsou oblíbenou pochutinou. Vypadají jako dlouhé tlusté žížaly. Velkou turistickou atrakcí v zálivu jsou kosatky dravé. Mnoho zdejších mořských živočichů využívá jako zdroj potravy také lososy. Mezi zdejší ploutvonožce patří tuleň obecný, lachtan ušatý a lachtan kalifornský, občasně se zde vyskytují také rypouši severní. Kromě kosatek zdejší vody obývají také plejtvák malý, keporkak a plejtvákovec šedý.\n\n\n"}
{"id": "618377", "url": "https://cs.wikipedia.org/wiki?curid=618377", "title": "Praha XIII", "text": "Praha XIII\n\nPraha XIII bylo v letech 1923–1947 označení městského obvodu Velké Prahy, tvořeného územím bývalého města Vršovice a bývalých obcí Záběhlice a Hostivař (bez osad Milíčov a Háje) z dosavadního vinohradského okresu a bývalé obce Staré Strašnice (včetně osady Nové Strašnice) z dosavadního žižkovského okresu, v letech 1947–1949 části tohoto území. Všechna tato území byla připojená k Praze 1. ledna 1922 na základě zákona č. 114/1920 Sb. z. a n. Jako volební obvod byla Praha XIII vymezená vládním nařízením č. 7/1923 Sb. s účinností ode dne vyhlášení 17. ledna 1923. \n\nNa základě vládního nařízení 187/1947 Sb, účinného od 14. listopadu 1947, byl dosavadní obvod Praha XIII rozdělen na dva obvody. Název dosavadního obvodu se rozšířil o název sídelní čtvrti obvodu, tedy na Praha XIII – Vršovice, a v obvodu zůstaly pouze Vršovice a část Záběhlic (bez Zahradního Města). Zbytek původního obvodu (Staré Strašnice, Hostivař, část Záběhlic s názvem Zahradní Město) byl vyčleněn jako nový obvod Praha XX – Strašnice. Šlo o historicky první změnu číslování pražských obvodů (do té doby byly jen připojovány nové části Prahy, ale číslování již připojených částí se nikdy neměnilo); zároveň šlo i o první případ, kdy jedno katastrální území bylo rozděleno do více městských obvodů. \n\nObvody XIII i XX byly zrušeny k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Dosavadní obvod Praha XIII – Vršovice byl přeměněn v nový obvod Praha 13, přičemž k Vršovicím a části Záběhlic přibyla ještě část Michle (Bohdalec). Dosavadní obvod Praha XX – Strašnice byl přeměněn v nový obvod Praha 10, který obsahoval navíc Malešice. Od 11. dubna 1960 zákon č. 36/1960 Sb. vymezil v Praze 10 obvodů. S výjimkou části Záběhlic (Spořilova), který připadl do obvodu Praha 4, připadlo celé území obvodů XIII a XX do nového obvodu Praha 10. Zákon č. 418/1990 Sb., o hlavním městě Praze, s účinností od 24. listopadu 1990 začlenil Vršovice, Záběhlice (bez Spořilova), Strašnice i Hostivař do městské části Praha 10 a Spořilov do městské části Praha 4. Od 1. ledna 1995 byla Hostivař převedena do městské části Praha 15. Toto rozdělení potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618380", "url": "https://cs.wikipedia.org/wiki?curid=618380", "title": "Red Special", "text": "Red Special\n\nRed Special (červený speciál) je elektrická kytara Briana Maye ze skupiny Queen, kterou si Brian v roce 1963 s otcem vlastnoručně sestavil. May hrál s touto kytarou na mnoha albech skupiny Queen, koncertech a dalších představení přes více než 30 let. Název Red Special vznikl z červeno-hnědé barvy, která vznikla poté, co byla kytara natřena několika vrstvami speciální britskou kutilskou hmotou „Rustin's Plastic Coating“.\n\nJak bylo zmíněno výše, Red Special byl vyroben Brianem Mayem a jeho otcem Haroldem. Na kytaře začali pracovat v srpnu roku 1963, kdy bylo Brianovi 16 let. Většina použitého dřeva je z 18. století z krbu, kterého se zrovna jejich rodinný známý potřeboval zbavit. Proto se také kytaře občas říká „Fireplace“ (krb). Vyrobení a správné vytvarování krku kytary bylo velmi obtížné, protože dřevo bylo již celkem staré a horší kvality. Podle Briana je dokonce v krku viditelné poškození způsobené hmyzem. \n\nTělo kytary bylo vyrobeno z dubu, laťovky a mahagonové dýhy. Nakonec tak vznikla polo akustická kytara. Středová deska je přilepena po stranách a překryta mahagonovými pláty tak, aby tělo vypadalo celistvě. Dále kytaru olemoval broušeným kusem poličky. Poté byly přidány 3 snímače a kobylkou přímo na míru. Brian zakoupil sadu snímačů Burns tri-sonic, ale otočil jejich polaritu a obalil cívky zoxidovanou pryskyřicí, aby redukoval mikrofonii. Původně použil snímače ze své první kytary, ale nedosáhl takového zvukového výsledku, jaký chtěl.\n\nTremolo je tvořeno ostří nožů z tvrzené oceli vytvarované do písmena V a dvěma pružinami z ventilu motorky kvůli pérovému napětí. Napětí pérování je nastavitelné zavrtáváním šrouby, které prochází středem pružiny dovnitř či ven otvory u zadního připevnění popruhu na kytaře. \n\nBrian většinou používá originál své kytary Red Special, ovšem od doby, kdy založil vlastní firmu (Brian May Guitars) na jejich výrobu, sem tam použil kopii. Např. ve videoklipech „We Will Rock You“ a „Spread Your Wings“ měl kopii, aby sníh kytaru nějakým způsobem nepoškodil.\n\nV roce 2006 firma Brian May Guitars vyrobila model kytary „Mini May“ jako zmenšeninu původního Red Specialu, která obsahovala také 24 pražců, ale žádný nulový. V roce 2007 se na trhu objevila od stejné firmy akustická kytara s názvem „Rhapsody“ pojmenovaná po jedné z písniček skupiny Queen – Bohemian Rhapsody.\n"}
{"id": "618386", "url": "https://cs.wikipedia.org/wiki?curid=618386", "title": "Praha XX", "text": "Praha XX\n\nPraha XX – Strašnice bylo v období od 14. listopadu 1947 do 31. března 1949 označení městského obvodu Velké Prahy, který vznikl odštěpením od dosavadního obvodu Praha XIII. Byl tvořen katastrálními územími Staré Strašnice (včetně Nových Strašnic) a Hostivař a částí Záběhlic s názvem Zahradní Město. Obvod vznikl na základě vládního nařízení 187/1947 Sb, účinného od 14. listopadu 1947. Šlo o historicky první změnu číslování pražských obvodů (do té doby byly jen připojovány nové části Prahy, ale číslování již připojených částí se nikdy neměnilo); zároveň šlo i o první případ, kdy jedno katastrální území (v tomto případě Záběhlice) bylo rozděleno do více městských obvodů. \n\nObvody XIII i XX byly zrušeny k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Dosavadní obvod Praha XIII - Vršovice byl přeměněn v nový obvod Praha 13, přičemž k Vršovicím a části Záběhlic přibyla ještě část Michle (Bohdalec). Dosavadní obvod Praha XX – Strašnice byl přeměněn v nový obvod Praha 10, který obsahoval navíc Malešice. Od 11. dubna 1960 zákon č. 36/1960 Sb. vymezil v Praze 10 obvodů. Celé území obvodu XX připadlo do nového obvodu Praha 10. Zákon č. 418/1990 Sb., o hlavním městě Praze, s účinností od 24. listopadu 1990 začlenil Zahradní Město, Strašnice i Hostivař do městské části Praha 10. Od 1. ledna 1995 byla Hostivař převedena do městské části Praha 15. Toto rozdělení potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618390", "url": "https://cs.wikipedia.org/wiki?curid=618390", "title": "Ach, ty vraždy!", "text": "Ach, ty vraždy!\n\nAch, ty vraždy! je cyklus detektivních příběhů České televize scenáristy a režiséra Zdeňka Zelenky z roku 2010. Hlavní hrdinkou je soudkyně v penzi Květa Kalendová (Jiřina Bohdalová), která má vnuka Kamila, jenž je zaměstnán u policie a smůla se mu stále lepí na paty. Babička se mu co nejrozmanitějšími způsoby snaží pomoci. Kalendová též hraje v ochotnickém spolku pod vedením doktora Jindřicha Foldyny. Z tohoto spolku si vypůjčuje kostýmy a pomocí nich proniká mezi bezdomovce, do gymnázia, kde byl zavražděn student, mezi hubnoucí dámy, do rodiny zavražděného podnikatele jako uklízečka, nebo na poštu apod. Ojedinělostí tohoto cyklu je, že každý příběh je vyprávěn ve zcela jiném žánru – psychologická detektivka, komedie, thriller, situační komedie apod.\n\n\n"}
{"id": "618398", "url": "https://cs.wikipedia.org/wiki?curid=618398", "title": "Jitka Sedláčková", "text": "Jitka Sedláčková\n\nJitka Sedláčková (* 18. března 1961 Praha) je česká herečka.\n\nV dětství hrála na klavír a navštěvovala dramatický kroužek. Po gymnáziu vystudovala DAMU. První angažmá získala v Činoherním studiu v Ústí nad Labem. Než natrvalo zakotvila v Praze účinkovala ještě v Národním divadle v Brně. V roce 1989 se stala členkou divadla pod Palmovkou.\n\n"}
{"id": "618404", "url": "https://cs.wikipedia.org/wiki?curid=618404", "title": "Ochranná organizace autorská", "text": "Ochranná organizace autorská\n\nOchranná organizace autorská – Sdružení autorů děl výtvarného umění, architektury a obrazové složky audiovizuálních děl (OOA-S) je spolek autorů výtvarných děl a dědiců, která zastupuje sebe a další umělce a dědice při hromadné správě práv, která si většinou nemohou spravovat sami. Je držitelem výhradního oprávnění Ministerstva kultury ČR k výkonu kolektivní správy autorských práv pro autory oboru výtvarného a oboru architektonického (oprávnění ze dne 9. 7. 1997, č.j. 5534/97 a 5. 8. 2009, č.j. 2797/2009 v právní moci od 13. 8. 2009). Kolektivní správa spočívá v nepřímém zastoupení nositelů práv, takže za ně svým jménem v jejich prospěch sjednává s uživateli děl hromadné smlouvy o užití díla, vybírá za toto užití odměny a odpovídá za jejich spravedlivé rozdělení zastupovaným subjektům.\n\nOOA-S je členem mezinárodní organizace IFRRO a EVA. Členem OOA-S se může stát každý autor výtvarných děl či jeho dědicové, a to na základě smlouvy o zastupování, členství v OOA-S je bezplatné.\n\n"}
{"id": "618405", "url": "https://cs.wikipedia.org/wiki?curid=618405", "title": "Hulevník", "text": "Hulevník\n\nHulevník (\"Sisymbrium\") je rod plevelných bylin z čeledě brukvovitých.\n\nJsou to rostliny pocházející z Blízkého východu nebo Mediterránu, v současnosti jsou již rozšířeny celosvětově, byly zavlečeny do mírného pásma obou polokoulí. Do České republiky se dostaly koncem středověku. Rostou na obdělávaných zemědělských pozemcích i v neudržovaném okolí lidských sídlišť.\n\nHulevník je jednoletá nebo dvouletá rostlina s kulatou, lysou nebo řídce chlupatou rozvětvenou lodyhou dorůstající do výše až 90 cm. Listy v přízemní růžici se řapíky jsou jednoduché, celistvé nebo různě zpeřené. Lodyžní listy mají krátké řapíky nebo jsou přisedlé, tvary mají obdobné jako listy spodní v růžici, jsou dlouhé 7,5 až 20 cm a 2,5 až 7,5 cm široké. Koncové úkrojky listů jsou výrazně větší.\n\nKlasovitá květenství s malými oboupohlavnými čtyřčetnými květy se postupně prodlužují při dozrávání plodů. Vztyčené kališní lístky jsou vejčité nebo podlouhlé, střídají se s korunními. Korunní lístky jsou barvy žluté, bílé, růžové nebo fialové, obvejčité, lopatkovité, podlouhlé a tupým vrcholem často zakončeným špičkou. V květu je 6 výhradně plodných čtyřmocných tyčinek ve dvou přeslenech s často se srostlými nitkami v květním lůžku a s podlouhlými prašníky pukajícími v podélných štěrbinách. Gyneceum je sestaveno ze dvou plodolistů. V semeníku druhotně děleném blanitou přepážkou bývá 6 až 160 vajíček. Čnělka mívá jedno nebo dvoulaločnou bliznu. Placentace je nástěnná.\n\nPlody jsou na hrubých stopkách vyrůstající pukající šešule, válcovité, kopinaté, šídlovité nebo táhle kuželovité. Semena jsou bezkřídlá, podlouhlá, vejčitá i oblá, se síťovaným osemením, některá při styku s vodou slizovatí.\n\nV mnoha zemědělských oblastech je hulevník hodnocen jako plevelná rostlina, nevyskytuje se však hojně a nepůsobí při řádném zpracovávání půdy velké škody. Zřídkakdy jsou některé druhy používány v lidovém léčitelství na chrapot, kašel a astma, jako diuretikum a proti dyskarzii. Semena obsahují zapáchající hořčičný olej.\n\nRod hulevník je rozčleněn asi do 40 druhů, v ČR roste těchto 9:\nMimo druhy výše uvedené se v Evropě dále vyskytují:\n\nHulevník východní je podle Černého a červeného seznamu cévnatých rostlin ČR zařazen mezi druhy silně ohrožené C2, tj zranitelné.\n\n \n"}
{"id": "618416", "url": "https://cs.wikipedia.org/wiki?curid=618416", "title": "Krakra Pernický", "text": "Krakra Pernický\n\nKrakra Pernický ( ) byl v 11. století feudál pocházející z První bulharské říše. Jeho panství, jehož centrem byl Pernik, čítalo 36 pevností v dnešním jihozápadním Bulharsku. Je znám pro svůj hrdinský odpor proti byzantskému obléhání při nejrůznějších příležitostech.\n\n"}
{"id": "618420", "url": "https://cs.wikipedia.org/wiki?curid=618420", "title": "Hāngi", "text": "Hāngi\n\nHāngi je tradiční maorská metoda přípravy jídla, kdy se jídlo vloží do vyhloubené pece s rozpálenými kameny na dně, kde se částečně udí, peče a dusí. Hāngi se tradičně připravuje při slavnostních příležitostech a příprava jídla trvá velmi dlouho. Často se jídlo vloží na kameny večer a jídlo je hotové ráno.\n\nPůvodně se hāngi připravovalo v zemní peci. Vyhloubila se jáma až 60 cm a na spodek se nakladly rozpálené kameny. Na vrch jámy se položil koš (tradičně se vyráběly ze lnu) s vařenou zeleninou a masem. Maso a zelenina se zakryly listy či rohoží a vše se zasypalo půdou. Potraviny se v koši nad horkými kameny částečně dusí a udí. Později se na kameny naleje voda a koš s potravinami se položí přímo na vodou ochlazené kameny. Tak se jídlo dodělá v páře. Po pár hodinách je jídlo hotové. \n\nModernější způsob přípravy hāngi spočívá v tom, že se do vyhloubené zděné jamky či do velkého drátěného koše naskládá dřevo, které se zapálí, a na něj se dají kameny. Nad rozpálené kameny se položí drátěné koše ve kterých je maso a zelenina podložené alobalem. Potraviny se zakryjí velkým navlhčeným plátnem které zabraňuje spálení potravin a dodává páru. \n\nKameny používané na hāngi musí odolávat vysokým teplotám bez praskání nebo rozpadání. Z tohoto důvodu je použití vyvřelých hornin lepší než použití hornin přeměněných nebo usazených. Kameny by měly být asi o velikosti cihly. Lze použít i cihly či velké plné kusy železa, v případě, kdy nemáme přírodní kameny. Ovšem jejich použití se nedoporučuje jelikož železo má tendenci hořet a neudržuje tolik teplo jako kameny.\n\nTradičními surovinami pro hāngi jsou vepřové maso, jehněčí maso, kuřecí maso, zelí, sladké brambory (batáty), brambory, dýně, nadívaný chléb či puding. Jídlo se může dochutit solí, pepřem, česnekem, rozmarýnem a dalšími bylinkami či listy taro, které jídlu dodávají silnou pepřovou chuť.\n\n"}
{"id": "618423", "url": "https://cs.wikipedia.org/wiki?curid=618423", "title": "Homfroi IV. z Toronu", "text": "Homfroi IV. z Toronu\n\nHomfroi IV. z Toronu či také \"Humfred\" ( \"Onfroy IV de Toron\", okolo 1166 - po 1191) byl pán Toronu a Zajordánska a první manžel budoucí jeruzalémské královny Isabely. Dle současníků to byl pohledný mladík se skvělým vzděláním a nedostatkem ctižádostivosti a touhy po moci.\n\nHomfroi byl synem Homfroie III. z Toronu a Štěpánky z Milly. V listopadu 1183 se tento příslušník jedné z nejstarších rodin jeruzalémského království a vyženěný syn Renauda ze Châtillonu na hradě Keraku oženil s tehdy zřejmě jedenáctiletou Isabelou, dcerou zesnulého jeruzalémského krále Amauryho a Marie Komnénovny. Tímto sňatkem se pokusil leprou postižený král Balduin a zřejmě i Renaud sblížit starousedlé a nově příchozí křižácké šlechtice. Svatba na Keraku byla doprovázena mnoha dny oslav bez ohledu na ostřelování obléhateli pod velením samotného Saladina. Homfroiova matka nechala tehdy poslat do Saladinova ležení mísy ze svatebního stolu a na oplátku Saladin vydal zákaz ostřelovat část hradu, v níž byli ubytováni novomanželé. Obležení skončilo na počátku prosince příchodem krále Balduina, jehož jednotky donutily Saladina k ústupu.\n\nPo smrti dětského krále Balduina V. v srpnu 1186 došlo ke sporu. Jeruzalémský patriarcha korunoval Sibylu, nevlastní Isabelinu sestru, a v Nábulusu byl barony králem jmenován Homfroi. Dědic Zajordánska však před držením královského titulu couvl a raději složil lenní hold Sibyle a Guyovi z Lusignanu. Roku 1187 se u po katastrofálním neúspěchu křesťanů u Hattínských rohů načas dostal do Saladinova zajetí.\n\nHomfroiova matka, vdova po Saladinem sťatém Renaudovi, žádala pro syna svobodu. Saladin s propuštěním souhlasil, ale na oplátku chtěl vydání Keraku. Posádka požadovaného hradu se odmítla vzdát a Homfroi, milovník pokojného života a uměleckých děl, načas zůstal v zajetí a byl propuštěn společně s Guyem z Lusignanu v červenci 1188.\n\nRoku 1190 zemřela v důsledku epidemie jeruzalémská královna Sibyla i s oběma dcerami a nárok na trůn připadl Homfroiově choti Isabele, což se stalo pro bezdětné manželství osudným. Konrád z Montferratu, který se do Levanty dostal roku 1187 při útěku před podezřením z vraždy a byl soupeřem Guye z Lusignanu o jeruzalémský trůn, zinscenoval společně s Isabelinou matkou rozvod. Isabela se matčinu naléhání zpočátku vzpouzela a stejně tak Homfroi , který měl v úmyslu využít služeb právního učence Ralfa z Tiberiady. Na základě psychického nátlaku a obavy o své zdraví se zrušením manželství souhlasil. Jako záminka posloužilo tvrzení, že Isabela byla donucena k uzavření sňatku nátlakem a že Homfroi s pověstí zženštilého muže, se jí nikdy jako ženy nezmocnil. Konrád se poté s Isabelou sám oženil.\n\nRozvedený Homfroi získal zpět titul pána z Toronu a připojil se k výpravě anglického krále Richarda a podílel se jako tlumočník plynně ovládající arabštinu při vyjednávání s al-Ádilem, bratrem a zástupcem Saladina. Znovu se neoženil, zemřel bez potomstva mezi lety 1191 a 1198.\n\n"}
{"id": "618432", "url": "https://cs.wikipedia.org/wiki?curid=618432", "title": "Tomáš Fryčaj", "text": "Tomáš Fryčaj\n\nTomáš Fryčaj (30. června 1759 Kelč – 28. června 1839 Obřany) byl římskokatolický kněz, jeden z prvních moravských národních buditelů (spolu s Gallašem) a autor náboženské, etnografické a jazykovědné literatury.\n\nPo studiu na piaristickém gymnáziu v Lipníku nad Bečvou vystudoval filosofii v Olomouci a teologii v Brně. Roku 1783 byl v Brně vysvěcen na kněze. Působil nejprve jako farář v dolnorakouském Mistelbachu, pak jako duchovní v brněnské trestnici, překladatel u moravského gubernia a od roku 1819 do své smrti jako farář v Obřanech u Brna. Pohřben je na hřbitově v Brně-Obřanech u kostela sv. Václava. V Obřanech je po něm pojmenována hlavní ulice.\n\n\n\n"}
{"id": "618434", "url": "https://cs.wikipedia.org/wiki?curid=618434", "title": "Dmitrij Borisovič Rezvan", "text": "Dmitrij Borisovič Rezvan\n\nDmitrij Borisovič Rezvan (* 31. července 1969 Moskva) je ruský malíř a profesionální fotograf, člen Unie ruských umělců (rusky: \"Cоюз художников России)\". Zakladatel Světové společnosti mobilografie (rusky \"Всемирное общество мобилографов\") se sídlem v Moskvě. Je účastníkem mezinárodních a ruských výstav.\n\n\n"}
{"id": "618436", "url": "https://cs.wikipedia.org/wiki?curid=618436", "title": "Diskografie Richarda Claydermana", "text": "Diskografie Richarda Claydermana\n\nToto je část diskografie Richarda Claydermana.\n\n"}
{"id": "618437", "url": "https://cs.wikipedia.org/wiki?curid=618437", "title": "John Mayasich", "text": "John Mayasich\n\nJohn Mayasich (* 22. května 1933, Eveleth, Minnesota, USA) je bývalý americký lední hokejista a hokejový trenér.\n\nPůsobil se středoškolských a univerzitních týmech v Minnesotě, v letech 1952 až 1955 hrával za University of Minnesota. V roce 1954 se s týmem dostal až do finále univerzitního mistrovství organizace NCAA, kde podlehli v prodloužení týmu Rensselaer Polytechnic Institute 4:5. V tomto roce Mayasich vytvořil i rekord univerzitního mistrovství v počtu bodů zaznamenaných v jednom utkání (sedm). Byl považován ve své době za nejlepšího univerzitního hokejistu, ve 111 utkáních svého týmu zaznamenal 298 kanadských bodů. Univerzitní hokej povznesl na novou úroveň. Po ukončení studia v roce 1955 nastoupil na vojenskou službu a stal se členem americké hokejové reprezentace. S ní vybojoval na olympijských hrách v roce 1956 stříbrnou medaili a o čtyři roky později na olympiádě v Squaw Valley dokonce zlatou medaili. Reprezentoval také na mistrovství světa v letech 1958, 1961, 1962 (s týmem vybojoval 3. místo), 1966 a 1969.\nOd roku 1958 hrával profesionálně za Green Bay Bobcats nejprve v Central Hockey League, později v United States Hockey League. Aktivní kariéru ukončil v roce 1971.\n\nJako trenér působil v Green Bay Bobcats souběžně již jako hráč, pokračoval i po skončení aktivní kariéry, kdy působil u Bobcats i jako generální manažer.\n\n"}
{"id": "618440", "url": "https://cs.wikipedia.org/wiki?curid=618440", "title": "The Mayfield Four", "text": "The Mayfield Four\n\nThe Mayfield Four je americká alternativní rocková kapela, založená roku 1996 ve Spokane, Washington. Oficiálně se rozpadla roku 2002.\n\nKapelu založili čtyři přátelé z dětství, kteří sdíleli lásku k hudbě a touhu hrát rock. Byli to Myles Kennedy (zpěv, sólová kytara), Craig Johnson (rytmická kytara) – oba dříve kapela Citizen Swing, dále Marty Meisner (basová kytara) a Zia Uddin (bicí). Na podzim roku 1996 skupina vydala demo s názvem „Thirty Two Point Five Hours“ které rychle přitáhlo pozornost četných odborníků hudebního průmyslu a následné soupeření mezi nabídkami několika prominentních nahrávacích společností vyhráli Epic Records.\n\nPod křídly Epic vydala kapela nejprve koncem roku 1997 živé EP jménem „Motion“. V květnu roku 1998 vyšlo první album Fallout, které bylo kritiky pochvalně hodnoceno. Následuje patnáctiměsíční propagační turné, kdy jako předskokani hrají pro skupiny Creed, Everclar, Fuel a Big Wreck.\n\nAlbum se neudrželo v žebříčcích a Craig Johnson opustil kapelu, která si také hledala nový management. Pokračovali tedy jako trio, pouze s Mylesem Kennedym jako kytaristou, a během příštího roku vystupovali na místních festivalech. Ve třech také pokračovali v Kennedyho suterénním studiu v přípravách na další desku, kterou nahráli na sklonku roku 2000.\n\nDruhé studiové album Second Skin vyšlo v červnu r. 2001 a skupina se vydala opět na turné, tentokrát s Alessandrem Cortinim na postu rytmická kytara a doprovodné vokály. Stagnace v prodeji alba donutilo kapelu k ukončení spolupráce s Epic Records v r. 2002. Krátce nato došlo k formálnímu rozpadu a členové pokračovali ve vlastních aktivitách.\n\nJistě nejprominentnější je Kennedyho členství ve skupině Alter Bridge (ex-Creed) na postu zpěvák a doprovodná kytara.\n\nJako tour zpěvák je účasten Slash World Tour 2010/2011 a nazpíval dvě písně na jeho sólovém albu s názvem „Slash“.\n\nAlessandro Cortini spolupracoval s kapelou Nine Inch Nails v letech 2005 – 2008 a podílel se i na albech „Ghosts I – IV“ a „The Slip“. Zia Uddin je v současnosti členem kapely International Heroes. Také hrál s Alessandrem Cortinim v kapele Modwheelmood.\n\nMarty Meisner spolupracoval s Annie O'Neil a Jim Boyd Band.\n\n+ člen na turné\n\n\"Seznam skladeb\"\n\n\"Seznam skladeb\"\n\n\"Seznam skladeb\"\n\n\n\nKapela vydala pouze jeden oficiální videoklip a to k singlu \"Sick and Wrong\" z druhého alba \"Second Skin\" Videoklip na Youtube\n\nFanstránky MF4 - obsáhlá fotogalerie, články, rozhovory, biografie \nMyspace stránky - obě alba k poslechu\n"}
{"id": "618442", "url": "https://cs.wikipedia.org/wiki?curid=618442", "title": "Praha VIII", "text": "Praha VIII\n\nPraha VIII nebo jen VIII bylo historické označení Libně jako 8. části Prahy, v letech 1923–1949 označení městského obvodu zahrnujícího i další části města. Libeň byla k Praze připojena v roce 1901, tři roky po svém povýšení na město. Na základě vládního nařízení č. 7/1923 Sb. s účinností ode dne vyhlášení 17. ledna 1923 byl vytvořen volební obvod Praha VIII, do nějž kromě Libně byly začleněny ještě Střížkov, Kobylisy, Troja a Bohnice, původně obce karlínského okresu, připojené k Praze 1. ledna 1922 na základě zákona č. 114/1920 Sb. z. a n. Praha VIII se tak stala jedním z městských obvodů Velké Prahy. Vládní nařízení 187/1947 Sb, účinné od 14. listopadu 1947, ponechalo rozsah obvodu stejný, určilo jej však i obvodem pro státní správu a název obvodu se rozšířil o název sídelní čtvrti obvodu, tedy na Praha VIII – Libeň. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Část Libně, Střížkov, Kobylisy, Bohnice a část Troje tvořily společně s částí Karlína nový obvod Praha 8, část Libně byla zařazena do obvodu Praha 9 a část Troje do obvodu Praha 7. Od 11. dubna 1960 zákon č. 36/1960 Sb. vymezil v Praze 10 obvodů, přičemž většina Libně, Kobylisy, Střížkov, Bohnice a horní část Troji se opět ocitly v obvodě Praha 8, dolní Troja v obvodu Praha 7 a východní část Libně (a zřejmě i část Střížkova) v obvodu Praha 9. Zákon č. 418/1990 Sb., o hlavním městě Praze, s účinností od 24. listopadu 1990 rozdělil toto území obdobným způsobem do městských částí Praha 8, Praha 7 a Praha 9, dolní Troja byla od 1. ledna 1992 vyčleněna z městské části Praha 7 do samostatné městské části Praha-Troja. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618443", "url": "https://cs.wikipedia.org/wiki?curid=618443", "title": "Údolí Plakánek", "text": "Údolí Plakánek\n\nPřírodní rezervace Údolí Plakánek byla vyhlášena roku 1990 a nachází se na pomezí okresů Mladá Boleslav a Jičín mezi vesnicemi Podkost, Vesec u Sobotky, Střehom a Dobšín. Předmětem ochrany je údolí s pískovcovými skalními okraji a věžemi, mokřadními loukami a fragmenty lužních společenstev, suťových lesů, reliktních skalních borů a acidofilních a borových doubrav. Současné biotopy nahradily v dávné minulosti původní rozsáhlé jasano-olšové lužní lesy. Chráněné území je v péči AOPK ČR – regionálního pracoviště Liberecko.\n\nNázev \"Plakánek\" pochází již ze 17. století podle rodiny Plakánků, kteří v této oblasti pálili uhlí a od toho měli \"uplakané\" oči.\n\nV roce 2015 došlo v rezervaci k nešetrnému kácení dřeva na území v rozporu s předepsaným postupem dle plánu péče, čímž bylo chráněné území poškozeno.\n\nHlavní údolí zvané též \"Střehomský Plakánek\" vyhloubila říčka Klenice, kterou zde též napájí několik pramenů vyvěrajících ze skal a úbočích. V jižní části údolí se nachází rybník \"Obora\" neboli \"Pilský\". Nedaleko od rybníka dál na jih ústí do hlavního údolí Plakánku boční údolí zvané \"Vesecký Plakánek\" (někdy též \"Malý Plakánek\"), jenž utvořil \"Vesecký potok\", přitékající již podle názvu od Vesce. V tomto skalnatém údolí je zachováno několik starých lomů, kde se získával kvalitní pískovec pro stavební účely. Severní zakončení Střehomského Plakánku tvoří hrad Kost a za ním se údolí již nazývá \"Prokopské\" a směřuje k Libošovicím.\n\nV přírodní rezervaci Údolí Plakánek roste mnoho zajímavých i chráněných druhů rostlin jako jsou: kosatec žlutý (\"Iris pseudacorus\"), silenka dvoudomá (\"Silene dioica\"), upolín nejvyšší (\"Trollius europaeus\"), prstnatec májový (\"Dactylorhiza majalis\"), měsíčnice vytrvalá (\"Lunaria rediviva\") nebo bledule jarní (\"Leucojum vernum\"). Na jediném místě v České republice se tu vyskytuje lysá forma knotovky červené (\"Melandrium rubrum\"), kterou poprvé v roce 1853 popsal lékárník W.J.Sekyra z Mnichova Hradiště.\n\nV lesích s dominujícími jehličnatými stromy žijí např. výr velký (\"Bubo bubo\"), poštolka obecná (\"Falco tinnunculus\"), krkavec velký (\"Corvus corax\"), čolek horský (\"Triturus alpestris\"), užovka obojková (\"Natrix natrix\") a skokan štíhlý (\"Rana dalmatina\"). Na hradě Kost zimuje kriticky ohrožený druh netopýra vrápenec malý (\"Rhinolophus hipposideros\").\n\n\nDo údolí Plakánek se dá dostat dvěma směry – buď po žluté turistické značce od hradu Kost nebo po modré značce od Vesce (nejprve se jde Veseckým Plakánkem, až později hlavním údolím). Údolím vede \"\"Naučná stezka Údolí Plakánek\"\", která má jedenáct zastavení s naučnými tabulemi a je dlouhá 10,5 km.\n\n"}
{"id": "618447", "url": "https://cs.wikipedia.org/wiki?curid=618447", "title": "Vrch Baba u Kosmonos", "text": "Vrch Baba u Kosmonos\n\nPřírodní rezervace Vrch Baba u Kosmonos byla vyhlášena roku 1950 a nachází se mezi Bakov nad Jizerou, Kosmonosy a Horními Stakorami, v okrese Mladá Boleslav. Důvodem ochrany je komplex lesních a nelesních přírodě blízkých ekosystémů s koncentrací významných typů biotopů na rozložitém neovulkanickém vrchu resp. souvrší Baba. Chráněné území je v péči Krajského úřadu Středočeského kraje.\n\nV krajině významný vrch je tvořen vypreparovanými neovulkanickými komíny \"Baby\" (363 m n. m.) a \"Dědka\" (358 m n. m.). Ty pozůstávají z žil olivinického nefelinitu (druh čediče) a komínových brekcií, které prorážejí křídové slíny. Oba vrcholy jsou narušeny jednak četnými trhlinami, jednak starou těžbou. Význačné jsou četné sesuvy. Na vulkanitech jsou půdními typy rankery a eubazické hnědé lesní půdy, na slínovcích půdy rázu pararendzin. Ve stromovém patru habrové doubravy dominují dub zimní a letní, habr obecný, javor babyka a mléč, lípa malolistá, břek, jasan ztepilý, třešeň ptačí, hrušeň polnička. Stejně významná jsou společenstva teplomilných doubrav. V keřovém patru najdeme hlohy, trnku, ptačí zob a svídu krvavou. Bohaté je hlavně bylinné patro, jenž tvoří např. dymnivka dutá, plicník lékařský, sasanka hajní a pryskyřníkovitá. Z typických a dominantních druhů je zde např. kamejka modronachová, tolita lékařská, medovník meduňkolistý, na celém území roste roztroušeně lilie zlatohlávek. Jedinečný je soubor vstavačovitých rostlin.\n\n"}
{"id": "618451", "url": "https://cs.wikipedia.org/wiki?curid=618451", "title": "Karel Janů", "text": "Karel Janů\n\nKarel Janů (12. května 1910 Praha – 11. února 1995) byl český architekt.\n\nVe třicátých letech byl spolu s Jiřím Štursou a Jiřím Voženílkem členem levicové skupiny PAS (Pokroková architektonická skupina). Zabývali se otázkami sociálního bydlení a typizací stavební výroby podle sovětského vzoru.\n\nParadoxně je jeho nejznámějším dílem Volmanova vila v Čelákovicích, luxusní vila pro majitele strojíren Josefa Volmana. Po roce 1945 a především po roce 1948 se angažoval v nové organizaci stavebnictví. Byl generálním ředitelem Československých stavebních závodů.\n\nV roce 1959 byl jmenován profesorem pozemního stavitelství na stavební fakultě ČVUT. V letech 1963-1965 byl děkanem stavební fakulty. Své působení na katedře přerušil v letech 1965-1969, kdy byl náměstkem ministra školství. Po návratu působil na ČVUT do roku 1972.\n\n\n"}
{"id": "618452", "url": "https://cs.wikipedia.org/wiki?curid=618452", "title": "Praha I", "text": "Praha I\n\nPraha I nebo jen I. bylo historické označení Starého Města jako 1. části Prahy. Součástí Královského hlavního města Prahy se Staré Město spolu s dalšími třemi městy stalo 12. února 1784, postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Staré Město se stalo součástí nového obvodu Praha 1. Od 11. dubna 1960 zákon č. 36/1960 Sb. vymezil v Praze 10 obvodů, přičemž Staré Město opět připadlo do obvodu Praha 1. Zákon č. 418/1990 Sb., o hlavním městě Praze, s účinností od 24. listopadu 1990 ustanovil městskou část Praha 1, jejíž územní vymezení je shodné s městským obvodem Praha 1. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618457", "url": "https://cs.wikipedia.org/wiki?curid=618457", "title": "Praha II", "text": "Praha II\n\nPraha II nebo jen II. bylo historické označení Nového Města jako 2. části Prahy. Součástí Královského hlavního města Prahy se Nové Město spolu s dalšími třemi městy stalo 12. února 1784, postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Nové Město se stalo z větší součástí nového obvodu Praha 2, menší část byla připojena ka Karlínu do obvodu Praha 3. Od 11. dubna 1960 zákon č. 36/1960 Sb. vymezil v Praze 10 obvodů, přičemž Nové Město bylo rozděleno do obvodů Praha 1 (severní část), Praha 2 (jižní část) a malá část na východě k obvodu Praha 8. Zákon č. 418/1990 Sb., o hlavním městě Praze, s účinností od 24. listopadu 1990 rozdělil území stejným způsobem do městských částí Praha 1, Praha 2 a Praha 8. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618461", "url": "https://cs.wikipedia.org/wiki?curid=618461", "title": "Praha III", "text": "Praha III\n\nPraha III nebo jen III. bylo historické označení Malé Strany jako 3. části Prahy. Součástí Královského hlavního města Prahy se Malá Strana spolu s dalšími třemi městy stala 12. února 1784, postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Malá Strana se stala součástí nového obvodu Praha 1. Od 11. dubna 1960 zákon č. 36/1960 Sb. vymezil v Praze 10 obvodů, přičemž Malá Strana opět připadla do obvodu Praha 1. Zákon č. 418/1990 Sb., o hlavním městě Praze, s účinností od 24. listopadu 1990 ustanovil městskou část Praha 1, jejíž území je totožné s městským obvodem Praha 1. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618463", "url": "https://cs.wikipedia.org/wiki?curid=618463", "title": "Praha IV", "text": "Praha IV\n\nPraha IV nebo jen IV. bylo historické označení Hradčan jako 4. části Prahy. Součástí Královského hlavního města Prahy se Hradčany spolu s dalšími třemi městy staly 12. února 1784, postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Větší část Hradčan se stala součástí nového obvodu Praha 1, okrajová část (bývalé hradební pásmo) součástí obvodu Praha 6. Od 11. dubna 1960 zákon č. 36/1960 Sb. vymezil v Praze 10 obvodů, přičemž Hradčany byly opět podobným způsobem rozděleny do obvodů Praha 1 a Praha 6. Zákon č. 418/1990 Sb., o hlavním městě Praze, s účinností od 24. listopadu 1990 ustanovil městskou část Praha 1, jejíž území je totožné s městským obvodem Praha 1, a zbývající část Hradčan připadla do městské části Praha 6. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618464", "url": "https://cs.wikipedia.org/wiki?curid=618464", "title": "Šaraj Givati", "text": "Šaraj Givati\n\nŠaraj Givati (: שרי גבעתי, v anglickém přepise: Sarai Givaty; 24. června 1982) je izraelská herečka a modelka.\n\nHrála v několika izraelských a amerických televizních seriálech (např. \"Kriminálka Las Vegas\" či \"My Own Worst Enemy\"). V nové 8. řadě amerického televizního seriálu \"Námořní vyšetřovací služba\" (NCIS) ztvární v několika epizodách novou styčnou důstojnici Mosadu jménem Lijat Tuvja. Žije střídavě v Izraeli a americkém Los Angeles a jejím přítelem je francouzský herec Olivier Martinez.\n\n"}
{"id": "618468", "url": "https://cs.wikipedia.org/wiki?curid=618468", "title": "Praha V", "text": "Praha V\n\nPraha V nebo jen V. bylo historické označení Josefova jako 5. části Prahy. Ke Královskému hlavnímu městu Praze bylo dosavadní Židovské město připojeno roku 1850, bylo první připojenou částí v jeho historii. Postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Josefov se stal součástí nového obvodu Praha 1. Od 11. dubna 1960 zákon č. 36/1960 Sb. vymezil v Praze 10 obvodů, přičemž Josefov opět připadl do obvodu Praha 1. Zákon č. 418/1990 Sb., o hlavním městě Praze, s účinností od 24. listopadu 1990 ustanovil městskou část Praha 1, jejíž území je totožné s městským obvodem Praha 1. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618469", "url": "https://cs.wikipedia.org/wiki?curid=618469", "title": "Praha VI", "text": "Praha VI\n\nPraha VI nebo jen VI. bylo historické označení Vyšehradu jako 6. části Prahy. Ke Královskému hlavnímu městu Praze bylo toto město z kouřimského kraje připojeno roku 1883. Postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Vyšehrad se stal součástí nového obvodu Praha 2. Od 11. dubna 1960 zákon č. 36/1960 Sb. vymezil v Praze 10 obvodů, přičemž Vyšehrad opět připadl do obvodu Praha 2. Zákon č. 418/1990 Sb., o hlavním městě Praze, s účinností od 24. listopadu 1990 ustanovil městskou část Praha 2, jejíž území je totožné s městským obvodem Praha 2. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618470", "url": "https://cs.wikipedia.org/wiki?curid=618470", "title": "Sládkova stráň", "text": "Sládkova stráň\n\nSládkova stráň je přírodní památka vyhlášená v roce 1987, která se nachází u obce Dobřichov. Důvodem ochrany je lokalita vzácných rostlin, hlavně vstavačovitých. V oblasti roste mj. bradáček vejčitý (\"Listera ovata\"), vstavač kukačka (\"Orchis morio\") a prvosenka jarní (\"Primula veris\").\n\n"}
{"id": "618474", "url": "https://cs.wikipedia.org/wiki?curid=618474", "title": "Stébelnatá rula", "text": "Stébelnatá rula\n\nPřírodní památka Stébelnatá rula byla vyhlášena v roce 1977 a nachází se v k. ú. obce Doubravčany v okrese Kolín ve Středočeském kraji. Důvodem ochrany je ukázka stébelnaté struktury ruly kutnohorského krystalinika.\n\nStěna lomu dosahuje 7 metrů a jasně je zde patrná stébelnatá textura připomínající zkamenělé dřevo. Textura vznikla tlakem ve velkých hloubkách, kdy došlo k roztavení a opětovnému vykrystalizování minerálů. Tmavé (biotit, amfibol) a světlé (živec, křemen a muskovit) minerály vytváří několik metrů dlouhá stébla, silná maximálně 3 mm.\n\n"}
{"id": "618478", "url": "https://cs.wikipedia.org/wiki?curid=618478", "title": "Praha VII", "text": "Praha VII\n\nPraha VII nebo jen VII. bylo historické označení Holešovice-Buben jako 7. části Prahy. Ke Královskému hlavnímu městu Praze byla tato obec (jako historicky první obec, která před připojením nebyla městem) připojena roku 1884. Postupně pak byly připojovány další města a obce a rovněž číslovány římskými číslicemi. Změna systému nastala po vytvoření Velké Prahy k 1. ledna 1922 na základě zákona č. 114/1920 Sb. z. a n., kdy nově připojené části už nebyly jednotlivě číslovány, ale vládním nařízením č. 7/1923 Sb. s účinností ode dne vyhlášení 17. ledna 1923 byly vytvořeny volební a samosprávné obvody číslované římskými čísly. Prvním sedmi částem (I – VII) byla zachována původní čísla, ale tvořily dohromady jediný volební obvod. Vládní nařízení 187/1947 Sb, účinné od 14. listopadu 1947, pak stejné obvody určilo i pro členění státní správy. \n\nObvod byl zrušen k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Holešovice-Bubny byly rozděleny do obvodů Praha 7, Praha 6 a Praha 1. Od 11. dubna 1960 zákon č. 36/1960 Sb. vymezil v Praze 10 obvodů, přičemž Holešovice-Bubny byly přejmenovány na Holešovice a celé se staly hlavní částí nového obvodu Praha 7. Zákon č. 418/1990 Sb., o hlavním městě Praze, s účinností od 24. listopadu 1990 ustanovil městskou část Praha 7, jejíž území bylo původně totožné s městským obvodem Praha 7 a Holešovice zůstaly její součástí. Toto rozdělení pak potvrdil i Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001. \n\n"}
{"id": "618482", "url": "https://cs.wikipedia.org/wiki?curid=618482", "title": "Arrondissement Morlaix", "text": "Arrondissement Morlaix\n\nArrondissement Morlaix je francouzský arrondissement ležící v departementu Finistère v regionu Bretaň. Člení se dále na 10 kantonů a 60 obcí.\n\n"}
{"id": "618485", "url": "https://cs.wikipedia.org/wiki?curid=618485", "title": "Jan Dokulil (učitel)", "text": "Jan Dokulil (učitel)\n\nJan Dokulil (24. dubna 1887, Nová Ves – 10. září 1967, Třebíč) byl český učitel, národopisec, vlastivědec, muzejník a spisovatel.\n\nNarodil se v Nové Vsi u Třebíče v rodině statkáře, v roce 1908 se stal učitelem v Lesonicích a po první světové válce přešel do Třebíče, kde učil v různých školách, naposledy v roce 1942 ve škole na Nových Dvorech. Z této školy byl násilně přemístěn do výslužby. Po druhé světové válce byl reaktivován a stal se knihovním inspektorem v Třebíči. V této době vedl i divadelní knihovnu při okresní osvětové radě a také řídil výběr divadelních her. Byl také předsedou muzejního spolku v Třebíči a vedl Městské muzeum v Třebíči, také byl archivářem okresního archivu v Třebíči.\n\nNapsal několik knih regionálního významu, z nichž nejznámější je kniha pověstí \"Náš kraj\" a další díla zastupuje rodopisná publikace \"Učme se znát dějiny svého rodu\".\n"}
{"id": "618488", "url": "https://cs.wikipedia.org/wiki?curid=618488", "title": "Ostřice palmová", "text": "Ostřice palmová\n\nOstřice palmová, někdy nazývaná také ostřice americká (tuřice americká), popř. ostřice muskingumská (\"Carex muskingumensis\"), je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 40-100 cm.\nJe vytrvalá, hustě trsnatá, vytváří četné sterilní lodyhy. Lodyhy jsou trojhranné, nahoře drsné, jinak hladké, nápadně listnaté. Každá lodyha obsahuje cca 5-10 střídavých listů, sterilní i více, které jsou rozmístěny rovnoměrně skoro po celé délce lodyhy, u sterilních nápadně přesahují vrchol.\nČepele listu jsou asi 12–25 cm dlouhé 3–5 mm široké, trávozelené a hladké. Ostřice palmová patří mezi stejnoklasé ostřice, všechny klásky vypadají víceméně stejně a většinou obsahují samčí i samičí květy, samičí květy jsou v klásku nahoře, samčí dole. Složené květenství se skládá nejčastěji ze 5–12 elipsoidních klásků, které jsou asi 2 cm dlouhé, nezralé zelené, později hnědé. Listeny jsou šupinovité, jen dolní připomíná malý list. Okvětí chybí. V samčích květech jsou zpravidla 3 tyčinky. Blizny jsou většinou 2. Plodem je mošnička, která je cca 6–9 mm dlouhá, a 1,8–2,5 mm široká, kopinatá, žilkovaná, nahoře trochu křídlatá., na vrcholu zakončená celkem dlouhým, krátce dvouklaným zobánkem. Každá mošnička je podepřená plevou, která je světle hnědá, s membránovitým okrajem a zelenavým kýlem, je užší a kratší než mošnička.\n\nOstřice palmová přirozeně roste v Severní Americe, a hlavně ve východní polovině USA s přesahem do jižní Kanady. Jejím stanovištěm jsou většinou vlhká až podmáčená místa.\n\nRostlina je někdy pěstována pro okrasu.\n\n \n"}
{"id": "618494", "url": "https://cs.wikipedia.org/wiki?curid=618494", "title": "Gennadij Manakov", "text": "Gennadij Manakov\n\nGennadij Michajlovič Manakov ( ; (1. června 1950, Jefimovka, Orenburská oblast, SSSR - 26. září 2019) byl sovětský vojenský letec a kosmonaut. V letech 1990 a 1993 se zúčastnil jako velitel kosmické lodě Sojuz letů do vesmíru, pracoval ve dvou základních posádkách orbitální stanice Mir. Na oběžné dráze strávil přes 309 dní.\n\nNarodil se ve vesnici Jefimovka v Orenburské oblasti RSFSR v učitelské rodině. Po vystudování střední školy se přihlásil na vojenskou školu v Kujbyševě a pokračoval ve studiu ve vojenském leteckém učilišti ve městě Armavirsk. Výcvik dokončil v roce 1973 a stal se vojenským pilotem. V roce 1985 dokončil v Achtubinsku v pobočce Moskevského leteckého institutu studium leteckého inženýrství.\n\nV létě roku 1985 byl vybrán do skupiny kosmonautů GKNII VVS V. P. Čkalova, kde se formoval oddíl pilotů sovětského raketoplánu Buran. Do května 1987 absolvoval všeobecnou kosmickou přípravu a po vykonání státní zkoušky získal odbornost zkušební kosmonaut. Kvůli odkladům v přípravě letů raketoplánu Buran byl Manakov 8. ledna 1988 převelen do oddílu kosmonautů CPK. Byl zařazen do programu letů na orbitální stanici Mir, připravoval se na funkci velitel letu. Byl členem několika záložních posádek.\n\nGennadij Manakov je ženatý a má dceru a syna.\n\nPoprvé odstartoval do vesmíru spolu s Gennadijem Strekalovem v kosmické lodi Sojuz TM-10. Start se uskutečnil z kosmodromu Bajkonur 1. srpna 1990 v 09:32:21 UTC a po dvoudenním samostatném letu se kosmická loď úspěšně spojila s orbitálním komplexem Mir. Kosmonauti tvořili 7. základní posádku stanice (EO-7), věnovali se fyzikálním i biologickým experimentům a údržbě stanice. Prací na kosmické stanici strávili více než 130 dní. Gennadij Manakov se také zúčastnil 29. října 1990 výstupu do vesmíru, mimo prostory stanice strávil 2 hodiny a 45 minut. Na Zemi se kosmonauti vrátili spolu s japonským novinářem Tojohirem Akijamou, který na Mir přiletěl s posádkou lodi Sojuz TM-11. Přistáli 10. prosince 1990 v kazašské stepi.\n\nV roce 1993 se na stanici Mir vydal znovu, při letu Sojuz TM-16. Odstartoval z Bajkonuru 24. ledna 1993 spolu s Alexandrem Poleščukem, dvojice kosmonautů tvořila 13. základní posádku (EO-13) kosmické stanice. Během letu trvajícím 179 dní prováděli kosmonauti řadu experimentů a dva výstupy do kosmu v celkové délce 9 hodin a 58 minut. 3. července 1993 se ke stanici připojil Sojuz TM-17, kterým kromě další základní posádky přiletěl i Francouz Jean-Pierre Haigneré. Po několika dnech společné práce přistáli Manakov, Poleščuk a Haigneré 140 km východně od Džezkazganu (Kazachstán).\n\nGennadij Manakov ze zdravotních důvodů ukončil činnost v oddíle kosmonautů 20. prosince 1996.\n\n"}
{"id": "618510", "url": "https://cs.wikipedia.org/wiki?curid=618510", "title": "Richard Torriani", "text": "Richard Torriani\n\nRichard \"Bibi\" Torriani (1. října 1911, Svatý Mořic, Švýcarsko – 3. září 1988, Chur, Švýcarsko) byl švýcarský hokejový útočník a sáňkař.\n\nPůsobil nejprve v klubu EHC St. Moritz, od roku 1929 hrával za HC Davos. Tam v roce 1933 spolu s Hansem Cattinim a Ferdinandem Cattinim vytvořil slavný útok, který byl ozdobou klubu i švýcarské reprezentace. Podle závěrečné slabiky jejich příjmení se útok označoval jako \"ni-Linie\". V Davosu hrál až do konce aktivní kariéry v roce 1950 a vybojoval v jeho dresu 18 titulů mistra Švýcarska.\n\nByl dlouholetým pilířem švýcarské reprezentace. Hrál již na olympijských hrách v roce 1928 ve Svatém Mořici, kde Švýcaři v domácím prostředí získali bronzovou medaili. Úspěch zopakovali opět ve Svatém Mořici na olympiádě v roce 1948, kdy byl Torriani opět členem týmu. Mezitím reprezentoval na olympijských hrách 1936 a řadě světových šampionátů. Celkem vybojoval z Mistrovství světa v ledním hokeji jednu stříbrnou medaili (v roce 1935) a pět bronzových medaili (včetně zmíněných dvou olympiád, na nichž byl hokejový turnaj hrán současně jako mistrovství světa; zbylé bronzové medaile s týmem vybojoval v letech 1930, 1937 a 1939). V letech 1935 a 1939 šlo zároveň o titul mistrů Evropy. Za svou reprezentační kariéru trvající přes 20 let nastoupil ke 111 utkáním a vstřelil 105 gólů.\n\nPo skončení aktivní kariéry působil jako trenér, mimo jiné u reprezentace Švýcarska, Itálie či v HC Davos.\n\nV padesátých letech se na vrcholné úrovni věnoval sáňkařství. V roce 1957 na mistrovství světa v Davosu obsadil v jednotlivcích druhé místo.\n\n"}
{"id": "618513", "url": "https://cs.wikipedia.org/wiki?curid=618513", "title": "Kamila Stösslová", "text": "Kamila Stösslová\n\nKamila Stösslová (rozená Neumannová, 1891 Putim – 1935 Písek) byla přítelkyní a pozdní láskou Leoše Janáčka. Seznámil se s ní v roce 1917 v lázních Luhačovice. Stala se inspirací pro řadu jeho hudebních děl a z jejich vztahu se zachovalo několik stovek dopisů. Byla s Janáčkem i v době jeho smrti.\n\nV televizní inscenaci \"Hledání Janáčka\" režiséra Petra Kaňky, oceněné na \"Mezinárodním televizním festivalu Zlatá Praha\", její postavu ztvárnila Zuzana Vejvodová.\n\n"}
{"id": "618520", "url": "https://cs.wikipedia.org/wiki?curid=618520", "title": "Hans Cattini", "text": "Hans Cattini\n\nHans Cattini (24. ledna 1914, Grono, Švýcarsko – 3. dubna 1987, Lausanne, Švýcarsko) byl švýcarský hokejový útočník.\n\nHrával ve švýcarské lize za HC Davos, kde vytvořil spolu se svým bratrem Ferdinandem Cattinim a Richardem Torrianim slavný útok, zvaný podle poslední, společné slabiky jejich příjmení \"ni-Linie\". Ve třicátých a čtyřicátých letech Davos díky nim dominoval ve švýcarské lize. <br>\nVe stejném složení hrával útok i ve reprezentaci. Hans Cattini se účastnil olympijských her 1936 (bez úspěchu) a 1948, kde s týmem Švýcarska v domácím prostředí získal bronzovou medaili. Reprezentoval také na několika mistrovstvích světa, kde pomohl vybojovat stříbro v roce 1935 a další dvě bronzové medaile v letech 1937 a 1939.\n\n\n"}
{"id": "618521", "url": "https://cs.wikipedia.org/wiki?curid=618521", "title": "Markus Pape", "text": "Markus Pape\n\nMarkus Pape (* 1962, Berlín) je německý novinář, publicista a překladatel působící v Praze. \n\nMarkus Pape vystudoval sociologii a cizí jazyky na univerzitách ve Frankfurtu nad Mohanem a v Bamberku. Od roku 1991 působí v Česku. Ve svých textech se věnuje zejména problematice rasismu a diskriminace. Od roku 1998 působí i jako právní konzultant a pozorovatel v oblasti diskriminace příslušníkům menšin a násilných útoků neonacistů. Mj. zastupoval rodiny obětí žhářského útoku ve Vítkově jako zmocněnec poškozených. Pape je také autor knihy o koncentračním táboře v Letech u Písku \"A nikdo vám nebude věřit\", kterou napsal na základě tříletého studia historických pramenů a rozhovorů s 60 bývalými vězni. V roce 2019 vydal monografii \"Sólo Jiřího Letova. Život a činnost důstojníka generálního štábu a experta na lágry podle archivních dokumentů a jeho deníků\". \n\n"}
{"id": "618522", "url": "https://cs.wikipedia.org/wiki?curid=618522", "title": "Ferdinand Cattini", "text": "Ferdinand Cattini\n\nFerdinand Cattini, přezdívaný Pic Cattini (27. září 1916, Grono, Švýcarsko – 16. srpna 1969, Davos, Švýcarsko) byl švýcarský hokejový útočník.\n\nHrával ve švýcarské lize za HC Davos, kde vytvořil spolu se svým bratrem Hansem Cattinim a Richardem Torrianim slavný útok, zvaný podle poslední, společné slabiky jejich příjmení \"ni-Linie\". Ve třicátých a čtyřicátých letech Davos díky nim dominoval ve švýcarské lize. Ferdinand Cattini v Davosu odehrál 25 let bez přerušení. <br>\nVe stejném složení hrával útok i ve reprezentaci. Ferdinand Cattini se účastnil olympijských her 1936 (bez týmového úspěchu) a ZOH 1948, kde s týmem Švýcarska v domácím prostředí ve Svatém Mořici získal bronzovou medaili. Reprezentoval také na několika mistrovstvích světa, kde pomohl vybojovat stříbro v roce 1935 a další bronzovou medaili v roce 1937. V reprezentaci odehrál 107 utkání a vstřelil 87 branek.\n\n\n"}
{"id": "618524", "url": "https://cs.wikipedia.org/wiki?curid=618524", "title": "Salva", "text": "Salva\n\nSalva je současný výstřel z několika zbraní stejného druhu. Může se jednat o dělostřeleckou salvu či o salvu z palných nebo i některých raketových zbraní. Je používána jak ve vojenství, tak i při různých ceremoniálech, například na vojenských pohřbech (čestná salva). Rovněž vyřazovaná vojenská technika někdy při závěrečné ceremonii symbolicky vystřelí svou poslední salvu.\n\nU válečných lodí byla jedním z poměřovaných parametrů velikosti výzbroje tzv. hmotnost (váha) boční salvy, jež určovala celkovou hmotnost vystřelených projektilů během jedné boční salvy lodě.\n"}
{"id": "618535", "url": "https://cs.wikipedia.org/wiki?curid=618535", "title": "Zeman (přírodní památka)", "text": "Zeman (přírodní památka)\n\nRybník Zeman, ev. č. 386 přísluší k části Křenovy Dvory městyse Nadějkov v okrese Tábor v Jihočeském kraji. Nachází se ve Vlašimské pahorkatině a leží v nadmořské výšce 636 - 638 metrů 1 km západně od Starcovy Lhoty a 4 km jihovýchodně od Nadějkova. Je chráněn jako přírodní památka a je součástí přírodního parku Jistebnická vrchovina. \n\nJeho průměrná hloubka činí 0,6 m, nejhlubší bod měří 1,5 m, celková plocha zaujímá 0,74 ha a proto jde tedy o poměrně malý a mělký rybník. Na březích rybníka se nacházejí území, které zahrnují tzv. ochranné pásmo. Součástí ochrany je rybník a jeho břehy. Přírodní památka se nachází uprostřed zemědělsky využívaných ploch. Tyto pozemky se převážně používají jako pastviny. Rybník je v osobním vlastnictví.\n\nÚzemí je chráněno pro výskyt rostlinných druhů třtiny nachové zprohýbané a kosatce sibiřského.\n\nÚzemí bylo jako přírodní památka vyhlášeno 8. listopadu 1993 Okresním úřadem Tábor. Plán péče se daří stále dodržovat.\n\nNejstarší dochované údaje pochází z roku 1836, ovšem nemůžeme předpokládat, že v tomto období byl rybník vytvořen. Rybník byl vytvořen za účelem rybníkářství. Tyto vlastnosti i nadále plní ovšem za předpokladu, že veškeré zásahy jsou v souladu s ochranou a zachováním zdejších druhů.\n\nDosavadní vývoj druhů je zcela závislý na množství srážek a rybničním hospodaření. V letech 2005 - 2009 došlo k masivnímu rozšíření litorálního porostu přesličky poříční a hrozilo, že dojde k poklesu výskytu některých cenných či zvláště chráněných druhů. V roce 2012 došlo k opačnému extrému. Rybniční koryto, které bylo téměř vyplněné vodou, znemožňovalo rozšiřování zvláště chráněných druhů. V roce 2008 došlo k ruderalizaci vodní hráze, jenž způsobilo úbytek některých původních rostlinných druhů.\n\nPodloží rybníka je tvořeno písčito-hlinitým až hlinito-písčitým sedimentem a smíšeným sedimentem - typ hornin: sediment nezpevněný. V blízkém okolí se nachází žilný granit - typ hornin: magmatit žilný, mineralogické složení: biotit, muskovit biotit a turmalín.Převládá zde typ půdy - glej.\n\nSoučástí rybníka Zeman nemá žádný přítok, je tedy zcela závislý na srážkové vodě. Jako odtok rybníka slouží občasný tok v podobě strouhy, která vede vodu do Petříkovického potoka. Ten se vlévá do rybníka Pilař, z něhož vytéká stále Petříkovickým potokem do Petříkovic, kde se potok spojí s řekou Smutná. Řeka Smutná dále teče do rybníka Chobot v městysi Sepekov. Odtud pak proudí až do Bechyně, kde se vlévá do Lužnice.\n\nKolem rybníka jsou porosty listnatých dřevin, převážně topolu osiky \"(Populus tremula),\" olše lepkavé \"(Alnus glutinosa),\" vrby křehké \"(Salix fragilis),\" vrby popelavé (S.cinerea) a dubem letním \"(Quercus robur).\" Rybník je z velké části zarostlý porostem přesličky poříční \"(Equisetum fluviatile)\", orobince širokolistého \"(Tyrpha latifolia),\" puškvorce obecného \"(Acorus calamus)\" a rákose obecného (\"Phragmites australis),\" který pokrývá asi 40% plochy. Procentuální zastoupení těchto druhů se mění v závislosti na úhrnu srážek v jednotlivém roku. \n\nMezi další druhy, hojně se vyskytující v těsné blízkosti rybníka, patří ostřice zobánkatá \"(Carex rostrata),\" ostřice štíhlá \"(Carex acuta)\", ostřice měchýřkatá \"(Carex vesicaria),\" zdravínek jarní \"(Odontites verna),\" kozlík lékařský \"(Valeriana officinalis),\" bezkolenec modrý \"(Molinia caerulea ),\" pomněnka trsnatá \"(Myosotis caespitosa),\" karbinec evropský \"(Lycopus europaeus),\" šišák vroubkovaný \"(Scutellaria galericulata)\" a bublinatka jižní \"(Utricularia australis).\" \n\nNejvýznamnějším porostem je litorální porost třtiny nachové zprohýbané \"(Calamagrostis purpurea, subs. Phragmitoides),\" která je předmětem ochrany jako kriticky ohrožený druh. Na tomto území celkově zabírá plochu o rozloze 50m. Dalším vzácným druhem je kosatec sibiřský \"(Iris sibirica)\" vyskytující se zde pouze v jednom trsu a je proto kladen velký důraz na jeho udržení\".\n\nToto území je charakteristické výskytem dvoukřídlých druhů, např. mouchy \"(Morellia simplex),\" šidélko kopovité \"(Coenagrion hastulatum)\", šídlatka tmavá \"(Lestes dryas)\" a v řádech desítek jedinců některé druhy brouků např. mandelinka dvacetitečná \"(Chrysomela vigintipunctata)\" a acidofilní potápník \"(Graphoderus zonatus),\" který zde byl v roce 2018 odchycen v živochytných pastech\". Nejvýznamnější jsou nálezy dvou mokřadních střevlíků \"(Chlaenius nigricornis)\" a \"(Harpalus progrediens).\"\n\nNalezeny byli i druhy dvou vzácnějších měkkýšů: lištovka lesklá (\"Segmentina nitida)\" a okrouhlice rybničná \"(Musculium lacustre).\"\n\nNa území rybníka Zeman žijí druhy druhy čolků, čolek obecný \"(Lissotriton vulgaris)\" a čolek velký (triturus cristatus). Mezi další obojživelníky, vyskytující se na tomto území patří blatnice skvrnitá \"(Pelobates fuscus),\" Ropucha obecná \"(Bufo bufo),\" rosnička zelená \"(Hyla arborea),\" skokan ostronosý \"(Rana arvalis)\" a skokan zelený \"(Pelophylax lessonnae).\" Dále se zde vyskytují 2 druhy plazů, užovka obojková \"(Natrix natrix)\" a slepýš křehký \"(Anguis fragilis),\" který se spíše pohybuje v ochranném pásmu rybníka.\n\nKolem rybníka a v přilehlých stromových porostech se vyskytují tyto druhy ptáků: linduška lesní \"(Anthus trivialis),\" bramborníček hnědý \"(Saxicola ruberta),\" dlask tlustozobý \"(Coccothraustes coccothraustes)\", budníček menší \"(Phylloscopus collybita),\" střízlík obecný (\"Troglodytes troglodytes),\" červenka obecná \"(Erithacus rubecula),\" pěnice pokřovní \"(Sylvia curruca),\" pěnice černohlavá \"(Sylvia atricapilla),\" sýkora modřinka \"(Cyanistes caeruleus),\" sýkora koňadra \"(Parus major),\" mlynařík dlouhoocasý \"(Aegithalos caudatus),\" lejsek šedý \"(Muscicapa striata),\" rehek domácí \"(Phoenicurus ochruros),\" čížek lesní \"(Spinus spinus),\" zvonek zelený \"(Chloris chloris),\" pěnkava obecná \"(Fringilla coelebs),\" kos černý \"(Turdus merula),\" drozd zpěvný \"(Turdus philomelos)\" a strakapoud velký \"(Dendrocopos major).\"\n\nNejdůležitějším cílem ochrany je zachování diverzity cenných druhů rostlin a živočichů. Toho by se mělo docílit uváženým rybničním hospodařením spojeným s vhodnou volbou obsádky, přičemž se jako nejvhodnější druh ryby v této lokalitě považuje lín, rybolovem a sledováním současného ústupu porostů přesličky, orobince a dalších litorálů. Největší zárost rybníka byl zaznamenán v roce 2012. (Podle dohledaných leteckých snímků lze odvodit, že v roce 2006 byl zárost pozorovatelně větší.) V současné době je rozsah litorálů příznivý, přesto je velmi důležité danou lokalitu neustále monitorovat, aby se předešlo degradaci tohoto unikátního ekosystému. Problém by také mohl nastat při dlouhodobém suchu doprovázeným ústupem hladiny vody.\n\nV současnosti je rybník v dobrém stavu a proto je velmi pravděpodobné, že nedojde k narušení vhodného prostředí pro výskyt vzácných druhů.\n\nDříve byla luční hráz ruderalizována nánosem sedimentu a proto je potřeba snižovat ruderální druhy občasným kosením (nejméně dvakrát ročně). Velmi špatný vliv na diverzitu druhů by měly pravidelné výlovy rybníka. Podle plánu péče je nejideálnější provádět výlov jednou za 4-10 let a to pouze v podzimním období. Použití páleného vápna (oxid vápenatý) na hygienizaci dna je povoleno pouze ze závažných důvodů jako např. rozšíření ektoparazitů, závažné a prokázané onemocnění, které by mohlo ohrozit kvantitu druhů atd.\n\nK ruderalizaci vodní hráze, při pokusu o vybagrování sedimentu z rybníka, došlo v roce 2008. Necitlivé odbahnění vedlo převážně k úbytku některých druhů rostlin, typických právě pro tento biotop. Toto území je součástí honitby, myslivost však nijak území neovlivňuje. V okolí jsou pozemky využívány převážně jako pastva, není tedy možnost, že dojde k eutrofizaci rybníka. V posledních letech je rybník obhospodařován v souladu s požadavky ochrany přírody.\n\nPodél západního břehu rybníka vede po místní komunikaci žlutě značená turistická trasa z Nadějkova přes Pohořelice a Ounuz do Sedlce-Prčice. Rybník Zeman je vzdálen zhruba 250 m severním směrem od trasy cyklostezky č. 1059. Nejbližší autobusovou zastávkou je \"Nadějkov, Křenovy Dvory.\"\n\nRybník není využívaný k rekreaci. Přímo k rybníku Zeman se lze dostat automobilem směr Pohořelice, popř. pěší stezkou z osady Křenovy Dvory. Zcela průchodná je pouze hráz, která spojuje pěší stezku se silnicí. Památka je volně přístupná s podmínkou respektování práv vlastníka. Vhodnou dobou pro navštívení lokality je jarní období, kdy je zde největší výskyt živočichů a většina rostlin v květu.\n\n"}
{"id": "618545", "url": "https://cs.wikipedia.org/wiki?curid=618545", "title": "Codex diplomaticus Lusatiae Superioris", "text": "Codex diplomaticus Lusatiae Superioris\n\nCodex diplomaticus Lusatiae Superioris (ve zkratce uváděn jako CDLS) je edice historických dokumentů vztahujících se k území Lužice. Její vznik iniciovali Gustav Köhler a Richard Jecht z Hornolužické společnosti věd, kteří publikoval sbírku dokumentů o historii markrabství Lužice, jejíž první díl vyšel v roce 1856 ve Zhořelci. Šestý a poslední svazek dokumentů z doby českého krále Jiřího z Poděbrad byl vydán v roce 1931.\n\n"}
{"id": "618576", "url": "https://cs.wikipedia.org/wiki?curid=618576", "title": "Giv'at Javor", "text": "Giv'at Javor\n\nGiv'at Javor (: גבעת יבור) je vrch o nadmořské výšce 86 metrů v severním Izraeli, v Dolní Galileji.\n\nNachází se cca 9 kilometrů západně od města Karmi'el. Má podobu nevýrazného odlesněného návrší, na jehož jižním úpatí se rozkládá zemědělský areál Chavat Javor, který se nachází v plochém údolí, jímž přitéká z hor Dolní Galileji vádí Nachal Chilazon. Toto údolí již je výběžkem pobřežní nížiny, respektive Zebulunského údolí. Na východní straně na pahorek navazuje vrch Giv'at Achihud, na jehož vrcholu je položena průmyslová zóna Bar Lev. Na západním úbočí Giv'at Javor leží vesnice Jas'ur, na severním obec Achihud.\n\n"}
{"id": "618583", "url": "https://cs.wikipedia.org/wiki?curid=618583", "title": "Růžena Dostálová", "text": "Růžena Dostálová\n\nRůžena Dostálová (22. dubna 1924 Bratislava – 18. srpna 2014 Praha) byla česká filoložka, historička, literární historička, překladatelka a přední byzantoložka.\n\nV letech 1945–1950 vystudovala na Filozofické fakultě Univerzity Karlovy klasickou filologii a zároveň v letech 1949–1952 i novořečtinu. V roce 1952 na téže univerzitě obhájila disertační práci \"Řecký román o Ninovi na papyrových zlomcích\" a získala titul PhDr. V roce 1959 získala titul CSc. Po studiu pracovala v ČSAV.V roce 1993 se habilitovala pro obor byzantská a novořecká filologie na Univerzitě Karlově a v roce 1996 byla jmenována profesorkou v oboru klasické filologie. Byla autorkou velkého množství knih, odborných studií i překladů. Externě přednášela na Univerzitě Karlově v Praze a na Masarykově univerzitě v Brně.\n\n\n\n\n"}
{"id": "618589", "url": "https://cs.wikipedia.org/wiki?curid=618589", "title": "Zdeněk Rygel", "text": "Zdeněk Rygel\n\nZdeněk Rygel (* 1. března 1951 Ostrava) je bývalý československý fotbalista, obránce, reprezentant Československa.\n\nV československé lize hrál za Baník Ostrava. Nastoupil v 257 utkáních a vstřelil sedm gólů.\nDo paměti fanouškům Baníku především se zapsal jako střelec památného vítězného gólu ve čtvrtfinále poháru vítězů poháru proti 1. FC Magdeburg. Všestranný hráč, který začínal jako záložník, nejlepších výsledků ale dosáhl jako obránce s vyhlášenými útočnými schopnostmi. Za reprezentaci Československa nastoupil v letech 1974–1975 ve 4 utkáních. Několikrát se musel vyrovnat s vážným zraněním, ale za Hadamczika rychle našel stálé místo v sestavě. Ve vrcholné formě šlo o jednoho z nejspolehlivějších hráčů Baníku a jednoho ze základu Hadamczikovy sestavy. V evropských pohárech sehrál 37 utkání, v Poháru mistrů evropských zemí nastoupil ve 12 utkáních, v Poháru vítězů pohárů nastoupil v 8 utkáních a dal 3 góly a v Poháru UEFA nastoupil ve 13 utkáních. Je držitelem zlaté medaile z olympiády v Moskvě roce 1980. Později hrál v kyperské EPA Larnaca (1983–1984), ve Zbrojovce Brno (1984–1985) a v Polance nad Odrou.\n\n\n"}
{"id": "618591", "url": "https://cs.wikipedia.org/wiki?curid=618591", "title": "Frederik I. Dánský", "text": "Frederik I. Dánský\n\nFrederik I. Dánský (7. října 1471 Haderslevhus – 10. dubna 1533 Gottorf) byl v letech 1523–1533 dánský a norský král.\n\nFrederik se narodil jako nejmladší, páté dítě (čtvrtý syn) dánského krále Kristiána I. a jeho manželky Dorotey Braniborské; dva nejstarší bratři však zemřeli ještě jako nemluvňata.\n\nK moci se dostal v důsledku povstání kléru a šlechty, jehož důsledkem bylo vyhnání jeho synovce Kristiána II. Musel překonat řadu bouří a povstání, které odmítaly uznat jeho vládu. Třebaže byl katolík, dovolil svobodu vyznání a příchod luteránství do svých zemí.\n\nFrederik byl nejoblíbenějším a preferovaným synem své matky, která byla v posledních letech života Kristiána I. guvernérkou Šlesvicka-Holštýnska. Podle privilegií, jež Kristián I. zemi udělil, si mohli její obyvatelé zvolit sami po jeho smrti nového vévodu mezi královými syny. Královna matka rozhodla o tom, že vévodství budou rozdělena na dvě části mezi oba syny, poskytnuvši Frederikovi právo prvního výběru. Frederik si zvolil část se zámkem Gottorp, zatímco jeho starší bratr Jan I. Dánský, král Kalmarské unie, měl sídlo v městě Bad Segeberg. Podle dohody Kristiána I. se šlesvicko-holštýnskými stavy vévodství byla nedělitelná, takže oficiálně fungovali Frederik a Jan jako spoluvládci – k oficiální volbě došlo 12. prosince 1482.\n\nV roce 1500 přesvědčil Frederik svého bratra krále Jana, aby dobyli Dithmarschen, regionu de iure pod svrchovaností Holštýnska, de facto však fungujícího jako nezávislá rolnická republika. Podařilo se jim sebrat velké vojsko sestávající z jednotek nejen z obou vévodství, ale z celé Kalmarské unie a z německých žoldnéřů. Expedice však ztroskotala v bitvě u Hemmingstedtu, kde byla třetina jednotek ztracena.\n\nPo smrti Frederikova bratra Jana v roce 1513 část dánské šlechty odmítla jako krále Janova syna Kristiána a nabídla korunu Frederikovi, ale nakonec byl Kristián uznán jako král, ovšem až po kompromisních jednáních, jejichž výsledky poskytly šlechtě a duchovenstvu zvýšení jejich moci, zatímco moc krále byla oslabena. V tomtéž roce byl král Kristián jmenován vévodou šlesvicko-holštýnským, děliv se s Frederikem o moc.\n\nV roce 1521 císař Karel V., Kristiánův strýc, jmenoval Kristiána jediným vévodou holštýnským, vyvolav tak roztržku mezi králem a vévodou Frederikem. Avšak v srpnu roku 1522 se Kristián poté, co se vzdal svých práv, s Frederikem smířil.\n\nReformy podporující protestantismus, které Kristián II. zaváděl proti dánskému kléru, vyvolaly nespokojenost v zemi. Jutští biskupové a někteří šlechtici se sešli v březnu roku 1523 ve Viborgu, kde se shodli na tom, že vyženou krále ze země a budou hledat podporu u jeho strýce, vévody Frederika. S touto podporou Frederik vyhlásil 8. března Kristiánovi II. válku. Kristián odmítl bojovat se svými poddanými a 13. dubna téhož roku opustil zemi. Tentýž den byl Frederik jmenován novým králem Dánska a 7. srpna byl korunován.\n\nPrvní roky Frederikovy vlády nebyly šťastné. Měšťanstvo a rolnictvo zůstalo věrné Kristiánovi II. V letech 1524 a 1525 vypukla povstání v Jutsku a ve Skåne. Města Malmö a Kodaň, odmítající uznat Frederika, byla podrobena v roce 1525. Søren Norby, místodržitel na ostrově Gotland, shromáždil vojsko o 8000 mužích, vylodil se ve Skåne a obsadil hrad Helsingborg. Frederik v odpověď poslal \"Johan Rantzaua\", který rebely v Lundu a v Bunketofte porazil.\nKristián II., pobývající v Nizozemí, podnikl osobně v roce 1531 do Norska\nnezdařilou vojenskou výpravu, jejímž výsledkem bylo jeho zajetí v tomtéž roce. Třebaže Frederik přislíbil Kristiánovi podmíněnou svobodu, porušil svůj slib a rozhodl 30. července roku 1532 o jeho uvěznění na hradě Sønderborg.\n\nTřebaže Frederik ve své smlouvě s biskupy slíbil chránit katolickou víru proti protestantismu, ve skutečnosti povolil svobodu vyznání. Významným krokem v tomto směru bylo jmenování významného luteránského kazatele Hanse Tausena svým kaplanem a výchova Frederikova syna Kristiána v luteránství.\n\nFrederik se vzdal dědičných nároků na opětné nastolení Kalmarské unie, která zahrnovala vedle dánského a norského trůnu i trůn Švédska a která se definitivně rozpadla po svržení Kristiána II. Udržoval dobré vztahy se švédským králem Gustavem I., stejně jako s hanzovními městy (především Lübeckem), původně nepřáteli Kristiána II.\n\nPo dobu většiny svého vlády sídlil Frederik na zámku v Gottorpu, své vévodské rezidenci, a navštěvoval Dánsko pouze v nejnutnějších případech. Nikdy nebyl v Norsku a nebyl zde ani korunován, takže užíval titul \"volený král Norska\". Protože oba jeho rodiče byli Němci, předpokládá se, že se nikdy nenaučil dánsky.\n\nZemřel na hradě v Gottorpu 10. dubna roku 1533 ve věku 61 let. Jeho ostatky byly převezeny a pohřbeny v katedrále ve Šlesviku.\n\nV roce 1502 se oženil s patnáctiletou Annou Braniborskou, dcerou braniborského kurfiřta Jana Cicerona. Z manželství vzešli dva potomci:\n\nV roce 1518, po smrti své první manželky, se oženil znovu, tentokrát s Žofií Pomořanskou, dcerou vévody \"Bohuslava Pomořanského\". Z tohoto manželství se narodilo šest dětí:\n\n"}
{"id": "618600", "url": "https://cs.wikipedia.org/wiki?curid=618600", "title": "Arrondissement Brest", "text": "Arrondissement Brest\n\nArrondissement Brest je francouzský arrondissement ležící v departementu Finistère v regionu Bretaň. Člení se dále na 20 kantonů a 80 obcí.\n\n"}
{"id": "618601", "url": "https://cs.wikipedia.org/wiki?curid=618601", "title": "Tetička (film, 1941)", "text": "Tetička (film, 1941)\n\nTetička je česká filmová komedie režisér Martina Friče z roku 1941.\n\n\n"}
{"id": "618603", "url": "https://cs.wikipedia.org/wiki?curid=618603", "title": "Příjem", "text": "Příjem\n\nPříjem může být:\n\n\n"}
{"id": "618607", "url": "https://cs.wikipedia.org/wiki?curid=618607", "title": "Bureja", "text": "Bureja\n\nBureja ( ) je řeka v Chabarovském kraji a v Amurské oblasti ve východním Rusku. Od soutoku zdrojnic je 623 km dlouhá a včetně Pravé Bureje dosahuje délky 739 km. Povodí má rozlohu 70 700 km².\n\nVzniká soutokem Pravé a Levé Bureje, z nichž první pramení na jižních svazích horského hřbetu Ezop a druhá na západních svazích hřbetu Dusse Aliň. Na horním toku má horský charakter a rychlost toku dosahuje 3 až 4 m/s, níže se údolí rozšiřuje. Na středním toku se prořezává mezi výběžky hřbetu Turana, přičemž teče v úzké dolině. Na dolním toku protéká Zejskoburejskou rovinou. Vlévá se zprava do Amuru dvěma rameny.\n\n\nZdrojem vody jsou převážně deště. V létě dochází k 5 až 7 povodním, při kterých může úroveň hladiny stoupnout o 6 až 10 m.\n\nŘeka je splavná pro vodáky a vodní doprava je možná na středním a dolním toku. Hlavní přístavy jsou Čekunda a Malinovka. V povodí řeky jsou naleziště uhlí a železné rudy. Také zde byly nalezeny sošky mamutů.\n\nVodní energii řeky využívá Burejská a Nižněburejská vodní elektrárna.\n"}
{"id": "618616", "url": "https://cs.wikipedia.org/wiki?curid=618616", "title": "Žehušická skalka", "text": "Žehušická skalka\n\nŽehušická skalka (225 m n. m.) je vrch v okrese Kutná Hora Středočeského kraje. Leží při západním okraji obce Žehušice, na jejím katastrálním území.\n\nJe to nízký amfibolitový suk tvaru krátkého hřbítku s křídovými uloženinami křídového moře, odkrytými v bývalých kamenolomech zejména na vedlejším severozápadním vrcholku (chráněn jako Přírodní památka Skalka u Žehušic). Suk, mírně se zvedající z povrchu plošiny středopleistocenní terasy v soutokovém úhlu Doubravy a Brslenky, byl exhumován pleistocenní erozí z pokrývky spodnoturonských slínovců. Je tu borový porost s příměsí akátu, břízy, modřínu a douglasky. Jsou zde opuštěné zatopené kamenolomy s vodní faunou.\n\nGeomorfologicky vrch náleží do celku Středolabská tabule, podcelku Čáslavská kotlina, okrsku Žehušická kotlina a podokrsku Mikulášská kotlina.\n"}
{"id": "618622", "url": "https://cs.wikipedia.org/wiki?curid=618622", "title": "Starkočský lom", "text": "Starkočský lom\n\nPřírodní památka Starkočský lom je chráněné území nacházející se přibližně 1 km jihozápadně od obce Starkoč na Kutnohorsku. Jedná se o klasickou mineralogickou lokalitu (významný je zejména výskyt granátu almandinu) a bohaté naleziště zkamenělin, z nichž nejzajímavějšími jsou korál \"Isis miranda\" a houba \"Gribrospondia\", jejíž výskyt je na území Česka unikátní. Botanicky není oblast významná, vzhledem k charakteru okolní krajiny je však útočištěm pro bezobratlé živočichy a ptáky. Ochrana území, které je v péči Krajského úřadu Středočeského kraje, byla vyhlášena v roce 1985.\n\nStarkočský lom se nachází na Kutnohorsku, asi 9 km severovýchodně od Čáslavi v blízkosti obce Starkoč. Přírodní památka leží v nadmořské výšce 225 až 235 m, její plocha činí pouhých 0,61 ha. Lokalitu, hustě zarostlou křovinami, obklopují obhospodařovaná pole.\n\nV období předmnichovské republiky se zde těžil kámen, zejména pro výstavbu okresních komunikací v okolí. Ve 30. letech 20. století zde těžba ustala a lom byl zaplaven vodou, v 50. až 70. letech byl dokonce využíván občany blízkých obcí pro rekreační účely. 10. října 1985 (s účinností od 1. prosince 1985) byla lokalita vyhlášena přírodní památkou. V současné době (k roku 2011) je lom hustě zarostlý křovinami a vlivem poklesu hladiny podzemní vody je prakticky vyschlý.\n\nOblast Starkočského lomu je součástí kutnohorského krystalinika, je tvořena zejména pararulami a migmatity. Významným faktorem zde bylo působení moře v období svrchní křídy. Docházelo k ukládání příbojových usazenin slepence, vápence a slínovce, projevily se též erozní a abrazní účinky vody. Vzhledem k rozdílné tvrdosti hornin se zde selektivní erozí vytvořily prohlubně, tvarem připomínající obří hrnce, abrazního původu jsou pak prohloubeniny mělčí. V místních křídových sedimentech, které dosahují největší mocnosti v severozápadní části oblasti, se hojně vyskytují zkameněliny, např. korálů, dírkonošců či ramenonožců. Nejzajímavější jsou ale určitě mořský korál \"Isis miranda\" a houba \"Gribrospondia\", kterou jinde v ČR nenajdeme.\n\nStarkočský lom je klasickým mineralogickým nalezištěm. Zajímavý je zde výskyt granátů v rulách, významný je zejména almandin. Ten může mít podobu krystalků či zrn červené barvy, často s nádechem dofialova či dohněda. Zde nalezené kameny dosahují velikosti až 5 cm, jsou však silně rozpukány a nehodí se proto pro šperkařské účely. Dále zde najdeme např. kyanit (modré, šedobílé či zelenkavé krystaly skelného až perleťového lesku), dumortierit (modré, zelenomodré, fialové či hnědé agregáty jemně sloupcovité struktury a skelného lesku) a modrý turmalín. Nalezeny zde byly také několik cm velké pecky arsenopyritu.\n\nBotanicky tato oblast není příliš zajímavá. Vzhledem k minulosti lokality zde nejsou vyvinuté půdy, nalezneme zde jen materiál odvalů obsahující jílovité a písčité půdy a úlomky rul. V současnosti jsou dominující vegetací křoviny a listnaté stromy, zejména šípek, trnka, hloh.\n\nJelikož je tato křovinami hustě zarostlá oblast obklopena zemědělsky využívanou krajinou, stala se refugiem bezobratlých živočichů a ptáků. V době, kdy byl lom zaplaven, zde bylo navíc stanoviště četných obojživelníků (např. ropuchy obecné či čolka obecného) a vodního hmyzu.\n\nNejvětší problémy jsou zde zapříčiňovány silným zarůstáním nálety a také zasucováním. Vegetace může mít na geologické útvary negativní vliv v důsledku narušování skalního podkladu kořenovým systémem, nezřídka zapříčiňuje také nepřístupnost lokality. Potenciálním rizikem pro minerály, zkameněliny apod. je také možné rabování ze strany návštěvníků.\n\n"}
{"id": "618635", "url": "https://cs.wikipedia.org/wiki?curid=618635", "title": "Turuchan", "text": "Turuchan\n\nTuruchan ( ) je řeka v Krasnojarském kraji v Rusku. Je dlouhá 639 km. Povodí řeky má rozlohu 35 800 km².\n\nŘeka pramení na severovýchodním okraji Západosibiřské roviny a tou také protéká. Ústí do levého ramene Jeniseje zvaného Velký Šar.\n\n\nZdrojem vody jsou sněhové a deš´tové srážky. Průměrný průtok vody činí 371 m³/s. Zamrzá v říjnu a rozmrzá na konci května až v první polovině června.\n\nŘeka je splavná pro vodáky a vodní doprava je možná do vzdálenosti 270 km od ústí.\n"}
{"id": "618636", "url": "https://cs.wikipedia.org/wiki?curid=618636", "title": "AWD", "text": "AWD\n\nZkratka AWD má více významů:\n\n"}
{"id": "618639", "url": "https://cs.wikipedia.org/wiki?curid=618639", "title": "Jasper County", "text": "Jasper County\n\nJasper County je název osmi okresů ve Spojených státech amerických:\n"}
{"id": "618642", "url": "https://cs.wikipedia.org/wiki?curid=618642", "title": "Pšent", "text": "Pšent\n\nPšent či sechemtej (egyptsky „Dvě mocné“) je označení pro faraonskou korunu, která vznikla spojením červené koruny Dolního a bílé koruny Horního Egypta. Začala se používat kolem roku 3000 př. n. l., kdy došlo ke sjednocení Egypta, a měla symbolizovat jednotu obou zemí.\n\nZa sjednotitele Egypta je považován mýtický Meni (ztotožňován s historicky doloženým Narmerem), který je na své paletě zobrazen na jedné straně s hornoegyptskou a na druhé straně s dolnoegyptskou korunou. Dalším kandidátem na sjednotitele je jeho nástupce Hor-Aha, který je zakladatelem prvního hlavního města sjednocené země, Mennoferu.\n\n"}
{"id": "618645", "url": "https://cs.wikipedia.org/wiki?curid=618645", "title": "Arrondissement Quimper", "text": "Arrondissement Quimper\n\nArrondissement Quimper je francouzský arrondissement ležící v departementu Finistère v regionu Bretaň. Člení se dále na 17 kantonů a 82 obcí.\n\n"}
{"id": "618651", "url": "https://cs.wikipedia.org/wiki?curid=618651", "title": "Gerald Patterson", "text": "Gerald Patterson\n\nGerald Leighton Patterson (17. prosince 1895, Melbourne – 13. června 1967, tamtéž) byl australský tenista, dvojnásobný vítěz dvouhry ve Wimbledonu a šampión na Australian Championships z roku 1927, na kterém také získal pět titulů ve čtyřhře. V roce 1919 byl spolu s Billem Johnstonem hodnocen jako nejlepší hráč světa.\n\nNarodil se v Melbourne, kde navštěvoval internátní školu Scotch College.\n\nDíky své výšce praktikoval silový styl servis–volej, se kterým uspěl na třech grandslamech ve dvouhře. Pro mimořádně tvrdé podání získal přezdívku „Human Catapult” (lidský prak). Za daviscupový tým Austrálie nastoupil v soutěži ke 46 zápasům s bilancí: 21 výher – 10 proher ve dvouhře a 11 výher – 4 prohry ve čtyřhře. Stal se členem vítězného družstva v roce 1919. V roli nehrající kapitána pak u národního mužstva působil roku 1946. Z hlediska vybavení udával nový styl, když už v roce 1925 používal kovovou raketu.\n\nV roce 1989 byl posmrtně uveden do Mezinárodní tenisové síně slávy a v srpnu 1997 pak do Australské tenisové sině slávy.\n\nJeho tetou byla australská operní pěvkyně Dame Nellie Melba a otcem závodní jezdec Bill Patterson. Za hrdinství, které prokázal jako důstojník Královského pozemního dělostřelectva v bitvě u belgické obce Mesen roku 1917, byl vyznamenán Válečným křížem\n\n"}
{"id": "618669", "url": "https://cs.wikipedia.org/wiki?curid=618669", "title": "Kanton Morlaix", "text": "Kanton Morlaix\n\nKanton Morlaix je francouzský kanton v departementu Finistère v regionu Bretaň. Jeho střediskem je město Morlaix. Dělí se na 4 obce.\n\n"}
{"id": "618672", "url": "https://cs.wikipedia.org/wiki?curid=618672", "title": "Na Vrchách", "text": "Na Vrchách\n\nNa Vrchách (též \"Na Vrších\") je vrchol v České republice ležící v Podorlické pahorkatině.\n\nVrch se nachází severně od Pavlišova asi dva kilometry jižně od Hronova a čtyři kilometry severně od Náchoda. Je součástí výrazného hřebenu Červenokostelecké pahorkatiny táhnoucího se severojižním směrem mezi oběma výše zmíněnými městy. V jeho rámci se asi v polovině jeho délky nachází krátký příčný hřebínek tvořený trojicí nevýrazných vrcholů, jejichž nadmořská výška lehce přesahuje 500 metrů. Zatímco oba západněji položené jsou bezejmenné, nejvýchodnější, jehož východní svah prudce a se značným převýšením spadá do údolí řeky Metuje, nese název \"Na Vrchách\".\n\nVrch spadá do povodí řeky Metuje, která protéká pod jeho východním svahem. Její pravý přítok Radechovka pramení v jihozápadním svahu vrchu.\n\nVrcholovou partii vrchu, jakož i celého hřebínku, pokrývá pole. Zalesněn je prudký východní svah. Díky absenci vyššího porostu je z vrcholu dobrý kruhový rozhled.\n\nNedalekým sedlem západně od vrcholu prochází silnice Náchod - Pavlišov - Hronov sledovaná červeně značenou Jiráskovou cestou, ze které zde západním směrem odbočuje polní cesta obsluhující vrcholové partie obou západněji položených bezejmenných vrchů. V prostoru křižovatky stojí dvojice těžkých objektů vybudovaných v rámci výstavby československého opevnění proti nacistickému Německu před druhou světovou válkou. U obou objektů byla jako krycí název použita odvozenina názvu nedalekého vrcholu:\n"}
{"id": "618677", "url": "https://cs.wikipedia.org/wiki?curid=618677", "title": "Jefferson County", "text": "Jefferson County\n\nJefferson County je název 25 okresů ve Spojených státech amerických:\n"}
{"id": "618684", "url": "https://cs.wikipedia.org/wiki?curid=618684", "title": "Sojuz T-13", "text": "Sojuz T-13\n\nSojuz T-13 byla sovětská kosmická loď řady Sojuz, která v roce 1985 letěla k orbitální stanici Saljut 7. Primárním úkolem letu bylo uvést stanici, které selhaly sluneční panely, opět do provozu.\n\n\n\n"}
{"id": "618690", "url": "https://cs.wikipedia.org/wiki?curid=618690", "title": "Hamlet (rozcestník)", "text": "Hamlet (rozcestník)\n\nHamlet může být:\n\n\n\n\n\n\"„hamlet“\": anglický výraz pro osadu:\n"}
{"id": "618691", "url": "https://cs.wikipedia.org/wiki?curid=618691", "title": "Signál (Podorlická pahorkatina)", "text": "Signál (Podorlická pahorkatina)\n\nSignál je vrchol v České republice ležící v Podorlické pahorkatině.\n\nSignál se nachází východně od Slavíkova asi 1,5 kilometru jihozápadně od Hronova a pět kilometrů severně od Náchoda. Je součástí výrazného hřebenu Červenokostelecké pahorkatiny táhnoucího se severojižním směrem mezi oběma výše zmíněnými městy. Signál je výraznějším vrcholem v jeho severní části.\n\nVrch spadá do povodí řeky Metuje, která protéká pod jeho východním svahem. Západní svah odvodňují potoky vlévající se do jejího pravého přítoku Radechovky.\n\nKromě několika nevelkých křovisek pokrývá vrcholovou partii souvislé pole. Prudký východní svah spadající do údolí Metuje je zalesněn. Díky absenci vyššího porostu je z vrcholu dobrý kruhový rozhled.\n\nZápadně od vrcholu je svahem vedena silnice Náchod – Pavlišov – Hronov, ze které zde odbočuje silnice do Slavíkova a Horní Radechové. Východně prochází účelová asfaltová komunikace napojená v obou koncích na výše uvedenou silnici, kterou sleduje červeně značená Jiráskova cesta rovněž spojující Náchod s Hronovem. Severovýchodně od vrcholu prochází rozcestím se žlutě značenou trasou 7250 Horní Radechová - Velké Poříčí.\n\nVe vrcholovém prostoru stojí dvojice těžkých objektů vybudovaných v rámci výstavby československého opevnění proti nacistickému Německu před druhou světovou válkou. Pěchotní srub T-S 1a Kóta A stojí přímo v prostoru vrcholu a pěchotní srub T-S 1b Kóta B stojí v prostoru kóty 496 m. Kromě nich zde stojí volně přístupná rozhledna.\n"}
{"id": "618692", "url": "https://cs.wikipedia.org/wiki?curid=618692", "title": "Kanton Plouescat", "text": "Kanton Plouescat\n\nKanton Plouescat je francouzský kanton v departementu Finistère v regionu Bretaň. Jeho střediskem je město Plouescat. Dělí se na 5 obcí.\n\n"}
{"id": "618693", "url": "https://cs.wikipedia.org/wiki?curid=618693", "title": "Sidney Wood", "text": "Sidney Wood\n\nSidney Wood (1. listopadu 1911 – 10. ledna 2009) byl americký tenista, vítěz dvouhry ve Wimbledonu z roku 1931 a jediný hráč v historii turnaje, který vyhrál finálový zápas bez boje.\n\nJiž na čtrnácté narozeniny vyhrál tenisové mistrovství Arizony, čímž se kvalifikoval na French Championships a následně se mohl zúčastnit také Wimbledonu\nV roce 1927 se stal na nejslavnějším turnaji světa nejmladším soutěžícím v historii, když do singlu turnaje nastoupil v 15 letech a 231 dnech věku a o tři dny později odehrál první deblový zápas. Ve Wimbledonu zvítězil v roce 1931 a k roku 2011 je po Beckerovi a Baddeleyovi třetím nejmladším šampiónem (19 let a 8 měsíců), když Frank Shields nemohl pro poraněné koleno nastoupit do finále. Je tak jediným wimbledonským vítězem, jenž neodehrál finálový zápas.\n\nDo finále se probojoval i na dalších grandslamech, a to ve smíšené čtyřhře na French Championships 1932, mužské dvouhře (1935) a čtyřhře (1942) na US Championships. Vždy odešel poražen. Byl také členem americké daviscupového týmu, v němž si v roce 1934 zahrál finále.\n\nRoku 1964 byl uveden do Mezinárodní tenisové síně slávy. V době úmrtí byl jejím nejstarším členem.\n\nNarodil se v connecticutském Black Rocku u Bridgeportu. Vystudoval střední Hill School v pensylvánském Pottstownu, na které založil tradici tzv. „J-ball“.\n\nK tenisu jej přivedl strýc Watson Washburn, který byl také členem amerického daviscupového družstva.\n\nMěl čtyři syny Davida, Colina, Sidneyho III. a W. Godfrey Wooda. Sidney Wood III. hrál za tenisový klub Yaleovy univerzity. Zemřel ve dvaceti dvou letech při ranní autonehodě na severokarolínské dálnici v roce 1961, když jel v autě řízeném spoluhráčem. Colin Wood se stal předmětem objektivu fotografky Diane Arbusové v jedné z jejích nejlépe hodnocených fotek \"Child with Toy Hand Grenade in Central Park\" \"(1962; Dítě s hračkou ručního granátu v Central parku)\".\n\n"}
{"id": "618729", "url": "https://cs.wikipedia.org/wiki?curid=618729", "title": "Take Control", "text": "Take Control\n\nGreen Light je píseň britské grime skupiny Roll Deep. Píseň pochází z jeho pátého studiového alba \"Winner Stays On\". Stouto písní jim vypomohla britská zpěvačka Alesha Dixon.\n"}
{"id": "618735", "url": "https://cs.wikipedia.org/wiki?curid=618735", "title": "Ostencovití", "text": "Ostencovití\n\nOstencovití (\"Balistidae\") je čeleď mořských paprskoploutvých ryb z řádu čtverzubci (\"Tetraodontiformes\"). Ostencovití se vyskytují v tropických mořích celého světa, v menší míře zasahují i do moří subtropů a mírného pásu. Je známo asi 40 druhů ve 12 rodech.\n\nOstencovití mají velice oválné a komprimované (slisované) tělo. Hlava je velká, zakončena malým ústním otvorem s velmi silnými zuby, které jsou přizpůsobené k drcení ulit a korálů. Spodní čelist se skládá ze čtyř zubů na každé straně, zatímco horní čelist obsahuje sadu dalších šesti destičkových zubů. Kromě zubů se chrání také malými ocasními trny, které mohou poškrábat a zranit jiné ryby nebo dokonce člověka. Oči jsou malé, v horní části hlavy, daleko od úst a fungují nezávisle na sobě, každé oko se může pohybovat jiným směrem. Přední hřbetní ploutev je tvořena ze tří ostnů, z nichž první je nejdelší a nejsilnější. Dostali podle nich i své pojmenování. Ostny fungují jako ochrana před predátory. První osten je uzamčen do druhého a pomocí třetího jej může opakovaně vystřelovat do vzpřímené polohy. Působí tak větší a pro predátora by tudíž bylo obtížné jej spolknout. Řitní a zadní hřbetní ploutve jsou schopné vlnit se ze strany na stranu, což pomáhá rybě plout pomaleji. Srpkovitou ocasní ploutev používají ostencovití pouze v případě úniku před nebezpečím.\n\nVětšina ostencovitých dorůstá délky 20-50 centimetrů, některé druhy mají však až jeden metr (\"Pseudobalistes naufragium\"). Jsou velice pestře zbarveni. Mezi základní barvy patří modrá, žlutá, oranžová, bílá, černá, šedá a hnědá. Na těle mají propracované ornamenty, které obsahují skvrny a čáry. Barevné schémata jim umožňují dobře splynout s místem, ve kterém se vyskytují.\n\nOstencovití se vyskytují především v mělkých vodách a podél korálových útesů. Jsou to agresivní ryby, které chrání své teritorium, především pokud jde o samice, které hlídají své jikry. Mohou napadnout také potápěče, pokud se pohybuje na jejich teritoriu. Kousnutí může být bolestivé, nikoliv však smrtelné. Většinou žijí samostatně, ale vzhledem k tomu, že hledají potravu na stejných místech, bývají často považováni za skupinu. Během dne jsou neustále v pohybu, zpomalují až v noci, kdy hledají úkryt v písku, do kterého se schovávají před predátory.\n\nSamci ostencovitých migrují na svá tradiční místa, kde probíhá tření, která si důkladně chrání před ostatními samci, protože bez vlastního území by neměli ke tření šanci. Území samce slouží k rozmnožování a péči o mláďata. Většina samčích teritorií se nachází nad písčitým mořským dnem nebo skalním útesem. Na každém teritoriu je více než jedna samice a samec se tře s každou z nich. Na ostrově Izu v Japonsku má jeden druh ostencovitých (\"Xanthichthys mento\") na svém teritoriu ve stejnou dobu až tři samice, se kterými se postupně tře.\n\nSamice v období tření klade velké množství vajíček, z kterého ale přežije jen malý počet. O jikry se stará samec i samice. Samice je v bezprostřední blízkosti jiker, chrání je a fouká na ně vodu, aby je dobře zásobovala kyslíkem. Samec je ve větší vzdálenosti a chrání samičku i jikry před případným nebezpečím. Po vylíhnutí jsou mláďata stále v ohrožení, protože představují chutnou potravu pro větší ryby. Dospělosti se dožije jen málo z nich.\n\nOstencovití jsou masožravci. Velkou část jejich potravy tvoří krabi, krevety, mořští ježci, červi a jiní bezobratlí. Dále jí mušle, které dokáží rozdrtit pomocí svých silných zubů. Můžeme je také vidět jíst jiné menší ryby, které neloví, ale pokud najdou mrtvé tělo ryby, sní ji. Potravu vyhledávají na dně oceánů a moří, kdy pomocí vody, kterou vystřelují z úst, odstraňují písek, ve kterém se většinou jejich potrava nachází.\n\nOstencovití jsou také chováni v akváriích. Jsou ovšem velmi nároční, nedoporučují se proto začátečníkům. Bývají agresivní vůči ostatním rybám, z toho důvodu je lepší chovat je samostatně, v páru s dalším ostencem nebo stejně velkými rybami, záleží na druhu ostencovitého. Potřebují velké nádrže s prostorem pro plavání a úkryt. Často se stává, že ostencovití útočí na vybavení akvária, především na ohřívače akvária, topítka, korály. Je důležité krmit je 3 až 5× denně pestrou stravou.\n\n\n\n"}
{"id": "618740", "url": "https://cs.wikipedia.org/wiki?curid=618740", "title": "Love You More", "text": "Love You More\n\nLove You More je píseň britské popové skupiny JLS. Píseň pochází z jeho druhého studiového alba \"Outta This World\". Píseň dobyla vrchol britské singlové hitparády. Produkce se ujali producenti Wayne Hector a Toby Gad.\n"}
{"id": "618742", "url": "https://cs.wikipedia.org/wiki?curid=618742", "title": "The Club Is Alive", "text": "The Club Is Alive\n\nThe Club Is Alive je píseň britské popové skupiny JLS. Píseň pochází z jeho druhého studiového alba \"Outta This World\". Píseň dobyla vrchol britské singlové hitparády. Produkce se ujal producent Steve Mac.\n"}
{"id": "618743", "url": "https://cs.wikipedia.org/wiki?curid=618743", "title": "Oxid rutheničelý", "text": "Oxid rutheničelý\n\nOxid rutheničelý (RuO) je sloučeninou kyslíku s rutheniem, které v něm má oxidační číslo VIII. Samotný oxid rutheničelý je jedním ze pěti známých oxidů s prvkem v nejvyšším oxidačním stavu (ještě jsou známy oxid osmičelý, oxid hassičelý, oxid iridičelý a oxid xenoničelý). Je méně stabilní než oxid osmičelý, dokáže oxidovat zředěnou i koncentrovanou kyselinu chlorovodíkovou, v roztocích alkalických hydroxidů se rozpouští za vzniku RuO.\n"}
{"id": "618745", "url": "https://cs.wikipedia.org/wiki?curid=618745", "title": "Tomasz Sulej", "text": "Tomasz Sulej\n\nTomasz Sulej (* 6. srpna 1974 Varšava) je polský biolog a paleontolog, specializující se na výzkum vývojově primitivních archosaurů a pravěkých obojživelníků ze skupiny Temnospondyli, žijících v období svrchního triasu. V roce 1998 získal magisterský titul v oboru ekologie, o osm let později pak obhájil doktorskou práci s tematikou osteologie a evoluce metoposaurů. Věnuje se zejména výzkumu svrchnotriasové fauny v okolí Krasiejowa a nedalekých Lisowic (jižní Polsko).\n\nPopsal například velké rauisuchy druhu \"Smok wawelski\" (2011) a \"Teratosaurus (Polonosuchus) silesiacus\" (2005) nebo étosaura druhu \"Stagonolepis olenkae\" (2010).\n\n"}
{"id": "618773", "url": "https://cs.wikipedia.org/wiki?curid=618773", "title": "Seznam klášterů v Praze", "text": "Seznam klášterů v Praze\n\nSeznam klášterů v Praze uvádí nejdříve kláštery v historických pražských městech, pak v dalších čtvrtích, které byly k Praze připojovány od 19. století.\n\n\n\n\n\n"}
{"id": "618781", "url": "https://cs.wikipedia.org/wiki?curid=618781", "title": "Bohuslav Tobiška", "text": "Bohuslav Tobiška\n\nBohuslav Tobiška, alias Toby (22. ledna 1914 Česká Rybná – 7. července 1987 Javea, Španělsko), byl československý vojenský letec, člen francouzské Cizinecké legie působící v Africe, bojovník 311. československé bombardovací perutě RAF, poradce a osobní přítel etiopského císaře Haile Selassie I.\n\nBohuslav Tobiška se narodil 22. ledna 1914 v České Rybné u Žamberka. Po základní škole absolvoval reálku v Kostelci nad Orlicí, pokračoval na Lékařské fakultě University Karlovy, kterou však nedokončil. Po vypuknutí II. světové války se dal naverbovat k Cizinecké legii v Africe, během války působil jako velitel letky 311. československé bombardovací perutě RAF ve Velké Británii, po válce pracoval jako velitel letiště v Kbelích a Ruzyni, po převratu v roce 1948 odešel do emigrace, kde působil jako poradce etiopského císaře Haile Selassie I. při budování etiopského letectva.\n\n\n"}
{"id": "618805", "url": "https://cs.wikipedia.org/wiki?curid=618805", "title": "Týnská ulička", "text": "Týnská ulička\n\nTýnská ulička je ulice na Starém Městě v Praze, která vede z ulice Štupartská k Dlouhé. Za kostelem Matky Boží před Týnem ji šikmo přetíná Týnská ulice. Část ulice mezi Štupartskou a Týnským chrámem, kde se nachází vstup do Ungeltu, je tak malá, že není počítána do adres v ulici.\n\nV ulici se nachází záď Týnského chrámu a 10 domů (adresu zde má ale pouze 9 domů).\n\n"}
{"id": "618826", "url": "https://cs.wikipedia.org/wiki?curid=618826", "title": "Opční list", "text": "Opční list\n\nOpční list je cenný papír nesoucí právo na upsání emitovaných akcií. Opční listy lze vydávat pouze jako cenné papíry na doručitele. Opční list může být vydán buď v listinné, nebo zaknihované podobě.\n\nV opčním listu musí být uvedeno: \n\nOpční list vydaný v listinné podobě musí obsahovat i datum emise, podpis nebo podpisy členů představenstva oprávněných jednat jménem společnosti a číselné označení akcie nebo dluhopisu, k nimž byl vydán.\n\nPokud společnost vydala opční listy v zaknihované podobě, je rozhodným dnem (§ 156b obchodního zákoníku) pro uplatnění přednostního práva den, kdy mohlo být toto právo vykonáno poprvé.\n\nPokud vydala společnost opční listy v zaknihované podobě, podá osobě, která vede evidenci zaknihovaných cenných papírů, příkaz k vydání cenných papírů, bylo-li přednostní právo včas uplatněno a bez zbytečného odkladu po splnění podmínek pro vydání těchto cenných papírů, a současně podá příkaz ke zrušení opčních listů, z nichž bylo přednostní právo uplatněno. Po uplynutí lhůty pro vykonání přednostního práva podá společnost příkaz ke zrušení opčních listů, z nichž nebylo přednostní právo uplatněno.\n"}
{"id": "618828", "url": "https://cs.wikipedia.org/wiki?curid=618828", "title": "Veliš (hrad)", "text": "Veliš (hrad)\n\nZřícenina hradu Veliš, resp. jeho malé pozůstatky, se nachází na stejnojmenném kopci nad obcí Veliš nedaleko Jičína, na katastru městyse Podhradí. Od roku 1964 je hrad chráněn jako kulturní památka.\n\nNa Veliši kdysi stával stejnojmenný, původně královský hrad, postavený pravděpodobně Václavem II. a písemně poprvé uváděný roku 1316. Během své existence mnohokrát změnil vlastníky, byli jimi např. Jan Lucemburský, Vartemberkové, Albrecht z Valdštejna, Jiří z Poděbrad nebo Šlikové. Od roku 1500 zde byla po dobu sta let uchovávána basilejská kompaktáta. Koncem 16. století provedl majitel hradu Vilém Trčka z Lípy výrazné, ale zároveň poslední stavební úpravy. \n\nHrad byl za třicetileté války neúspěšně obléhán Švédy. Z císařského rozkazu byl hrad roku 1658 zbořen, aby nemohl padnout do rukou nepřátelských vojsk, ale již předtím byl údajně velmi zpustlý a opuštěný. I když už tehdy byly zříceniny hradu značně narušeny, k největší zkáze došlo až v 19. století rozšířením čedičového lomu, který zde byl již počátkem 17. století.\n\nO vzhledu hradu Veliše si můžeme učinit představu podle starých obrázků vzniklých v době, kdy hrad již nestál. Podle jedné z kreseb tvořila hlavní část hradu velká hranolovitá věž, krytá sedlovou střechou s cimbuřím, umístěná asi uprostřed hradního komplexu. K věži přiléhaly na západě a východě dva paláce ukončené dvěma menšími věžemi, z nichž k východní byla připojena kaple. Na severu byla předsunuta pevnostní budova s ochozem a střílnami. Přístupová cesta k západní bráně byla chráněna palisádami. \n\nZ hradu se dodnes zachovaly jen nepatrné zbytky zdiva bašt, věže a západního paláce, které jsou pevně spojeny s čedičovým základem, nejasně vyznačené přístupové cesty a terasovitě upravený jižní vrchol.\n"}
{"id": "618830", "url": "https://cs.wikipedia.org/wiki?curid=618830", "title": "Kanton Taulé", "text": "Kanton Taulé\n\nKanton Taulé je francouzský kanton v departementu Finistère v regionu Bretaň. Jeho střediskem je obec Taulé. Dělí se na 5 obcí.\n\n"}
{"id": "618833", "url": "https://cs.wikipedia.org/wiki?curid=618833", "title": "Dům U Hřebene", "text": "Dům U Hřebene\n\nDům U Hřebene je dům čp. 600 na Starém Městě v Praze na křižovatce Celetné a Štupartské. Dnešní dům je neorenesanční stavba z let 1883–1884. Na jeho místě před tím stával starý barokní dům, zbořený v roce 1882.\n\nPrvní zpráva o domu pochází z doby před rokem 1346 a již tehdy šlo, soudě podle ceny, o velký dům. V roce 1725 byl dům dvoupatrový a v roce 1769 byl již spojený s vedle stojícím domem. V roce 1882 byl zbořen.\n\nNa místě starého domu byl v následujících dvou letech postaven dům nový. V roce 1934–1937 byl upravován, další úpravy prodělal v letech 1948 a 1993.\n\nU domu směrem ke Staroměstskému náměstí je malé prostranství s malou kašnou z roku 1988.\n\n\n"}
{"id": "618841", "url": "https://cs.wikipedia.org/wiki?curid=618841", "title": "Filipa Anglická", "text": "Filipa Anglická\n\nFilipa Anglická (4. června 1394, Peterborough – 6. ledna 1430, Vadstena) byla jako manželka krále Kalmarské unie Erika VII. Pomořanského královna Dánska, Norska a Švédska.\n\nFilipa se narodila jako poslední ze sedmi dětí Jindřicha IV. a jeho první manželky Marie de Bohun. 26. října roku 1406 byla ve svých dvanácti letech v městě Lundu provdána za mladého krále Erika, když ještě vláda Kalmarské unie spočívala v rukou jeho tety Markéty I.; byla první nevěstou v historii, která se vdávala v bílém oděvu. 1. listopadu téhož roku byla korunována královnou Dánska, Norska a Švédska – tří království, která tvořila Kalmarskou unii. Z manželství Filipy a Erika nevzešli žádní potomci; jediné dítě se narodilo po 23 letech manželství mrtvé. \"Vina\" byla, jak bylo obvyklé, připisována Filipě; skutečností však je, že kromě toho, že nevzešli žádní jeho potomci z tohoto manželského lože, nejsou známi žádní ani z jeho pozdějšího morganatického manželství, ani z levého boku, třebaže byl pověstný svými úspěchy u žen.\n\nFilipa byla dobrá manželka a její manžel v ni vkládal velkou důvěru. Když Erik odjel v srpnu roku 1423 na pouť do Jeruzaléma, Filipa převzala jako regentka vládu až do manželova návratu v květnu roku 1425. Prameny uvádějí, že byla ve vládě energičtější nežli slabý Erik a že dokonce po králově návratu pokračovala v řízení některých záležitostí, jako například v roce 1428 při organizaci úspěšné obrany Kodaně, když Hanza hrozila obsadit město.\n\nFilipa dostala jako věno malou část Švédska a v této zemi také trávila nejvíce času. Od roku 1420 prakticky zemi řídila jménem manžela. Ke konci života se usadila v klášteře sv. Brigity ve Vadsteně, městě ve středním Švédsku. Při jeho návštěvě na počátku února roku 1430 zde zemřela a byla zde i pochována.\n\n"}
{"id": "618843", "url": "https://cs.wikipedia.org/wiki?curid=618843", "title": "Brada (hrad)", "text": "Brada (hrad)\n\nBrada je zřícenina hradu, která leží poblíž obce Brada v okrese Jičín na stejnojmenném vrchu Brada. Od roku 1964 je chráněn jako kulturní památka.\n\nJedná se o nepatrné zbytky hradu, který založil ve 13. století Načerat z rodu Ronovců. První písemná zmínka o hradu pochází z roku 1258. V roce 1304 odňal tomuto rodu hrad král Václav II. a Brada se stal královským zbožím nucenou výměnou za ves Štítary. Jak dlouho zůstal hrad v královských rukách, není jasné. Roku 1371 získali hrad Vartemberkové, roku 1434 ho zdědila Machna z Veselé a od ní Hašek z Valdštejna. Po Haškově smrti hrad držel Markvart z Labouně, na konci 15. století ho vlastnil Mikuláš Licek z Rýzmburka. V roce 1500 se Brada uvádí jako pustý.\n\nBěhem prusko-rakouské války v roce 1866 zde měla jedno z dělostřeleckých postavení rakouská armáda bránící přístup k Jičínu. Na památku bitvy u Jičína byl v roce 1891 z iniciativy hraběte \"Ervína Schlika\" na vrcholové plošině vztyčen dubový kříž se sochami sv. Petra a sv. Pavla, dvou světců, na jejichž výroční den se bitva odehrála, a kteří jsou tak považováni za její patrony. Z téže doby pochází i kamenný kříž věnovaný obětem této války, umístěný na východním úpatí vedle barokní dřevěné zvonice, vzniklé v závěru 13. století spolu s raně gotickým kostelem.\n\nČást hradu byla koncem 19. století zničena lomem.\n\n"}
{"id": "618845", "url": "https://cs.wikipedia.org/wiki?curid=618845", "title": "Brian Marshall", "text": "Brian Marshall\n\nBrian Aubrey Marshall (* 24. dubna 1973, Jackson, Mississippi, USA) je americký baskytarista, který se stal spoluzakladatelem kapel Creed a Alter Bridge. Je také spolumajitelem hotelu jménem „Mango Moon“ v Kostarice spolu se svou manželkou.\n\nSvoji hudební kariéru zahájil hraním na bicí svého otce. Říká, že poté, co několikrát poškrábal tatínkovu bicí soupravu, otec rozhodl, že je načase mu koupit basovou kytaru. Jako svoje hlavní vlivy uvádí Steva Harrise, Johna Entwistlea, Geddyho Lee, Justina Chancellora a Douga Pinnicka.\n\nPoté, co jej Scott Stapp a Mark Tremonti přijali jako plnohodnotného člena kapely, přišel s nápadem pojmenovat skupinu, dříve známou jako Naked Toddler, názvem Creed - po kapele Mattox Creed, ve které dříve působil. Členem Creed byl až do konce roku 2000, kdy ho osobní problémy se zpěvákem Scottem Stappem vedly k opuštění kapely. Některé zdroje však uvádějí, že byl vyhozen. Marshall sám o tomto mlčí, důvody svého odchodu neuvádí.\n\nNa třetím albu kapely Creed „Weathered“ nahrál basový part Mark Tremonti, na koncertech hrál basu Brett Hestla.\n\nPo měsících spekulací bylo v dubnu 2009 oznámeno, že se kapela Creed reformovala a Marshall je zpátky v kapele. Hraje na „Full Circle“, novém albu, vydaném v říjnu 2009. Skupina absolvovala turné k podpoře „Full Circle“ v USA, Kanadě, Evropě, Austrálii a Jižní Americe během letních měsíců roku 2009 a 2010. Marshall kdysi uvedl, že už nikdy nebude hrát na stejném pódiu se Scottem Stappem, ale později po obnovení Creed řekl, že je šťastný, že je zpátky v kapele.\n\nPo opuštění Creed v roce 2000 řekl, že si nějaký čas potřeboval od muziky odpočinout a “pročistit si hlavu”, než se později k hudbě opět vrátil. V roce 2001 začal skládat a nahrávat s kapelou jménem Grand Luxx, kterou založil se svými bývalými spoluhráči s Mattox Creed, kytaristou Danem Bartleym a bubeníkem Hardy Mattoxem. Později se připojil zpěvák Matt Knabe, který předtím hrál ve skupině jménem Project Simon, a nově utvořený kvartet začal nahrávat písničky. Marshall sám k tomu uvedl: “ Řekl bych, že naše hudba je rock, ale je velmi eklektický a myslím, že může oslovit široké publikum. Jsme trochu alternativní a jsou zde i hardrockové kytarové riffy. A Matt přináší trochu popového cítění, protože jeho vlivy jsou David Bowie a The Cult. Také uvedl, že se “ trochu přenesl do jiné role” a to větším podílem práce na produkci. Během července 2001 skupina odehrála pár koncertů a měla plány nahrát album, které však padly. Během této doby byl také členem kapely jménem Head Heavy.\n\nPřestože se tyto projekty začaly rozjíždět, byl osloven Tremontim a ex Creed bubeníkem Scottem Phillipsem, aby se připojil k nově vznikající kapele. Po pojmenování nové kapely názvem Alter Bridge, Tremonti kontaktoval Mylese Kennedyho (ex The Mayfield Four) a nabídl mu, zda by se nechtěl stát jejich zpěvákem.\n\nAlter Bridge vznikl oficiálně v lednu roce 2004 a jejich debutové album “One Day Remains” bylo vydáno v srpnu téhož roku. Jejich druhé album “Blackbird” bylo vydáno v říjnu 2007, třetí \"AB III\" vydali v říjnu 2010. Nejnovější album Fortress bylo vydáno v září 2013.\n\nCo se vzdělání týká, absolvoval Choctawhatchee Senior High School (1988 - 1991), Tallahasee Community College (1991 - 1993) a Florida State University (1993 - 1995), kde graduoval s bakalářským titulem.\n\nRozvedený s Donnou Marií Reynolds, Brian žije nyní v Orlandu na Floridě s přítelkyní Melanií a jejich synem Cooperem.\n\n\n\n"}
{"id": "618848", "url": "https://cs.wikipedia.org/wiki?curid=618848", "title": "Jan Kubalčík", "text": "Jan Kubalčík\n\nJan Kubalčík (* 1972, Brno) je český politik a místopředseda Konzervativní strany. Od roku 2009 je členem redakčního týmu měsíčníku Konzervativní listy.\n\nRoku 1990 vystudoval gymnázium J. Wolkera v Prostějově. V roce 1995 absolvoval Přírodovědeckou fakultu MU v Brně – obor matematická analýza, 1996 DEA na ENI v Belfortu – obor informatique, automatique et productique, 2000 RNDr. a 2002 Ph.D. opět na Přírodovědecké fakultě MU v Brně. Je autorem několika odborných článků v oborech matematická analýza, robotika, ekonomie.\n\n\n"}
{"id": "618849", "url": "https://cs.wikipedia.org/wiki?curid=618849", "title": "Ivan Asen II.", "text": "Ivan Asen II.\n\nIvan Asen II. (bulharsky \"Иван Асен II.\", \"Ivan Asen II.\", ve starší literatuře také Jan Asěn II. nebo Ivan II. Asen či Asěn ; asi 1195 až 24. červen 1241), syn cara Asena I. a jeho ženy Eleny, byl v letech 1218–1241 bulharským carem z dynastie Asenovců.\n\nIvan Asen byl nejbližším dědicem svého otce a strýců. Naproti tomu však musel o trůn svých předků bojovat se svým bratrancem Borilem. Když Borila porazil a ujal se vlády, snažil se posílit panovnickou autoritu a obnovil prestiž Bulharska v balkánském regionu, ztracenou Borilovou vládou. Po roce 1230 zaujala druhá bulharská říše nejpřednější místo mezi balkánskými státy. Naneštěstí po Ivanu Asenovi nastoupili jeho nezletilí synové, kteří pochopitelně nemohli ve svých rukách pevně svírat vládní otěže, a za jejich panování upadlo carství do hluboké krize, jež byla stabilizována až na počátku 14. století.\n\nNarodil se asi roku 1195; jeho otcem byl bulharský car (Ivan) Asen I. Pocházel z bojarského rodu Asenovců, kteří se roku 1185 zmocnili vlády v Bulharsku na úkor Byzance. Carem se tehdy stal Asenův strýc Petr II., který roku 1187 či 1190 abdikoval ve prospěch svého mladšího bratra Asena I. Ivanův otec Asen I. byl zavražděn roku 1196 svým bratrancem Ivankem (jenž byl podporován Byzancí) a Petr II., který se po bratrově skonu opět ujal vlády, byl také zavražděn (roku 1197). Nový car, mladší Ivanův strýc Kalojan pokračoval ve výbojích svých bratrů, byl papežovým legátem korunován na krále a porazil a zajal latinského císaře Balduina, ale byl také zavražděn (v říjnu 1207).\n\nNejbližším dědicem Kalojana, jenž nezanechal žádné legitimní dědice, byl nejstarší syn Asena I. Ivan Asen, ale trůnu se zmocnil Ivanův bratranec Boril, který donutil Asena i s mladším bratrem Alexandrem opustit vlast – careviči uprchli na Haličskou Rus. Boril vládl v Bulharsku s podporou latinského císaře Jindřicha a po císařově smrti roku 1216 Borilova moc slábla. Ivan Asen s Alexandrem využili příležitosti a přitáhli roku 1217 se svými stoupenci, kterými byli mimo jiné i sektářští bogomilové, do vlasti. Všude byli vítáni jako spasitelé zbídačeného národa a když bratři oblehli hlavní město Tarnovo, car Boril se dal na útěk, byl však jat a oslepen. Carem se tedy po desetiletém nuceném vyhnanství roku 1218 stal zákonný dědic trůnu Ivan pod jménem Ivan Asen II.\n\nIvan Asen II. převzal stát ve špatném stavu, ale na sklonku jeho vlády bylo Bulharsko velmocí. Na konci roku 1218 Ivan zajal uherského krále Ondřeje II., vracivšího se ze Svaté země a propustil ho teprve po uzavření pro Ivana výhodného míru. Také se oženil s Ondřejovou dcerou Annou, díky jejímuž věnu Ivan Asen získal zpět některá Kalojanova území ztracená Borilem. Ivan Asen měl tehdy na Balkáně velkého nepřítele: nebyl jím císař Latinů, sídlící v Konstantinopoli, ale epirský despota Theodoros Komnenos Dukas. Zpočátku byl mezi oběma panovníky smír (bratr Theodora Komnena, Manuel Komnenos Dukas, se oženil s dcerou Ivana Asena), ale jejich vztah se zhoršil. Důvodem bylo původně zamýšlené poručnictví Ivana Asena nad nezletilým latinským císařem Balduinem II., jemuž bulharský panovník zasnoubil svou dceru Helenu (Elenu). Theodoros na Ivana Asena, jehož moc stále rostla, žárlil a zaútočil. Dne 9. března 1230 se obě vojska srazila u vsi Klokotnice na řece Marici, kde Ivan Theodora porazil, zajal a později oslepil.\n\nPo bitvě u Klokotnice vítězný car Ivan Asen II. zabral většinu Epirského despotátu a jeho říše, jež sahala od Jaderského moře k Černému, se opět stala balkánským hegemonem. Nepodařilo se mu však dovršit dávnou snahu bulharských vládců – zmocnit se Konstantinopole. Tamější latinskou církví byl Ivan Asen totiž považován za nepříliš loajálního papeži a z tohoto důvodu sešlo ze sňatku carovy dcery Heleny s mladým císařem Balduinem II. Regentem se nakonec (roku 1231) stal bývalý jeruzalémský král Jan z Brienne, který Balduina zároveň oženil se svou dcerou. Tento čin konstantinopolské diplomacie ovšem rozhořčil Ivana Asena natolik, že v návalu vzteku prý roztrhal smlouvu, uzavřenou jeho strýcem Kalojanem roku 1204, Také změnil svou politiku vůči Latinům – za svého spojence si vybral úhlavního nepřítele konstantinopolské říše, nikajského císaře Jana (Ioanna) III. Duku Vatatza, jenž přiznal Ivanu Asenovi carský (císařský) titul. Dále byl konstantinopolským ortodoxním patriarchou v exilu Germanem II. povýšen statut bulharské pravoslavné církve a tarnovský arcibiskup Joakim I. byl povýšen (roku 1234/1235) na patriarchu. Na schůzce obou pravoslavných císařů v Kallipoli bylo definitivně uzavřeno spojenectví proti Latinům. Zároveň byl dohodnut sňatek Asenovy dcery Heleny s dědicem nikajského trůnu Theodorem.\n\nIvan Asen se také vložil do záležitostí sousedního Srbska, kde byl roku 1233/1234 sesazen zeť Theodora Komnena Duky, král Štěpán Radoslav, a za nového krále byl arcibiskupem Sávou I. korunován jeho mladší bratr Štěpán Vladislav. Vladislavův strýc Sáva také novému panovníkovi opatřil choť – po jednáních mezi Ivanem Asenem II. a Sávou byla srbskému vládci dána za ženu Beloslava, dcera Ivana Asena II. Car měl nyní skrz svou ženu velký vliv na srbské záležitosti a vyvíjel na arcibiskupa, dosavadního ředitele státní politiky, velký tlak, který nakonec vedl k Sávově abdikaci. Po jeho odchodu ještě vzrostl Asenův vliv v Srbsku.\n\nV roce 1235 oblehla spojená bulharsko-nikajská vojska Konstantinopol. Město se však udrželo, Ivan Asen II. a Jan III. Vatatzes byli odraženi regentem Janem z Brienne. Ivan Asen pokus zopakoval o rok později, ale opět byl Jan z Brienne úspěšnější. Zanedlouho byl car nucen obrátit ve vztahu k Latinům. Z podnětu papeže Řehoře IX. (1227–1241) vyhlásili totiž uherští arcibiskupové nad Ivanem Asenem klatbu. Také na poli politickém bylo Bulharsko ohrožováno, protože nový uherský král Béla IV., syn a nástupce Ondřeje II., nepokračoval v otcově politice. V obavách z další války proti západním křesťanům zrušil car spojenectví s nikajským císařem Janem III. a vyžádal si svou dceru Helenu zpět. V průběhu bojů roku 1237 ovšem v Tarnovu zemřela na morovou nákazu Ivanova choť Anna, jeden ze synů a tarnovský patriarcha Joakim. Ivan Asen to vzal jako boží varování a obnovil přátelství s Janem Dukou Vatatzem. Ivan Asen se také usmířil s Theodorem Angelem, propustil ho a oženil se z jeho dcerou Irenou. V téže době (roku 1238) byla proti carovi papežem Řehořem IX. vyhlášena křížová výprava, ke které nakonec nedošlo. Ivan Asen II. zemřel 24. června 1241 a jím ze scény odešel velký panovník. Byla pohřben v kostele Čtyřiceti mučedníků ve Velikom Tarnovu.\n\nV době smrti Ivana Asena II. byla druhá bulharská říše na vrcholu moci. Naneštěstí pro carství, Ivanův nástupce, syn Anny Uherské, Kaliman Asen byl nezletilý a zanedlouho (1246) zemřel. Ani vláda Michaila Asena, druhého syna Ivana Asena II., taktéž nezletilého, nepřinesla říši stabilitu. Moc Bulharska byla oslabena jednak ztrátou autority na trůně, ale také vpádem Tatarů. Až na počátku 14. století se Todoru Svetoslavovi (1300–1321) se podařilo bulharskou říši stabilizovat.\n\nJméno Ivan Asen II přináší moře mys \"Ivan Asen\" Smith Island, Jižní Shetlandské ostrovy, Antarktida.\n\nAčkoliv Ivan Asen převzal Bulharsko v ekonomickém i hospodářském rozkladu, na konci vlády bylo díky Asenovým diplomatickým a válečnickým schopnostem Bulharsko obávanou mocností. Ivan Asen dokázal zjednat pořádek i doma, obnovil a posílil ústřední moc, jako první z bulharských panovníků začal razit mince, zlaté, měděné a stříbrné, které přispívaly k obchodu mezi Dubrovníkem a italskými republikami. Bylo škodou pro Bulharsko, že po Asenově smrti se stát pod vládou Ivanových slabých nástupců v podstatě rozpadl. Ivan Asen II. byl jeden z největších bulharských vládců vůbec.\n\n\n"}
{"id": "618850", "url": "https://cs.wikipedia.org/wiki?curid=618850", "title": "Michael Möllenbeck", "text": "Michael Möllenbeck\n\nMichael Möllenbeck (* 12. prosince 1969, Wesel, Severní Porýní-Vestfálsko) je bývalý německý atlet, jehož specializací byl hod diskem.\n\nTřikrát reprezentoval na letních olympijských hrách (Atlanta 1996, Sydney 2000, Athény 2004). Největšího úspěchu dosáhl na olympiádě v australském Sydney, kde ve finále obsadil výkonem 63,14 metru 10. místo. Mezi jeho největší úspěchy patří tři bronzové medaile, které postupně vybojoval na MS v atletice 2001 v Edmontonu, na ME v atletice 2002 v Mnichově a na světovém šampionátu 2005 v Helsinkách.\n\nNa Mistrovství světa v atletice 2003 v Paříži a na Mistrovství Evropy v atletice 2006 v Göteborgu obsadil páté místo.\n\nJeho osobní rekord z roku 2002 má hodnotu 67,64 m.\n\n"}
{"id": "618854", "url": "https://cs.wikipedia.org/wiki?curid=618854", "title": "Marina and the Diamonds", "text": "Marina and the Diamonds\n\nMarina Lambrini Diamandis (řecky: Μαρίνα-Λαμπρινή Διαμάντη) (* 10. říjen 1985, Brynmawr, Wales), známější pod svým uměleckým jménem MARINA (dříve Marina and the Diamonds), je velšská zpěvačka a skladatelka řeckého původu.\n\nJejí dřívější umělecké jméno, \"Marina and The Diamonds\", se skládalo z jejího křestního jména a překladu jejího příjmení, které v řečtině znamená \"diamanty\" (v angličtině diamonds). Jako \"diamanty\" se nadále přes změnu uměleckého jména označují její fanoušci.\n\nMarina Diamandis se narodila v Brynmawr, ve Walesu řeckému otci a velšské matce a vyrostla ve vesnici Pandy s rodiči a starší sestrou.\n\nDiamandis se ve věku osmnácti let odstěhovala do Londýna, kde navštěvovala taneční školu. V roce 2005 následoval jednoroční kurz zpěvu na Tech Music School. Poté se zapsala na studium hudby na University of East London, ve druhém ročníku ale přešla na Middlesex University, kterou však nedokončila. Prošla mnoha muzikálovými konkurzy včetně konkurzu na muzikál West End.\n\nPrvní demonahrávky produkovala na aplikačním softwaru Applu GarageBand.\nJejí debutové album \"The Family Jewels\" bylo uvedeno na trh 22. února 2010 a posléze se dostalo až na pátou příčku v UK Albums Chart. Byla také nominována na cenu kritiků na Brit Awards 2010 a zvítězila na MTW Europe Music Awards v kategorii \"Best UK & Irish Act\".\n\n27. dubna 2012 Marina vydala svou druhou studiovou desku s názvem \"Electra Heart\", na které se např. podíleli popoví producenti Dr. Luke, Denny Blanco nebo Diplo. \n\nV Česku vystoupila poprvé 16. září 2012 jako předkapela skupiny Coldplay.\n\nV březnu 2015 zpěvačka na trh vypustila své třetí album s názvem \"FROOT\", které celé sama napsala a s Davidem Kostenem spolupracovala na produkci. Témata této desky je dnešní společnost, láska a samota.\n\nDruhý koncert v České republice se konal 2. března 2016 v Praze. \n\nDiamandis na podzim 2017 představila svůj projekt \"Marina Book\". Jde o blog, kde zpěvačka probírá jak problémy dnešní společnosti, tak například i psychické problémy a budoucnost své tvorby. Ve stejném roce začala studovat psychologii na univerzitě. \n\nMarina na konci srpna 2018 přes Twitter oznámila, že opouští své umělecké jméno \"Marina and The Diamonds\" a mění ho na své křestní jméno \"Marina\". Zpěvačka také sdělila, že poslední dva roky pracovala na své čtvrté desce, která bude vydána v roce 2019. Dodala, že toto album považuje za své nejlepší. \n\nNa konci září 2018 Diamandis představila živě svou novou píseň \"Emotional Machine\".\n\nV listopadu 2018 Marina společně s britskou hudební skupinou Clean Bandit představila píseň Baby.\n\n8. února 2019 vyšel hlavní singl Handmade Heaven z čtvrté desky.\n\n14. února 2019 Diamandis na svém Instagramu představila svou čtvrtou desku \"LOVE + FEAR\". Album je rozděleno do dvou kolekcí písní (LOVE a FEAR), obě kolekce obsahují 8 písní a tvoří album s 16 nahrávkami. Album bude vydáno 26. dubna 2019. \n\n\n"}
{"id": "618857", "url": "https://cs.wikipedia.org/wiki?curid=618857", "title": "Arrondissement Lannion", "text": "Arrondissement Lannion\n\nArrondissement Lannion je francouzský arrondissement ležící v departementu Côtes-d'Armor v regionu Bretaň. Člení se dále na 7 kantonů a 60 obcí.\n\n"}
{"id": "618860", "url": "https://cs.wikipedia.org/wiki?curid=618860", "title": "Underwood &amp; Underwood", "text": "Underwood &amp; Underwood\n\nUnderwood & Underwood byl jedním z prvních výrobců a distributorů stereoskopických a jiných fotografických obrazů, později se stal průkopníkem v oblasti fotografické zpravodajské agentury.\n\nSpolečnost byla založena v roce 1882 v Ottawě v Kansasu dvěma bratry, Elmerem Underwoodem (1859 Fulton County, Illinois - 1947 St. Petersburg, Florida) a Bertem Eliasem Underwoodem (1862 Oxford, Illinois - 1943 Tucson, Arizona). Odstěhovali se do Baltimoru a následně do New Yorku v roce 1891. V roce 1920 firma prodala většinu svých katalogových stereofotografií společnosti Keystone View Company. Firma svou činnost ukončila ve 40. letech 20. století.\n\nV roce 1910 společnost Underwood & Underwood vstoupila do oblasti zpravodajské fotografie, kvůli čemuž snížila produkci stereofotografií až do začátku první světové války. Celkem firma vyprodukovala mezi 30 000 a 40 000 stereographických titulů. V roce 1920 byla výroba přerušena a firma prodala negativy, akcie a práva na své stereografie společnosti Keystone.\n\nFotografie geografických zajímavostí ze svých cest firmě dodával James Ricalton.\n\nMezi 1924 a 1925 pořídila agentura letecké fotografie měst Miami a Miami Beach. Přibližně 400 fotografií dokumentovalo první stavební boom nově se rozvíjejících metropolí před ničivým hurikánem v roce 1926 (Great Miami Hurricane).\n\n\n"}
{"id": "618879", "url": "https://cs.wikipedia.org/wiki?curid=618879", "title": "Bernard Lamitié", "text": "Bernard Lamitié\n\nBernard Lamitié (* 27. června 1946, Paříž) je bývalý francouzský atlet, jehož hlavní disciplínou byl trojskok.\n\nV roce 1972 skončil sedmý na halovém ME v Grenoble a reprezentoval na letních olympijských hrách v Mnichově, kde ve finále obsadil výkonem 16,27 metru 10. místo. O rok později na halovém evropském šampionátu v nizozemském Rotterdamu skončil na 8. místě. V roce 1974 vybojoval bronzovou medaili na halovém ME v Göteborgu. Později získal bronz na halovém ME 1976 v Mnichově, kde na stupních vítězů doplnil Rumuna Carola Corbu a Viktora Sanějeva ze Sovětského svazu a bronz také na halovém ME 1977 v San Sebastiánu.\n\nV roce 1976 na olympiádě v Montrealu měřil jeho nejdelší pokus ve finále 16,23 metru, což stačilo na 11. místo. Těsně pod stupni vítězů, na čtvrtém místě skončil na Mistrovství Evropy v atletice 1978 v Praze, na stadionu Evžena Rošického. Mezi jeho úspěchy patří také dvě zlaté medaile, které získal na Středomořských hrách (1975, 1979).\n"}
{"id": "618887", "url": "https://cs.wikipedia.org/wiki?curid=618887", "title": "Sytost (teorie barev)", "text": "Sytost (teorie barev)\n\nSytost či saturace znamená v teorii barev intenzivnost barvy neboli barevnost. Čím je více barva sytá, tím je vnímána jako živější. Méně syté barvy se naproti tomu zdají tlumené či zašedlé. 100% sytost znamená, že jde o čistou barvu bez příměsi černé a bílé, 0% sytost představuje čistou kombinaci černé a bílé.\n"}
{"id": "618892", "url": "https://cs.wikipedia.org/wiki?curid=618892", "title": "Sytost", "text": "Sytost\n\nTermín sytost nebo nasycenost se užívá ve více významech:\n\n\n"}
{"id": "618926", "url": "https://cs.wikipedia.org/wiki?curid=618926", "title": "Sborový dům Milíče z Kroměříže", "text": "Sborový dům Milíče z Kroměříže\n\nSborový dům Milíče z Kroměříže je církevní a společenské centrum na pražském Jižním Městě, na okraji sídliště Litochleby a parku u Chodovské tvrze, na území Chodova. Patří sboru Českobratrské církve evangelické na Jižním městě, adresou Donovalská 2331/53. Bylo vybudováno v letech 2003–2006. Věž dává stavbě rysy kostela. Sborový dům těsně přiléhá k budově mateřské školy, která do roku 2007 sloužila jako azylové centrum.\n\nNěkdejšímu spořilovskému evangelickému sboru sloužil od roku 1958 sborový dům na kraji Dolních Roztyl a Spořilova. Ten však po výstavbě sídlišť na Spořilově a Jižním Městě přestával kapacitou i umístěním postačovat. Už koncem 80. let sbor uvažoval postavit za podpory nizozemského sboru v Rijwijku nový sborový dům v oblasti Jižního Města. Po roce 1989 se společně s místním zastupitelstvem podařilo vytipovat vhodné místo, avšak z různých důvodů ze záměru prozatím sešlo.\n\nV 90. letech se evangelický sbor účastnil též aktivit ekumenického centra, které na Jižním Městě provozovala římskokatolická farnost v objektu bývalé mateřské školy. Spolek pro výstavbu ekumenického centra prosadil v září 1999 do územního plánu hlavního města Prahy výstavbu ekumenického centra v Centrálním parku u stanice metra Háje, jednotlivé církve si však v té době již hledaly vlastní prostory a původní záměr tak zůstal jen na bedrech římskokatolické církve, která tam vybudovala Komunitní centrum Matky Terezy (otevřeno 2007).\n\nNa jaře 1999 (podle jiného zdroje v roce 2001) navrhlo Azylové centrum na Chodově, s nímž sbor intenzivně spolupracuje od poloviny roku 1998, aby sborový dům byl postaven v jeho areálu. V roce 2000 staršovstvo sboru opět přijalo usnesení postavit kostel. 30. synod ČCE o záměru jednal v květnu 2001 a podpořil jej. K záměru se stavěli vstřícně i oficiální představitelé městské části Praha 11 a hlavního města Prahy; rada městské části poskytla pro stavbu smlouvou uzavřenou počátkem ledna 2000 výhodný dlouhodobý pronájem pozemku. 25. dubna 2002 bylo vydáno rozhodnutí o umístění stavby, 19. září 2002 stavební povolení. Výběrového řízení na hrubou stavbu se účastnilo 9 firem, zvítězila firma Teltras a. s., s níž byla 14. listopadu 2002 uzavřena smlouva o dílo v celkové hodnotě 13 142 116 Kč. Základní kámen byl usazen do zdiva přízemí budovy 30. března 2003, výstavba začala již v únoru. Hrubá stavba měla být podle původního plánu dokončena v červenci 2003 (slavnostně byla skončena 24. září 2003, další fáze měla začít na jaře 2004), dokončovací práce byly plánovány do prosince 2004. Dům byl slavnostně otevřen 7. a 8. října 2006.\n\nPůvodní sborový dům a faru na Spořilově prodala ČCE v roce 2003 Křesťanským sborům; výtěžek z prodeje (5,5 milionu) byl využit na hrubou stavbu nového sborového domu. Z vlastních zdrojů přidal sbor CČE Praha 4 Spořilov-Jižní Město ještě 1,2 milionu, přispělo též ústředí církve a jiné pražské sbory (dohromady asi 1 milion), zahraniční církve a příznivci (z Bavorska i celého Německa, Skotska, Švýcarska, Velké Británie, USA, Nizozemska i odjinud), Magistrát hlavního města Prahy (v roce 2002 přidělil 150 tisíc Kč z fondu na opravy a rekonstrukce církevních objektů), Státní fond životního prostředí (příspěvek na tepelné čerpadlo) i Konto Bariéry Nadace Charty 77 na výtah pro bezbariérový přístup. Původní rozpočet stavby činil necelých 28 milionů Kč.\n\nAutorem stavby je akad. arch. Jiří Veselý.\n\nDům je dvoupatrový, částečně podsklepený a s využitelným podkrovím. Jádrem je hlavní sál tvaru kruhové výseče se stolem ve středu kruhu a soustřednými řadami sedaček, pro shromažďování sboru a bohoslužby. Kapacita sálu je 170 míst, při stolové úpravě 120 míst. Při okraji sálu je prostor pro křty, varhany a kruchta. Z jihozápadu přiléhá dvoupodlažní čtyřpokojový byt duchovního s pracovnou a samostatně vybaveným pokojem pro ubytování hosta, ze severovýchodu prostory pro další činnosti sboru (v přízemí vstupní hala s recepcí, klubovna připojitelná k sálu, šatna, sanitární vybavení, kuchyně, v patře další klubové místnosti). V suterénu je hospodářské a technické zázemí bytu a klubovna pro sborovou mládež včetně prostoru pro sklad sportovních a turistických potřeb. V podkroví je vzduchotechnické zařízení a skladovací prostory. Dominantou domu je věž, v němž se nachází schodiště spojující všechny úrovně od suterénu až po podkroví. Vedle věže je umístěn výtah.\nTvary budovy reflektují oblý tvar Chodovské tvrze i pravoúhlý půdorys azylového centra.\n\nProjekt si kladl za cíl vytvořit prostor setkávání pro lidi hledající duchovní zakotvení, lidi v sociální nouzi, osamělé, staré či nemocné, lidi hledající smysluplné využití volného času (zejména děti a mládež), angažovaným místním lidem, kteří chtějí nabízet služby nebo kulturní akce pro druhé, a v poslední řadě též členů evangelické církve na Jižním Městě a Spořilově. Na programech hodlal investor spolupracovat s občanským sdružením Společnou cestou (provozovatel azylového centra), se skautským střediskem č. 38 a s Kulturním zařízením Chodovská tvrz.\n\nV domě se konají pravidelné nedělní bohoslužby CČE, biblické hodiny a hovory o víře, ale i různé kulturně-společenské akce. V květnu 2008 začalo v areálu působit mateřské centrum Pramínek.\n\n"}
{"id": "618965", "url": "https://cs.wikipedia.org/wiki?curid=618965", "title": "Zátiší (Praha)", "text": "Zátiší (Praha)\n\nZátiší je vilová čtvrť v údolí Zátišského potoka v Praze. Vznikla v poslední čtvrtině 19. století jako sezonní rekreační osada Pražanů. Do roku 1921 byla součástí obce Modřany, k 1. lednu 1922 byla připojena ke katastrálnímu území Hodkovičky a i s ním připojena k Praze.\n\nOblast se koncem 19. století stala oblíbeným výletním místem Pražanů, ti si zde stavěli rekreační vily a vzniklo zde i mnoho restaurací, například restaurace s názvem V zátiší, od níž se zřejmě název přenesl na celou osadu. Jedná se zejména o oblast dnešních ulic V Zátiší (název od roku 1925), V lučinách (pojmenovaná 1952) a Na dlouhé mezi, ale až do roku 1938 se název ulice V Zátiší vztahoval i na dnešní ulici V mokřinách, vedoucí až k centru Hodkoviček.\n\nV roce 1899 charakterizoval učitelský kolektiv autorů Zátiší jako nedávno vzniklou roztomile položenou letní vilovou čtvrť s úhlednými i skvostnými budovami a restauracemi, která se stala milým útulkem Pražanů příjemnými procházkami ve svěží zeleni luk.\n\nV roce 1929 jsou v osadě uváděny Šubert-Rücklovy sluneční lázně, hotel Jiroušek, restaurace v Myslivně (u Rytířů), restaurace u Korostenských, rybník a farma.\n\nHoteliér ze Zátiší František Jiroušek zavedl v únoru 1927 autobusovou linku z Jungmannova náměstí do Zátiší. V roce 1929 získal licenci pro linku Braník–Hodkovičky a později jezdil také až do Modřan. V současné době přímo do centra Zátiší veřejná doprava nejezdí, ale autobusová linka 121 jezdí po blízké Klánově ulici; nejbližší zastávka nese název Klánova, o dvě zastávky východněji leží v ulici Nad koupadly i zastávka s názvem V Zátiší. Ve směru od Modřan je přístup například od zastávky Zátišská.\n\nNa západním konci Zátiší se v ulici Na dlouhé mezi č. o. 19 nachází Diagnostický ústav a Středisko výchovné péče Hodkovičky, zaměřený na psychosociální problémy zejména dívek ve věku 15–18 let, včetně mladistvých matek.\n\nAčkoliv jižní hranici Hodkoviček s Kamýkem tvoří ulice Na dlouhé mezi a navazující úsek ulice V lučinách, takže Zátišský potok a louky v jeho nivě již patří ke Kamýku, tradičně jsou považovány za součást Hodkoviček i Zátiší. Na území Kamýku leží i retenční nádrž Hodkovičky, v těsné blízkosti prvních vil v Zátiší. Na hranici Hodkoviček a Kamýku podél ulice V lučinách, mezi retenční nádrží Hodkovičky a bývalou restaurací U Zlatého bažanta, stojí chráněné památné stromořadí dubů letních, které nechal kolem roku 1880 vysadit továrník Hans Kropf, původem z Děčína, též majitel nedaleké zdobné vily Lalotta.\n\nAdresu v Hodkovičkách uvádí i soukromé sanatorium pro léčbu neplodnosti Pronatal, ležící na levém břehu Zátišského potoka na území Kamýku; přístup do něj je přes Zátiší slepou odbočkou z ulice Na dlouhé mezi.\n\n"}
{"id": "618966", "url": "https://cs.wikipedia.org/wiki?curid=618966", "title": "Ostrov Markéta", "text": "Ostrov Markéta\n\nOstrov Markéta je přírodní památka v okrese Tábor. Nachází se v Táborské pahorkatině, 1 km jižně od Plané nad Lužnicí.\n\nPředmětem ochrany je starý lesní porost s malou populací silně ohroženého hvozdíku pyšného pravého na ostrově uprostřed rybníka Hejtman. Smíšený les na ostrůvku je tvořený dubem letním, borovicí lesní, smrkem ztepilým a lípou malolistou, vysazeny tu byly i severoamerické druhy dub červený, borovice vejmutovka a douglaska tisolistá, v bylinném patře dále roste ostřice třeslicovitá, hadí mord nízký, zvonek klubkatý či konvalinka vonná. Pobřeží ostrova lemují rákosiny a porosty vysokých ostřic. Na ostrově hnízdí 90 − 110 párů volavky popelavé (jediná známá kolonie na Táborsku). V roce 2008 zde bylo na dvou hnízdech poprvé zaznamenáno i hnízdění ohroženého kormorána velkého. Z dalších ptáků se na rybníku vyskytují kachna divoká, polák velký, polák chocholačka, potápka malá, potápka roháč, vzácně též kvakoš noční a bukáček malý. Území lze navštívit pouze přes provoz Rybářství Tábor a.s., středisko Strkov po úzké šíji a tudíž je veřejnosti nepřístupné.\n"}
{"id": "618990", "url": "https://cs.wikipedia.org/wiki?curid=618990", "title": "Kristina Saská", "text": "Kristina Saská\n\nKristina Saská (24. září 1461, Torgau – 8. prosince 1521, Odense) – jako manželka krále Jana I. Dánského královna Kalmarské unie, jež spojovala Dánsko, Norsko a Švédsko.\n\nKristina byla nejstarší z dětí \"Ernsta Saského\" a jeho manželky \"Isabely Bavorské\". Jejím bratrem byl Fridrich III. Saský.\nDne 6. září roku 1478 se Kristina provdala za dánského korunního prince, třetího syna krále Kristiána I., pozdějšího krále Jana I. Dánskou královnou byla korunována v Kodani v roce 1483, současně měla i titul švédské královny, ale kvůli opozici Stena Sture staršího ho fakticky získala až v roce 1497 a teprve roku 1499 byla korunována v Uppsale.\n\nV této době procházela Kalmarská unie značnými turbulencemi. V roce 1500 se královský dvůr přesunul do Odense před morem, který vypukl v Kodani. 1501 Švédové povstali proti Janovi, který prchl ze Stockholmu a nechal Kristinu na stockholmském hradě, který oblehly Sturovy jednotky. Kristina statečně odolávala 8 měsíců, ale 9. května 1502, tři dny předtím, než se král vrátil z Dánska s pomocnou flotilou, se musela vzdát. Z 1000 mužů posádky zůstalo pouze 70 naživu, z toho 60 raněných. Královně měl být zaručen volný pohyb, ale přesto musela rok strávit v klášteře ve Vadsteně, dokud nebyla manželem osvobozena. Po návratu do Dánska v říjnu roku 1503 žila odděleně od svého manžela s vlastním dvorem v Næsbyhovedu v Odense.\n\nKristina byla žena velmi zbožná, se silným vztahem ke katolické víře. Založila dva ženské kláštery, jeden v Kodani a druhý v Odense. Byla podporovatelkou literatury a sakrálního umění.\n\nPo smrti krále Jana v roce 1513 žila královna Kristina na zámku Næsbyhovet v Odense. Zde také 8. prosince roku 1521 v 59 letech věku zemřela a byla pochována v místní katedrále sv. Knuta po boku svého manžela, pod okázalým náhrobkem s jejich vyobrazením, který nechala vybudovat.\n\nZ manželství královny Kristiny a krále Jana vzešlo šest potomků – pět synů a dcera, z nichž však pouze třetí syn – následník trůnu a dcera se dožili dospělosti:\n\n"}
{"id": "619007", "url": "https://cs.wikipedia.org/wiki?curid=619007", "title": "Boeing E-6 Mercury", "text": "Boeing E-6 Mercury\n\nBoeing E-6 Mercury (dříve E-6 Hermes) je americké vojenské letadlo, které působí jako vzdušné velitelské stanoviště a komunikační spojovací centrum v době krize. Vzniklo přizpůsobením civilního letounu Boeing 707-320 společností Boeing Integrated Defense Systems.\n\nPůvodní letoun E-6A byl komunikačním spojovacím letounem, který vstoupil do služeb US Navy v srpnu 1989, kde nahradil letoun EC-130Q. Přenášel pokyny od vládních autorit USA směrem k flotile ponorek, které byly vybaveny balistickými raketami. Tyto mise jsou známy pod pojmem TACAMO (Take Charge and Move Out). Model E-6B, který vstoupil do služby v říjnu 1998 si tuto roli ponechal, ale navíc může sloužit i jako velitelské a kontrolní stanoviště pro střely umístěné na zemi a pro bombardéry s jadernou výzbrojí. Letoun E-6B nahradil letouny amerického letectva Boeing EC-135C v jejich roli v rámci operace \"Looking Glass\", poskytující velení a řízení amerických jaderných sil v době, kdy pozemní velitelství by byla nefunkční (např. by byla zničena).\n\nPodobně jako E-3 Sentry AWACS, je letoun E-6 Mercury upravená verze komerčního letounu Boeing 707-320. V současné době existuje jen jedna verze letounu E-6 a to verze E-6B. E-6B je vylepšená verze letounu E-6A, která nyní zahrnuje i část pro řízení boje a má v kokpitu nové letové přístroje, které nahradily stárnoucí kokpit ve stylu 70. let moderním pilotním prostorem. Tyto úpravy značně zlepšují práci pilota a šetří i nemalé náklady spojené s provozem letounu.\n\nPrvní E-6A přijalo US Navy v srpnu 1989, do roku 1992 obdrželo postupně 16 letounů. První letoun E-6B byl přijat v prosinci 1997 a celá flotila letounů E-6 byla upravena na standard E-6B do 1. prosince 2006.\n\nLetouny slouží pod kódovým označením \"Looking Glass\" („Zrcátko“), což je vzdušné velitelské stanoviště Velitelství strategických sil USA (USSTRATCOM), navržené tak, aby mohlo převzít úlohu Centra globálních operací (Global Operations Center/GOC), které je umístěno na letecké základně Offutt v Nebrasce, pokud by bylo toto velitelství zničeno nebo nebylo schopné komunikovat se strategickými silami. Označení zrcátko je použito, protože letouny „zrcadlí“ schopnosti GOC v ovládání jaderných sil.\n\n\"Technické údaje pocházejí z „US NAVY Fact File“ na stránkách US NAVY\"\n\n\n\n"}
{"id": "619013", "url": "https://cs.wikipedia.org/wiki?curid=619013", "title": "Rosalind Franklinová", "text": "Rosalind Franklinová\n\nRosalind Elsie Franklinová (25. července 1920 Notting Hill – 16. dubna 1958 Chelsea) byla anglická biofyzička, chemička a bioložka, která se zabývala především rentgenovou krystalografií. Přispěla velkou měrou k objasnění molekulární struktury DNA, RNA, virů, uhlí a grafitu.\n\nStudovala na jedné z mála dívčích škol, kde se vyučovala fyzika a chemie. Díky tomu pak mohla studovat na Cambridgské univerzitě a zabývat se mikroskopickou strukturou virů, uhlí a nakonec i molekulami, které přenáší dědičnou informaci - DNA.\n\nFranklinová je nejlépe známa svou prací na difrakčních obrazech DNA, které byly následně použity k správnému určení struktury DNA Watsonem a Crickem. Franklinová však sama zřejmě rozpoznala strukturu DNA, nicméně Watson a Crick ve své slavné práci z roku 1953 její příspěvek zmínili pouze několika slovy. Její zásluhy byly rozpoznány až ke konci 60. let. Po práci na DNA vedla Franklinová také výzkum na poli virologie. Zemřela však v 37 letech na rakovinu vaječníku.\n"}
{"id": "619028", "url": "https://cs.wikipedia.org/wiki?curid=619028", "title": "Kostel Panny Marie Pomocnice křesťanů", "text": "Kostel Panny Marie Pomocnice křesťanů\n\nKostelů zasvěcených Panně Marii Pomocnici křesťanů je více:\n\na další…\n\n"}
{"id": "619037", "url": "https://cs.wikipedia.org/wiki?curid=619037", "title": "Socha Krista Krále", "text": "Socha Krista Krále\n\nSocha Krista Krále je nejvyšší socha Ježíše Krista na světě (pokud se do výšky sochy započítává i koruna). Nachází se v Polsku, ve městě Świebodzin.\n\nSochu si roku 2000 objednala diecéze zelenohorsko-gorzowská. Socha je vysoká 52 m a váží 440 tun. Slavnostně byla odhalena 21. listopadu 2010.\n\nPamátník je postavený na ul. Sulechowskiej v Świebodzinĕ na 16m vysokém návrší z kamenů a suti. Pomník má výšku 36 metrů (s korunou) a je postaven z vláknobetonu vyztuženého ocelovou výztuží. Koruna, která je celá pozlacená, má v průměru 3,5 metru a je 3 metry vysoká. Hlava Krista je 4,5 m vysoká a váží 15 tun. Každá ruka je 6 metrů dlouhá a vzdálenost mezi konci prstů činí 24 m.\n\nAutorem je sochař Mirosław Kazimierz Patecki.\n\n\n"}
{"id": "619055", "url": "https://cs.wikipedia.org/wiki?curid=619055", "title": "Arrondissement Guingamp", "text": "Arrondissement Guingamp\n\nArrondissement Guingamp je francouzský arrondissement ležící v departementu Côtes-d'Armor v regionu Bretaň. Člení se dále na 12 kantonů a 90 obcí.\n\n"}
{"id": "619078", "url": "https://cs.wikipedia.org/wiki?curid=619078", "title": "Jon-pchjong", "text": "Jon-pchjong\n\nJon-pchjong je skupina ostrovů v Žlutém moři patřících Jižní Koreji. Leží zhruba 80 kilometrů na západ od Inčchonu ve vzdálenosti 12 kilometrů od pobřeží Severní Koreje. Hlavní ostrov, který má plochu 7,01 km a v roce 1999 měl 1 176 obyvatel, je taktéž často zjednodušeně nazýván Jon-pchjong.\n\nOstrovy leží v těsné blízkosti sporné námořní hranice mezi Severní a Jižní Koreou. Severní Korea hlavní ostrov 23. listopadu 2010 ostřelovala.\n\n"}
{"id": "619087", "url": "https://cs.wikipedia.org/wiki?curid=619087", "title": "Toy Dolls", "text": "Toy Dolls\n\nToy Dolls jsou anglická punková skupina založená v roce 1979. Ačkoliv jsou s punk rockem spojeny spíše agresivní hudba i texty, tak Toy Dolls pracují se smyslem pro legraci; (např. skladby jako \"Yul Brynner Was A Skinhead\", \"My Girlfriend's Dad's A Vicar\" a \"James Bond Lives Down Our Street\"). Dále jejich skladby často obsahují náslovný rým (např. \"Peter Practice's Practice Place\", \"Fisticuffs in Frederick Street\", \"Neville is a Nerd\"). V roce 2010 skupina vystoupila na českém punkovém festivalu Pod Parou v Moravské Třebové.\n\n\n"}
{"id": "619092", "url": "https://cs.wikipedia.org/wiki?curid=619092", "title": "Seznam lužickosrbských spisovatelů", "text": "Seznam lužickosrbských spisovatelů\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "619109", "url": "https://cs.wikipedia.org/wiki?curid=619109", "title": "Michael March", "text": "Michael March\n\nMichael March (* 1946 New York) je americký spisovatel, básník a publicista žíjící od roku 1996 v Praze. Je zakladatelem a prezidentem mezinárodního Festivalu spisovatelů Praha (Prague Writers' Festival), který vznikl v roce 1991. Je členem mezinárodní společnosti Consciousness.\n\nJeho básně byly přeloženy do češtiny, arabštiny, řečtiny, němčiny, rumunštiny, bulharštiny, srbštiny, portugalštiny, španělštiny a francouzštiny.\n\nNarodil se v New Yorku, kde vystudoval historii na Columbia College. Po studiích působil v alternativním Fusion Magazine. Poté, co se v sedmdesátých letech přestěhoval do Londýna, založil koncem sedmdesátých let Covent Garden Readings, která přivedla do Arts Theatre a Donmar Warehouse Theatre básníky ze střední a východní Evropy. V roce 1989 March představil Child of Europe Readings v londýnském National Theatre, na nichž vystupovali básníci z komunistických zemí. Založil East European Forum, jež slavnostně otevřel tehdejší prezident Václav Havel.\n\n\n\n\n"}
{"id": "619120", "url": "https://cs.wikipedia.org/wiki?curid=619120", "title": "Getsemanka", "text": "Getsemanka\n\nGetsemanka je přírodní rezervace vyhlášená roku 2013 namísto původních rezervací Getsemanka I. a II. Nachází se v katastrálních územích Hutě pod Třemšínem a Věšín. Důvodem ochrany jsou fragmenty přirozených porostů horských bučin, olšin a suťových lesů včetně reprezentativních druhů lišejníků, rostlin a živočichů.\n\nV lokalitě roste několik druhů lišejníků a kriticky ohrožená houba cecatka chřástnatá \"(Thelotrema lepadinum).\" Dále lze jmenovat dutohlávku horskou \"(Cladonia stellaris),\" která byla dosud nalezena v Čechách pouze na Šumavě a v Brdech.\n\nZe savců se v rezervaci běžně vyskytuje jelen evropský \"(Cervus elaphus),\" lokalita je součástí teritoria rysa ostrovida \"(Lynx lynx).\"\n\n\n"}
{"id": "619126", "url": "https://cs.wikipedia.org/wiki?curid=619126", "title": "Arrondissement Saint-Brieuc", "text": "Arrondissement Saint-Brieuc\n\nArrondissement Saint-Brieuc je francouzský arrondissement ležící v departementu Côtes-d'Armor v regionu Bretaň. Člení se dále na 21 kantonů a 122 obcí.\n\n"}
{"id": "619130", "url": "https://cs.wikipedia.org/wiki?curid=619130", "title": "Steve Larmer", "text": "Steve Larmer\n\nSteve Donald Larmer (* 16. června 1961, Peterborough, Ontario, Kanada) je bývalý kanadský hokejista.\n\nJako junior hrával za Peterborough Petes a Niagara Falls Flyers v OMJHL. Draftován do NHL byl v roce 1980 Chicagem Black Hawks z celkově 120. místa. Debutoval v následující sezóně, ale většinou hrával v AHL. Výrazněji se v NHL prosadil v sezóně 1982/1983, kdy v 80 utkáních zaznamenal 43 gólů a celkem 90 bodů, získal Calder Trophy pro nejlepšího nováčka a zvolen do NHL All-Rookie Teamu nejlepších nováčků. V Chicagu odehrál většinu své kariéry, v letech 1982–1993 v jejich dresu odehrál 884 utkání v řadě , což je rekord NHL v počtu utkání bez přerušení v jednom týmu a třetí nejdelší série celkově. V letech 1990 a 1991 byl nominován pro utkání hvězd NHL.\nSvé poslední dvě sezóny v NHL odehrál od roku 1993 za New York Rangers, se kterými získal v\nroce 1994 Stanley Cup. Ve své poslední sezóně překonal hranici tisíce bodů v základní části NHL, celkově zaznamenal 1012 bodů v 1006 utkáních.\n\nReprezentoval Kanadu na Kanadském poháru 1991, kde vyhrál soutěž střelců (6 gólů) a byl druhý v produktivitě za Wayne Gretzkym. S kanadským týmem turnaj vyhrál.\n\n"}
{"id": "619142", "url": "https://cs.wikipedia.org/wiki?curid=619142", "title": "Veřejná politika", "text": "Veřejná politika\n\nVeřejná politika (anglicky \"public policy\") jsou záměrné aktivity a rozhodnutí vlády či jiných aktérů, která ovlivňují život společnosti. Termínu veřejná politika se užívá i k označení vědní disciplíny (\"public policy\" nebo \"policy science\"), která využívá přístupů a metod řady jiných společenských věd k analýze politických opatření či k jejich návrhu.\n\nVeřejná politika je prováděna v různých oblastech, proto bývá rozlišována řada rezortních politik:\n\nVeřejná politika je multidisciplinární vědou formující se od 60. letech 20. století z oborů, jako je sociologie, politologie, ekonomie, právní věda či veřejná správa. Veřejná politika je věda zaměřená na zkoumání procesů tvorby politiky a výstupů politiky. Zabývá se jednak obsahy politik, ale zároveň i příčinami a důvody (proč jsou politiky vytvářeny) a jejich důsledky a účinky (co může být důsledkem politických opatření). Zároveň se veřejná politika zajímá i o to, co by měli političtí aktéři činit. Zahrnuje tedy popisně-analytický přístup i praktické využití poznatků.\n\nV zahraničí je veřejná politika vyučována na většině velkých a prestižních univerzit (např. Harvard University, University of California at Berkeley, Stanfordova univerzita, Yale University, Oxfordská univerzita), v České republice nabízí studium veřejné politiky Karlova univerzita a Masarykova univerzita), na řadě dalších vysokých škol pak lze studovat blízké obory jako veřejnou správu (Česká zemědělská univerzita, Masarykova univerzita), sociální politiku Masarykova univerzita), Vysoká škola ekonomická, Slezská univerzita v Opavě), veřejnou ekonomiku Masarykova univerzita či hospodářskou politiku a správu (Univerzita Pardubice, Západočeská univerzita, Vysoká škola ekonomická, Vysoká škola finanční a správní).\n\n\n\n"}
{"id": "619152", "url": "https://cs.wikipedia.org/wiki?curid=619152", "title": "Niven", "text": "Niven\n\nPříjmení Niven nosí více různých osobností:\n\n"}
{"id": "619171", "url": "https://cs.wikipedia.org/wiki?curid=619171", "title": "Helene Hegemannová", "text": "Helene Hegemannová\n\nHelene Hegemannová (* 19. února 1992 ve Freiburgu) je německá spisovatelka, režisérka a herečka. Její románový debut \"Axolotl Roadkill\" (2010) byl nominován na literární cenu knižního veletrhu v Lipsku, následně ovšem rozpoutal bouřlivou diskusi na téma plagiátorství versus intertextualita, protože se ukázalo, že autorka jako inspiraci použila jiné existující texty, např. blogy, texty písní a podobně.\nHegemannová vyrůstala se svou rozvedenou matkou, která pracovala jako grafička a malířka v Bochumi. Po matčině smrti se třináctiletá Hegemannová přestěhovala ke otci Carlu Hegemannovi do Berlína. V tomto věku se také začala věnovat psaní. Pozornost si získala svým blogem.\n\nJejí divadelní hra \"Ariel 15\" byla v roce 2007 úspěšně uvedena na experimentální scéně v Berlíně, nadšeně přijata kritikou a rok poté zpracována jako rozhlasová hra. \n\nV témž roce – 2008 – se do německých kin dostal film \"Torpedo\", který sama natočila podle vlastního scénáře (sepsaného ve čtrnácti). Mladá režisérka dostala významnou cenu Maxe Ophülse pro začínající filmové tvůrce. \n\nV roce 2009 si Hegemannová zahrála jednu z hlavních rolí v epizodním filmu \"Deutschland 09\".\n\nV současnosti žije v Berlíně.\n\n\n\n\n\n"}
{"id": "619173", "url": "https://cs.wikipedia.org/wiki?curid=619173", "title": "Avery", "text": "Avery\n\nPříjmení Avery nosí více různých osobností:\n\n\n"}
{"id": "619186", "url": "https://cs.wikipedia.org/wiki?curid=619186", "title": "Praha 16 (1949)", "text": "Praha 16 (1949)\n\nPraha 16 bylo v letech 1949–1960 označení městského obvodu hlavního města Prahy, který zahrnoval část Smíchova a dále Radlice, Hlubočepy a Malou Chuchli.\n\nZákladem pro vznik obvodu Praha 16 byl dosavadní obvod Praha XVI (od roku 1947 nazvaný Praha XVI – Smíchov), který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 16 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od obvodu Praha XVI se jeho vymezení liší tím, že je menší o část Smíchova, která společně s dosavadním obvodem Praha XVII – Košíře vytvořila nový obvod Praha 4. Od 11. dubna 1960 zákon č. 36/1960 Sb. vymezil v Praze 10 obvodů, přičemž území dosavadního obvodu Praha 16 se stalo jádrem nového obvodu Praha 5. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Smíchov, Radlice a Hlubočepy do městské části Praha 5, Malou Chuchli do městské části Praha-Velká Chuchle.\n\n"}
{"id": "619193", "url": "https://cs.wikipedia.org/wiki?curid=619193", "title": "Praha 15 (1949)", "text": "Praha 15 (1949)\n\nPraha 15 bylo v letech 1949–1960 označení městského obvodu hlavního města Prahy, který zahrnoval Braník, Podolí, část Hodkoviček a část Krče. \n\nZákladem pro vznik obvodu Praha 15 byl dosavadní obvod Praha XV (od roku 1947 nazvaný Praha XV – Braník), který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 15 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od obvodu Praha XV se jeho vymezení liší tím, že je menší o část Hodkoviček a rozšířen o část Krče – obě změny se týkají hranice se sousedním obvodem Praha XIV - Nusle transformovaného na obvod Praha 14. Od 11. dubna 1960 zákon č. 36/1960 Sb. vymezil v Praze 10 obvodů, přičemž území dosavadních obvodů Praha 14 a Praha 15 se stalo jádrem nového obvodu Praha 4. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Braník, Podolí, Hodkovičky i Krč do městské části Praha 4. \n\nObvodní národní výbor v Praze 15 v roce 1954 sídlil v domě č.p. 777 na dnešním Branickém náměstí, tehdy byla ovšem adresa uváděna podle ulice \"Ve Studeném\" - její dolní část se nyní jmenuje \"Vrbova\" . Později tato budova sloužila Oblastní vojenské správě pro Prahu - jih a nyní slouží Archivu bezpečnostních složek.\n\n"}
{"id": "619194", "url": "https://cs.wikipedia.org/wiki?curid=619194", "title": "Johnson County", "text": "Johnson County\n\nJohnson County je název dvanácti okresů ve Spojených státech amerických:\n"}
{"id": "619197", "url": "https://cs.wikipedia.org/wiki?curid=619197", "title": "Ústav pro výzkum společenského vědomí a vědeckého ateismu ČSAV", "text": "Ústav pro výzkum společenského vědomí a vědeckého ateismu ČSAV\n\nÚstav pro výzkum společenského vědomí a vědeckého ateismu ČSAV vznikl 1. července 1983 sloučením Ústavu vědeckého ateismu ČSAV a Psychologické laboratoře ČSAV. Stal se střediskem vědeckovýzkumné činnosti ČSAV v oblasti vědeckého ateismu a filozofických, sociologických a psychologických výzkumů společenského a individuálního vědomí. V roce 1990 byl přejmenován na Ústav společenského vědomí ČSAV a v roce 1991 zrušen.\n\nŘeditelem ústavu byl doc. PhDr. Ivan Hodovský, DrSc. Ústav byl rozčleněn na následující oddělení:\n"}
{"id": "619203", "url": "https://cs.wikipedia.org/wiki?curid=619203", "title": "Ústav vědeckého ateismu ČSAV", "text": "Ústav vědeckého ateismu ČSAV\n\nÚstav vědeckého ateismu ČSAV byl jedním z ústavů Československé akademie věd. Ústav vznikl reorganizací dřívějšího Kabinetu pro filozofii ČSAV. Zabýval se výzkumem soudobých forem religiozity a rozvojem teorie vědeckého ateismu. V roce 1983 byl společně s Psychologickou laboratoří ČSAV v Brně přeměněn na Ústav pro výzkum společenského vědomí a vědeckého ateismu ČSAV.\n\nŘeditelem ústavu byl Jiří Loukotka, od roku 1981 Ivan Hodovský. Vedoucím sociologického oddělení ústavu byl Stanislav Hubík. V ústavu působili také Aleš Sekot, Jan Zouhar, Josef Karola, Jiří Svoboda, Karel Hlavoň, Jaroslav Hroch, František Cinoldr, Milan Daňhel a Václav Vyšohlíd.\n\n"}
{"id": "619210", "url": "https://cs.wikipedia.org/wiki?curid=619210", "title": "Dokeská pahorkatina", "text": "Dokeská pahorkatina\n\nDokeská pahorkatina je geomorfologickým podcelkem jižní a jihozápadní části Ralské pahorkatiny. Území o rozloze 753 km je převážně součástí okresu Česká Lípa v Libereckém kraji, v menší míře i sousedních okresů Mělník, Litoměřice a Mladá Boleslav. Nejvyšším vrcholem je Vlhošť (614 m), nejnižší je na východě tok Labe (145 m).\n\nJe to členitá pahorkatina, tvořená svrchnokřídovými pískovci, písčitými slínovci, slínovci a vápnitými jílovci a třetihorními vulkanity. Vyhraněný strukturně denudační povrch, místy neotektonicky porušený, charakterizovaný sedimentárními strukturními stupňovinami, strukturními a tektonickými kotlinami, kaňonovitými údolími, neovulkanickými suky a četnými tvary zvětrávání a odnosu pískovců.\n\nČeskolipsko je zahrnováno do tří subprovincií České vysočiny: Česká tabule, Krkonošsko-jesenická subprovincie a Krušnohorská subprovincie.\nSoučástí České tabule je Ralská pahorkatina (dle členění zavedeného Jaromírem Demkem VIA–1), která má dva podcelky: Dokeská pahorkatina (VIA–1A) a Zákupská pahorkatina (VIA–1B).\n\nTyto podcelky se dělí do menších okrsků. Dokeská pahorkatina jich má pět:\nKompletní geomorfologické členění celé Ralské pahorkatiny uvádí následující tabulka:\nNa území Dokeské pahorkatiny působí CHKO Kokořínsko a CHKO České středohoří. Je zde řada chráněných lokalit, NPP Peklo, PP Kaňon potoka Kolné, NPR Novozámecký rybník, NPP Swamp, NPR Břehyně - Pecopala, PR Velký a Malý Bezděz, PR Kokořínský důl, PP Špičák u Střezivojic, PP Husa.\n\nUvedena je drtivá většina kopců nad 450 metrů.\n\n\nPodrobný seznam hor a kopců podle nadmořské výšky a prominence obsahuje Seznam vrcholů v Ralské pahorkatině.\n\n\n"}
{"id": "619213", "url": "https://cs.wikipedia.org/wiki?curid=619213", "title": "Praha 13 (1949)", "text": "Praha 13 (1949)\n\nPraha 13 bylo v letech 1949–1960 označení městského obvodu hlavního města Prahy, který zahrnoval Vršovice, část Záběhlic (včetně Spořilova, ale bez Zahradního Města), a část Michle. \n\nZákladem pro vznik obvodu Praha 13 byl dosavadní obvod Praha XIII (od roku 1947 nazvaný Praha XIII – Vršovice), který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. a od 14. listopadu 1947 byl zmenšen na základě vládního nařízení 187/1947 Sb, které od něj oddělilo nový obvod Praha XX - Strašnice. Obvod Praha 13 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od dosavadního zmenšeného obvodu Praha XIII se jeho vymezení liší tím, že je rozšířeno o část Michle na úkor dosavadního obvodu Praha XIV - Nusle, transformovaného na obvod Praha 14. Od 11. dubna 1960 zákon č. 36/1960 Sb. vymezil v Praze 10 obvodů, přičemž Vršovice se staly jádrem nového obvodu Praha 10, k němuž připadla i většina Záběhlic a bohdalecká část Michle, zatímco část Záběhlic (Spořilov) a většina Michle připadly do obvodu Praha 4. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 rozdělily tyto oblasti obdobným způsobem do městských částí Praha 10 a Praha 4. \n\n"}
{"id": "619218", "url": "https://cs.wikipedia.org/wiki?curid=619218", "title": "Franklin", "text": "Franklin\n\nFranklin [\"frenklin\"] může být:\n\n\n\n\n"}
{"id": "619228", "url": "https://cs.wikipedia.org/wiki?curid=619228", "title": "Praha 12 (1949)", "text": "Praha 12 (1949)\n\nPraha 12 bylo v letech 1949–1960 označení městského obvodu hlavního města Prahy, který zahrnoval část Královských Vinohrad\n\nZákladem pro vznik obvodu Praha 12 byl dosavadní obvod Praha XII (od roku 1947 nazvaný Praha XII – Královské Vinohrady), jehož území bylo totožné s územím Královských Vinohrad a který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 12 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od dosavadního obvodu Praha XII se jeho vymezení liší tím, že část Královských Vinohrad připadla k novoměstskému obvodu Praha 2. \n\nOd 11. dubna 1960 zákon č. 36/1960 Sb. vymezil v Praze 10 obvodů, přičemž západní část Královských Vinohrad (od roku 1968 jen Vinohrad) zůstala v obvodu Praha 2, východní část byla rozdělena mezi vršovický obvod Praha 10 a žižkovský obvod Praha 3, drobné části připadly i do obvodů Praha 1 a Praha 4. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 rozdělily Vinohrady obdobným způsobem do městských částí Praha 2, Praha 3, Praha 10, Praha 1 a Praha 4. \n\n"}
{"id": "619236", "url": "https://cs.wikipedia.org/wiki?curid=619236", "title": "Eustach Bittner", "text": "Eustach Bittner\n\nEustach Bittner (26. března 1912 Stěbořice – 23. prosince 2001 Krnov) byl český numismatik a muzejní pracovník.\n\nVystudoval gymnázium v Opavě a po maturitě pokračoval ve studiu na bohoslovecké fakultě v Olomouci. Studia nedokončil a začal pracovat v poštovnictví. V letech 1943–1945 byl totálně nasazen v Berlíně. V roce 1949 se stal knihovníkem Slezského muzea v Opavě, kde pracoval až do odchodu do důchodu v roce 1973. Měl velké zásluhy na obnově muzejní knihovny po druhé světové válce. Zabýval se i numismatikou a faleristikou a byl členem numismatické společnosti. Publikoval množství soupisů muzejních sbírek a také odborné studie především z oblasti numismatiky a faleristiky.\n\n\n"}
{"id": "619241", "url": "https://cs.wikipedia.org/wiki?curid=619241", "title": "Unbibium", "text": "Unbibium\n\nUnbibium je dočasný název neobjeveného chemického prvku periodické tabulky, který má provizorní značku Ubb a protonové číslo 122. Unbibium by bylo druhým prvkem bloku g.\n\nNázev unbibium byl odvozen od latinského ekvivalentu protonového čísla 122. Un jako jedna, Bi jako dvě a Bi jako dvě.\n\nŽádný pokus o syntetizaci unbibia zatím neproběhl.\n\n\n"}
{"id": "619242", "url": "https://cs.wikipedia.org/wiki?curid=619242", "title": "Praha 11 (1949)", "text": "Praha 11 (1949)\n\nPraha 11 bylo v letech 1949–1960 označení městského obvodu hlavního města Prahy, který zahrnoval část Žižkov a část Vysočan. \n\nZákladem pro vznik obvodu Praha 11 byl dosavadní obvod Praha XI (od roku 1947 nazvaný Praha XI – Žižkov), který zahrnoval čtvrti Žižkov, Hrdlořezy a Malešice a který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 11 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od dosavadního obvodu Praha XI se jeho vymezení liší tím, že Hrdlořezy byly přeřazeny do nového obvodu Praha 9 (vzniklého modifikací obvodu Praha IX – Vysočany), z nějž zároveň byla k obvodu Praha 11 připojena část Vysočan (okolí Balkánu) a Malešice byly přeřazeny do nového obvodu Praha 10 (vzniklého modifikací dosavadního obvodu Praha XX - Strašnice). Od 11. dubna 1960 zákon č. 36/1960 Sb. vymezil v Praze 10 obvodů, přičemž mírným rozšířením území dosavadního obvodu Praha 11 (zejména o přilehlou část Královských Vinohrad) vznikl nový obvod Praha 3. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 definovaly území městské části Praha 3 shodně s městským obvodem Praha 3. \n\n"}
{"id": "619243", "url": "https://cs.wikipedia.org/wiki?curid=619243", "title": "Bittner", "text": "Bittner\n\nPříjmení Bittner/Bittnerová nosí více různých osobností:\n\n"}
{"id": "619245", "url": "https://cs.wikipedia.org/wiki?curid=619245", "title": "Praha 3 (1949)", "text": "Praha 3 (1949)\n\nPraha 3 bylo v letech 1949–1960 označení městského obvodu hlavního města Prahy, který zahrnoval většinu Karlína a část Nové Město. \n\nZákladem pro vznik obvodu Praha 3 byl dosavadní obvod Praha X (od roku 1947 nazvaný Praha X – Karlín), jehož území bylo totožné s územím Karlína a který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 3 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od dosavadního obvodu Praha X se jeho vymezení liší tím, že k obvodu Praha 3 byla připojena část Nového Města, dosud označovaného jako obvod II., a část Karlína (Rustonka) byla připojena k obvodu Praha 8 (1949), který vznikl modifikací dosavadního obvodu Praha VIII – Libeň. Od 11. dubna 1960 zákon č. 36/1960 Sb. vymezil v Praze 10 obvodů, přičemž tento karlínský obvod byl v podstatě připojen k libeňskému obvodu Praha 8. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily Karlín a přilehlé části obvodu Praha 8 do městské části Praha 8.\n\n"}
{"id": "619248", "url": "https://cs.wikipedia.org/wiki?curid=619248", "title": "Nachal Jiftach'el", "text": "Nachal Jiftach'el\n\nNachal Jiftach'el (: נחל יפתחאל) je vádí v Dolní Galileji, v severním Izraeli.\n\nZačíná v nadmořské výšce přes 300 metrů na východních svazích hory Har Tur'an, nedaleko vesnice Micpe Netofa. Směřuje pak k jihu a u města Tur'an vstupuje do údolí Bik'at Tur'an, kterým prochází západním směrem po celé jeho délce. Od severu tu do něj ústí vádí Nachal Tur'an. Pak se stáčí okolo západních svahů Har Tur'an k severu a mezi obcemi Bejt Rimon a Rumat al-Hejb přechází z údolí Bik'at Tur'an do údolí Bejt Netofa. Zde prochází zemědělsky intenzivně využívanou krajinou k západu, přičemž vodní režim v tomto údolí je uměle regulován, protože jeho středem prochází Národní rozvaděč vody – dálkový vodovod, kvůli němuž jsou lokální toky regulovány a odkláněny. Nachal Jiftach'el proto také obchází umělou vodní nádrž Ma'agar Bejt Netofa a pak opouští údolí v jeho jihozápadním okraji. Mezitím ještě poblíž pahorku Tel Chanaton přijímá vádí Nachal Jodfat. Vede pak soutěskou a mezi horou Har Jiftach'el (na ní stojí vesnice Alon ha-Galil) a protějším pahorkem, na němž stojí obec ha-Solelim, ústí zprava do vádí Nachal Cipori.\n\n"}
{"id": "619254", "url": "https://cs.wikipedia.org/wiki?curid=619254", "title": "Velká Syrta", "text": "Velká Syrta\n\nVelká Syrta, také Sidra, ve starověku Syrtis maior je záliv Středozemního moře na severu Afriky o rozměrech asi 450x100 km. Tvoří část severního pobřeží Libye mezi městy Misuráta a Benghází, dále na západ se nalézá záliv Malá Syrta. Hospodářský význam má lov tuňáků a do přístavů v zálivu ústí ropovody z libyjských nalezišť.\n\nRoku 1973 vyhlásil libyjský vůdce Muammar Kaddáfí celý záliv za výsostné území Libye o šířce 115 km. Většina států to neuznala a trvá na standardní šířce pobřežních vod 19 km. V letech 1973-1989 zde proto došlo k několika ozbrojeným konfliktům s americkým námořnictvem.\n\n"}
{"id": "619256", "url": "https://cs.wikipedia.org/wiki?curid=619256", "title": "Praha 4 (1949)", "text": "Praha 4 (1949)\n\nPraha 4 bylo v letech 1949–1960 označení městského obvodu hlavního města Prahy, který zahrnoval Košíře, Motol, Jinonice a část Smíchova. \n\nZákladem pro vznik obvodu Praha 4 byl dosavadní obvod Praha XVII (od roku 1947 nazvaný Praha XVII – Košíře), který zahrnoval Košíře, Motol a Jinonice a který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 4 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od dosavadního obvodu Praha XVII se jeho vymezení liší tím, že k obvodu Praha 4 byla připojena část Smíchova na úkor sousedícího obvodu Praha XVI - Smíchov transformovaného na obvod Praha 16. Od 11. dubna 1960 zákon č. 36/1960 Sb. vymezil v Praze 10 obvodů, přičemž celý dosavadní obvod Praha 4 byl začleněn do nového obvodu Praha 5. Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily většinu tohoto území do městské části Praha 5, pouze malá okrajová část Jinonic (okolí Nové Vsi) připadla k městské části Praha-Jihozápadní Město, později přejmenované na Praha 13.\n\n"}
{"id": "619259", "url": "https://cs.wikipedia.org/wiki?curid=619259", "title": "Malá Syrta", "text": "Malá Syrta\n\nMalá Syrta též Gábeský záliv ( ), ve starověku jej Plinius starší uváděl jako \"Syrtis Minor\", je záliv Středozemního moře na severu Afriky o rozloze asi 100×100 km. Tvoří východní pobřeží Tuniska, dále na východ je záliv Velká Syrta. Největším ostrovem v zálivu je Džerba na jihovýchodě a ostrovy Kerkennah na severovýchodě, největší přístavy jsou Sfax a Gábes. Záliv se vyznačuje velkým rozdílem hladiny při přílivu a odlivu (až 2,5 m).\n\n"}
{"id": "619261", "url": "https://cs.wikipedia.org/wiki?curid=619261", "title": "Nachal Tur'an", "text": "Nachal Tur'an\n\nNachal Tur'an (: נחל טרען nebo נחל טורעאן) je vádí v Dolní Galileji, v severním Izraeli.\n\nZačíná v nadmořské výšce přes 400 metrů na jižních svazích hory Har Tur'an. Zde vyvěrá i pramen \"Ejn Tur'an\" (עין תורען). Směřuje pak k jihu rychle za zahlubujícím odlesněným údolím. Pak prochází po západním okraji města Tur'an, kde vstupuje do rovinatého a zemědělsky využívaného údolí Bik'at Tur'an. V něm se stáčí k jihozápadu a nedaleko severního okraje města Kafr Kanna ústí zprava do vádí Nachal Jiftach'el.\n\n"}
{"id": "619270", "url": "https://cs.wikipedia.org/wiki?curid=619270", "title": "Praha 5 (1949)", "text": "Praha 5 (1949)\n\nPraha 5 bylo v letech 1949–1960 označení městského obvodu hlavního města Prahy, který zahrnoval Břevnov, části Dolní Liboce a část Střešovic. \n\nZákladem pro vznik obvodu Praha 5 byl dosavadní obvod Praha XVIII (od roku 1947 nazvaný Praha XVIII – Břevnov), který zahrnoval celé čtvrtě Břevnov, Dolní Liboc a Střešovice a který vznikl jako volební a samosprávný obvod k 17. lednu 1923 na základě vládního nařízení č. 7/1923 Sb. Obvod Praha 5 vznikl k 1. dubnu 1949, kdy byla Praha vládním nařízením č. 79/1949 Sb. rozčleněna novou správní reformou na 16 městských obvodů číslovaných arabskými číslicemi. Od dosavadního obvodu Praha XVIII se jeho vymezení liší tím, že části Střešovic a Dolní Liboce byly připojeny k obvodu Praha 6, který vznikl transformací dosavadního obvodu Praha XIX - Dejvice. Od 11. dubna 1960 zákon č. 36/1960 Sb. vymezil v Praze 10 obvodů, přičemž téměř celý dosavadní obvod Praha 5 (až na nepatrnou část Břevnova) byl připojen k obvodu Praha 6 (nový obvod Praha 5 vznikl v roce 1960 jižněji a s dosavadním obvodem Praha 5 nemá společné téměř žádné území). Zákon č. 418/1990 Sb., o hlavním městě Praze, s účinností od 24. listopadu 1990 a poté znovu Statut hlavního města Prahy (vyhláška hl. m. Prahy č. 55/2000 Sb. HMP) s účinností od 1. července 2001 zařadily většinu tohoto území i do městské části Praha 6.\n\n"}
{"id": "619271", "url": "https://cs.wikipedia.org/wiki?curid=619271", "title": "Sálová cyklistika", "text": "Sálová cyklistika\n\nDo sálové cyklistiky počítáme krasojízdu a kolovou. Krasojízda je jízda na kole spojená s prováděním akrobatických prvků. Kolová je míčová hra, při níž se dvoučlenná družstva snaží míč dopravit údery kolem do branky soupeře.\n\nSálová cyklistika se vyvinula jako jedno odvětví cyklistiky. V Čechách vznikla krasojízda v roce 1884 v Klubu velocipedistů, roku 1903 se konalo první mistrovství zemí Koruny české v krasojízdě. První mistrovství Evropy v krasojízdě se konalo roku 1892, první oficiální mistrovství světa až roku 1956. Ženy soutěží o titul mistryň světa oficiálně až od roku 1970.\nPředehrou kolové bylo tzv. pólo na kole; kolová (dříve též bicycleball) v dnešní podobě se hrála poprvé v roce 1899 v Německu, u Československu v roce 1924. Roku 1928 se konalo první mistrovství Československé republiky v kolové, roku 1912 první mistrovství Evropy v kolové, Československá republika poprvé startovala na mistrovství Evropy roku 1927. O tituly mistrů světa se poprvé bojovalo roku 1948.\n\nMistrovství světa se pořádá každoročně v kolové, krasojízdě mužů a krasojízdě žen. Součástí mistrovství světa je mistrovství Evropy. Mistrovství České republiky se rovněž pořádá každoročně.\n\n\n\n"}
{"id": "619274", "url": "https://cs.wikipedia.org/wiki?curid=619274", "title": "Nachal Kešet", "text": "Nachal Kešet\n\nNachal Kešet (: נחל קשת) je vádí v Dolní Galileji, v severním Izraeli.\n\nZačíná v nadmořské výšce necelých 300 metrů v pahorkatině jihozápadně od vesnice Ilanija. Směřuje pak k jihojihovýchodu mírně se zahlubujícím zčásti zalesněným údolím, které je na dolních úsecích zemědělsky využíváno. Z východu míjí obec Bejt Kešet a areál zemědělské školy Kadoorie. Jižně od něj, nedaleko severovýchodního úpatí hory Har Tavor, ústí zleva do vádí Nachal ha-Šiv'a.\n\n"}
{"id": "619277", "url": "https://cs.wikipedia.org/wiki?curid=619277", "title": "Nachal ha-Šiv'a", "text": "Nachal ha-Šiv'a\n\nNachal ha-Šiv'a (: נחל השבעה, doslova „\"Tok sedmi\"“) je vádí v Dolní Galileji, v severním Izraeli.\n\nZačíná v nadmořské výšce okolo 300 metrů v pahorkatině jihozápadně od vesnice Ilanija. Směřuje pak k jihojihovýchodu mírně se zahlubujícím zčásti zalesněným údolím. Po východním okraji míjí obec Bejt Kešet, přičemž zde zprava přijímá vádí Nachal Azenot. Pokračuje k jihu, okolo areálu zemědělské školy Kadoorie. Jižně od školy Kadoori do něj ústí zleva vádí Nachal Kešet. Nachal ha-Šiv'a potom prochází mezi obcemi Kfar Tavor a Šibli-Umm al-Ganam. Krátce poté, nedaleko jihovýchodního úpatí hory Har Tavor ústí zleva do vádí Nachal Tavor. Vádí je pojmenováno podle sedmi členů kibucu Bejt Kešet, kteří zde padli během války za nezávislost v roce 1948.\n\n"}
{"id": "619281", "url": "https://cs.wikipedia.org/wiki?curid=619281", "title": "Adolf Schmal", "text": "Adolf Schmal\n\nFelix Adolf Schmal (18. srpna 1872, Dortmund – 28. srpna 1919, Salzburg) byl rakouský šermíř a závodní cyklista, olympijský vítěz. Účastnil se soutěží prvních novodobých olympijských her v roce 1896 v Athénách.\n\nÚčastnil se cyklistických soutěží na 333 metrů, 10 kilometrů, 100 kilometrů a v 12 hodinovém cyklistickém závodu. Nejlepší výsledek, první místo, dosáhl v 12 hodinovém vytrvalostním závodu, kde ujel ve vymezeném čase celkově 314,997 kilometrů, což ovšem bylo pouze o jedno kolo (333 metrů) více, než měl druhý závodník v pořadí Frank Keeping (Velká Británie). V závodě, který odstartoval v 7:20 hod, byli povoleni \"vodiči\". Jelo se za chladného počasí a deště. Schmal získal brzy náskok jednoho kola a i po 10 minutové přestávce v poledne tento náskok udržel před jediným dalším jezdcem, kterým byl Keeping. Dařilo se mu i o dva dny dříve v závodech na 333 metrů a na 10 kilometrů, když v obou dojel na třetím místě. V závodě na 333 metrů dosáhl stejného výkonu 26,0 sekundy jako Stamatios Nikolopoulos a proto se musel jet mezi nimi dodatečný závod, který Schmal ztratil o 1,2 sekundy, když zajel čas 26,6 sekund. V závodě na 10 km nestačil pouze na skvělé francouzské cyklistiy Massona a Flamenga. Závod na 100 kilometrů společně s dalšími sedmi cyklisty nedokončil, do cíle dojeli pouze dva závodníci z devíti.\nSoutěžil také v šermu šavlí na šermířském turnaji. Tam se mu nevedlo příliš dobře, porazil pouze Georgia Iatridise a prohrál s Ioannisem Georgiadisem, Telemachosem Karakalosem a Holgerem Nielsen, takže se celkově umístil na čtvrtém místě z pěti šermířů. Je třeba však poznamenat, že původní soutěž, kdy měl již dvě vítězství, byla restartována po příchodu královské rodiny. \n\nPo ukončení aktivní sportovní kariéry se stal sportovním novinářem a vydavatelem novin. Jeho syn, Adolf Schmal Jr., který se narodil v Brně, soutěžil v roce 1912 na letních olympijských hrách ve Stockholmu bez významného úspěchu ve střelbě z pistole.\n\n"}
{"id": "619285", "url": "https://cs.wikipedia.org/wiki?curid=619285", "title": "Nachal Azenot", "text": "Nachal Azenot\n\nNachal Azenot (: נחל אזנות) je vádí v Dolní Galileji, v severním Izraeli.\n\nZačíná v nadmořské výšce přes 400 metrů v pahorkatinné krajině lesního komplexu Ja'ar Bejt Kešet západně od města Ejn Mahil. Nachází se tu i pramen Ejn Azenot (עין אזנות). Směřuje pak k jihovýchodu mírně se zahlubujícím a převážně odlesněným údolím. Po severním okraji míjí obec Bejt Kešet, u které ústí zprava do vádí Nachal ha-Šiv'a.\n\n"}
{"id": "619288", "url": "https://cs.wikipedia.org/wiki?curid=619288", "title": "Arsenal Stadium", "text": "Arsenal Stadium\n\nHighbury (jiným názvem Arsenal Stadium) byl stadion anglického fotbalového klubu Arsenal FC od 6. září 1913 do 7. května 2006.\n\nTaké se na něm v historii odehrálo několik baseballových a kriketových utkání a také pár zápasů fotbalové reprezentace Anglie. Stadion Highbury byl pojmenován podle severolondýnské čtvrti v níž ležel. Jeho kapacita byla původně větší, ale po přestavbě stadionu a osazení všech míst sedačkami klesla na konečných \"38 419\" diváků. Rekord však stanovilo utkání se Sunderlandem, na které se v roce 1935 dostavilo \"73 295\" lidí.\n\nDivácké tribuny se dělily na North Bank (12 500), na West Stand (11 000), na East Stand (9 000) a na Clock End (6 000). V roce 1992 byla North Bank zbourána, kvůli výstavbě tribuny se sedadly. Ta byla otevřena o rok později. K této změně došlo po Taylorově zprávě o tragédii na Hillsborough.\n\nStejně jako nové Emirates Stadium i bývalé Highbury bylo proslulé kvalitním trávníkem a jeho správci Steve Braddock a Paul Burgess získali několikrát ocenění \"FA Premier League Groundsman of the Year\". V roce 2006 byl stadion stržen a od roku 2010 jeho místo zaujímají obytné apartmány a park.\n\n"}
{"id": "619293", "url": "https://cs.wikipedia.org/wiki?curid=619293", "title": "Nachal Dvora", "text": "Nachal Dvora\n\nNachal Dvora (: נחל דבורה) je vádí v Dolní Galileji, v severním Izraeli.\n\nZačíná v nadmořské výšce okolo 400 metrů východně od města Ejn Mahil. Směřuje pak k jihu mírně se zahlubujícím údolím. Prochází zalesněnou oblastí mezi horami Har Dvora a Har Tavor a pak protéká městem Daburija. Za ním vchází do rovinatého a zemědělsky využívaného Jizre'elského údolí, respektive do jeho části nazývané též Bik'at Ksulot, ve kterém ústí zleva do vádí Nachal Tavor.\n\n"}
{"id": "619304", "url": "https://cs.wikipedia.org/wiki?curid=619304", "title": "Nachal Barak Ben Avino'am", "text": "Nachal Barak Ben Avino'am\n\nNachal Barak Ben Avino'am (: נחל ברק בן אבינועם) je vádí v Dolní Galileji, v severním Izraeli.\n\nZačíná v nadmořské výšce přes 400 metrů v pohoří Harej Nacrat, na jižních svazích hory Har Jona, mezi městy Nazaret Ilit a Ejn Mahil. Směřuje pak k jihu rychle se zahlubujícím údolím. Prochází zalesněnou soutěskou mezi horami Har Ksulot a Har Dvora a východně od města Iksal vstupuje do rovinatého a zemědělsky využívaného Jizre'elského údolí, respektive do jeho části nazývané též Bik'at Ksulot. Zde ústí zleva do vádí Nachal Tavor. Údolí vádí je turisticky využíváno.\n\n"}
{"id": "619312", "url": "https://cs.wikipedia.org/wiki?curid=619312", "title": "Nachal Kama", "text": "Nachal Kama\n\nNachal Kama (: נחל קמה) je vádí v Dolní Galileji, v severním Izraeli.\n\nZačíná v nadmořské výšce okolo 200 metrů u města Kafr Kama. Směřuje pak k jihu mírně se zahlubujícím odlesněným údolím, jehož okolí je zemědělsky využíváno. Z východu míjí obec Šadmot Dvora, ze západu Kfar Kisch. Jižně od ní ústí zleva do vádí Nachal Tavor. Vádí je turisticky využíváno pro pěší a cyklistické trasy. Z hlediska ochrany přírody a krajiny je součástí širšího celku povodí Nachal Tavor s ekosystémy vodních toků, pásů zeleně a turistickým potenciálem.\n\n\n"}
{"id": "619318", "url": "https://cs.wikipedia.org/wiki?curid=619318", "title": "Ludvík Ochrana", "text": "Ludvík Ochrana\n\nLudvík Ochrana (14. května 1814 Champagnole, Francie – 28. prosince 1877 Stěbořice, Rakousko-Uhersko) byl český katolický kněz a národní buditel ve Slezsku.\n\nNarodil se během válečného protinapoleonského tažení v roce 1814. Vystudoval gymnázium v Opavě a od roku 1834 pokračoval ve studiu na bohoslovecké fakultě v Olomouci. Dne 20. září 1838 byl vysvěcen na kněze a po vysvěcení byl jmenován kooperátorem v Komárově. Zde působil i jako učitel v hraběcí rodině Blücherů. V lednu 1850 se stal administrátorem ve Stěbořicích a v roce 1852 byl zde jmenován farářem. V roce 1876 stal v čele přípravného výboru Matice opavské a po jejím zřízení byl v únoru 1877 zvolen prvním předsedou matice. Zemřel na konci roku 1877 a byl pohřben na hřbitově ve Stěbořicích. V Opavě je po něm pojmenována ulice \"Ochranova\".\n\n"}
{"id": "619319", "url": "https://cs.wikipedia.org/wiki?curid=619319", "title": "Nachal Kisch", "text": "Nachal Kisch\n\nNachal Kisch (: נחל קיש, vyslovováno „\"Nachal Kiš\"“) je vádí v Dolní Galileji, v severním Izraeli.\n\nZačíná v nadmořské výšce téměř 300 metrů na jihozápadních svazích hřbetu Har Javne'el. Směřuje pak k jihozápadu mělkým, odlesněným údolím, jehož okolí je zemědělsky využíváno. Z východu míjí obec Kfar Kisch. Jižně od ní ústí zleva do vádí Nachal Tavor.\n\n"}
{"id": "619327", "url": "https://cs.wikipedia.org/wiki?curid=619327", "title": "Nachal Ejn Chada", "text": "Nachal Ejn Chada\n\nNachal Ejn Chada (: נחל עין חדה) je vádí v Dolní Galileji, v severním Izraeli.\n\nZačíná v nadmořské výšce přes 200 metrů na jihozápadních svazích hřbetu Har Javne'el. Nachází se tu pramen \"Ejn Chada\" (עין חדה). Směřuje pak k jihozápadu mělkým, odlesněným údolím, jehož okolí je zemědělsky využíváno. Zhruba 2 kilometry východně od obce Kfar Kisch ústí u pramene \"Ejn Recheš\" (עין רכש) a severně od pahorku Tel Recheš zleva do vádí Nachal Recheš.\n\n"}
{"id": "619333", "url": "https://cs.wikipedia.org/wiki?curid=619333", "title": "Nachal Ulam", "text": "Nachal Ulam\n\nNachal Ulam (: נחל אולם, : \"Vádí Awlam\") je vádí v Dolní Galileji, v severním Izraeli.\n\nZačíná v nadmořské výšce přes 200 metrů na jihozápadních svazích hřbetu Har Javne'el. Nachází se tu pramen \"Ejn Ulam\" (עין אולם) a v jeho okolí archeologická lokalita Ulam, s pozůstatky židovského starověkého osídlení. Poblíž stála do roku 1948 arabská vesnice Awlam. Vádí pak směřuje k jihozápadu mělkým, odlesněným údolím, jehož okolí je zemědělsky využíváno. Víc než 2 kilometry východně od obce Kfar Kisch ústí severně od pahorku Tel Recheš zleva do vádí Nachal Recheš.\n\n"}
{"id": "619342", "url": "https://cs.wikipedia.org/wiki?curid=619342", "title": "Šelma sedlák", "text": "Šelma sedlák\n\nŠelma sedlák je komická dvouaktová opera českého skladatele Antonína Dvořáka na libreto českého spisovatele Josefa Otakara Veselého. Byla napsána roku 1877 jako v pořadí pátá Dvořákova opera, premiéru měla až 27. ledna 1878 v Prozatímním divadle v Praze.\n\nPo dokončení a uvedení \"Vandy\" (1876) se Dvořák chtěl vrátit k žánru lidové komické opery, který slavil v té době triumfální návrat na jeviště Prozatímního divadla v podobě Smetanovy \"Hubičky\". Libreto mu dodal mladý spisovatel Josef Otakar Veselý (1853-1879).\n\nVeselého text na první pohled silně vychází z osvědčených zdrojů. Prostředí, některé prvky stavby, postavy včetně jmen (hlavní hrdinka miluje Jeníka, je jí však vnucován Václav), ba dokonce některé charakteristické rýmy jsou jako převzaty ze Smetanovy \"Prodané nevěsty\". Záletník podrobený nedobrovolné koupeli připomíná Hřímalého \"Zakletého prince\" nebo Blodkovu operu \"V studni\", odkud je převzata i postava moudré vesničanky Veruny, která svou lstí pomůže mladým milencům. Milostné dobrodružství knížete, který se místo děvčete, s nímž si dal schůzku, setkává se svou přestrojenou chotí, je zase převzato z Mozartovy \"Figarovy svatby\". Vedle nepůvodnosti se však libreto vyznačuje dramaticky chabou strukturou, mnohomluvností a také přelidněním epizodních postav. Dvořákův životopisec Otakar Šourek je označuje jako „šťastnější v básnicky cítěných částech lyrických než v dramatické koncepci, málo hybné a v motivaci značně nejasné“; o jeho vztahu k \"Prodané nevěstě\" hovoří dokonce jako o „zjevné kopii“. Dvořák však po Veselém nežádal žádné změny, jen původně zamýšlený název \"Políček knížeti\" změnil na \"Šelma sedlák\", což lépe odráželo žánr lidové zpěvohry. Je to však název ironický — „šelma“ sedlák se ve skutečnosti stane obětí vlastního chytračení.\n\nDvořák libreto zhudebnil bez větších zádrhelů mezi únorem a červencem roku 1877. Jeho hudba klasickou formou, živostí a národním tónem skutečně připomíná opery Smetanovy (zejména ve scénách mladých milenců je Dvořák zřejmě \"nejsmetanovější\" z celého svého operního díla), přesto je však zcela samostatná. Mezi Dvořákovými operami vyniká \"Šelma sedlák\" početnými a komplikovanými ansámbly, ve kterých skladatel doložil své mistrovství ve vzájemném vedení zpěvních hlasů, nejlépe v \"Kéž mi již zavitá blažená chvíle\" z II. dějství. Zamýšleného národního tónu dosáhl zejména použitím tanců (polka, valčík, sousedská, mazur, pochod), které zapracoval do větších celků vítání knížecího páru v I. dějství a májové slavnosti na počátku II. dějství. Orchestrální bohatství a náročnost těchto pasáží poněkud kontrastuje se skromným kontextem komické opery; to měl na mysli vlivný vídeňský kritik Eduard Hanslick, když hovořil o tom, že \"baletní věta v d moll ve druhém aktu je spíše symfonické scherzo než operní taneční hudba\". V kresbě jednotlivých postav se snažil rozlišit „panské“ a „lidové“ prostředí, duety vyjadřující skutečnou lásku od duetů spočívajících ve svádění. Přesto například napsal pro knížete, v podstatě komickému sukničkáři, láskyplnou árii \"Ó, noci májová\", která se stala nejoblíbenějším sólovým číslem opery.\n\nOpera byla ihned po dokončení zadána Prozatímnímu divadlu a nastudována. Dne 27. ledna 1878 pak měla premiéru, která byla pro Dvořáka triumfem. Nadšený referát o ní napsal mimo jiné Jan Neruda: \"[Dvořák] je už víceronásobným otcem, ale z dosavadních jeho dětí je nám \"Šelma sedlák\" nejmilejší. Kluk jako tuřín, jiskrné oči, krok samý skok a slovo samá píseň. [...] Šelma sedlák je operou již vpravdě národní, ryze českou, právě tak jako opery Smetanovy.\" Uvádění se navíc neomezilo na Národní divadlo, od 7. července 1878 je uváděl Pavel Švanda ze Semčic ve své Aréně na Smíchově, 12. prosince pak byla poprvé uvedena v Městském divadle v Plzni.\n\n\"Šelma sedlák\" byl také první operou, kterou se Dvořák pokusil prorazit za hranice českých zemí počátkem 80. let 19. století, když si v jiných oborech již získal mezinárodní pověst. 24. října 1882 jej poprvé uvedla Dvorská opera v Drážďanech, 3. ledna 1883 se uskutečnila premiéra v Hamburku. Stal se tak teprve čtvrtou českou operou uvedenou mimo česká divadla (po Smetanově \"Prodané nevěstě\" a \"Dvou vdovách\" a Hřímalého \"Zakletém princi\"). Následující nastudování ve vídeňské Dvorní opeře (premiéra 19. listopadu 1885) se však stalo terčem nacionalistických protestů a muselo být po první repríze staženo. Tato událost měla trvalý nepříznivý dopad na recepci Dvořákových oper v zahraničí. Přes veškeré úsilí se již Dvořák za svého života mimočeské inscenace žádné ze svých oper nedočkal.\n\n\"Šelma sedlák\" se stal oblíbenou součástí repertoáru českých operních scén, i když jeho popularitu mezi Dvořákovými operami převzal zejména \"Jakobín\", rovněž vesnická lidová opera, avšak hudebně i co do libreta cennější. Od II. světové války však je provozován čím dále řidčeji, v Národním divadle se hrál naposledy roku 1958, poslední profesionální inscenace pochází z roku 1989 z Jihočeského divadla. Nejnověji tedy mohli \"Šelmu sedláka\" vidět diváci v Londýně, a to roku 1997 v inscenaci Guildhall School of Music and Drama.\n\nDěj opery se odehrává na Domažlicku v 18. století.\n\nVesnická děvčata oslavují máj a lásku, kterou tento měsíc přináší (sbor \"Zavítal do kraje, zavítal máj\"), ale Bětuška je smutná. Sbor se ji pokouší povzbudit nadějí, že očekávaný příjezd knížete umožní, aby se její láska naplnila. Jeník přichází a Bětuška před ním ihned dává průchod své malomyslnosti (\"Vždycky jsem ti říkávala, že jsem samé neštěstí\"). Otec ji totiž chce provdat za bohatého sedláka Václava. Jeník s Bětuškou se objímají v naději, že Bůh bude jejich lásce nápomocen (\"Ústa moje, miláčku, spočinou na rtech tvých\"). Přicházejí Martin, Veruna a Václav a Jeník odchází. Martin vyčítá Bětušce, že tráví čas s takovým budižkničemou (zpěv \"Jářku, Běto, copak je to, že tě vidím s Jeníkem?\"), zatímco on pro ni zamýšlí bohatšího ženicha. Václav jí vypráví o všech darech, které může dostat, svolí-li stát se jeho ženou. Bětuška ale trvá na své lásce k Jeníkovi a Veruna ji podporuje, ač její otec o tom nechce slyšet (kvartet \"Nedej ty se, má panenko\"). Martin se na Bětu skutečně rozzlobí (\"Dobrá, jdi tedy k němu, nezbedná\"). Vesnická děvčata Bětušku z nepříjemné situace vysvobozují a odvádějí ji, aby s nimi nasbírala kytici na uvítání knížete (sbor \"Pojď už, pojď, naše děvečko\"). Václav si Martinovi stěžuje, že se jeho namlouvání už celá ves směje; Martin jej ubezpečuje, že si poradí lstí (duet \"Co platno mi, pantáto ...Jsme čeští sedláci, vychytralí ptáci\"). Jeník večer často po žebříku vylézá do Bětuščina okna; dnes mu ale tam podstrčí místo žebříku naštípnuté prkno přes sud s vodou, a až do něj Jeník spadne, natlučou mu. Ukrytá Veruna je však vyslechla a hodlá milence před léčkou varovat.\n\nCelá vesnice vychází vítat knížete a kněžnu. Nejprve jejich příjezd oznamují chlapci (\"Jede v krytém voze kníže pán\"), pak i děvčata (\"Vidíte tam krytý kočárek?\"). A brzy vstupují sám kníže s kněžnou provázeni lokajem Jeanem, komornou Bertou a dalším služebnictvem. Vesničané je vítají (\"Pozdrav pánbůh, milostpane, milostpaní\"). Když Bětuška předá knížeti kytici, mohou na její kráse on i Jean oči nechat (což neujde kněžně ani Bertě). Kníže děkuje za uvítání (\"Za uvítání své náš mějte dík!\") a odchází, zatímco vesničané se dávají do tance (\"Hejsa, hopsa, veselme se\").\n\nMartin a Václav žádají knížete, aby svolil k sňatku Václava s Bětuškou. Ten si však vyžádá rozhovor s dívkou samotnou. Než Bětuška přijde, přemítá kníže o svém okouzlení (árie \"Kdo jest, jenž slovy vypoví\"). Od dívky se pak dozví, že si přeje dostat Jeníka, a kníže jí slíbí podporu, ba hodlá Jeníkovi darovat statek - pokud mu však bude Bětuška dnes v noci po vůli. Ta na dostaveníčko přistoupí (duet \"Tam v onom stinném loubí\"), když jí to ale Veruna (které žádný cizí rozhovor neujde) vyčítá, Bětuška ji vyzve, aby spolu vymyslely lest. Když se vzápětí u Běty uchází o schůzku také Jean, je pozván na večer do její komůrky; jen je upozorněn, že místo žebříku bude stát pod oknem sud. Veruna odejde prozradit oba záletníky Bertě a paní kněžně, Bětušku ve chvilce osamění přepadá její příznačný pesimismus (árie \"Jak úzko mi a bolno\"). Když se Veruna vrátí s kněžnou a Bertou, smlouvají si všechny čtyři ženy léčku, ke které využijí i past nastraženou Martinem a Václavem (kvartet \"Až skončí dnes ten slavný ples\").\n\nZa přítomnosti knížete a kněžny probíhají májové slavnosti (sbor \"Stojí, stojí máj vyšperkovaný\") zahrnující i tanec, pití piva a lezení o cenu na máj. Když kníže slavnost ukončuje, jsou již všichni v myšlenkách u dobrodružství dnešního večera (ansámbl \"Kéž mi již zavitá blažená chvíle\"). Jeník a Bětuška si přejí dobré noci (\"Rozlučme se, drahý (drahá), rozlučme se\"). Martin s Václavem staví sud s vodou na předurčené místo, ačkoli se Václav za tuto léčku trochu stydí. Veruna přivádí kněžnu a Bertu, obě převlečené za Bětušku. Kněžna má očekávat knížete na místě dostaveníčka, Berta zase Jeana v Baruščině okénku (tercet \"Nevypadám-li jak Bětulinka?\").\n\nKníže přichází (píseň \"Ó, noci májová\") a dvoří se domnělé Bětušce, přičemž si stěžuje, jak jej manželka nudí (zpovzdálí je pozoruje Jeník). I Jean je zde a další \"Bětuška\" jej láká, aby k ní vylezl oknem. Kněžna přijme od knížete úpis na statek pro mladý pár a pak se mu dá poznat a vetkne mu políček. V témže okamžiku se Jean propadne do sudu, navíc se na něj ihned vrhnout Martin a Václav s palicemi, přičemž je Berta z okna hlasitě povzbuzuje. K dovršení zmatku je Jeník nadšen tím, jak se \"Bětuška\" ubránila svodům knížete, a chce ji políbit; kněžna před ním prchá.\n\nChvíli trvá, než se zmatek vyjasní. Oba záletníci jsou odhaleni a musí se kněžně a Bertě omluvit, všichni sborem pak veškerou vinu kladou na Martina (ansámbl \"A tím vším jsi vinen jen ty sám, že máš tak hezkou dcerušku\"). Kníže dává Bětušce a Jeníkovi své požehnání i slíbený statek, svoluje nakonec i Martin, tím spíše, že se Václav se ztrátou naděje na Bětu lehce smiřuje (árie \"Aj, vaše dcera není jediná\"). Všichni pějí slávu vrchnosti (sbor \"Děkujeme, milostpane, milostpaní... Ať náš kníže žije dlouhá léta\").\n\nExistují tři úplné rozhlasové nahrávky \"Šelmy sedláka\", z nichž poslední je jako jediná komerčně dostupná.\n\nRoku 1987 byla natočena rovněž televizní inscenace této opery.\n\n\n"}
{"id": "619343", "url": "https://cs.wikipedia.org/wiki?curid=619343", "title": "Jeff Schultz", "text": "Jeff Schultz\n\nJeff Schultz (* 25. února 1986 v Calgary, Alberta) je bývalý kanadský hokejový obránce.\n\nS hokejem začínal v rodném městě Calgary. Byl draftován v roce 2004 v 1. kole, celkově 27. týmem Washington Capitals. Ještě předtím než byl draftován hrával v západní juniorské lize WHL za klub Calgary Hitmen, ve kterém hrával čtyři roky. 31. srpna 2005 podepsal tříletou smlouvu s týmem Washington Capitals. V závěrečné fázi sezóny 2005/06 poprvé nastoupil za seniorský tým, přesněji na farmě Capitals v Hershey Bears, za které odehrál zápasy jen v playoff a pomohl k zisku Calder Cupu. Debut v nejprestižnější hokejové lize odehrál 22. prosince 2006 proti New Jersey Devils. Ve Washingtonu odehrál 38 zápasů, na farmě o šest zápasů více. Od sezóny 2007/08 pravidelně nastupuje do zápasů NHL a stal se pylířem obrany Caps. 16. července 2009 prodloužil smlouvu s Capitals o jeden rok. Skvělou sezónu s týmem prožil v ročníku 2009/10, nejen že s týmem poprvé v historii vybojovali týmovou trofej Presidents' Trophy, ale stal se nejlepším hráčem v kladných bodech za pobyt na ledě, čímž získal cenu NHL Plus/Minus Award. Tímto se stal rovněž prvním hráčem v Capitals, který tohoto ocenění dosáhl. 7. července 2010 prodloužil smlouvu s Capitals o další tři roky s platem 2 750 000 dolarů.\n\n\n\n"}
{"id": "619354", "url": "https://cs.wikipedia.org/wiki?curid=619354", "title": "Nachal Recheš", "text": "Nachal Recheš\n\nNachal Recheš (: נחל רכש) je vádí v Dolní Galileji, v severním Izraeli.\n\nZačíná v nadmořské výšce přes 200 metrů na jižních svazích hřbetu Har Javne'el. Nachází se tu pramen \"Ejn Recheš\" (עין רכש) a v jeho okolí archeologická lokalita Sirin, s pozůstatky starobylého židovského osídlení. Poblíž stála do roku 1948 arabská vesnice Sirin. Této lokalitě se proto někdy říká Ramat Sirin. V okolí stále sídlí menší skupina beduínů. Vádí pak směřuje k západu mělkým, odlesněným údolím, jehož okolí je zemědělsky využíváno. Zhruba 2 kilometry jihovýchodně od obce Kfar Kisch ústí západně od pahorku Tel Recheš zleva do vádí Nachal Tavor.\n\n"}
{"id": "619359", "url": "https://cs.wikipedia.org/wiki?curid=619359", "title": "Nachal Adami", "text": "Nachal Adami\n\nNachal Adami (: נחל אדמי) je vádí v Dolní Galileji, v severním Izraeli.\n\nZačíná v nadmořské výšce necelých 200 metrů, východně od vesnice Sde Ilan na severním okraji hřbetu Har Javne'el. Vádí pak směřuje k východu rychle se zahlubujícím, odlesněným korytem, jehož okolí je zemědělsky využíváno. Z jihu míjí pahorek Tel Adami. Protéká okolo pramenu \"Ejn Adami\" (עין אדמי) a lokality \"Chirbet Damin\", která uchovává zbytky starověkého židovského osídlení, později ve středověku obývaná Araby a Drúzy. Vádí potom vstupuje do údolí Bik'at Javne'el a cca 2 kilometry severozápadně od vesnice ha-Zor'im ústí zprava do vádí Nachal Javne'el.\n\n"}
{"id": "619363", "url": "https://cs.wikipedia.org/wiki?curid=619363", "title": "Nachal Šarona", "text": "Nachal Šarona\n\nNachal Šarona (: נחל שרונה) je vádí v Dolní Galileji, v severním Izraeli.\n\nZačíná v nadmořské výšce přes 200 metrů, jižně od vesnice Šarona na severním okraji hřbetu Har Javne'el. Nachází se tu pramen \"Ejn Šarona\" (עין שרונה) a archeologická lokalita \"Churvat Sarona\", též \"Chirbet Saruna\", jež uchovává zbytky židovského osídlení z byzantského období. Vádí pak směřuje k východu rychle se zahlubujícím, odlesněným korytem, jehož okolí je zemědělsky využíváno. U obce Javne'el potom vstupuje do údolí Bik'at Javne'el, kde se stáčí k severovýchodu a cca 1 kilometr jižně od vesnice ha-Zor'im ústí zprava do vádí Nachal Javne'el.\n\n"}
{"id": "619364", "url": "https://cs.wikipedia.org/wiki?curid=619364", "title": "Filipínština", "text": "Filipínština\n\nFilipínština je jeden ze dvou úředních jazyků Filipín (druhým je angličtina), založený na jazyku tagalog s příměsí slov pocházejících z jiných filipínských jazyků. Náleží do západní větve rodiny malajsko-polynéských jazyků. Je to mateřský jazyk značné části obyvatel centrálních regionů Filipín, jako mateřský jazyk ho užívá kolem 25 mil. lidí.\n\n"}
{"id": "619370", "url": "https://cs.wikipedia.org/wiki?curid=619370", "title": "Nachal Jama", "text": "Nachal Jama\n\nNachal Jama (: נחל ימה) je krátké vádí v Dolní Galileji, v severním Izraeli.\n\nZačíná na severovýchodních svazích hřbetu Har Javne'el, z nějž prudce sestupuje do údolí Bik'at Javne'el, do kterého vstupuje na jižním okraji vesnice Javne'el, kde se také nachází pramen \"Ejn Jama\" (עין ימה) a archeologická lokalita \"Chirbet Jama\" nebo \"Churvat Jama\" (חרבת ימה), jež uchovává zbytky osídlení z dob Římské říše. Vádí pak směřuje k východu, kde po cca 1 kilometru ústí zprava do vádí Nachal Javne'el.\n\n"}
{"id": "619376", "url": "https://cs.wikipedia.org/wiki?curid=619376", "title": "Nachal Charcit", "text": "Nachal Charcit\n\nNachal Charcit (: נחל חרצית) je krátké vádí v Dolní Galileji, v severním Izraeli.\n\nZačíná na severovýchodních svazích hřbetu Har Javne'el. Zde se nachází pramen \"Ejn Charcit\" (עין חרצית). Pak směřuje rychle se zahlubujícím korytem k východu a prudce sestupuje do údolí Bik'at Javne'el, do kterého vstupuje jižně od vesnice Javne'el, kde míjí z jihu archeologickou lokalitu \"Chirbet Jama\" nebo \"Churvat Jama\" (חרבת ימה), jež uchovává zbytky osídlení z dob Římské říše. Vádí pak vede k východu, kde ústí cca 1 kilometru jihovýchodně od Javne'el zprava do vádí Nachal Javne'el.\n\n"}
{"id": "619380", "url": "https://cs.wikipedia.org/wiki?curid=619380", "title": "Nachal Šovav", "text": "Nachal Šovav\n\nNachal Šovav (: נחל שובב) je vádí v Dolní Galileji, v severním Izraeli.\n\nZačíná v nadmořské výšce přes 200 metrů na hřbetu mezi obcí Giv'at Avni a průmyslovou zónou Dolní Galilea. Pak směřuje rychle se zahlubujícím korytem k jihovýchodu a prudce sestupuje do údolí Bik'at Javne'el. Zde ústí cca 1,5 kilometru severozápadně od vesnice ha-Zor'im zprava do vádí Nachal Javne'el.\n\n"}
{"id": "619385", "url": "https://cs.wikipedia.org/wiki?curid=619385", "title": "Cypřišek", "text": "Cypřišek\n\nCypřišek (\"Chamaecyparis\") je rod stálezelených stromů nebo keřů z  čeledě cypřišovitých, ve které je zařazen do podčeledě \"Cupressoideae\".\n\nPůvod tohoto rodu je v Severní Americe a východní Asii. Odtud se rozšířil takřka celosvětově do okrasných zahrad, kde se mnohé druhy s oblibou pěstují.\n\nCypřišky jsou jednodomé dřeviny pyramidálního tvaru, dorůstající i do 65 m, mají hnědou kůru, která se odlupuje v šupinách nebo v pruzích, u starších jedinců bývá tlustá i přes 20 cm a hluboce brázditá. Jednožilné dorziventrální listy jsou šupinovité dvoutvaré, juvenilní jsou šídlovité. Bývají sestavené ve čtyřech řadách kolem zploštělých vějířovitých větviček uspořádaných do roviny. Lícní páry listů, vejčité až kosočtverečné, jsou hustě nahloučeny, postranní člunkovité překrývají okraje lícních párů.\n\nSamčí šištice žluté nebo červené barvy jsou podlouhlé nebo vejcovité, obsahují 6 až 8 mikrosporofylů, z nichž každý má 2 až 4 prašná pouzdra. Samičí šištice zelené nebo nafialovělé barvy veliké cca 10 mm vyrůstají jednotlivě na konci větviček, jsou kulovitého, vejčitého nebo podlouhlého tvaru, mají po 8 až 12 tlustých šupinách štítnatě uspořádaných, každá fertilní nese 1 až 5 vajíček, některé dozrávají až druhým rokem. Po opylení, které může proběhnout od března do května, uzrávají semena 6 až 8 měsíců, šišky pak zhnědnou. Zralé semeno má úzké postranní blanité křidélko.\nKromě klasického používání na stavební dřevo, výrobu celulózy a papíru se cypřišky, u kterých bylo šlechtěním dosaženo veliké variability ve velikosti, tvaru i barvy, používají nyní s úspěchem v okrasném zahradnictví, kde je k dispozici asi 400 kultivarů.\n\nV asijské medicíně se výtažků z nich požívá k léčbě neuralgie a slouží jako diuretika a afrodiziaka. Dále bylo zjištěno, že mají účinky analgetické, antibiotické, protinádorové a vazorelaxační.\n\nObecně je uznáváno těchto 5 druhů:\nDále uznává za platný druh ještě\nModerní studie prověřují taxonomické zařazení i v našich parcích často pěstovaného cypřišku nutkajského a je předpoklad, že zařazení v rodu cypřišek je nesprávné. Pravděpodobně bude přeřazen do rodu \"Cupressus\"\nnebo do některého z novějších rodů \"Callitropsis\" či \"Xanthocyparis\".\n\n"}
{"id": "619390", "url": "https://cs.wikipedia.org/wiki?curid=619390", "title": "INDECT", "text": "INDECT\n\nINDECT je navrhovaný inteligentní sledovací systém, jehož výzkum a vývoj probíhá na několika evropských univerzitách od roku 2009. Tento projekt je financovaný Evropskou unií. Cílem projektu je automaticky detekovat hrozby trestných činů a abnormálního chování prostřednictvím velkého počtu kamerových systémů, dolováním dat z informací získaných z veřejného Internetu (internetové diskuse, sociální sítě, P2P sdílení souborů) a to za pomocí různých systémů umělé inteligence \na inteligence, která dokáže shromažďovat síťové metody. Na projektu se jako jediná univerzita z ČR podílí Vysoká škola báňská - Technická univerzita Ostrava, Katedra telekomunikační techniky. V roce 2010 získal INDECT Cenu pro Velkého bratra v kategorii „Slídil mezi národy“. Konečnými uživateli systému mají být evropské policejní složky.\n\nPředpokládané ukončení vývoje bylo v roce 2013, avšak o projektu se dlouho nehovořilo.\n\nHlavní předpokládané výsledky projektu INDECT jsou:\n\nNěkterá média obviňují INDECT z porušování soukromí, sběru osobních dat a konspirace. Následovně byla tato kritika diskutována i na půdě Evropského parlamentu.\n\nPodle projektové dokumentace INDECT neobsahuje sledování mobilních telefonů.\n\nPověsti o testování INDECT během mistrovství Evropy ve fotbale 2012 žádná vláda nepotvrdila.\n\nKontrola Seventh Framework Programme Evropského parlamentu důrazně požaduje, aby Evropská komise okamžitě zveřejnila všechny dokumenty, které má k dispozici, aby vyjasnila mandát a účel tohoto výzkumného projektu, aplikaci a koncové uživatele INDECT. Také si žádá důkladné prošetření případných dopadů na základní lidská práva. Nicméně dle europoslance Pawła Kowala projekt prošel etickou prověrkou 15. dubna 2011 v Bruselu za účasti expertů na etiku z Rakouska, Francie, Nizozemí, Německa a Velké Británie. Tato prověrka byla ukončena s pozitivními výsledky a tvrdí, že v tomto projektu neexistují žádné etické prohřešky.\n\n\nCelkem 15 133 040 Eur, z toho Evropská unie dotuje 10 906 984 eur.\n\n1. ledna 2009 – 31. prosince 2013\n\n"}
{"id": "619391", "url": "https://cs.wikipedia.org/wiki?curid=619391", "title": "Nachal Zor'im", "text": "Nachal Zor'im\n\nNachal Zor'im (: נחל זורעים) je vádí v Dolní Galileji, v severním Izraeli.\n\nZačíná v nadmořské výšce necelých 200 metrů na jihozápadních svazích vrchu Tel Ma'on, který tvoří část zástavby města Tiberias (čtvrť Tverja Ilit). Pak směřuje k jihu, míjí pahorek Giv'at Lacham a rychle sestupuje do údolí Bik'at Javne'el. Zde ústí na západním okraji vesnice ha-Zor'im zleva do vádí Nachal Javne'el.\n\n"}
{"id": "619395", "url": "https://cs.wikipedia.org/wiki?curid=619395", "title": "William Pywell", "text": "William Pywell\n\nWilliam Redish Pywell (9. června 1843 - 1887) byl americký reportážní fotograf působící v 19. století. Nejprve pracoval pro Mathewa Bradyho a Alexandra Gardnera jako fotožurnalista v americké občanské válce. Jeho snímky byly součástí knihy \"Photographic Sketch Book of the War\" svazek 1 a 2 (Washington, DC. Philp & Solomons), kterou Gardner vydal v roce 1866. Po válce cestoval v roce 1873 s Georgem Custerem - což byl velitel kavalerie armády Spojených států v Občanské válce a indiánských válkách - jako oficiální fotograf na \"Expedici Yellowstone\". Doprovázel také Alexandra Gardnera při expedici do Kansasu.\n"}
{"id": "619397", "url": "https://cs.wikipedia.org/wiki?curid=619397", "title": "Nachal Sirgona", "text": "Nachal Sirgona\n\nNachal Sirgona (: נחל סרגונה) je vádí v Dolní Galileji, v severním Izraeli.\n\nZačíná v nadmořské výšce okolo 100 metrů na jižních svazích vrchu Tel Ma'on, jehož vrcholová partie tvoří část zástavby města Tiberias (čtvrť Tverja Ilit). Pak směřuje k jihojihozápadu a rychle sestupuje do údolí Bik'at Javne'el. Míjí archeologickou lokalitu \"Churvat Sirgona\" (חרבת סרגונה) s pozůstatky židovského osídlení z byzantského období. Zde ústí na jižním okraji vesnice ha-Zor'im zleva do vádí Nachal Javne'el.\n\n"}
{"id": "619403", "url": "https://cs.wikipedia.org/wiki?curid=619403", "title": "Teřich", "text": "Teřich\n\nTeřich je výtrusotvorné pletivo uvnitř plodnic některých druhů hub. Lze jej nalézt např. u pýchavek, hvězdovek či pestřeců. Někdy bývá masité a pevné, jindy zase měkké a vlhké.\n"}
{"id": "619406", "url": "https://cs.wikipedia.org/wiki?curid=619406", "title": "Moravští bratři", "text": "Moravští bratři\n\nMoravští bratři či Moravská církev (německy \"Herrnhuter Brüdergemeine\", latinsky \"Unitas Fratrum\", anglicky \"Moravian Brethren\" či \"Moravian Church\") je evangelická církev, která je samostatnou součástí mezinárodní Jednoty bratrské (latinsky \"Unitas Fratrum\"). Jejím posláním je šíření křesťanství, míru a vzdělanosti ve světě. Činnost Moravské církve je zaměřena na zakládání nových sborů a misií. Během své dlouhé historie se stali zakladateli a správci mnoha škol různých typů, internátů, nemocnic (zejména v Izraeli) a domovů pro bezdomovce, kupř. Moravian Open Door (Moravských otevřených dveří) v New Yorku. Založili také několik měst (např. Bethlehem v USA či Herrendyk v Holandsku).\n\nPo upálení mistra Jana Husa na Kostnickém koncilu v roce 1415 se husitské hnutí rozdělilo na dvě křídla - pragmatické utrakvisty a radikální tábority. Zpočátku se obě reformované skupiny označované jako Čeští bratři, resp. jak se sami označovali \"Unitas Fratrum\" (\"Jednota bratrská\"), dokázaly tolerovat. Česko-lucemburská královská dynastie se ovšem snažila husity vytlačit z církevních i státních úřadů, což vedlo k prudkým nepokojům a nakonec, po vydání křižácké buly papeže Martina V. z března 1420, vyústilo v krvavé husitské války. Během těchto bojů proti katolíkům v Čechách a okolních zemích, rozhořel se také dlouholetý nelítostný boj také mezi oběma husitskými skupinami.\n\nHusův stoupenec, kazatel a teolog Petr Chelčický, se po smrti Jana Husa názorově rozešel s dalším Husovým následovníkem v pražské Betlémské kapli, utrakvistou Jakoubkem ze Stříbra, jenž hájil tezi, že člověk smí Boží slovo bránit i mečem. Tuto tezi přijali i radikální táborité a vytáhli proti katolílkm. Naproti tomu Petr Chelčický násilí odmítal. Od roku 1420 žil v ústraní na svém panství v Jižních Čechách, ve svých staročeských traktátech a pojednáních, ovlivněných spisy Jana Viklefa (1330–1384), rozvinul radikálně pacifistickou vizi křesťanství, v níž usiloval o návrat k původnímu křesťanství, postuloval rovnost všech křesťanů, vyzýval k dobrovolné chudobě, odmítal mnišství, stavěl se proti branné povinnosti a odmítal přísahy. Kritizoval také tehdejší stavovskou společnost. \n\nSkupině jeho následovníků zvané \"Jednota Petra Chelčického\", předal v roce 1457 král Jiří z Poděbrad k užívání panství Kunvald. I přes pronásledování počet členů skupiny rostl a v roce 1467 již existovala organizace s kněžími a biskupem. Proti stoupencům přísných regulí (\"Menší straně\") se ovšem brzy postavila skupina, tzv. \"Větší strana\" či Jednota bratrská (\"Unitas fratrum\"), která požadovala zavedení mírnějších pravidel. U Jednoty, místo jediného biskupa, sestávalo nejvyšší vedení z rady starších. Později byli ovlivněni mj. svým prvním biskupem, Janem Ámosem Komenským (1592–1670). \"Menší strana\" existovala ještě asi 50 let souběžně s Jednotou. Několikrát s ní jednal také Martin Luther, nedokázal ji však získat na svou stranu, neboť trvala na celibátu duchovenstva, sedmi svátostech a eucharistickém učení podle katolické víry a apoštolské tradice.\n\nPo vydání \"Confessio Bohemica\" roku 1575 bylo dosaženo smíru mezi českými bratry a luterány, reformovanými a kališníky. Na jeho základě pak císař Rudolf II. roku 1609 vydal císařský majestát. Během třicetileté války (1618-1648) bratrstvo v Čechách téměř zcela zaniklo, jeho členové se směli stýkat pouze potají. Tehdejší biskup Jan Amos Komenský byl nucen v roce 1628 opustit zemi. Jednota bratrská se poté usadila v polském Lešně, a Horních Uhrách (v dnešních městech Skalica a Púchov).\n\nK moderní Jednotě bratrské (alias Moravské církvi) se celosvětově hlásí asi 825 000 následovatelů. V dnešní době je největší koncentrace Moravských bratrů v Tanzanii. \"Moravská církev v Tanzanii\" provozuje misie i v Kongu a Ugandě. Moravští bratři pokračují ve své tradiční misionářské práci také v karibské oblasti, například \"Jamajská moravská církev\" se uplatňuje na Kubě. Bratři působili a dodnes působí v Kanadě, USA, Nikaragui, Hondurasu, Malawi, JAR, Surinamu, Tibetu, Indii, Aljašce a také v Evropě. Němečtí Moravští bratři, jejichž hlavní sídlo se nachází v hornolužickém Ochranově (německy \"Herrnhut\"), se aktivně zapojují do práce ve vzdělávací a sociální oblasti.\n\nV Suchdole nad Odrou (v okrese Nový Jičín, asi 40 km od Ostravy) se nachází Muzeum Moravských bratří, kde najdete expozici o exilu asi 280 obyvatel do Horní Lužice. Na tamějším panství Mikuláše Ludvíka, hraběte z Zinzendorfu se exulantům pod vedením misionáře Kristiána Davida podařilo založit ves Herrnhut („místo pod ochranou Páně), česky Ochranov, hornolužicky Ochranow, a Moravskou církev (Obnovenou Jednotu bratrskou). Ze Suchdola nad Odrou pochází i první biskup Moravské církve David Nitschmann.\n\nLukáš Pražský (1460–1528), biskup Jednoty bratrské, učil, že je nezbytné rozlišovat mezi třemi kategoriemi věcí: věcmi, které jsou pro budoucí spásu zásadní, věcmi, které jsou podružné, a církevními záležitostmi. Zásadní jsou skutky, které učinil Bůh – stvoření všeho na Zemi, vykoupení z hříchů a posvěcení věřících, kteří jednají prostřednictvím víry, naděje a lásky. Církevní záležitosti zahrnují Bibli, kostely, svátosti (mše), náboženské učení a kněžstvo. Zprostředkovávají to, co je svaté, a proto by měly být drženy v úctě, avšak nejsou považovány za zásadní. Mezi podružné věci se řadí obřadní oděv nebo názvy bohoslužeb, které se mohou lišit podle míst, kde jednotlivé farnosti sídlí.\n\nHodnoty uznávané Moravskou církví shrnul britský biskup Clarence H. Shawe. V sérii přednášek přednesených Moravskému teologickému semináři (the Moravian Theological Seminary) v Bethlehemu (Pensylvánie, Spojené státy americké) přiřadil Shawe Moravské církvi těchto pět hodnot – prostotu, blaženost, nevtíravost, bratrství a ideál služby.\n\nProstota znamená zaměřit se na podstatu víry a nezajímat se o detaily dogmatických definic. Apoštolové řekli: „Věříme, že budeme spaseni milosrdenstvím Ježíše Krista.“ Shawe uvádí poznámku Mikuláše Ludvíka, hraběte z Zinzendorfu (dále jen Zinzendorf), který v návaznosti na tuto myšlenku prohlásil: „Pokud vštípím člověku pouze tuto jedinou ideu, učiním z něj navždy učence bohosloví.“ Z prostoty vyplývají dvě odvozené vlastnosti, opravdovost a praktičnost.\n\nBlaženost je přirozená spontánní reakce na vykoupení, laskavý dar, který nám Bůh dal. Shawe opět cituje Zinzendorfa: „Existuje rozdíl mezi ryzím pánbíčkářem a opravdovým Moravanem. Zatímco pánbíčkář myslí především na své hříchy a Ježíšovy rány pouze pozoruje, Moravan na tyto rány myslí a při myšlence na ně shlíží na své hříchy.“ Váhavého pánbíčkáře rány ukonejší, zatímco Moravan se ve své blaženosti za své hříchy kaje.\n\nPrincip nevtíravosti se zakládá na myšlence, že Bůh si rozhodně přeje, aby existovalo velké množství rozličných církví, které mají obstarávat různé duchovní potřeby. Není potřeba soutěžit o konvertity z jiných církví. Zdrojem křesťanské jednoty není právnická formule, ale úzký vztah věřících a Spasitele.\n\nIdea bratrství je založena právě na tomto blízkém vztahu. Shawe řekl: „Cílem Moravanů je shromáždit navzájem spřízněná srdce. Když se křesťanské duše sjednotí v lásce, může bratrství fungovat navzdory rozdílům v intelektu a inteligenci, myšlení, názorech, postojích nebo vkusu.“ Bratrství (za doby Zinzendorfa, tj. v první polovině 18. století) s sebou nepřinášelo pouze překonávání odlišností v otázkách víry, ale také zmírňování sociálních rozdílů. Aristokrat a řemeslník byli považováni za bratry a seděli jako rovnocenní členové církve na stejném místě.\n\nIdeál služby znamená s radostí přijmout pozici služebníka. Ta se částečně projevuje jako věrná služba na různých pozicích v rámci rozličných kongregací, ale podstatněji jako služba služebníka, který „rozšiřuje Boží království“, světu. Ta se v průběhu dějin projevovala ve formě vzdělávací a zejména misionářské práce. Shawe podotýká, že nikdo se nemohl odevzdat šíření evangelia vehementněji než moravští emigranti, kteří tím, že se usadili v Ochranově (na pozemku Zinzendorfa) unikli pronásledování a potlačování své víry.\n\n\n"}
{"id": "619407", "url": "https://cs.wikipedia.org/wiki?curid=619407", "title": "Čukotské moře", "text": "Čukotské moře\n\nČukotské moře (rusky: Чуко́тское мо́ре) je okrajové moře v Severním ledovém oceánu. Na západě od něho leží Wrangelův ostrov, na východě mys Barrow na Aljašce, za kterým je Beaufortovo moře. Beringův průliv je na jihu a propojuje Čukotské moře s Beringovým mořem a Tichým oceánem.\n\nMoře má přibližnou rozlohu 595 000 km² a dá se jím proplout pouze asi čtyři měsíce v roce. Na 56 % rozlohy jsou hloubky menší než 50 m. Oproti jiným mořím v Severním ledovém oceánu má málo ostrovů. Ústí do něj např. řeka Amguema.\n\nMoře je pojmenováno po Čukčech, kteří obývají Čukotku. Čukčové v něm většinou rybaří a loví velryby a mrože lední.\n\nOdhaduje se, že pod Čukotským mořem jsou zásoby ropy a zemního plynu o objemu asi 30 miliard barelů (4,8×10 m). Několik ropných společností má zájem o pronájem území a 6. února 2008 americká vláda ohlásila, že úspěšní zájemci budou muset zaplatit 2,6 miliardy dolarů za práva na těžbu.\n"}
{"id": "619409", "url": "https://cs.wikipedia.org/wiki?curid=619409", "title": "Evangelický kostel (Miroslav)", "text": "Evangelický kostel (Miroslav)\n\nKostel Českobratrské církve evangelické v Miroslavi je toleranční evangelický kostel z roku 1846. Leží na jihozápadě města, na zahradě fary na Husově ulici (směrem na Hostěradice).\n\nEklektický sálový kostel byl vybudován roku 1846. Na jižní straně kostela byl v roce 1901 přistavěn menší sál zvaný „Kruh“. V roce 1935 kostel prošel generální opravou a byla do něj zavedena elektřina, fasáda byla opravena v roce 1956 a znovu v roce 1995.\n\nVarhany jsou z roku 1963, rekonstruovány byly v roce 2000. V roce 1974 bylo vybudováno elektrické vytápění.\n\nInteriér kostela je od roku 1976 vymalován podle návrhu faráře a výtvarníka Jiřího Zejfarta. Nad kazatelnou je znázorněno podobenství o rozsévači ().\n\n"}
{"id": "619411", "url": "https://cs.wikipedia.org/wiki?curid=619411", "title": "Proteinkináza C", "text": "Proteinkináza C\n\nProteinkináza C (PKC) je enzym ze skupiny proteinkináz (konkrétně serin/threonin kináza), který pro svou činnost vyžaduje záporně nabité fosfolipidy a je regulován diacylglycerolem (DAG) a někdy vápenatými kationty. Aktivace PKC spouští celou řadu významných buněčných procesů, jejichž konkrétní povaha závisí na buněčném typu. Například v jaterních buňkách reguluje metabolismus glykogenu tak, že fosforylací inhibuje glykogensyntázu. Účastní se však obecně tak rozmanitých procesů, jako je buněčný růst, metabolismus, pohyb buněk či prostě změna genové exprese a tvorba druhých poslů (např. dalšího DAG díky zpětné vazbě). U obratlovců je známo asi 10 izoenzymů proteinkinázy C, všechny mívají nejen kinázovou doménu, ale i N-terminální regulační oblast.\n\nPKC je v typickém případě aktivována tak, že nejprve dojde (díky IP) ke vzrůstu koncentrace vápenatých iontů, což vede k tomu, že PKC se asociuje s vnitřní stranou membrány a aktivuje se. Dostává se do kontaktu s membránovým lipidem DAG, který byl vytvořen pomocí fosfolipázy C obvykle na popud nějakého receptoru spřaženého s G-proteinem (někdy však zřejmě přes PI3K kinázu).\n\nMezi inhibitory proteinkinázy C patří namátkou bisindolylmaleimid, 1-O-hexadecyl-2-O-methylglycerol, melitin, floretin,\npolymyxin B a staurosporin.\n"}
{"id": "619412", "url": "https://cs.wikipedia.org/wiki?curid=619412", "title": "PKC", "text": "PKC\n\nPKC je zkratka s více významy:\n\n\n"}
{"id": "619414", "url": "https://cs.wikipedia.org/wiki?curid=619414", "title": "P jako pivo", "text": "P jako pivo\n\nP jako pivo (anglicky \"B Is for Beer\") je zatím poslední román Thomase Robbinse. Jde o knihu o pivě pro děti. Její příběh pojednává o malé holčičce Gracii Perkeové, která se chce dozvědět, proč dospělým chutná pivo, ale sama ho nesmí ochutnat.\n\nPříběh ve stejnojmenné audioknize vypráví Oldřich Kaiser.\n\n"}
{"id": "619415", "url": "https://cs.wikipedia.org/wiki?curid=619415", "title": "Arrondissement Dinan", "text": "Arrondissement Dinan\n\nArrondissement Dinan je francouzský arrondissement ležící v departementu Côtes-d'Armor v regionu Bretaň. Člení se dále na 12 kantonů a 101 obcí.\n\n"}
{"id": "619416", "url": "https://cs.wikipedia.org/wiki?curid=619416", "title": "Claudio Licciardello", "text": "Claudio Licciardello\n\nClaudio Licciardello (* 11. ledna 1986, Catania) je italský atlet, běžec, sprinter, jehož hlavní disciplínou je běh na 400 metrů.\n\nNa Mistrovství Evropy v atletice 2006 ve švédském Göteborgu skončil v semifinále. V roce 2008 reprezentoval na letních olympijských hrách v Pekingu, kde skončila jeho cesta v prvním semifinálovém běhu na posledním místě a do finále nepostoupil. Celkově obsadil 23. místo, když čtvrtku zaběhl v čase 45,64 s. Pomalejší byl jen Cédric Van Branteghem z Belgie. O rok později vybojoval na halovém ME v italském Turíně stříbrnou medaili v běhu na 400 metrů, když ve finále nestačil jen na Švéda Johana Wissmana a zlato ve štafetě na 4×400 metrů.\n\n"}
{"id": "619418", "url": "https://cs.wikipedia.org/wiki?curid=619418", "title": "Seznam tolerančních kostelů v Česku", "text": "Seznam tolerančních kostelů v Česku\n\nToleranční kostely, resp. toleranční modlitebny na území dnešní České republiky vznikaly v letech 1781–1849/1861, tj. v době od vydání Tolerančního patentu (1781) do vydání tzv. Protestanského provizoria (1849) či Protestantského patentu (1861).\n\nKostely nesměly mít věž a zvony, nesměly mít vstup z hlavní silnice, okna nesměla být oblouková či lomená a kostely svojí stavbou spíše připomínaly obyčejné vesnické stodoly. Později se věže často dostavovaly a kostely se různě upravovaly, ale dochovalo se také několik kostelů s původním půdorysem. Pro kalvínské toleranční kostely je také charakteristické zvláštní uspořádání lavic, kdy je stůl Páně a kazatelna uprostřed kostela při delší zdi a lavice jsou kolem uspořádány jakoby do kruhu. Toto uspořádání se také leckde dochovalo do současnosti.\n\n\n\n\n"}
{"id": "619425", "url": "https://cs.wikipedia.org/wiki?curid=619425", "title": "Vladařka", "text": "Vladařka\n\n„Vladařka“, v originále „The Dauphin“, je v pořadí desátá epizoda druhé sezóny seriálu \"\".\n\nUSS Enterprise D je přidělen úkol dopravit budoucí vládkyni planety Daled IV z jiné planety, kde byla učena svou vychovatelkou Anyou. Tou vládkyní není nikdo jiný, než dospívající dívka Salia, která je jediným potomkem vládců dvou opozičních frakcí na Daled IV. Po smrti svých rodičů je jediným dědicem pro obě strany a tedy i rozhodujícím prvkem pro sjednocení obou válčících skupin. Její vychovatelka se chová extrémně ochranářsky a podezřívavě vůči jakýmkoliv potenciálním nebezpečím a nedovolí Salie opouštět kajutu. Nicméně náhodné setkání s Wesley Crusherem způsobí bleskurychlé přeskočení jiskry.\n\nWesley se zeptá několika členů posádky, jak oslovit dívku. Zvláště zábavné se projeví Worfovo líčení klingonského způsobu, který spočívá v tom, že ženy házejí velkými předměty, zatímco muži odříkávají milostné básně. Wesley nakonec zavolá Salie do její kajuty a dá jí ochutnat Thalianskou čokoládovou pěnu. Ona se mu svěří se svou touhou po cestování a objevování galaxie, což však vzhledem ke své pozici nikdy nepozná. Aby zmírnil její zármutek, vezme jí do simulátoru, kde jí ukáže různá místa v galaxii.\n\nMezitím během prohlídky lodi Anya na ošetřovně nalezne pacienta s eventuálně nakažlivou nemocí. Doktorka Pulaská trvá na tom, že lodní zádržné systémy šíření choroby zabrání, ale Anya chce, aby byl pacient okamžitě zabit. Když posádka odmítne, Anya se změní v jakési velké monstrum (není člověk, může na sebe brát různé podoby) a chce spáchat vraždu sama. Worf zasáhne, ale ona je mnohem silnější. Od svého záměru upustí až teprve po příchodu kapitána Picarda. Mezi Anyou a Worfem vznikne rozpor ohledně toho, kdo je zodpovědný za bezpečnost Salii, načež jí začne ujišťovat, že on je zodpovědný nejen za bezpečnost Salii, ale i celé lodi. Vzhledem k tomu, že Anya představuje pro posádku nebezpečí, je jí omezen pohyb po lodi a Wesleymu Picard přikáže, aby se nepřibližoval k Salie.\n\nWesley má zlomené srdce, ale Salia se vykrade pryč, zatímco Anya spí, aby ho navštívila v jeho kajutě. Když je Anya přistihne, změní se opět v monstrum a stejně tak reaguje i Salia. Wesley je šokován. Salia se mu snaží vše vysvětlit, ale on se cítí podveden a odmítne ji. Enterprise dorazí na Saliinu domovskou planetu a pro obě nastane čas odchodu. Anya řekne, že nebude Saliu doprovázet, ale že se vrátí do svého domova – na měsíc, který planetu obíhá. Pak ještě poznamená, že by nikdy Wesleymu neublížila, že jej chtěla jen postrašit. Salia se jí zeptá, zda bude někdy moci opustit Daled IV. Ta jí odpoví, že nejspíše nikoliv. Pak jí ještě poděkuje za výchovu a prohlásí, že je připravena zaujmout svou pozici vládkyně na Daled IV.\n\nMyslí si, že už nikdy neuvidí Wesleyho, ale on za ní přispěchá do transportní místnosti rozloučit se a přinese jí naposledy ochutnat čokoládovou pěnu. Ona se mu ukáže ve své pravé pravé podobě a on je ohromen, jak je krásná.\n\n"}
{"id": "619432", "url": "https://cs.wikipedia.org/wiki?curid=619432", "title": "Defektoskopie", "text": "Defektoskopie\n\nNedestruktivní testování (NDT), nebo také Defektoskopie zahrnuje soubor metod, které jsou na základě měřitelných, nebo sledovatelných fyzikálních jevů schopny odhalit vady ve výrobku bez jeho porušení nebo poškození. Výrobek není při defektoskopické kontrole poškozen, a pokud splňuje požadavky na jakost, je možné jej ihned použít - defektoskopická zkouška probíhá nedestruktivně.\n\nÚlohou a cílem defektoskopie (NDT) je prokázat a potvrdit, že zkoušený výrobek nemá nepřípustné vady. Pokud se během NDT prokáže přítomnost nepřípustných vad/defektů, potom výrobek není možné použít k danému účelu. Musí být opraven nebo vyzmetkován. Nepřípustnost vad se stanovuje empiricky - na základě zkušeností generací výrobců a provozovatelů. Dalším možným způsobem je využití výpočtů, modelování a ověřovacích zkoušek. To vše je koncentrováno ve výrobkových, resp. provozovacích normách a standardech. Proto je pro defektoskopického pracovníka nezbytně nutné znát příslušné normy a standardy, které určují přípustnost vad a způsoby provádění NDT zkoušek.\n\nBěžné NDT medody jsou: vizuální kontrola, kapilární metoda, magnetická prášková metoda, radiografická metoda, ultrazvuková metoda, metoda vířivých proudů, zkoušení těsnosti, infračervená defektoskopie.\n"}
{"id": "619442", "url": "https://cs.wikipedia.org/wiki?curid=619442", "title": "Jaime Sin", "text": "Jaime Sin\n\nJaime kardinál Sin (31. srpna 1928, New Washington, Filipíny – 21. června 2005, Manila, Filipíny) byl filipínský kardinál a manilský arcibiskup.\n\nVystudoval filozofii a teologii. Kněžské svěcení přijal 3. dubna 1954, poté působil jako kněz v diecézi Capiz, přednášel v semináři v Roxas City, kde se stal později rektorem.\n\nV únoru 1967 byl jmenován pomocným biskupem arcidiecéze Jaro, biskupské svěcení přijal 18. března téhož roku. Dne 15. ledna 1972 byl jmenován arcibiskupem-koadjutorem této arcidiecéze, jejího řízení se ujal 8. října 1972. O necelé dva roky později, 21. ledna 1974, ho papež Pavel VI. jmenoval arcibiskupem Manily.\n\nPři konzistoři v květnu 1976 se stal kardinálem, jeho titulárním kostelem byl (Santa Maria ai Monti). Po dosažení kanonického věku rezignoval 15. září 2003 na funkci manilského arcibiskupa. Jeho nástupcem se stal Gaudencio Borbon Rosales. Vzhledem ke zhoršenému zdravotnímu stavu se v dubnu 2005 nezúčastnil konkláve, zemřel o dva měsíce později.\n\n\n"}
{"id": "619443", "url": "https://cs.wikipedia.org/wiki?curid=619443", "title": "Filippo Juvarra", "text": "Filippo Juvarra\n\nFilippo Juvarra (7. březen 1678, Messina – 31. leden 1736, Madrid) byl italský barokní architekt a divadelní výtvarník.\n\nZ rodné Sicílie odešel až poté, co navrhl oslavy korunovace Filipa V. Španělského v roce 1705. Studoval pak v Římě a poté se zabýval zejména návrhem oslav, obřadů a divadelních scén. V roce 1714 se přesunul do Piemontu a v roce 1719 do Portugalska, kde navrhoval palác Mafra pro Jana V. Portugalského.\n\nPřed koncem života pracoval ve Španělsku opět pro Filipa V., navrhoval například Královský palác v Madridu.\n"}
{"id": "619448", "url": "https://cs.wikipedia.org/wiki?curid=619448", "title": "Widzew Łódź", "text": "Widzew Łódź\n\nWidzew Łódź je polský fotbalový klub sídlící ve městě Lodž. Byl založen v roce 1910, jeho název pochází od jména městské čtvrti. Klub byl mistrem nejvyšší ligové soutěže v letech 1981, 1982, 1996 a 1997.\nV létě 2015 klub zkrachoval a jeho místo zaujal subjekt Stowarzyszenie Reaktywacja Tradycji Sportowych Widzew Łódź, který byl zařazen do polské 4. ligy.\n\n\n\n13. prosinec 2012\"\n\n"}
{"id": "619451", "url": "https://cs.wikipedia.org/wiki?curid=619451", "title": "Josef Šembera", "text": "Josef Šembera\n\nJosef Šembera (23. dubna 1794 Vysoké Mýto – 8. srpna 1866 Litomyšl) byl český kreslíř a grafik, autor mnoha kreseb ze staré Prahy a českého venkova a starší bratr historika a filologa A. V. Šembery.\n\nV roce 1812 absolvoval gymnázium v Broumově a odešel studovat stavitelství a geodézii na pražském technickém ústavu (předchůdce dnešní ČVUT). Po dvou letech studia nastoupil jako kreslič u pražské stavební kanceláře ředitelství vodních staveb. Zde působil až do roku 1838. Současně studoval jako mimořádný posluchač kreslení na Akademii výtvarných umění u Karla Postla (1815-1817). Později byl komisařem pro stavbu silnic v Poličce a nakonec v Litomyšli.\n\nZachovalo se asi 160 jeho kreseb a leptů s pohledy na Prahu a jiná města, které jsou velice přesné a věrné, takže mají velkou dokumentární hodnotu. Roku 1830 vydal „Přehled města Prahy“ na čtyřech velkých listech a podílel se na souboru pražských pohledů V. Morstadta. Pro Schottkyho knihu \"Prag wei es war und wie es ist\" („Praha jaká byla a jaká jest“, 1832) nakreslil předlohy pro řadu ocelorytin, podobně jako roku 1844 pro knihu svého bratra Aloise Vojtěcha o jejich rodišti, Vysokém Mýtě. Jako datum úmrtí uvádí Ottův slovník rok 1868, P. Toman a po něm další uvádějí rok 1866. Protože je celý Tomanův článek doslova opsán z Ottova slovníku, je první údaj asi pravděpodobnější.\n\n\n\n"}
{"id": "619460", "url": "https://cs.wikipedia.org/wiki?curid=619460", "title": "Nachal Cejdata", "text": "Nachal Cejdata\n\nNachal Cejdata (: נחל צידתה) je krátké vádí v Dolní Galileji, v severním Izraeli.\n\nZačíná na jihozápadních svazích hřbetu Ramat Porija, nedaleko obce Porija Neve Oved a jižně od města Tiberias. Pak směřuje k jihozápadu a rychle sestupuje do údolí Bik'at Javne'el. Míjí archeologickou lokalitu \"Churvat Cejdata\" (חרבת צידתה). Ústí cca 1 kilometr jižně od vesnice ha-Zor'im zleva do vádí Nachal Javne'el.\n\n"}
{"id": "619464", "url": "https://cs.wikipedia.org/wiki?curid=619464", "title": "Petar Gligorovski", "text": "Petar Gligorovski\n\nPetar Gligorovski (\"Perica Gligorović\" , 7. února 1938, Skopje – 4. prosince, 1995, Skopje) byl severomakedonský komiksář, grafik, malíř, fotograf a filmový režisér a scenárista animovaných filmů. Tvořil v různých městech bývalé Jugoslávie, zvláště v Záhřebu, Bělehradu a Skopje, kde vytvořil neoficiální animátorské školy.\n\nDokončil čtyři animované filmy, dva dokončit nestihl.\n\nGligorovski získal vysokoškolské vzdělání na Akademii výtvarných umění v Bělehradě a potom se na Záhřebské škole animovaného filmu specializoval jako technický animátor. Po návratu do Skopje vytvořil autor od roku 1963 do roku 1968 sérii animovaných filmů pro děti pro TV Skopje. Jeho film \"Embrion № M\" (1971) byl příklad osobní interpretaci pozdní moderny.\n\nJeho estetický styl se vyznačuje polychromatickými obrysy, používáním podprahových tvarů a široké škály slovanského, řeckého a křesťanského symbolizmu zapouzdřeného leitmotivy věčných lidských témat jako jsou láska, válka, odcizení, existencialismus, náboženství, opakování se historie a další.\n\n\n"}
{"id": "619465", "url": "https://cs.wikipedia.org/wiki?curid=619465", "title": "Nachal Porija", "text": "Nachal Porija\n\nNachal Porija (: נחל פוריה) je krátké vádí v Dolní Galileji, v severním Izraeli.\n\nZačíná v nadmořské výšce okolo 100 metrů na jihozápadních svazích hřbetu Ramat Porija, na jižním okraji obce Porija Neve Oved, která leží jižně od města Tiberias. Pak směřuje k jihozápadu a rychle sestupuje do zemědělsky využívaného a odlesněného údolí Bik'at Javne'el. Z jihu míjí archeologickou lokalitu \"Churvat Cejdata\" (חרבת צידתה). Ústí cca 1,5 kilometru severovýchodně od vesnice Javne'el zleva do vádí Nachal Javne'el.\n\n"}
{"id": "619469", "url": "https://cs.wikipedia.org/wiki?curid=619469", "title": "Dominik Fey", "text": "Dominik Fey\n\nDominik Fey (6. července 1863, Písek – 21. září 1950, Uherské Hradiště) byl český architekt žijící v Uherském Hradišti, jehož stavby najdeme po celé Moravě.\n\nNarodil se v jihočeském Písku, v rodině městského domovníka. Studoval pozemní stavitelství na pražské ČVUT, kde byli jeho profesory významní architekti jako Josef Schulz či Jan Koula. V období jeho studií vrcholila v české architektuře oblíbenost historizujících slohů a novorenesance. Fey velmi intenzivně vnímal inspiraci českým barokem, soudobou secesí, kubismem i lidovým stavitelstvím po vzoru Dušana Jurkoviče.\n\nJeho profesní a později i soukromý život je úzce spjat s Uherským Hradištěm, kde v roce 1895 založil svou první samostatnou architektonickou kancelář a kde také později zaujímal post městského stavitele. Stavěl také v okresech Hodonín, Vsetín a Zlín. Nejvíce se věnoval návrhům a realizacím školních budov. V roce 1909, po patnácti letech samostatné praxe, už počet škol, které projektoval či stavěl, dosáhl stovky. V případě menších škol (Míkovice, Brumov-Bylnice, Poteč, Vésky, Otrokovice), nemohl pro špatnou finanční situaci stavebníků uplatnit svou stavitelskou fantazii. Okázalejší byly školy ve městech – Strážnice, Luhačovice, Vyšší reálná škola v Kroměříži a Gymnázium v Boskovicích pojaté v historizujícím stylu s prvky secese a další. Stavěl i správní budovy – druhou novorenesanční budovu Občanské záložny na zlínském náměstí (na jejím místě dnes stojí obchodní centrum Zlaté jablko, zbyla jen část fasády), dvoupatrovou měšťanskou školu (později budovu Krajské knihovny Františka Bartoše ve Zlíně, dnes Zlínský klub 204). V menší míře se Fey věnoval stavbám bytových a rodinných domů. Známý je novoklasicistní Sedláčkův dům a Fürstův dům stavěný v geometrické secesi – oba v Uherském Hradišti. Nejtypičtější prvky svého stylu pak Fey vložil v roce 1905 do stavby vlastního domu „Na Tůni“ v Uherském Hradišti. Nechybí nárožní arkýřová věžička, zdobený portál nad hlavním vchodem, secesně laděná fasáda doplněná cyklem keramické mozaiky Jano Kohlera – zůstaly už ale jen staré fotografie, dům byl v roce 1984 zbořen a mozaiky přeneseny na budovu Slováckého muzea. Nejznámějším dílem Dominika Feye je zřejmě radnice v Napajedlích – s neorenesančním členěním oken a secesními prvky, vitrážemi Jano Kohlera, s dominantní nárožní věží ukončenou dřevěným ochozem a jehlanovitou stříškou s vikýři. Originální jsou jím projektované stáje napajedelského hřebčína z režných cihel a hrázděného zdiva.\nFey je pokládán za mistra v oboru drobných staveb, ale dokázal vyprojektovat i tovární komplex a dělnickou kolonii (Sklárna v Nemšové u Trenčína, 1901–1902). Citoval lidové stavitelské umění, ale sledoval i nejnovější kubistické trendy (návrh městských lázní v Uherském Hradišti, 1924). Rekonstruoval barokní zámky (Bílovice 1904, Buchlovice – první třetina 20. století) a stavěl moderní budovy pro firmu Baťa ve Zlíně (1906) po vzoru soudobé americké industriální architektury. Projektoval i stavby sakrální. Po první realizaci kaple v Babicích (1898) přibyly návrhy neorománských kostelů v Popovicích (1912) a Topolné (1914) vytvořené s využitím citací italské architektury, které však nebyly z důvodu začátku I. světové války realizovány. Fey měl blízko i k uměleckému řemeslu – navrhoval a používal u svých staveb kované detaily – vrata, mříže, zábradlí a klepadla.\nV Bystřici pod Hostýnem je podle všeho jen jediná stavba architekta Dominika Feye – budova ZUŠ, bývalá fara. Na návrhu farní budovy začal architekt pracovat v roce 1907. Město potřebovalo novou farní budovu v blízkosti školy a kostela. Fey navrhl stavbu jednoduchého, téměř čtvercového půdorysu ozvláštněnou nárožním arkýřem v patře, originálním tvarem oken, se stanovou střechou zdobenou věžičkou na vrcholu a honosnými vikýři. Peněz se však stavebníkům nedostávalo. Místo potřebných 60 tisíc bylo k dispozici jen 45 tisíc korun. Proto zůstal Feyův arkýř jen na papíře, stejně jako věžička, zdobné vikýře a šambrány oken.\n\nNa jednom z Feyových výkresů, který objevil v SOkA Uherské Hradiště (tam je soustředěna Feyova pozůstalost) někdejší diplomant Slezské univerzity v Opavě Ivan Bergmann je také „Letní domek pana továrníka V. Zbořila“. V magisterské diplomové práci z roku 2004 nazvané „Architekt Dominik Fey (katalog díla)“ je na str. 75 citovaný popis návrhu stavby:\n„Letní vila V. Zbořila (návrh), lokace – Bystřice pod Hostýnem, zadavatel – Václav Zbořil, továrník v Bystřici pod Hostýnem, datace – 1909. Malá modernistická letní vila obdélného půdorysu zasazená kratší stranou do strmého svahu orientovaného na jih. Z přízemí se vstupuje do síně se schodištěm do dalšího patra, pod nímž je malá toaleta. Následuje kuchyň se spíží a pokojík pro hlídače. Přízemí rozšířeno o dvojici sklepů, jež i s příchozí chodbou vyhloubeny do svahu. V 1. Patře je kromě síně se schodištěm i jídelna. V podkrovních prostorách plocha síně zmenšena o šatnu, jež sousedí s ložnicí. Přízemí ze smíšeného zdiva (cihel a kamene) na čelní fasádě prolomeno velkými prosklenými secesními dveřmi. Schodiště osvětleno trojicí úzkých okýnek zasazených v jedné rovině, jejichž výška se postupně snižuje. Obdobně tomu je i u 1. patra, které osvětleno velkými okny i z bočních stran. Do ložnice, umístěné v podkroví, umožněn přístup světla dvojicí vikýřů. Originálně je řešeno osvětlení schodiště se síní. Nízký kruhový vikýř s pásem úzkých obdélných oken přechází na čelní straně do souvislé linie. Střešní konstrukce je valbová.“\nNikde ve výkresech není uvedena bližší lokace stavby, jejíž návrh podle odborníků odkazoval na vliv soudobého anglického modernistického hnutí Arts and Crafts. Tento umělecký směr nazvaný „Umění a řemesla“ oslavoval a oceňoval středověkou, především gotickou, řemeslnickou práci a návrat k ruční výrobě, která jediná mohla vdechnout věcem život. Není známo ani to, jestli se od podrobného návrhu stavby nakonec pokročilo k její realizaci.\n"}
{"id": "619470", "url": "https://cs.wikipedia.org/wiki?curid=619470", "title": "Porno para Ricardo", "text": "Porno para Ricardo\n\nPorno para Ricardo (PPR) česky \"Porno pro Richarda\" je kubánská punkrocková hudební skupina založená v roce 1998. Je považována za hlavní ukázku existujícího nesouhlasu kubánské mládeže s komunistickým státem a kubánskou revolucí. Skupina je vyhraněně protestní, antikomunistická a ve svých textech ostře zesměšňuje jak režim na Kubě, tak i jeho hlavní představitele.\n\nKapela byla založena v roce 1998 v Havaně. V roce 2001 se skupina zúčastnila předního kubánského festivalu Festival de Rock Metal v Holguínu, v říjnu 2002, během oslav Dne národní kultury kapela přizvala na scénu rapovou skupinu Free Hole Negro v divadle Teatro Riviera, v prosinci téhož roku byla nominována na cenu kubánské televize Premio Lucas za nejlepší rockový video klip (Ernesto René \"Los Músicos de Bremen). Skupina hrála běžně na koncertech i v kubánské televizi. V srpnu 2003 však byl Gorki Águila neoprávněně zatčen po policejní provokaci a odsouzen na 4 roky vězení za zločin, který nespáchal. Věznění značně vyhrotí jeho vztah ke kubánskému režimu. V březnu 2004 je stále vězněný Gorki nominován na britskou cenu Index on Censorship v kategorii hudba. Z vězení je propuštěn na podmínku v březnu 2005 po téměř 2 letech. V září byly zablokovány webové stránku skupiny a zesiluje státem organizovaná perzekuce skupiny.\n\nSkupina nadále patří k mediálně nejznámějším kubánským rockovým kapelám současnosti, přestože její koncerty nejsou oficiálně povoleny a jsou soustavně likvidovány politickou policií. Její hlavní představitel Gorki Águila byl v létě 2008 opět zatčen za \"příliš hlasitou hudbu\". Byl obviněn podle nového politického zákona za \"nebezpečnost\", přičemž v den soudu bylo obvinění změněno na \"neposlušnost\".\n\nPopis samotného soudního procesu na svém blogu Generace Y proslavila známá kubánská blogerka a nositelka předních literárních cen Yoani Sánchez pod názvem \"Krátká historie jednoho vítězství\". Teprve po silném mezinárodním tlaku a monitorování soudu novináři a diplomaty demokratických zemí byl Gorki osvobozen a odsouzen pouze ze veřejné pohoršení pokutou ve výši 600 pesos (cca 500 Kč, téměř 2 měsíční platy). . Tento ústupek je v kubánském zpolitizovaném soudnictví zcela bezprecedentní. Pokutu Gorki po jistém váhání uhradil v pesových mincích, které odnesl v pytlíku na pokladnu soudu.\n\nČlenové skupiny jsou nadále pronásledováni a většina z nich nemůže vykonávat žádné povolání. Byli opět zadrženi v listopadu 2010. Gorki Águila byl následně vyslýchán ohledně svého rozhovoru pro Radio Martí a své koncerty v Miami, kam se mu krátce předtím podařilo vycestovat (část jeho rodiny žije v Mexiku). Texty skupiny se pohybují od velmi vtipných ironických či zesměšňujících textů po punkové nadávky na režim a jeho \"vrchního velitele\". Píseň \"Coma andante\" (\"Koma na pochodu\") zmiňuje španělský autor Vicente Botín jako ukázku reakce mladých lidí na situaci na Kubě:\n\nSkupina je prezentována i ve filmu Benita Zambrana Habana Blues z roku 2005, který představuje celou řadu kubánských kapel včetně uskupení v zahraničí zcela neznámých.\n\nOficiální web kapely: http://www.pornopararicardo.org/ je hostován v cizině, na Kubě je cenzurován a obvykle nejde otevřít.\n\n\n\nČesky\n\nAnglicky\n\n"}
{"id": "619473", "url": "https://cs.wikipedia.org/wiki?curid=619473", "title": "Třída Aconit", "text": "Třída Aconit\n\nAconit (F65) byl torpédoborec francouzského námořnictva, jediný dokončený z pěti plánovaných jednotek své třídy (Francouzi je však původně klasifikovali jako protiponorkové fregaty). Řešení s jedním lodním šroubem se pro nízkou rychlost lodi neosvědčilo, stejně jako absence protiponorkového vrtulníku. Jako náhrada za zrušené jednotky této třídy proto byly postaveny tři vylepšené torpédoborce třídy \"Tourville\". \"Aconit\" sloužil ve francouzském námořnictvu až do svého vyřazení v roce 1996.\n\nTorpédoborec postavila francouzská loděnice Arsenal de Lorient v Lorientu. Kýl plavidla byl založen v lednu 1967, dne 7. března 1970 byl trup spuštěn na vodu a konečně 30. dubna 1973 byl torpédoborec přijat do služby.\n\nProjekt třídy \"Aconit\" nesl označení C 65. Mimo kanónů loď původně nesla čistě protiponorkovu výzbroj. Na přídi a na zádi stála jedna dělová věž se 100mm kanónem Creusot-Loire. Za příďovou věží byl umístěn jeden 305mm vrhač raketových hlubinných pum, který v 80. letech nahradily dva čtyřnásobné kontejnery protilodních střel MM 40 Exocet. Ve středu plavidla se nacházelo jednoduché odpalovací zařízení protiponorkového systému Malafon, ke kterému bylo neseno 13 střel. Protiponorkovou výzbroj dále doplňovaly dva 550mm protiponorkové torpédomety, pro které bylo na palubě 10 torpéd. Sonary byly typů DUBV 23 a DUBV 43. Pohonný systém tvořily dva kotle a jedna převodová turbína. Nejvyšší rychlost dosahovala 27 uzlů.\n"}
{"id": "619483", "url": "https://cs.wikipedia.org/wiki?curid=619483", "title": "Nachal Bereniki", "text": "Nachal Bereniki\n\nNachal Bereniki (: נחל ברניקי) je krátké vádí v Dolní Galileji, v severním Izraeli.\n\nZačíná na severovýchodních svazích hory Har Menor, která je severním pokračováním hřbetu Ramat Porija. Svahy jsou zde pokryté lesním komplexem Ja'ar Švejcarija (\"Švýcarský les\"). Pak vádí směřuje k východu a rychle sestupuje do příkopové propadliny Galilejského jezera. Ve svazích se tu nachází pramen \"Ejn Bereniki\" (עין ברניקי) a níže též vrch Har Bereniki s jeskyní \"Ma'arat Bereniki\" (מערת ברניקי). Ústí do Galilejského jezera 2 kilometry jižně od centra města Tiberias.\n\n"}
{"id": "619488", "url": "https://cs.wikipedia.org/wiki?curid=619488", "title": "Nachal Chamat", "text": "Nachal Chamat\n\nNachal Chamat (: נחל חמת) je krátké vádí v Dolní Galileji, v severním Izraeli.\n\nZačíná na severovýchodních svazích hory Har Menor, která je severním pokračováním hřbetu Ramat Porija. Svahy jsou zde pokryté lesním komplexem Ja'ar Švejcarija (\"Švýcarský les\"). Pak vádí směřuje k severovýchodu a rychle sestupuje do příkopové propadliny Galilejského jezera. Míjí hrobku starověkého židovského učence rabiho Me'ira a ústí do Galilejského jezera cca 2 kilometry jihojihovýchodně od centra města Tiberias, v areálu termálních lázní Chamej Tverja.\n\n"}
{"id": "619490", "url": "https://cs.wikipedia.org/wiki?curid=619490", "title": "Fosfolipáza C", "text": "Fosfolipáza C\n\nFosfolipáza C (PLC) je hydrolytický enzym ze skupiny fosfolipáz, který štěpí fosfolipid jménem fosfatidylinositol-4,5-bisfosfát (PIP2) na fosfodiesterové vazbě mezi glycerolem a fosfátovou skupinou. Ve zkumavce štěpí i jiné fosfatidylinositoly. Produktem štěpné reakce katalyzované PLC jsou dva druzí poslové, inositol-1,4,5-trifosfát (IP) a 1,2-diacylglycerol. U savců je známo nejméně 12 izoenzymů fosfolipáz C, které jsou členěny do 5 podrodin. Vyskytuje se však zřejmě u všech eukaryot.\n\nČinnost PLC může být spouštěna na popud nějakého receptoru spřaženého s G proteinem, někdy ještě přes PI3K kinázu. Účinkem fosfolipázy C se mnohdy spouští významné signalizační dráhy buňkách. Díky vzniklému IP dojde ke vzrůstu koncentrace vápenatých iontů, což vede k tomu, že se tzv. proteinkináza C asociuje s vnitřní stranou membrány a aktivuje se. Dostává se zde do kontaktu se vzniklým DAG. Na činnosti fosfolipázy C je založen přenos signálu u značné části hormonů, růstových faktorů a neurotransmiterů.\n"}
{"id": "619491", "url": "https://cs.wikipedia.org/wiki?curid=619491", "title": "Nachal Menorim", "text": "Nachal Menorim\n\nNachal Menorim (: נחל מנורים) je krátké vádí v Dolní Galileji, v severním Izraeli.\n\nZačíná na východních svazích hory Har Menor, která je severním pokračováním hřbetu Ramat Porija. Pak vádí směřuje k severovýchodu a rychle sestupuje do příkopové propadliny Galilejského jezera, do kterého ústí cca 3 kilometry jihojihovýchodně od centra města Tiberias, v turistickém areálu Ganej Menora.\n\n"}
{"id": "619493", "url": "https://cs.wikipedia.org/wiki?curid=619493", "title": "Nachal Menora", "text": "Nachal Menora\n\nNachal Menora (: נחל מנורה) je krátké vádí v Dolní Galileji, v severním Izraeli.\n\nZačíná na východních svazích hory Har Menor, která je severním pokračováním hřbetu Ramat Porija. Pak vádí směřuje k severovýchodu a rychle sestupuje do příkopové propadliny Galilejského jezera, do kterého ústí cca 3 kilometry jihojihovýchodně od centra města Tiberias, v turistickém areálu Ganej Menora.\n\n"}
{"id": "619496", "url": "https://cs.wikipedia.org/wiki?curid=619496", "title": "Nachal Si'a", "text": "Nachal Si'a\n\nNachal Si'a (: נחל סיאה) je krátké vádí v Dolní Galileji, v severním Izraeli.\n\nZačíná na východních svazích hory Har Menor, která je severním pokračováním hřbetu Ramat Porija. Pak vádí směřuje k severovýchodu a rychle sestupuje do příkopové propadliny Galilejského jezera, do kterého ústí cca 3,5 kilometrů jihovýchodně od centra města Tiberias, jižně od turistického areálu Ganej Menora.\n\n"}
{"id": "619503", "url": "https://cs.wikipedia.org/wiki?curid=619503", "title": "Jezero (přírodní rezervace)", "text": "Jezero (přírodní rezervace)\n\nPR Jezero je přírodní rezervace o ploše 7,09 ha v katastrálním území Dublovice v okrese Příbram. Hlavním předmětem ochrany je rybník s bohatým výskytem vzácných a zvláště ohrožených druhů hmyzu, obojživelníků, plazů a ptáků. Je to též významné hnízdiště ptactva.\n\nVodní plocha je lemována rákosinami, ve kterých se uplatňuje orobinec (\"Typha\" sp.), rákos obecný (\"Phragmites australis\") a zblochan vodní (\"Glyceria maxima\"). Mezi zvláště chráněné druhy ptáků, které zde byly pozorovány, patří např. chřástal vodní (\"Rallus aquticus\"), čírka modrá (\"Anas guerguedula\") a žluva hajní (\"Oriolus oriolus\"). V okolí rezervace bylo zaznamenáno hnízdění motáka lužního (\"Circus pygargus\"), luňáka červeného (\"Milvus milvus\") a krahujce obecného (\"Accipiter nisus\").\n\nPřírodní rezervace Jezero byla vyhlášena roku 2002. K zabezpečení území před rušivými vlivy z okolí je stanoveno ochranné pásmo do vzdálenosti 50 m od hranic přírodní rezervace. V terénu je území vymezeno červeným pruhovým značením a tabulemi s malým státním znakem České republiky. Vstup je povolen pouze po značených cestách.\n\nNa celém území rezervace je zakázáno hospodařit způsobem vyžadujícím intenzivní technologie, prostředky a činnosti, které mohou způsobit změny v biologické diverzitě (rozmanitosti), struktuře a funkci ekosystému, používat biocidy, povolovat a stavět nové objekty, povolovat nebo záměrně rozšiřovat geograficky nepůvodní druhy a sbírat či odchytávat rostliny a živočichy (kromě výkonu myslivosti a rybaření).\n\nStátní správu v přírodní rezervaci vykonává podle zákona č. 114/1992 Sb., o ochraně přírody a krajiny, Středočeský kraj.\n\n"}
{"id": "619506", "url": "https://cs.wikipedia.org/wiki?curid=619506", "title": "Na skalách (Brdy)", "text": "Na skalách (Brdy)\n\nNa skalách je vrch v Brdech (744 m n. m.) u obce Věšín a také stejnojmenná přírodní rezervace, vyhlášená roku 1966. Důvodem ochrany je bukojedlový porost.\n\nGeomorfologicky spadá do celku Brdská vrchovina, podcelku Brdy, okrsku Třemšínská vrchovina a podokrsku Chynínská vrchovina.\n\n"}
{"id": "619508", "url": "https://cs.wikipedia.org/wiki?curid=619508", "title": "Nachal Ajiš", "text": "Nachal Ajiš\n\nNachal Ajiš (: נחל עיש, uváděno též jako \"Nahal Osh\") je krátké vádí v Dolní Galileji, v severním Izraeli.\n\nZačíná v nadmořské výšce okolo 100 metrů, na východních svazích hřbetu Ramat Porija. Pak vádí směřuje k severovýchodu a rychle sestupuje do příkopové propadliny Galilejského jezera, do kterého ústí cca 4 kilometry jihovýchodně od centra města Tiberias, severně od křižovatky \"ha-Aksanija\", kde z dálnice číslo 90 odbočuje lokální silnice 7677.\n\n"}
{"id": "619515", "url": "https://cs.wikipedia.org/wiki?curid=619515", "title": "Nachal Jachci'el", "text": "Nachal Jachci'el\n\nNachal Jachci'el (: נחל יחציאל) je krátké vádí v Dolní Galileji, v severním Izraeli.\n\nZačíná v nadmořské výšce necelých 100 metrů, na východních svazích hřbetu Ramat Porija, východně od vesnice Porija Ilit. Pak vádí směřuje k východu a rychle sestupuje do příkopové propadliny Galilejského jezera, přičemž míjí lokální silnici 7667. Do jezera ústí cca 6 kilometrů jihojihovýchodně od centra města Tiberias, jižně od křižovatky \"ha-Aksanija\", na níž z dálnice číslo 90 odbočuje silnice 7677.\n\n"}
{"id": "619519", "url": "https://cs.wikipedia.org/wiki?curid=619519", "title": "Nachal Šalem", "text": "Nachal Šalem\n\nNachal Šalem (: נחל שלם) je krátké vádí v Dolní Galileji, v severním Izraeli.\n\nZačíná v nadmořské výšce okolo 0 metrů, na východních svazích hřbetu Ramat Porija, východně od vesnice Porija Ilit. Nachází se tu pramen \"Ejn Porija\" (עין פוריה). Pak vádí směřuje k východu a rychle sestupuje do příkopové propadliny Galilejského jezera, do kterého ústí cca 7 kilometrů jihojihovýchodně od centra města Tiberias a 1 kilometr severně od obce Kineret.\n\n"}
{"id": "619524", "url": "https://cs.wikipedia.org/wiki?curid=619524", "title": "Předseda Senátu Parlamentu České republiky", "text": "Předseda Senátu Parlamentu České republiky\n\nPředseda Senátu Parlamentu České republiky je senátor a hlava Senátu Parlamentu České republiky, z hlediska protokolu druhý ústavní činitel státu. Horní komora jej volí vždy po volbách do třetiny Senátu, standardně po dvouletém funkčním období. \n\nOd 19. února 2020 je předsedou Senátu Miloš Vystrčil z ODS, který v tomto úřadu nahradil v průběhu funkčního období zemřelého stranického kolegu Jaroslava Kuberu.\n\nPředseda Senátu na základě \"zákona o jednacím řádu Senátu\" (č. 107/1999 Sb.) zastupuje horní komoru navenek, podepisuje její zákonná opatření a usnesení, dává souhlas, aby byl odevzdán soudu zadržený senátor nebo soudce Ústavního soudu, který byl dopaden při spáchání trestného činu nebo bezprostředně poté, dále pak svolává, zahajuje a ukončuje schůzi Senátu a stanovuje pořadí, v němž jej budou místopředsedové zastupovat v průběhu funkčního období. V době přerušení zasedání svolává komoru ke schůzi před stanoveným termínem, přerušuje schůzi při nepořádku, nebo není-li komora schopna se usnášet. Vyhlašuje volby prezidenta republiky, do jeho rukou také nově zvolený prezident skládá přísahu a do jeho rukou se může vzdát svého úřadu.\n\nRozhoduje také o použití státních vlajek na budovách sídla Senátu, jmenuje a odvolává po schválení organizačním výborem vedoucího Kanceláře, oznamuje prezidentovi republiky a ministrovi vnitra, že mandát senátora zanikl v průběhu jeho volebního období, s výjimkou případů, kdy mandát senátora zanikl v posledním roce před uplynutím jeho volebního období.\n\nPokud se uvolní úřad prezidenta republiky v době, kdy je Poslanecká sněmovna rozpuštěna, přísluší mu podle 66. článku Ústavy výkon příslušných funkcí prezidenta původně svěřených předsedovi Poslanecké sněmovny. \n\nDisponuje jedním ze sedmi klíčů od dveří do Korunní komory v kapli sv. Václava v katedrále sv. Víta, kde jsou uloženy české korunovační klenoty.\n\nBěhem funkčního období lze předsedu Senátu odvolat pouze na základě písemné žádosti nejméně jedné třetiny senátorů.\n\nPrvní volby do Senátu proběhly až v listopadu 1996. Proto také mohl být předseda zvolen až po ustavení horní komory, přestože s ní ústava počítala již při vzniku České republiky 1. ledna 1993. \n\n"}
{"id": "619528", "url": "https://cs.wikipedia.org/wiki?curid=619528", "title": "Nolanův diagram", "text": "Nolanův diagram\n\nNolanův diagram je diagram, pomocí kterého jeho tvůrce, americký libertarián David Nolan, analyzuje politické názory. Veškerou lidskou politickou aktivitu rozděluje Nolan do dvou kategorií, ekonomické a osobní, a míra svobody v každé z těchto oblastí tvoří jednu z os diagramu. Rozšiřuje tradiční pravo-levou klasifikaci politického spektra, kterou interpretuje jako požadavek levice na osobní svobodu a pravice jen na svobodu ekonomickou.\n\nNolan svůj diagram vyvinul proto, aby ilustroval tvrzení, že na rozdíl od amerického sociálního liberalismu požaduje libertarianismus svobodu jak ekonomickou, tak osobní.\n\nDo \"ekonomické svobody\" řadí Nolan aktivity lidí jako výrobců a spotřebitelů: nakupování, prodej, výrobu (podnikání, stavba domu, poskytování služeb), práci a pracovní vztahy (kde a jak si obstarávat obživu), rozhodování o vlastním majetku (jak naložit s vlastní půdou, hmotným majetkem a dalšími statky včetně peněz).\n\nDo \"osobní svobody\" řadí činnosti související se vztahy, sebevyjádřením a všeobecně nakládání s vlastním tělem a hlavou. Například manželství, partnerství, příjem informací (čtení knih, sledování filmů a podobně), příjem potravy (strava, léčiva, drogy, ...), sport,\nnáboženství, sdružování (do spolků, společností a podobně).\n\nPodle požadavku na svobodu (či míru státních zásahů / regulací) v těchto dvou oblastech pak Nolan analyzuje jednotlivé politické ideologie a umisťuje do čtyř rohů:\n\n\n"}
{"id": "619529", "url": "https://cs.wikipedia.org/wiki?curid=619529", "title": "Mirešice", "text": "Mirešice\n\nMirešice jsou dvůr a osada v okrese Praha-západ. První písemná zmínka pochází z roku 1279. Před rokem 1960 patřily k Třebonicím, v roce 1960 byly připojeny k Jinočanům. Nachází se zde také Mirešický rybník.\n"}
{"id": "619530", "url": "https://cs.wikipedia.org/wiki?curid=619530", "title": "Har Tur'an", "text": "Har Tur'an\n\nHar Tur'an (: הר תרען, הר תורען nebo הר טורעאן) je hora o nadmořské výšce 548 metrů v severním Izraeli, v Dolní Galileji.\n\nMá podobu východozápadně orientovaného masivu, který tvoří izolovanou vyvýšeninu obklopenou údolím Bejt Netofa na severu a Bik'at Tur'an na jižní straně. Obě údolí propojuje podél západního okraje hory vádí Nachal Jiftach'el. Pouze na východní straně navazuje zvlněný terén, který pak stoupá k sousední hoře Har Nimra. Jen menší část svahů je zalesněná, převážně na východní a severní straně. Z jižního úbočí stéká vádí Nachal Tur'an. Hora je turisticky využívána (na vrcholu postavil Židovský národní fond vyhlídkovou plošinu), zároveň je silně osídlena. Vrcholové partie zaujímají dvě nově zřízené židovské vesnice Micpe Netofa a Bejt Rimon, na úpatí hory sídlí izraelští Arabové. Zejména je to město Tur'an na jižním úbočí a Bu'ejne-Nudžejdat na severní straně.\n\n"}
{"id": "619533", "url": "https://cs.wikipedia.org/wiki?curid=619533", "title": "Luční potok (přírodní rezervace)", "text": "Luční potok (přírodní rezervace)\n\nPřírodní rezervace Luční potok byla vyhlášena roku 2000 a nachází se u obce Jesenice u Rakovníka. Důvodem ochrany je krajinářsky hodnotné území s pestrou mozaikou společenstev a s výskytem kriticky ohrožených a ohrožených druhů rostlin a živočichů.\n\nMezi významné rostliny v oblasti lze počítat např. lilii zlatohlavou, hořec křížatý, chrastavec rolní, vemeník dvoulistý, zvonečník hlavatý, úpolín evropský, prstnatec májový či prvosenku jarní.\n\nZ významnějších živočichů žijí v oblasti např. krutihlav obecný, žluva hajní, mlynařík dvouocasý, ťuhýk obecný či cvrčilka říční, z obojživelníků ropucha zelená, z plazů užovka obojková a ze savců netopýr velký.\n\n"}
{"id": "619537", "url": "https://cs.wikipedia.org/wiki?curid=619537", "title": "Prameny Klíčavy", "text": "Prameny Klíčavy\n\nPřírodní rezervace Prameny Klíčavy byla vyhlášena roku 1995 a nachází se u obce Řevničov. Důvodem ochrany je jediné rašelinné prameniště na Křivoklátsku, významná společenstva rostlin a živočichů. Nachází se na území CHKO Křivoklátsko.\n\nNa rašeliništi roste mj. zvláště chráněná rosnatka okrouhlolistá (\"Drosera rotundifolia\"), prstnatec májový (\"Dactylorhiza majalis\") a kosatec sibiřský (\"Iris sibirica\"). Je zde jediná lokalita evropsky chráněného mechu srpnatky fermežové (\"Hamatocaulis vernicosus\") ve středočeském kraji. Z plazů je to zmije obecná (\"Vipera berus\") a z ptáků strakapoud malý (\"Dendrocopos minor\") či cvrčilka zelená (\"Locustella naevia\").\n\n"}
{"id": "619541", "url": "https://cs.wikipedia.org/wiki?curid=619541", "title": "Isabela z Anjou", "text": "Isabela z Anjou\n\nIsabela z Anjou či také \"Alžběta z Anjou\" ( \"Elisabetta d'Angiò\", \"Anjou Izabella\", 1261 – 20. prosince 1290/23. června 1304) byla uherskou královnou z původně francouzské dynastie Anjou. Manželství s uherským králem Ladislavem bylo bezdětné a nešťastné.\n\nIsabela byla jednou z dcer Karla z Anjou a jeho první choti Beatrix, dcery provensálského hraběte Ramona Berenguera V. V sedmdesátých letech 13. století byla provdána za uherského panovníka Ladislava IV. Jednalo se o dvojitý sňatkový projekt – Isabelin bratr Karel se oženil s uherskou princeznou Marií. Mladý král Ladislav, korunovaný roku 1272 svatoštěpánskou korunou, získal pro svůj poloviční kumánský původ přízvisko Kumán a po celý svůj život dával i přes četné pokusy svaté stolice přednost jejich pohanskému způsobu života a před svou manželkou kumánským spolunocležnicím.\nOd září 1286 do srpna 1287 byla zapuzená Isabela internována v dominikánském klášteře sv. Marie na Zaječím ostrově pod dohledem své švagrové Alžběty. Byla propuštěna až na přímluvu ostřihomského arcibiskupa Ladoméra. Ovdověla roku 1290, když byl Ladislav u hradu Chersig zavražděn Kumány. Po jeho smrti se uchýlila do neapolského dominikánského kláštera sv. Petra, kde i zemřela a byla pochována.\n\n"}
{"id": "619542", "url": "https://cs.wikipedia.org/wiki?curid=619542", "title": "Vůznice (národní přírodní rezervace)", "text": "Vůznice (národní přírodní rezervace)\n\nNárodní přírodní rezervace Vůznice, evidenční číslo 851, byla vyhlášena 11. října 1984. Zaujímá v délce několika kilometrů a šíři několika set metrů údolí středního toku potoka Vůznice a několika jeho přítoků. Předmětem ochrany jsou lesní společenstva středoevropských pahorkatin, typická pro takováto hluboce zaříznutá údolí; konečným cílem pak dosažení pralesního stavu. Rozloha rezervace činí 231,22 ha, nadmořská výška území se pohybuje od 250 do 420 m. Většina rezervace je veřejnosti nepřístupná, turistická značená cesta vede pouze od severovýchodu ke zřícenině hradu Jenčov, kde končí.\n\nZaujímá levý břeh a levou stráň údolí potoka Vůznice od místa, kde vtéká do lesa, až k soutoku s Benešákem (Benešovým potokem), včetně ostrohu s hradem Jenčovem, a pod soutokem obě strany údolí až ke křížení silnice II/116. Celková délka rezervace je asi 4 km. K rezervaci dále patří údolí dvou levostranných přítoků Vůznice: část Benešova luhu, tedy asi 1,5 kilometrů délky údolí potoka Benešáku (Benešova potoka), a jednoho bezejmenného větveného přítoku o něco níže. Na potoku Vůznici se nachází v prostoru rezervace jeden větší bezejmenný průtočný rybník a řada menších bočních rybníčků.\n\nHorní levobřežní část rezervace patří do katastru obce Běleč v okrese Kladno, Benešův potok je hranicí mezi Bělčí a Nižborem a tedy i hranicí okresu Beroun, část rezervace na pravém břehu Vůznice patří do katastru obce Sýkořice v okrese Rakovník. Západně od údolí se v sousedství rezervace nachází zámek Dřevíč, aktuální sídlo Karla Schwarzenberga. Levobřežní část rezervace pod soutokem s Benešákem patří do území Nižboru v okrese Beroun.\n\nÚzemí rezervace je rozděleno do tří katastrálních území, která patří do tří různých obcí i okresů:\n\n\n"}
{"id": "619551", "url": "https://cs.wikipedia.org/wiki?curid=619551", "title": "Har Hoš'aja", "text": "Har Hoš'aja\n\nHar Hoš'aja (: הר הושעיה) je vrch o nadmořské výšce 258 metrů v severním Izraeli, v Dolní Galileji.\n\nLeží cca 6 kilometrů severně od Nazaretu. Má podobu nevýrazného pahorku, který je situován na severní okraj vysočiny Harej Nacrat. Jeho západní část zaujímá zastavěné území vesnice Hoš'aja, jejíž zástavba pokrývá i sousední vrch Har Kajil. Na jižní straně s ním sousedí podobný vrch Har Jad'aja. Na jihovýchodních svazích začíná lesní komplex Ja'ar Cipori. Na sever od vrchu se terén sklání do údolí Bejt Netofa.\n\n"}
{"id": "619562", "url": "https://cs.wikipedia.org/wiki?curid=619562", "title": "Har Kajil", "text": "Har Kajil\n\nHar Kajil (: הר כיל) je vrch o nadmořské výšce 243 metrů v severním Izraeli, v Dolní Galileji.\n\nLeží cca 6 kilometrů severně od Nazaretu. Má podobu nevýrazného pahorku, který je situován na severní okraj vysočiny Harej Nacrat. Jeho vrcholovou část zaujímá zastavěné území vesnice Hoš'aja, jejíž zástavba pokrývá i sousední vrch Har Hoš'aja na východní straně. Na jižní straně s ním sousedí podobný vrch Har Jad'aja. Na sever od vrchu se terén sklání do údolí Bejt Netofa.\n\n"}
{"id": "619568", "url": "https://cs.wikipedia.org/wiki?curid=619568", "title": "Har Jad'aja", "text": "Har Jad'aja\n\nHar Jad'aja (: הר ידעיה) je vrch o nadmořské výšce 292 metrů v severním Izraeli, v Dolní Galileji.\n\nLeží cca 5 kilometrů severně od Nazaretu a cca 1 kilometr východně od mošavu Cipori. Má podobu nevýrazného pahorku, který je situován na severní okraj vysočiny Harej Nacrat. Na sever od něj s ním sousedí podobný vrch Har Hoš'aja a Har Kajil. Na východních svazích pahorku začíná lesní komplex Ja'ar Cipori.\n\n"}
{"id": "619582", "url": "https://cs.wikipedia.org/wiki?curid=619582", "title": "Rybníčky u Podbořánek", "text": "Rybníčky u Podbořánek\n\nPřírodní rezervace Rybníčky u Podbořánek byla vyhlášena roku 1990 a nachází se u obce Podbořánky. Důvodem ochrany jsou zbytky mokřadních společenstev.\n\nV přírodní rezervaci jsou dva rybníky (\"Horní rybník\" a \"Dolní rybník\"). Hladina Horního rybníka je pokryta lekníny, rdestem vzplývavým, dále tam rostou šejdračka bahenní a \"masožravá\" bublinatka jižní. Mezi vzácnější flóru patří také ohrožený ďáblík bahenní a nepočetná populace ohrožené vachty trojlisté. Z dříve udávaného výskytu prstnatce májového zůstalo již jen několik desítek, ne-li několik exemplářů.\n\n"}
{"id": "619587", "url": "https://cs.wikipedia.org/wiki?curid=619587", "title": "Tel Gat Chefer", "text": "Tel Gat Chefer\n\nTel Gat Chefer (: תל גת חפר) je vrch o nadmořské výšce 412 metrů v severním Izraeli, v Dolní Galileji.\n\nLeží cca 5 kilometrů severovýchodně od Nazaretu a v severní části vysočiny Harej Nacrat. Má podobu výrazného sídelního pahorku typu tel, který je situován přímo v západní části města Mašhad. Vlastní vrcholová partie ale zůstává nezastavěna. Jde totiž o archeologickou lokalitu, identifikovanou jako biblické židovské sídlo Gat Chefer. Ve Starém zákonu je o něm zmínka například v Knize Jozue, přičemž toto sídlo mělo být součástí území izraelského kmene Zabulón. Podle tradice tu měl pobývat a být i pohřben prorok Jonáš. Nedaleko od severozápadních svahů pahorku začíná lesní komplex Ja'ar Cipori. Okolí je jinak převážně stavebně využito, na jihu se terén zvedá směrem k Nazaretu a hoře Har Jona.\n\n"}
{"id": "619601", "url": "https://cs.wikipedia.org/wiki?curid=619601", "title": "Roberta Flack", "text": "Roberta Flack\n\nRoberta Flack (* 10. února 1937 Black Mountain, Asheville, Severní Karolína, USA) je americká hudební pedagožka, zpěvačka, pianistka a skladatelka působící v žánrech pop-music, jazz, soul, R&B a folk.\n\nPochází z afroamerické hudebnické rodiny a hudbu také řádně vystudovala (obory: hudební pedagogika a hra na klavír).\n\nNa konci 60. let 20. století začínala veřejně vystupovat ve Washingtonu, D.C., v době,\nkdy studovala na Howardově univerzitě.\nVelký vzestup své známosti a popularity zaznamenala až na počátku 70. let. Tehdy spolupracovala především se svým prvním, předčasně zemřelým manželem, jazzovým a soulovým hudebníkem Donnym Hathawayem.\n\nNahrávala pro americkou společnost Atlantic Records.\n\nV současné době se již umělecké činnosti věnuje pouze příležitostně.\n\nOd roku 1999 má svoji hvězdu na hollywoodském chodníku slávy.\n\n\n\n"}
{"id": "619604", "url": "https://cs.wikipedia.org/wiki?curid=619604", "title": "Har Nadav", "text": "Har Nadav\n\nHar Nadav (: הר נדב) je vrch o nadmořské výšce cca 500 metrů v severním Izraeli, v Dolní Galileji.\n\nLeží necelé 2 kilometry severovýchodně od centra Nazaretu. Má podobu výrazného návrší, které je součástí vysočiny Harej Nacrat a dominuje ze severu historickému Nazaretu. Vrcholové partie hory jsou z větší části stavebně využity pro zástavbu města Nazaret Ilit. Pouze severní svah, při lokální silnici 754, má fragment volné krajiny. Na severovýchodní straně terén dále stoupá směrem k hoře Har Jona. Na západ odtud navazuje hora Har Avihu.\n\n"}
{"id": "619612", "url": "https://cs.wikipedia.org/wiki?curid=619612", "title": "Har Avihu", "text": "Har Avihu\n\nHar Avihu (: הר אביהוא) je vrch o nadmořské výšce přes 450 metrů v severním Izraeli, v Dolní Galileji.\n\nLeží cca 1 kilometr severně od centra Nazaretu. Má podobu výrazného návrší, které je součástí vysočiny Harej Nacrat a dominuje ze severu historickému Nazaretu. Vrcholové partie hory jsou z větší části stavebně využity pro zástavbu města Nazaret. Pouze severní svah, který spadá do údolí Nachal Cipori, má fragment volné krajiny. Na východní straně navazuje hora Har Nadav.\n\n"}
{"id": "619613", "url": "https://cs.wikipedia.org/wiki?curid=619613", "title": "Sven Tumba Johansson", "text": "Sven Tumba Johansson\n\nSven Tumba Johansson (vl. jménem Sven Olof Gunnar Johansson, 27. srpna 1931, Tumba, Švédsko - 1. října 2011) byl vynikající švédský hokejista, úspěšně hrával také fotbal a golf. Pod jménem Tumba (podle místa narození) byl znám od padesátých let kvůli odlišení od dalších hráčů jménem Johansson.\n\nCelou svou hokejovou kariéru odehrál ve švédské lize za Djurgårdens IF. Tam působil 16 sezón (v letech 1950 až 1966), získal osm švédských titulů a třikrát byl nejlepším střelcem ligy. V roce 1957 se stal prvním evropským hráčem, který se zúčastnil tréninkového kempu týmu NHL (s Boston Bruins). \nByl dlouholetým členem švédské reprezentace, hrál na čtrnácti turnajích mistrovství světa a čtyřech olympiádách. Je trojnásobným mistrem světa, na olympiádě dosáhl se švédským národním týmem nejvýše na stříbro v roce 1964 a bronz v roce 1952. V reprezentaci působil také jako kapitán.\n\nTýmové\n\nIndividuální\n\nV polovině 50. let nastoupil k pěti mezinárodním utkáním v dresu Švédska. V roce 1959 vybojoval s Djurgårdenem švédský titul.\n\nPo ukončení úspěšné hokejové a fotbalové kariéry se věnoval golfu jako hráč, návrhář golfových hřišť i funkcionář. Začátkem sedmdesátých let reprezentoval Švédsko na amatérském, později i profesionálním mistrovství. Zasloužil se o propagaci golfu ve Skandinávii a jeho rozšíření do Sovětského svazu. Stál u zrodu několika golfových turnajů (např. Scandinavian Masters v roce 1970, European Open v roce 1977, dětský Colgate Cup v roce 1969). V roce 1995 založil World Golfers Championship, amatérský turnaj s masovější účastí hraný v mnoha zemích.\n\nV roce 1958 podepsal smlouvu se švédskou firmou Stiga, která jeho jméno použila pro propagaci svého výrobku, stolního hokeje.\nVěnoval se také charitativním projektům. V roce 1981 založil \"Tumba Stipendium\" podporující handicapované sportovce, v roce 2006 pak \"Sven Tumba Education Fund\" podporující vzdělávání s cílem vymýcení negramotnosti.\n\n"}
{"id": "619615", "url": "https://cs.wikipedia.org/wiki?curid=619615", "title": "Har Cameret", "text": "Har Cameret\n\nHar Cameret (: הר צמרת) je vrch o nadmořské výšce okolo 470 metrů v severním Izraeli, v Dolní Galileji.\n\nLeží cca 2 kilometry severozápadně od centra Nazaretu. Má podobu výrazného návrší, které je součástí vysočiny Harej Nacrat a dominuje ze západu historickému Nazaretu. Vrcholové partie hory jsou zčásti části stavebně využity pro předměstskou zástavbu Nazaretu. Severozápadní a severní svahy jsou ovšem nezastavěné a zčásti i zalesněné. Lesní komplex se rozkládá i na jižních úbočích, kde terén přechází na návrší Giv'at Jif'a s vesnicí Kfar ha-Choreš. Na jihozápadní straně se rozkládá sousední hora Har Bahran.\n\n"}
{"id": "619618", "url": "https://cs.wikipedia.org/wiki?curid=619618", "title": "Wołów", "text": "Wołów\n\nWołów (česky \"Volov\", německy \"Wohlau\") je slezské město v Dolnoslezském vojvodství v jihozápadním Polsku. Je střediskem stejnojmenné gminy a okresu. Leží přibližně 38 kilometrů severozápadně od slezské metropole Wrocławi.\n\nOblast kolem města Volov byla osídlena již od pravěkých dob. K roku 1157 je zmiňován dřevěný hrad, založený polským seniorem Vladislavem II. K hradu přináležely i dvě vesnice, z nichž jedna se nazývala Wołowo. Pravděpodobně v druhé polovině 13. století bylo založeno dnešní město poblíž vísky Wołowo, snad částečně na území druhé vsi. Německé městské právo získalo snad kolem roku 1285; fojt je zmiňován k roku 1288.\n\nV tomto období náležel Volov k Hlohovskému knížectví, po roce 1312 pak k Olešnickému knížectví. Spolu s knížectvím se roku 1328 stalo součástí českých zemí. Vydělením Volovska z roku 1413 se stalo sídlem volovských knížat. Vymřením zdejší linie knížat získal město český král Vladislav Jagellonský, který ho roku 1495 předal i s celým knížectvím do ruk Poděbradovcům. K roku 1473 je kladena nejstarší známá volovská pečeť, na které je vyobrazen vůl (\"\"). Roku 1517 získal město Jan Thurzo a již roku 1523 měnil Volov opět svého majitele; spočinul v rukách lehnických knížat, kteří ho drželi až do vymření své rodové linie v roce 1675. Poté připadlo jako odúmrť českým králům z dynastie Habsburků.\n\nProtestantská reformace dorazila do města v roce 1522 osobou knížete Fridricha II. Po získání knížectví habsburským domem byl roku 1682 místní protestantský farní kostel odevzdán katolíkům. Město se opět stalo protestantským na základě Altranstädtské dohody roku 1707. V roce 1742 byl Volov (a s ním větší část Slezska) postoupen Prusku. Knížectví bylo rozděleno na dva okresy a Volov se stal sídlem jednoho z nich. V roce 1945 se pak stal součástí Polska.\n\n"}
{"id": "619621", "url": "https://cs.wikipedia.org/wiki?curid=619621", "title": "Giv'at Jif'a", "text": "Giv'at Jif'a\n\nGiv'at Jif'a (: גבעת יפעה) je vrch o nadmořské výšce okolo 430 metrů v severním Izraeli, v Dolní Galileji.\n\nLeží cca 2 kilometry západně od centra Nazaretu. Má podobu výrazného návrší, které je součástí vysočiny Harej Nacrat a dominuje ze západu historickému Nazaretu. Vrcholové partie hory jsou stavebně využity pro zástavbu vesnice Kfar ha-Choreš. Zástavba je ovšem prostoupena velkým podílem veřejné zeleně. Svahy hory jsou pak pokryty lesními komplexy. Pouze strmý jižní svah je převážně odlesněný. Na severní straně terén stoupá k dalším dílčím vrcholkům v rámci pohoří Harej Nacrat, jako jsou Har Cameret a Har Bahran.\n\n"}
{"id": "619631", "url": "https://cs.wikipedia.org/wiki?curid=619631", "title": "Har Bahran", "text": "Har Bahran\n\nHar Bahran (: הר בהרן) je vrch o nadmořské výšce 438 metrů v severním Izraeli, v Dolní Galileji.\n\nLeží necelé 3 kilometry západně od centra Nazaretu. Má podobu výrazného návrší, které je součástí vysočiny Harej Nacrat. Svahy i vrcholové partie jsou porostlé nízkou vegetací. Od východu, od sousedního vrchu Har Cameret, se sem přibližuje zástavba města Nazaret, na severní úbočí se obdobným způsobem tlačí rozrůstající se osídlení města Ilut.\n\n"}
{"id": "619632", "url": "https://cs.wikipedia.org/wiki?curid=619632", "title": "Iguanacolossus", "text": "Iguanacolossus\n\nIguanacolossus (\"leguání kolos\") je rodem dávno vyhynulého ornitopodního dinosaura ze skupiny Iguanodontia, který žil v období spodní křídy (věk barrem, asi před 130 až 125 miliony let). Fosilní pozůstatky tohoto dinosaura byly objeveny na území státu Utah v USA.\n\nŠlo o vývojově primitivního zástupce skupiny, který dosahoval poměrně značných rozměrů (délka kolem 9 metrů a hmotnost zhruba 5000 kilogramů); odtud i jeho název. Býložravý dinosaurus byl popsán na základě částečně dochované kostry jednoho jedince (UMNH VP 20205) spolu s dalším ornitopodem rodu \"Hippodraco\". Popsán byl v listopadu roku 2010 týmem amerických paleontologů ze sedimentů souvrství Cedar Mountain. Je znám pouze jeden druh tohoto rodu, \"I. fortis\" (latinské druhové jméno znamená \"silný, mocný\").\n\n"}
{"id": "619636", "url": "https://cs.wikipedia.org/wiki?curid=619636", "title": "Hippodraco", "text": "Hippodraco\n\nHippodraco („koňovitý drak“) je rod dávno vyhynulého ornitopodního dinosaura ze skupiny Iguanodontia, který žil v období spodní křídy (věk barrem až apt, asi před 130 až 120 miliony let). Fosilní pozůstatky tohoto dinosaura byly objeveny na území státu Utah v USA. Šlo o vývojově primitivního zástupce skupiny, který dosahoval menších rozměrů (délka kolem 4,5 metru a hmotnost zhruba 400 kilogramů). Byl popsán spolu s větším příbuzným rodu \"Iguanacolossus\" na základě částečně dochované kostry jednoho jedince (\"UMNH VP 20208\"). Popsán byl v listopadu roku 2010 týmem amerických paleontologů ze sedimentů souvrství Cedar Mountain. Je znám pouze jeden druh tohoto rodu, \"H. scutodens\" (latinské druhové jméno znamená \"šupinatý zub\").\n\n"}
{"id": "619637", "url": "https://cs.wikipedia.org/wiki?curid=619637", "title": "Centrální úřad skautingu NHL", "text": "Centrální úřad skautingu NHL\n\nCentrální úřad skautingu NHL (anglicky: Central Scouting Bureau) (CSB) je úřad resp. oddělení severoamerické hokejové ligy National Hockey League, které sdružuje skauty NHL, kteří hodnotí nadějné hráče, jenž by mohli být draftováni v následném vstupním draftu NHL. Úřad byl založen hokejovým manažerem Jackem Buttonem v roce 1975, který vytvořil centrální databázi nadějných hokejistů pro NHL. Button byl ředitelem tohoto úřadu do roku 1979 a současným ředitelem je E.J. McGuire. Spolu s ředitelem se o chod úřadu starají zaměstnanci v kancelářích v Torontu společně s osmi skauty na plný úvazek a s 15 skauty na poloviční úvazek po celé Severní Americe. Zprávy o nadějných hokejistech z Evropy podává Goran Stubb a jeho skupina 6 skautů z European Scouting Services (ESS) se sídlem ve Finsku. Všech 29 skautů zhlédne přibližně 3000 zápasů za rok.\n\nHráči jsou zpočátku rozděleni do tří skupin podle vyhlídek na nadcházející draft. V A skupině jsou hráči, kteří by měli být draftováni v prvním nebo druhém kole. V B skupině jsou hráči, kteří by měli být draftováni od poloviny třetího do pátého kola. V C skupině jsou hráči, kteří by měli být draftováni v pozdějších kolech a nejsou doporučováni týmovým skautům NHL k bližšímu sledování.\n\nPracovníci pracující na plný úvazek v CSB sledují karty v databázi CSB, které jsou aktualizované externími pracovníky. Hodnotí celkové vyhlídky, dále jednotlivé dovednosti použitelné ve hře. Hokejistovy dovednosti jsou známkovány následovně: Excelentní/Excellent (E), Velmi Dobrá/Very Good (VG), Dobrá/Good (G), Průměrná/Average (A), Špatná/Poor (P) a Nevhodná/Not Applicable (NA). Dovednosti jsou různě zohledněny podle pozice (jinak u útočníků, obránců a brankářů). Úřad zveřejňuje seznamy na svých internetových stránkách. Žebříčky jsou zveřejňovány včetně skautských recenzí. Tyto informace jsou aktualizovány každé dva měsíce. \n\nHráči, kteří jsou oprávněni k následujícímu draftu NHL, jsou rozděleni do žebříčku následovně: severoameričtí bruslaři (hokejisté bez brankářů), severoameričtí brankáři, mezinárodní bruslaři (hrající mimo Severní Ameriku), mezinárodní brankáři. Hráči jsou do těchto žebříčků zařazováni podle místa, kde hrají. Například Čech Jakub Voráček byl zařazen do severoamerického žebříčku, protože hrál za kanadský Halifax Mooseheads v QMJHL. \n\nVýznamně s výsledky zamíchá Mistrovství světa juniorů, které je hráno v polovině sezóny. Na začátku dubna po konci všech juniorských a evropských lig je hodnocení uzavřeno.\n\n"}
{"id": "619638", "url": "https://cs.wikipedia.org/wiki?curid=619638", "title": "Better than Today", "text": "Better than Today\n\n„Better than Today“ je píseň australské popové zpěvačky Kylie Minogue. Píseň pochází z jejího jedenáctého alba \"Aphrodite\". Produkce se ujal producent Nerina Pallot, Andy Chatterley a Stuart Price.\n"}
{"id": "619642", "url": "https://cs.wikipedia.org/wiki?curid=619642", "title": "Břežanské údolí", "text": "Břežanské údolí\n\nBřežanské údolí se nachází na jižním okraji Prahy. Protéká jím Břežanský potok, který je pravostranným přítokem Vltavy a své vody sbírá v plochém okolí Dolních Břežan. Údolí začíná u hráze Mlynářského rybníka v Dolních Břežanech a končí při ústí Břežanského potoka do Vltavy nedaleko mostu Závodu míru ve Zbraslavi. Údolí je asi 4 km dlouhé, převýšení je asi 130 m.\n\nVodní tok kopíruje silnice č. II/101. Ve své dolní polovině údolí tvoří hranici mezi Středočeským krajem a Hlavním městem Prahou.\n\nV západní části údolí rozděluje prostor bývalého keltského oppida Závist, které se nacházelo na přilehlých vrších Hradiště a Šance. Tento prostor je významným archeologickým nalezištěm a je chráněn jako národní kulturní památka.\n\nJedná se o typ říčního údolí, které ve čtvrtohorách vyhloubil Břežanský potok v usazených horninách, které pocházejí z období starohor a starších prvohor. Údolí má proto typický profil ve tveru písmene V a příkré svahy. Na povrch zde vystupují četné skály. Území je tvořeno břidlicemi, pískovci a křemenci.\n\nV západní části údolí prochází tzv. závistský přesmyk, významný tektonický zlom, který vznikl při variském vrásnění. Zlom prochází ve směru JZ–SV a pokračuje do Modřanské rokle. Pohyby zemské kůry způsobily, že se od jihovýchodu nasunuly starší horniny z období starohor na mladší prvohorní horniny. Starohorní usazeniny tvoří většinu území Břežanského údolí. Patří k tzv. davelskému souvrství a jsou významným nalezištěm předprvohorní mikroflóry.\n\nPrvohorní usazeniny pocházejí z období ordoviku. Jsou součástí tzv. letenského souvrství, které nejviditelněji vystupuje na povrch u silnice ze Zbraslavi do Komořan. Odkryv je chráněn jako přírodní památka U Závisti.\n\nSvahy údolí jsou převážně pokryty smíšenými lesy. Na jižních svazích se nacházejí přirozené teplomilné doubravy a skalní stepi. Území v prostoru okolo městské části Točná je chráněno jako přírodní rezervace Šance. Jižně od vrchu Hradiště se též nachází přírodní památka Břežanské údolí.\n\nBřežanské údolí je evropsky významnou lokalitou v rámci sítě Natura 2000 se stejnojmenným názvem. Kromě samotného údolí do této lokality patří i prostor hradiště Závist po obou stranách údolí a také souběžné Károvské údolí. Prioritním chráněným druhem je motýl přástevník kostivalový (\"Callimorpha quadripunctaria\").\n\nV polovině 19. století na Šancích prováděl výzkumy entomolog František Antonín Nickerl, který zde mimo jiné objevil hnědáska černýšového (\"Melitaea aurelia\"). Na jeho počest je na skále umístěna kovová deska s nápisem IN MEMORIAM F. A. NICKERL a letopočtem 1873. Obnovena byla v roce 2013 při příležitosti 200. výročí Nickerlova narození.\n\n\n"}
{"id": "619644", "url": "https://cs.wikipedia.org/wiki?curid=619644", "title": "Amundsenovo moře", "text": "Amundsenovo moře\n\nAmundsenovo moře se nachází v Jižním oceánu v západní Antarktidě. Pojmenováno je po norském polárním badateli Roaldu Amundsenovi.\n\nVětšina moře je zaledněná. V Amundsenově moři se nachází dva z pěti největších antarktických ledovců. Ty během posledních let začaly roztávat. Kdyby roztály úplně, světová hladina moří by se zvedla o 0,9-1,9 m.\n"}
{"id": "619657", "url": "https://cs.wikipedia.org/wiki?curid=619657", "title": "Krétské moře", "text": "Krétské moře\n\nKrétské moře (řecky: Κρητικό Πέλαγος, \"Kritiko Pelagos\") je moře na jihu Egejského moře, severně od Kréty a jižně od Kyklad. Roztahuje se od ostrova Kythera na západě k Dodekanésu na východě. Na západě od něj leží Jónské moře a zbytek Středozemního moře. \n\n"}
{"id": "619660", "url": "https://cs.wikipedia.org/wiki?curid=619660", "title": "Har Kidumim", "text": "Har Kidumim\n\nHar Kidumim (: הר קדומים, též označováno הר הקפיצה, Har ha-Kfica, : جبل القفزة, \"Džebel Kafca\") je vrch o nadmořské výšce 397 metrů v severním Izraeli, v Dolní Galileji.\n\nLeží 2,5 kilometru jižně od centra Nazaretu. Má podobu výrazného návrší, které tvoří jižní okraj vysočiny Harej Nacrat. Na jižní straně terén prudce klesá do rovinatého a zemědělsky využívaného Jizre'elského údolí, respektive do jeho severovýchodní části nazývané též Bik'at Ksulot. Do tohoto údolí stéká po západním okraji vrchu v hlubokém údolí vádí Nachal Mizra. Na východ od hory pokračuje výrazná terénní stěna pohoří Harej Nacrat směrem k další hoře Har Ksulot. Na sever od vrcholku se terén jen mírně vlní v náhorní planině, která je zaplněna aglomerací Nazaretu.\n\nVlastní svahy hory Har Kidumim jsou nezastavěné a zčásti i zalesněné. Skrz jihovýchodní část vrchu vede od roku 2008 nový tunelový úsek dálnice číslo 60. V jeskyni \"Ma'arat Kidumim\" (מערת קדומים) zvané též Kafca archeologové objevili během 20. století cenné pozůstatky prehistorického člověka. Hora je turisticky využívaná. Má rovněž náboženský význam coby součást života Ježíše a s ním spojené křesťanské tradice. Zmiňuje se totiž v Bibli, v Evangeliu podle Lukáše 4,29: „\"Vstali, vyhnali ho z města a vedli ho až na sráz hory, na níž bylo jejich město vystavěno, aby ho svrhli dolů. On však prošel jejich středem a bral se dál\"“\n\n"}
{"id": "619666", "url": "https://cs.wikipedia.org/wiki?curid=619666", "title": "Lockheed S-3 Viking", "text": "Lockheed S-3 Viking\n\nLockheed S-3 Viking je čtyřmístné proudové letadlo, které bylo používáno námořnictvem USA (United States Navy dále jen US Navy) k identifikování, sledování a ničení nepřátelských ponorek. Od konce 90. let 20. století byly úkoly letounu S-3B zaměřeny na boj s povrchovými cíli a tankování ve vzduchu. Letouny Viking byly rovněž používány pro elektronický boj a jako hlídková letadla v rámci bojové skupiny letadlové lodi. Letoun operoval z letadlových lodí, byl podzvukový, do každého počasí, schopen plnit rozličné úkoly s dlouhým doletem, nesl automatické zbraňové systémy a byl schopen plnit rozšířené úkoly s tankováním za letu. Vzhledem k tomu, že jeho motory vydávaly hluboký zvuk, byl letoun přezdíván „Hoover“ podle stejnojmenné značky vysavačů.\n\nLetouny S-3 byly vyřazeny ze služby na letadlových lodích US Navy v lednu 2009, jeho úkoly převzaly jiné letouny jako například P-3 Orion, SH-60 Seahawk, F/A-18E/F Super Hornet. Několik kusů dále létalo v rámci jednotky Air Test and Evaluation Squadron THREE ZERO (VX-30) na námořní letecké základně Point Mugu v Kalifornii, ale poslední z nich byl vyřazen 11. ledna 2016. Jeden letoun slouží u NASA v Glennově výzkumném centru ve státě Ohio.\nV polovině 60.let 20.století vyhlásilo americké námořnictvo (US Navy) soutěž pod zkratkou „VSX“ (těžší než vzduch, protiponorkový, experimentální) na dodání nového palubního protiponorkového letounu, který by nahradil stárnoucí letoun s pístovými motory Grumman S-2 Tracker. V srpnu 1968 byly týmy společnosti Lockheed a společností Convair/Grumman požádáni, aby své návrhy i nadále rozvíjely, tak aby splnily zadávací podmínky. Společnost Lockheed si uvědomovala, že má menší zkušenosti s navrhováním palubních letounů pro letadlové lodě, proto byla do týmu přibrána společnost Ling-Temco-Vought (LTV), která dostala na starost systém sklápění křídel a svislé ocasní plochy, gondoly motorů a podvozek letounu, který byl odvozen od podvozku letounů A-7 Corsair II (přední) a F-8 Crusader (hlavní). Sperry Univac Federal Systems dostala za úkol vývoj palubních počítačů letounu, včetně vstupních čidel a sonarových bójí.\n\n4. srpna 1969 byl návrh firmy Lockheed vybrán jako vítěz soutěže a bylo objednáno osm prototypů YS-3A ke zkouškám. První prototyp vzlétl 21. ledna 1972 (piloti Christiansen a Schaefer). V dubnu bylo do výroby zadáno prvních 13 kusů S-3A, prvním plně vybaveným prototypem byl stroj č. 3, zalétaný v červenci 1972. Letoun byl zařazen do služby 20. února 1974, v listopadu 1975 přistál Viking poprvé na letadlové lodi USS Forrestal (CV-59) u pobřeží Virginie. Po přistání následovaly i katapultové vzlety. Během výroby, který probíhala v letech 1974 až 1978, bylo postaveno celkem 187 letounů S-3A. Většina letounů byla později přestavěna na variantu označenou S-3B a 16 letounů bylo přestavěno na variantu ES-3A Shadow pro elektronický průzkum (ELINT).\n\nES-3A Shadow byl navržen jako letoun palubní, podzvukový, do každého počasí, dlouhého doletu a pro elektronický průzkum (ELINT). Všech 16 letounů má upravený trup, s množstvím antén a anténních krytů. Hmotnost elektronických přístrojů dosahuje 2 700 kg. Letouny ES-3A Shadow nahradily letouny EA-3B Skywarrior a vstoupily do služby v roce 1993.\n\nES-3A je vybaven celou řadou elektronických senzorů a komunikačních zařízení, které nahradilo původní zařízení pro vyhledávání ponorek, výzbroj a vybavení pro námořní hlídkování. Tyto úpravy měly menší vliv na maximální dosažitelnou rychlost letounu, která klesla z 450 uzlů (833 km/h) na 405 uzlů (750 km/h), ale neměly znatelný vliv na délku doletu letounu, kterému se tak zvýšila doba po kterou je schopen letu. Jelikož tyto letouny byly určeny pro sledování a jako letouny včasného varování a nikdy s nimi nebylo počítáno jako součást úderné skupiny letadel, bylo toto omezení rychlosti považováno za zanedbatelné.\n\nS-3 je klasický hornoplošník s náběžnou hranou křídla zkosenou o 15°. Pohonné jednotky tvoří dva dvouproudové motory General Electric TF34 s velkým obtokovým poměrem, které jsou namontovány v gondolách pod křídly s mimořádnou účinností ve srovnání s klasickými proudovými motory nebo staršími typy dvouproudových motorů.\n\nKřídla letounu byla vybavena klapkami Fowlerovy konstrukce. Na horní i spodní ploše křídla byly namontovány spoilery, které zvyšovaly účinnost křidélek. Náběžná hrana je mezi motory a konci křídel sklopná pro zvýšení vztlaku při nízkých rychlostech a je zbavována od námrazy pomocí teplého vzduchu od motorů. Zadní svislá ocasní plocha je sklopná na levou stranu. Všechny řídící plochy byly ovládány hydraulicky dvěma nezávislými systémy. V případě jejich selhání, nouzový letový ovládací systém (EFCS) umožňoval i ruční ovládání, avšak za použití značné síly a s omezenou možností ovládání. Letoun má příďový podvozek uzpůsobený pro start z katapultu a na zádi má vysouvací přistávací hák. Letoun je vybaven nad kabinou výsuvným palivovým nástavcem pro tankování paliva za letu.\n\nPosádku letounu tvořili čtyři členové, tři důstojníci a jeden specialista. Vpředu seděl pilot/velitel a druhý pilot/operátor neakustických detektorů (COTAC). Vzadu seděl taktický koordinátor (TACCO) a operátor detekčních senzorů (SENSO). Do letounu se vstupuje po žebříku, který lze vyklopit z boku trupu. Když na konci 90.let 20.století letouny přestaly být používány k protiponorkovému boji, byl čtvrtý člen posádky (SENSO) vyřazen. Při použití v tankovací konfiguraci, létala s letounem jen dvoučlenná posádka (pilot a COTAC).\n\nVšichni členové posádky seděli čelem ve směru letu, na vystřelovacích sedadlech McDonnell Douglas Escapac 1-E. Tyto sedadla umožňovala opuštění letadla i v nulové výšce a nulové rychlosti. V režimu „skupinová katapultáž“, který mohl být spuštěn z některého z předních sedadel, bylo provedeno vystřelení všech sedadel v daném pořadí, při kterém byla zadní sedadla vystřelena o 0,5 sekundy dříve než přední sedadla, aby byly zachovány bezpečné rozestupy. Zadní sedadla byla schopná samostatné katapultáže a katapultovací sekvence zahrnovala i pyrotechnické odpálení některých částí kokpitu, tak aby nebránily bezpečnému opuštění letounu. Bezpečné provedení katapultáže vyžadovalo, aby obě sedadla byla zatížena, a proto při létání jen s jedním členem posádky na zadních sedadlech, bylo prázdné sedadlo zatíženo náhradní zátěží.\n\nSvým nástupem do služby S-3 zavedl dosud bezprecedentní stupeň integrace různých systémů. Předchozí protiponorkové letouny jako Lockheed P-3 Orion a předchůdce letounu S-3 letoun Grumman S-2 Tracker, byly osazeny jednotlivými přístroji a ovládacími prvky pro každý senzor zvlášť. Operátoři senzorů museli často sledovat papírové záznamy výstupů, používali mechanická posuvná měřítka, aby stanovili přesná měření a vyhodnocení dat vypisovaných na svitcích papíru. Počínaje letounem S-3, byly údaje všech senzorů shromažďovány hlavním počítačem (General Purpose Digital Computer). Každý člen posádky měl svůj vlastní display, a obrazovky druhého pilota (COTAC), taktického operátora (TACCO) a operátora detekčních senzorů (SENSO) byly víceúčelové (Multi-Purpose Display), se schopností zobrazovat data z některého z mnoha systémů. Tato nová úroveň integrace umožňovala posádce konzultovat stejná data na několika stanicích současně, zvládat pracovní zátěž přidělením odpovědnosti za daný senzor z jedné stanice na druhou a snadno kombinovat údaje z rozličných čidel za účelem zjištění i nepatrných stop cíle. V důsledku toho byly schopnosti čtyřčlenné posádky letounu S-3 považovány za zhruba rovnocenné s 12člennou posádkou mnohem většího letounu P-3.\n\nLetoun měl dva závěsníky pod křídly, které mohly být použity k nesení přídavných palivových nádrží, rozličných bomb, hlubinných náloží, min, raket a přepravních schránek. V pumovnici nesl další čtyři kusy munice, což mohly být bomby, torpéda, miny nebo i jaderné zbraně (B57 nebo B61). Na zádi letoun nesl 60 akustických detekčních bójí nejrůznějších typů. Patřily mezi ně bóje LOFAR SSQ-41, aktivní bóje SSQ-47, pasivní bóje DIFAR SSQ-53 nebo bóje reagující na změnu teploty vody BT SSQ-47. Letoun S-3 byl vybaven obranným systémem ALE-39 a mohl nést až 90 klamných cílů, světlic a rušiček (nebo kombinace všech tří typů) ve třech vypouštěcích zařízeních. Detektor magnetických anomálií (MAD) byl vysouván ze zádi letounu. Na koncích křídel měl namontované varovné přijímače a měřiče frekvence IBM AN/ALR-47.\n\nNa konci 90. let 20.století, se změnila úloha letounu z boje proti ponorkám na boj proti povrchovým cílům. V té době byl detektor magnetických anomálií odstraněn, spolu s několika sty liber elektroniky protiponorkových detektorů. Většina otvorů pro vypouštění bójí byla zaslepena plechem.\n\n20. února 1974, S-3A oficiálně vstoupil do služby v rámci protiponorkové letky VS-41, \" Shamrocks\" na námořní letecké základně North Island v Kalifornii, která sloužila jako záložní letka pro atlantickou i pacifickou flotilu až do doby, než byla v 80. letech založena oddělená letka pro atlantickou flotilu (VS-27). Do operační služby vstoupil letoun S-3A v roce 1975 v rámci letky VS-21 \"Fighting Redtails\" na palubě letadlové lodi USS John F. Kennedy (CV-67). Následovaly letky VS-22 a VS-29 přezbrojené do léta 1975 a jako další pak VS-28, VS-31 a VS-32.\n\nOd roku 1991 byly některé S-3A přestavěny na variantu S-3B; byly přidány nové senzory, avionika, zbraňové systémy, zahrnující schopnost odpalovat protilodní střely AGM-84 Harpoon. S-3B byl rovněž vybaven zařízením D-704, které umožňuje za letu tankovat jiné letouny, tak mohl Viking sloužit i v roli tankovacího letounu. 16 letounů S-3A bylo přestavěno na verzi ES-3A Shadow pro vykonávání a předávání informací elektronického průzkumu v rámci námořního bojového uskupení. Tři letouny bylo přestavěny na variantu označenou US-3A, pro dopravu osob a nákladu (pošta) mezi pevninou a letadlovými loděmi. Takto nahradily zastaralé letouny Grumman C-1A a C-2A. Plánováno bylo také postavení verze KS-3A jako palubní tankovací letoun, který by nahradil vyřazený letoun KA-6D Intruder, ale tento program byl nakonec zrušen po přestavění jednoho z prvních letounů S-3A.\n\nS rozpadem Sovětského svazu a rozpuštěním Varšavské smlouvy, se značně snížila i hrozba ze strany ruských ponorek. Proto byla většina protiponorkového vybavení z letounů Viking odstraněna. Úkoly letounu se změnily na pátrání na hladině moře, útoky proti hladinovým a pozemním cílům, útoky proti cílům za horizontem a tankování letounů ve vzduchu. V důsledku toho byly posádky obvykle zredukovány na pilota a námořního důstojníka (NFO) na sedadle druhého pilota, nebylo však neobvyklé, že určitých misí se účastnil i třetí člen posádky (TACCO). Jako reakce na tyto nové úkoly byly letky Vikingů přeznačeny z \"Air Antisubmarine Warfare Squadrons\" (Protiponorkové letky) na \"Sea Control Squadrons.\"\n\nPřed odchodem letounů z aktivní služby na palubě letadlových lodí, byla na letounech provedena řada vylepšení. Patřilo mezi ně dosazení nového navigačního systému CAINS II, který nahradil starší navigační systém a další GPS systémy, a přidání elektronických letových přístrojů (EFI). Maverick Plus System (MPS) umožnil letounu nésl laserem naváděné střely vzduch-země AGM-65E Maverick nebo infračerveným zářením naváděné střely země-vzduch AGM-65F Maverick a křižující střely AGM-84H/K SLAM-ER. Křižující střela SLAM-ER je několika systémy naváděná střela odvozená od střely AGM-84 Harpoon, která může být v letové části řízena posádkou letounu vybaveném zařízením AWW-13.\n\nS-3B vykonal rozsáhlou službu v roce 1991 během Války v Perském zálivu, kdy prováděl útoky, tankování, elektronický průzkum a vypouštění střel ADM-141 TALD ke zmatení nepřátelské protiletecké obrany. Letoun se rovněž podílel na válkách v Jugoslávii v 90. letech 20.století a v operaci Trvalá svoboda v roce 2001.\n\nPrvní letouny ES-3A byly dodány v roce 1991 a vstoupily do služby po dvou letech testování. US Navy založilo dvě letky letounů ES-3A každá po osmi letounech pro pacifickou a atlantickou flotilu. Letka byla obvykle rozdělena na jednotky po dvou letounech; deset důstojníků a 55 osob – posádky letadel, údržba a podpůrný personál (počet zahrnoval čtyři kompletní posádky letounu), které byly součástí leteckého křídla dislokovaného na letadlové lodi. V rámci pacifické flotily sloužila letka leteckého průzkumu (VQ-5) \"Sea Shadows,\", která původně sídlila na bývalé námořní letecké základně Agana na ostrově Guam, později na námořní letecké základně North Island, San Diego, Kalifornie spolu s letouny S-3 Viking ze základny Agana, která byla uzavřena v roce 1995 na základě rozhodnutí americké vlády z roku 1993. Letka atlantické flotily (VQ-6) \"Black Ravens,\" byla původně umístěna s letouny S-3 Viking atlantické flotily na bývalé námořní letecké základně Cecil Field v Jacksonville, stát Florida, ale později byla přemístěna na námořní leteckou základnu v Jacksonville zhruba 16 km na východ poté, co byla základna Cecil Field v roce 1999 uzavřena na základně téhož rozhodnutí v roce 1993.\n\nES-3A působily především v rámci bojového uskupení letadlové lodi, kde poskytovaly podporu v rámci zjišťování a varování před nepřátelskou aktivitou. Kromě jejich průzkumné a varovné role, a to hlavně pro jejich mimořádné letové schopnosti a dolet, byly používány jako tankovací letadla pro navracející se ostatní letouny. V aktivní službě nalétaly průměrně 100 hodin měsíčně. Nadměrné používání způsobilo rychlejší opotřebení letounů než se očekávalo, a jelikož rozpočet US Navy byl omezen, stal se letoun snadným cílem, jak uspořit prostředky na provoz. V roce 1999 byly obě letky (všech 16 letounů) vyřazeny a letouny ES-3A byly uskladněny u Skupiny letecké údržby a regenerace (AMARG) na letecké základně Davis-Monthan v Arizoně.\n\nAčkoliv se původně předpokládalo, že letoun S-3 nahradí novější typ letounu, tento plán se nakonec nenaplnil. Vzhledem k tomu, že letouny musely sloužit i nadále, provedla firma Lockheed Martin únavové zkoušky, které umožnily prodloužit životnost letounu o 11 000 hodin. To umožnilo US Navy prodloužit životnost letounu do roku 2009, kdy úkoly letounu převzaly novější typy letounů.\n\nV březnu 2003 odstartoval během operace Irácká svoboda, letoun S-3B Viking z 38.letky \"Red Griffins\" z letadlové lodi USS Constellation. Posádka v přesně stanoveném okamžiku vypálila laserem naváděné střely Maverick a tak neutralizovala významné námořní a velitelské cíle v přístavním městě Basra v Iráku.\n\nTo byl jeden z mála okamžiků, kdy během své dlouhé a významné služby, letoun S-3B provedl letecký útok proti povrchovým cílům a vůbec poprvé, kdy vypustil v boji laserem naváděnou střelu Maverick na pozemní cíl. Vůbec poprvé se letouny S-3B zúčastnily úderům proti pozemním cílům v rámci operace Pouštní bouře, když letouny z 24.letky (VS-24 „Scouts“) startující z letadlové lodi USS Theodore Roosevelt (CVN-71), útočily na irácké raketové základny.\n\n1. května 2003 prezident USA George W. Bush přiletěl na místě druhého pilota letounu S-3B letky VS-35 z námořní letecké základny North Island v Kalifornii na letadlovou loď USS Abraham Lincoln (CVN-72). Zde přednesl svou známou řeč (podle některých názorů předčasnou), o ukončení hlavních vojenských operací v Iráku. Během letu letoun používal prezidentský volací znak \"Navy One\". Letoun, kterým letěl prezident Bush byl krátce poté vyřazen a 15. června 2003 byl vystaven v Námořním muzeu námořního letectví (National Museum of Naval Aviation) ve městě Pensacola, stát Florida.\n\nOd července do prosince 2008 působily 4 poslední letouny letky VS-22 „Checkmates“ ze základny Al Asad v provincii An Anbar asi 290 km západně od Bagdádu. Letouny byly vybaveny systémem LANTIRN (Low Altitude Navigation and Targeting Infrared for Night – Noční navigační a zaměřovací infračervený systém pro nízké letové hladiny) a vykonávaly netradiční zpravodajské, sledovací a průzkumné mise. Po více než 350 misích se letouny vrátily 15. prosince 2008 na námořní leteckou základnu Jacksonville na Floridě, kde byly 29. ledna 2009 vyřazeny.\n\nPoslední palubní letka letounů S-3B (VS-22) byla vyřazena na námořní letecké základně Jacksonville 29. ledna 2009. Atlantické křídlo námořní kontroly (Sea Control Wing Atlantic) bylo zrušeno následující den 30. ledna 2009 současně s vyřazením posledních letounů S-3B Viking ze služby v první linii. V červnu 2010 byly tři letouny znovu aktivovány k hlídkování u Pacifické raketové střelnice na Havajských ostrovech. Proudový letoun s vyšší rychlostí s vytrvalostí 10 hodin ve vzduchu, vybavený moderním radarem a systémem LANTIRN mohl rychle potvrdit, že v cílové oblasti se nenacházejí žádná nežádoucí plavidla před zahájením zkoušek. S-3B také létají v rámci cvičné letky (VX-30) ze základny Point Mugu v Kalifornii – ta se tak stala poslední jednotkou US Navy, která typ používala. Dne 11. ledna 2016 byl poslední S-3B u VX-30 vyřazen.\n\nGlennovo výzkumné centrum NASA získalo jeden letoun S-3B (č. 160607) v roce 2005. Od roku 2009 letoun létá s civilní registrací N601NA a je používán k rozličným zkouškám.\n\n\n\n\"Technické údaje pocházejí z oficiálních „Standard Aircraft Characteristics“\"\n\"Následující údaje převzaty z anglické Wikipedie\"\n\nOba závěsníky pod křídly mohou být rovněž osazeny raketnicemi na neřízené rakety nebo přídavnými nádržemi 2 × 1 136 l (2 × 300 US gal).\n\n\n Spojené státy americké\n\n"}
{"id": "619672", "url": "https://cs.wikipedia.org/wiki?curid=619672", "title": "Královská dvojčata", "text": "Královská dvojčata\n\nKrálovská dvojčata (v anglickém originále Pair of Kings) je americký televizní sitcom, který vysílá v USA stanice Disney XD a v Česku Disney Channel. Situační komedie je zaměřena na náctileté publikum.\n\nSeriál se začal natáčet 15. února 2010 s hvězdami Mitchellem Mussoem a Docem Shawem odchodem z Disneyho seriálů \"Hannah Montana\" a \"Sladký život na moři\" a premiéru měl 10. září 2010 na Disney Channel v USA a 31. března 2012 v Česku.\n\nSeriál je natáčen před živým publikem. Dne 20. listopadu 2010 Disney XD oznámil záměr pokračovat v seriálu druhou řadou, která měla v USA premiéru 13. června 2011. V prosinci 2011 byla ohlášena i třetí řada seriálu, Michtella Mussoa však měl nahradit Adam Hicks, který dříve pro Disneyho pracoval na seriálu \"Zeke & Luther\". Třetí řada měla v USA premiéru 18. června 2012. Dne 3. listopadu 2012 Adam Hicks prostřednictvím svého profilu na sociální síti Twitter oznámil, že společnost Disney XD se rozhodla už nenatáčet čtvrtou řadu seriálu.\n\nSeriál se soustředí na bratry – dvojčata Bradyho (Mitchel Musso) a Boomera (Doc Shaw), kterým je 16 let. K nim do školy přijde člověk, který jim řekne že se mají stát králi. Společně pak žijí na ostrově a zažívají spoustu dobrodružství, když prohledávají různé malé ostrůvky v Polynésii.\n\n\n\nKinkow je fiktivní ostrov v oblasti Tichého oceánu. Kinkow má světlou a temnou stranu ostrova. Na ostrově žije mnoho smyšlených bytostí. Známé lokality na ostrově Kinkow:\n\n\nMitchel Musso a Doc Shaw byli obsazeni jako dvě hlavní mužské role - králové ostrova Kinkow. Po druhé řadě Mitchell Musso opustil seriál, a byl nahrazen Adamem Hicksem, který hraje ztraceného bratra králů, Boze. Po premiéře třetí řady 18. června 2012 v USA neproběhla žádná zmínka o králi Bradym (Mitchell Musso), a také byl zcela odstraněn ze stránky seriálu.\n\nTřetí řada se začala natáčet v novém studiu - Sunset Gower Studios.\n\nSeriál dostal smíšené recenze.\n"}
{"id": "619673", "url": "https://cs.wikipedia.org/wiki?curid=619673", "title": "Har Ksulot", "text": "Har Ksulot\n\nHar Ksulot (: הר כסלות) je vrch o nadmořské výšce 443 metrů v severním Izraeli, v Dolní Galileji.\n\nLeží cca 3,5 kilometru jihovýchodně od centra Nazaretu. Má podobu výrazného návrší, které je součástí vysočiny Harej Nacrat. Jeho svahy i vrcholové partie jsou z větší části zalesněné. Na jižní straně terén prudce klesá do rovinatého a zemědělsky využívaného Jizre'elského údolí, respektive do jeho části nazývané též Bik'at Ksulot s městem Iksal. Do údolí směřuje hlubokým údolím podél západního okraje kopce vádí Nachal Tavor, na východní straně je to vádí Nachal Barak Ben Avino'am. Severozápadně od vrchu začíná aglomerace Nazaretu (město Nazaret Ilit), na východní straně pokračuje terénní zlom vymezující jižní okraj vrchoviny Harej Nacrat zalesněným vrchem Har Dvora.\n\n"}
{"id": "619678", "url": "https://cs.wikipedia.org/wiki?curid=619678", "title": "Bitva o Kodaň (1807)", "text": "Bitva o Kodaň (1807)\n\nDruhá bitva o Kodaň, také Bombardování Kodaně, byla bitva mezi Británií a Dánskem svedená mezi 16. srpnem a 7. zářím roku 1807. Cílem britského útoku bylo zabrání dánského námořnictva a tím vyloučení jeho spojení s francouzským loďstvem. Útok byl veden admirálem Jamesem Gambierem a skončil úspěchem, dánské loďstvo bylo získáno a odvezeno na Britské ostrovy.\n\nDánsko se během revolučních a napoleonských válek prohlásilo za neutrální stát. Z toho těžilo velké ekonomické zisky, neboť mohlo beztrestně dovážet zámořské zboží, které využívala Francie během britské blokády francouzského pobřeží. Británie postupem času zvyšovala svůj tlak na dánské loďstvo, aby nedopravovalo toto zboží. Britské Královské námořnictvo požadovalo provádění prohlídek neutrálních lodí. Proti tomu se Dánsko ohradilo a spolu s Ruskem, Pruskem a Švédskem podepsalo tzv. dohodu o ozbrojené neutralitě, dovolující neutrálním státům doprovázet své obchodní lodě vojenskými plavidly. Britský tlak na Dánsko vyvrcholil na jaře roku 1801, kdy britská flotila pod velením admirála sira Hyde Parkera a viceadmirála Horatia Nelsona pronikla před dánský přístav Kodaň, kde svedla bitvu s dánským loďstvem. Bitva neměla vítěze, ale Dánsko bylo nuceno vystoupit z paktu o ozbrojené neutralitě.\n\nV roce 1804 vytvořila Británie spolu s Ruskem, Rakouskem a Švédskem tzv. Třetí koalici proti napoleonské Francii. Po bitvě u Trafalgaru z 21. října 1805 získala Británie nadvládu nad mořem. Francie na to reagovala vytvořením tzv. Kontinentální blokády. Dánsko, spolu s Portugalskem, bylo považováno za mezeru v této blokádě a panovaly obavy o tom, že je Napoleon napadne a obsadí. Británie se bála možnosti, že dojde ke spojení francouzského, dánského a portugalského loďstva pod jedno velení. Dánské loďstvo v té době představovalo slušnou sílu, bylo páté největší na světě s dvaceti řadovými loděmi a osmnácti fregatami.\n\nV březnu 1807 došlo v Británii k výměně whigovské vlády za toryovskou a ministrem zahraničních věcí se stal George Canning, který začal plánovat preventivní útok proti dánské flotě. Katalyzátorem událostí se nakonec stala porážka ruských vojsk v bitvě u Friedlandu a podepsání Tylžského míru. K Britům se dostala informace, že se tajně jedná o námořní lize proti Anglii, jejíž participanti měli být kromě Francie a Ruska také Švédsko, Dánsko, Španělsko a Portugalsko. Dne 10. července 1807 se sešla vláda se zástupci admirality. Projednávali možné varianty vedoucí k odstranění hrozby spojení dánského námořnictva s Napoleonovým. V úvahu připadalo celé spektrum akcí. Od pouhé demonstrace síly, jako v případě z roku 1801, až po kombinovanou operaci námořních a pozemních sil s cílem zajmout celou flotu. K druhému zmíněnému se vláda přiklonila 17. července.\n\nJiž 26. července vyrazila britská eskadra pod velením admirála Jamese Gambiera k dánským ostrovům. Flotila se skládala z osmnácti řadových lodí, na jejich palubách bylo umístěno kolem 30 000 vojáků. Dne 2. srpna flotila zakotvila severně od města Helsingør. Následujícího dne vplula do Øresundského průlivu, což bylo Dány pokládáno za akt nepřátelství. Ve stejnou chvíli britští diplomaté předložili dánskému korunnímu princi Frederikovi (byl regentem svého nesvéprávného otce Kristiána VII.) ultimátum. Mohl si vybrat, zda se Dánsko připojí k Británii v boji proti Napoleonovi nebo předá svou flotu jako zástavu. Jinou možností byla válka. Princ toto ultimátum odmítl a odjel do Kodaně, aby vyztužil její obranu. Ale 11. srpna ji opustil a vydal se na cestu do severního Německa. 16. srpna se na Sjælland vylodila britská armáda a obklíčila Kodaň jak po souši, tak i z moře. Mezitím se vojenští vůdcové v obležené Kodani rozhodovali, co provedou s dánskou flotilou, pýchou dánsko-norského království. Frederik před svým odjezdem nevydal přímý rozkaz k jejímu zničení, navíc její potopení nebylo možné kvůli malé hloubce v kodaňském přístavu. Ani spálit nešla, hrozilo by rozšíření ohně do města. Místo toho se Dánové dohodli na sejmutí všech kormidel, která mohla být lehce zničena. Námořníci také vysekali do trupů pod vodoryskou díry, které potom ucpali. Ucpávky mohly být ve vhodné chvíli nad hlubokým mořem snadno odstraněny a celá flota by šla rychle ke dnu. Dne 1. září předložili britští představitelé veliteli města generálu Ernstovi Peymannovi poslední ultimátum. Den poté zahájili ostřelování města, při kterém bylo použito i zápalných raket. Škody ve městě stále narůstaly, až byl Peymann 6. září přinucen vzdát se a odevzdat dánskou flotu do britských rukou.\n\nDne 7. září byla podepsána kapitulační smlouva. Britové obsadili přístav a arsenál a počali nakládat veškeré použitelné vybavení na lodě. Celá flota odplula ve dvou etapách – 16. a 21. září. Skládala se ze 16 řadových lodí, 15 fregat a kolem 40 menších plavidel. Britové také zabrali veškeré obchodní loďstvo v přístavu – to čítalo více než devadesát lodí. Dánské námořnictvo, páté největší na světě, bylo kompletně ukradeno. Tímto aktem bylo také Dánsko zatlačeno k porušení svojí neutrality a vstupu do války po Napoleonově boku.\n"}
{"id": "619683", "url": "https://cs.wikipedia.org/wiki?curid=619683", "title": "Cannibal (album, Kesha)", "text": "Cannibal (album, Kesha)\n\nCannibal je první EP americké zpěvačky Keshy.\n\n"}
{"id": "619685", "url": "https://cs.wikipedia.org/wiki?curid=619685", "title": "Harej Nacrat", "text": "Harej Nacrat\n\nHarej Nacrat (: הרי נצרת, doslova \"Nazaretské hory\") je pohoří o nadmořské výšce přes 400 metrů v severním Izraeli, v Dolní Galileji.\nTvoří ho zejména souvislý terénní stupeň, který vymezuje v délce cca 12 kilometrů severní hranici rovinatého a zemědělsky využívaného Jizre'elského údolí a jeho severovýchodní části nazývané též Bik'at Ksulot. Výškový rozdíl mezi dnem údolí a terasou na vrcholu tohoto zlomu přesahuje místy i 300 metrů. Tento pás je orientován od jihozápadu k severovýchodu, od okolí města Migdal ha-Emek k městu Daburija, kde na něj navazuje ještě izolované návrší Har Tavor. V rámci tohoto vyvýšeného řetězce se nachází několik samostatných hor: zejména Har Kidumim (397 m n. m.), Har Ksulot (443 m n. m.) a Har Dvora (437 m n. m.). Jejich svahy jsou z velké části zalesněné. Poblíž města Migdal ha-Emek se rozkládá velký lesní komplex Ja'ar Balfour.\nNa sever od okraje této kompaktní terénní stěny se rozkládá zvlněná krajina, která je z velké části stavebně využita pro aglomeraci Nazaretu, do níž patří několik administrativně samostatných měst jako Nazaret Ilit, Ejn Mahil, Mašhad, Rejne, Jafa an-Naserija atd. V této oblasti pokračuje pohoří Harej Nacrat mnoha dalšími vrcholy, které lemují kotlinu okolo vlastního historického Nazaretu. Jde o vrcholy Giv'at Jif'a, Har Bahran, Har Cameret, Har Avihu, Har Nadav a nejvyšší Har Jona (573 m n. m.). Dál k severu a severozápadu pak terén opět pozvolna klesá k údolím Bik'at Tur'an a Bejt Netofa.\n\n"}
{"id": "619691", "url": "https://cs.wikipedia.org/wiki?curid=619691", "title": "Pustý zámek (hrad, okres Česká Lípa)", "text": "Pustý zámek (hrad, okres Česká Lípa)\n\nPustý zámek je zřícenina skalního hrádku nedaleko vesnice Zakšín v jižní části okresu Česká Lípa, na území Chráněné krajinné oblasti Kokořínsko– Máchův kraj. Pozůstatky hradu, který patřil rodu Berků z Dubé, jsou chráněny jako kulturní památka.\n\nHrádek se nachází ve skalách nad údolím jižně 1,5 km od vesničky Zakšín, kudy dnes vede hlavní silnice z Mělníka do České Lípy a kde protéká potok Liběchovka. Byl postaven na místě dávného hradiště kolem roku 1319. Další zmínka o jeho existenci pochází až z roku 1402, kdy byl uváděn jako vlastnictví Václava Berky z Dubé (někdy bývá až on uváděn jako zakladatel, či jeho obnovitel). Opuštěn byl kolem roku 1456, kdy se zmiňuje jeho existence ve vlastnictví Aleše Berky z Dubé. Informací o hrádku se mnoho nezachovalo.\n\nHrádek ze dřeva stával na třech pískovcových skalách, přístup do něj byl po padacím mostě. Mezery mezi skalami byly využity jako hradní příkopy. Místnosti, nádrž na vodu (cisterna) i velice úzké schodiště byly vytesány do skal a jejich pozůstatky jsou dodnes znatelné.\n\nOd Zakšína k Pustému hrádku vede strmě stoupající značená turistická cesta, která pak pokračuje směrem na Dubou. Silnice z jihu od Mělníka je v údolí málo přes 300 metrů západně. Zhruba 400 metrů západně od Pustého zámku se žlutě značená cesta u Rače napojuje ze zelenou značku od Dubé.\n\n"}
{"id": "619694", "url": "https://cs.wikipedia.org/wiki?curid=619694", "title": "Animal (album, Kesha)", "text": "Animal (album, Kesha)\n\nAnimal je debutové studiové hudební album americké zpěvačky Keshy.\n"}
{"id": "619696", "url": "https://cs.wikipedia.org/wiki?curid=619696", "title": "Mazák", "text": "Mazák\n\nMazák je národní přírodní rezervace v okrese Frýdek-Místek. Nachází se v Moravskoslezských Beskydech na západních svazích Lysé hory, nejvyššího vrcholu tohoto pohoří.\n\nDůvodem ochrany jsou přirozená lesní společenstva. Dominantní dřevinou rezervace je buk lesní, ve vyšších polohách smrk. Z fauny se v rezervaci vyskytuji mimo jiné mlok skvrnitý, rys ostrovid, tetřev hlušec či čáp černý.\n\nBěhem malakologických průzkumů bylo v rezervaci od roku 1950 do roku 2012 zaznamenáno celkem 54 druhů měkkýšů (plžů).\n\n"}
{"id": "619700", "url": "https://cs.wikipedia.org/wiki?curid=619700", "title": "Bik'at Ksulot", "text": "Bik'at Ksulot\n\nBik'at Ksulot (: בקעת כסלות) je údolí v Dolní Galileji, v severním Izraeli, jihovýchodně od Nazaretu.\nJde o severovýchodní podčást většího celku zvaného Jizre'elské údolí. Na severu je ohraničeno terénním zlomem Harej Nacrat (\"Nazaretské hory\"), na východě izolovaným návrším hory Tábor, na jihu masivem Giv'at ha-More. Délka údolí dosahuje ve východozápadním směru cca 8 kilometrů, v severojižním směru měří cca 5 kilometrů.\n\nDno údolí je ploché, s nadmořskou výškou okolo 100 metrů, a zemědělsky intenzivně využívané. Vodopisně patří z větší části do povodí vádí Nachal Tavor, které teče k východu, do Galilejského jezera. Západní část údolí odvodňuje Nachal Adašim. Osídlení se soustřeďuje na okraje údolí. Na severním okraji je to město Iksal, které navazuje na biblickou lokalitu nazývanou \"Kislót\" nebo \"Kesulót\", zmiňovanou v Knize Jozue 19,18, která tak dala název nynějšímu údolí. Na severovýchodním okraji údolí se rozkládá město Daburija. Obě tato sídla obývají izraelští Arabové. Židé obývají několik zemědělských vesnic, například Tel Adašim. Na jihu sem zasahuje též předměstská zástavba města Afula. Komunikačně netvoří údolí jednotný celek. Hlavní dopravní tahy procházejí po jeho obvodu (zejména dálnice číslo 65 na jihu a dálnice číslo 60 na západě) zatímco centrální oblasti jsou bez silniční sítě.\n\n"}
{"id": "619705", "url": "https://cs.wikipedia.org/wiki?curid=619705", "title": "Svařování plamenem", "text": "Svařování plamenem\n\nSvařování plamenem nebo plamenové svařování, zastarale autogenní svařování, patří mezi tzv. tavné metody svařování. Metoda využívá teplo získávané spalováním směsi hořlavého plynu a kyslíku pro natavení svarových ploch a roztavení přídavného materiálu. Nejvhodnější pro svařování ocelí je kyslíko-acetylenový plamen, jiné směsi hořlavých plynů a kyslíku nebo vzduchu se používají pro kovy s nižší teplotou tavení. S drobnými rozdíly ve vybavení a použití směsi plynů se podobná technika využívá i při plamenovém řezání kovů kyslíkem.\n\nPrvním krokem k plamenovému svařování byl vynález hořáku pro kyslíko-vodíkový plamen americkým chemikem Robertem Harem v roce 1801.\n\nVlastnosti acetylenu jako plynu sice popsal již v roce 1836 Angličan Edmund Davy, ale až francouzský chemik Marcellin Berthelot mu dal název acetylen a zavedl jej do technické praxe v roce 1860. Objev postupu průmyslové výroby karbidu vápníku v roce 1892 Francouzem Henrim Moissanem umožnil zkonstruovat první vyvíječe acetylenu pro komerční účely.\nV následujících letech francouzský chemik Henry LeChatelier zkoumal fenomén hoření kyslíko-acetylenové směsi.\n\nPo vynálezu svařovacího hořáku Charlesem Picardsem v roce 1901 v Paříži, bylo v roce 1903 kyslíko-acetylenové svařování představeno komerčně. Přesně o deset let později Percy Avery a Carl Fisher představili první tlakovou láhev pro acetylen.\n\nZdrojem tepla plamenového svařování je spalování hořlavého plynu ve směsi s kyslíkem nebo vzduchem. Pro svařování se nejčastěji používá směs acetylenu a kyslíku, protože tato směs ve správném poměru umožňuje dosáhnout teploty plamene až okolo 3200 °C, která je dostatečná i pro svařování ocelí. Jako hořlavý plyn lze využít pro svařování i vodík nebo propan, ale teplota plamene je nižší. U směsi kyslíku a vodíku nebo propanu může dosáhnout maximálně 2500 °C. To stačí ke svařování kovů s nižším bodem tavení jako je hliník, hořčík nebo olovo.\nVe směsi s kyslíkem se další hořlavé plyny, např. propan, butan nebo metan používají spíše pro pájení, tepelné zpracování svařenců a pro čištění povrchů plamenem. Přestože se jedná o jednu z nejlevnějších metod svařování, její význam ustupuje a v současné době se používá zejména v opravárenství, při renovacích, při klempířských a instalatérských pracích apod.\n\nHoření kyslíko-acetylenového plamene probíhá obvykle ve dvou fázích. V první fázi dochází k nedokonalému spalování na povrchu vnitřního plamenu, tzv. svařovacího kužele (a), při němž se acetylen rozkládá na vodík a uhlík, který se spaluje na oxid uhelnatý. Vnitřní plamen má redukční účinky.\n\nVe druhé fázi dochází ke spalování ve vnějším plameni (b), kde si plamen k reakci přibírá kyslík z okolní atmosféry. Vnější plamen má výrazné oxidační účinky.\n\nKyslíko-acetylenový plamen se při použití směsi kyslíku k acetylenu v poměru 1,2 až 1:1 nazývá \"neutrální plamen\", protože jeho chemické složení téměř nebo vůbec neovlivňuje tavnou lázeň. Tento typ plamene se používá při svařování ocelí.\n\nPři vyšším poměru acetylenu ke kyslíku se tvoří tzv. \"redukční plamen\", charakterizovaný přebytkem uhlíku a maximální teplotou okolo 3040 °C. Vlivem redukčního plamene dochází k nauhličení svarové lázně. Při svařování ocelí nauhličení způsobí zvýšení tvrdosti při současném zkřehnutí svarového kovu. Zvýšení tvrdosti povrchu oceli, tzv. cementování, se využívá pro výrobu otěruvzdorných ocelí. Dále se redukční plamen používá pro svařování hořčíku, hliníku a jejich slitin, protože na rozdíl od kyslíku se uhlík v hliníku ani hořčíku nerozpouští.\n\nVyšší teploty plamene lze dosáhnout při vyšším obsahu kyslíku ku acetylenu při použití \"oxidačního plamene\" v poměru zhruba 1,5:1. Oxidační plamen ale není vhodný pro svařování ocelí ani hliníku, neboť vyšší obsah kyslíku způsobuje zkřehnutí svarového spoje. Používá se jen pro svařování některých mosazí a bronzů.\n\nPoměr kyslíku a acetylenu lze zjišťovat podle vzhledu plamene. U neutrálního plamene je svařovací kužel ostře ohraničený a oslnivě bílý. U redukčního plamene je svařovací plamen oslnivě bílý a překrytý bělavým závojem s redukčním účinkem. Čím více acetylenu směs obsahuje, tím je bělavý závoj delší. U oxidačního plamene je svařovací plamen velmi krátký a modrofialové barvy.\n\nKromě správného poměru směsi plynů je třeba ještě správně nastavit intenzitu plamene, tedy výstupní rychlost plamene.\n\"Měkký plamen\", tj. plamen s malou výstupní rychlostí od 70 do 100 m/s, je nestabilní a může způsobit tzv. zpětné šlehnutí plamene. Používá se především pro pájení. Pro svařování se používá \"střední plamen\" s výstupní rychlostí od 100 do 120 m/s. \"Ostrý plamen\" s rychlostí vyšší než 120 m/s se pro svůj dynamický účinek používá pro bodový ohřev, rovnání nebo čištění.\n\nKyslíko-vodíkový plamen dosahuje zhruba 2500 °C při takovém poměru obou plynů, který se hodí pro svařování hliníku, hořčíku a jejich slitin nebo olova. Pro dosažení vyšší teploty je nutné zvýšit podíl dodávaného kyslíku, takový plamen však již není vhodný pro svařování ocelí.\n\nK hoření kyslíko-vodíkového plamene dochází při poměru kyslíku a vodíku v poměru 1:2 (1:4).\n\nKyslíko-vodíkový plamen lze použít jak pro pájení, tak také při žárovém stříkání kovů.\n\nJednou z největších nevýhod kyslíko-vodíkového plamene je špatná viditelnost plamene, takže nastavení správného poměru plynů podle vzhledu plamene je obtížné.\n\nDalší hořlavé plyny, jako např. metan, propan nebo butan, nejsou pro svařování ocelí příliš vhodné, protože poměr plynů pro dosažení vyšší teploty znamená oxidační typ plamene, kdežto při redukčním typu plamene není možné dosáhnout požadované teploty. Proto se ostatní plyny používají spíše pro svařování nízkotavitelných kovů a slitin, při pájení, ohřevu a dohřevu ocelových svarových spojů a při kyslíkovém řezání.\n\nHoření kyslíko-metanového plamene lze zapsat následující rovnicí:\n\na hoření kyslíko-propanového plamene:\n\nSměs vzduchu a acetylenu lze také použít, ale spíše pro pájení, protože teplota plamene je podstatně nižší než u kyslíko-acetylenového plamene. Spalování probíhá na principu Bunsenova kahanu, kdy si acetylen proudící tryskou nasává potřebné množství vzduchu z okolí.\n\nJako přídavný materiál se používají svařovací dráty stejného nebo podobného chemického složení jako svařovaný základní materiál. Na kvalitě přídavného materiálu závisí i kvalita hotového svaru. Ocelové svařovací dráty bývají poměděné kvůli ochraně proti korozi. Průměry svařovacích drátů odpovídají tloušťce svařovaného základního materiálu. Pro rafinaci svarové lázně se ocelové svařovací dráty legují manganem a křemíkem.\nPro svařování litiny se většinou používají tyčky z obdobného materiálu se zvýšeným obsahem grafitizačních přísad (cca 3,5 % křemíku).\nPřídavný materiál pro měď je legován stříbrem nebo fosforem pro zvýšení svařitelnosti.\nHliník pro svařovací dráty má být velmi čistý nebo legovaný titanem, pro hliníkové slitiny má chemicky obdobné složení jako základní materiál.\n\nPři svařování kovů s vyšší afinitou ke vzdušnému kyslíku je nutné použít tavidla, které zabrání přístupu kyslíku k roztavenému kovu. Tavidlo také napomáhá k roztavení vrstvy oxidů na povrchu kovů, např. AlO. Tavidla se používají u mědi, hliníku, bronzu, mosazi, niklu, elektronu, zinku, a dalších.\n\nSvařování plamenem je jedna z nejnáročnějších metod svařování a vyžaduje značnou zručnost svářeče, který musí hořákem v jedné ruce nahřívat svarové plochy základního materiálu a druhou rukou přidávat do svarové lázně přídavný materiál, tj. svařovací drát. Při svařování se postupuje buď technikou vpřed (vlevo) nebo vzad (vpravo).\n\nPři \"svařování vpřed\" je svařovací drát veden před hořákem ve směru svařování, sklon hořáku a drátu je přibližně 45°. Tento postup je jednodušší na provádění i naučení, ale hrozí riziko rychlého chladnutí svaru, jeho následného zkřehnutí, vzniku vnitřních napětí a neuspokojivých mechanických vlastností svarového kovu. Proto se doporučuje používat pouze u tenkých plechů, u měděných a mosazných plechů nebo šedé litiny.\n\nPři \"svařování vzad\" plamen nejenom roztavuje základní materiál a svařovací drát, který se vkládá za hořák, ale jeho chvost (c) navíc chrání tuhnoucí lázeň před okolní atmosférou a zpomaluje chladnutí. Tím lze dosáhnout kvalitně provedeného svaru při zaručeném provaření kořene, menších vnitřních napětí a deformací po svařování.\n\nPro plamenové svařování se přednostně používají \"lemové svary\" pro tloušťky plechu od 0,2 do 2,0 mm a \"tupé svary I\" pro tloušťky plechu od 1 do 4 mm. Pro větší tloušťky až do 12 mm se vyžaduje úprava svarové plochy, tedy \"tupé svary V\" a \"X\". \"Koutové svary\" se touto metodou svařovat nedoporučuje a je vhodnější je nahradit svary tupými.\n\nSvařovací zařízení pro svařování plamenem se skládá ze zásobníků plynů, redukčních ventilů, pojistek proti zpětnému šlehnutí, hadic a hořáku.\n\nJako \"zásobníky\" se dříve používaly vyvíječe acetylenu, které se dnes užívají spíše sporadicky. Pro provozy s velkou spotřebou plynů se používají centrální rozvody plynů.\nNejflexibilnější způsob je použití tlakových lahví jak pro hořlavé plyny, tak i pro kyslík.\n\n\"Redukční ventily\" snižují tlak plynu ze zásobníku na tlak pracovní, který je používán pro svařování, a zároveň jej udržují na konstantní úrovni.\n\n\"Pojistky proti zpětnému šlehnutí\" se umísťují mezi hořák a redukční ventil tak, aby zabránily proniknutí plamene do redukčního ventilu a zásobníku plynu při zpětném šlehnutí plamene.\n\nVysokotlakými \"hadicemi\" se zásobuje svařovací nebo řezací hořák od zásobníku plynů. Pro hadice se používají pryžové materiály s textilní kostrou. Modrou barvou se zpravidla označují hadice dodávající kyslík a červenou hadice pro acetylen nebo jiné hořlavé plyny.\n\nNejpodstatnější částí jsou \"hořáky\", které používají buď \"nízkotlaké\" nebo \"vysokotlaké\". Nízkotlaké hořáky používají zařízení nazývané \"injektor\", kde proudící kyslík o vyšším tlaku (250 kPa) nasává acetylen o podstatně nižším tlaku (cca 2 kPa). Vysokotlaké hořáky se používají v kombinaci s rozpuštěným acetylenem v tlakové láhvi při tlaku cca 0,8 MPa. Ve svařovacím hořáku pak dochází k míšení plynů. Použití daného typu hořáku závisí na typu a velikosti svaru, poloze svařování, použitém plameni a svařovaném materiálu.\n\nPři používání plamenového svařování je nutné velmi důrazně dbát na bezpečnost provozu, zvláště při manipulaci s lahvemi, hadicemi a hořáky. Je nutné kontrolovat zda nedochází k přehřátí hořáků, které se projevuje střílením z hořáku a ochlazují ponořením do vody., a zpětnému šlehnutí plamene nebo přehřátí lahví s hořlavými plyny i kyslíkem, kdy je nutné lahve uzavřít a urychleně opustit prostor, případně zajistit vzdálené chlazení.\n\nSvářeč musí být vybaven osobními ochrannými pracovními prostředky, mj. i ochrannými brýlemi, pro které dostačuje nižší stupeň ztmavení než jaký se požaduje často DIN 4 nebo 5. \n\nZpětné šlehnutí kyslíko-acetylenového plamene je fenomén při němž dojde ke vniknutí plamene do svařovacího hořáku, kde dojde k nežádoucímu zapálení a hoření směsi plynů. Při nesprávném postupu svářeče může dojít k vniknutí plamene do hadic případně do zásobníků plynů.\nZpětné šlehnutí se projevuje třaskavým zvukem periodicky či neperiodicky se opakujícím nebo hvízdáním v injektoru hořáku.\n\nPříčiny vzniku zpětného šlehnutí lze nalézt při výstupní rychlosti plamene nižší než je 70 m/s, nečistotách v injektoru hořáku, hadicích, znečištěné trysce hořáku, poškozeném hořáku nebo redukčním ventilu. Viníkem vzniku zpětného šlehnutí často bývá přehřátý hořák nad teplotu 350 °C, která je teplotou vznícení kyslíko-acetylenové směsi.\n\nZpětnému šlehnutí lze zabránit dodržováním zásad používání funkčního, pravidelně čištěného vybavení, tj. hořáku, hadic, redukčního ventilu, pravidelným chlazením hořáku (zvláště při svařování koutových svarů) ponořením do vody, správným seřízením plamene resp. jeho výstupní rychlosti a v neposlední řadě použitím pojistek zpětného šlehnutí.\n\n\n"}
{"id": "619709", "url": "https://cs.wikipedia.org/wiki?curid=619709", "title": "Ԛ", "text": "Ԛ\n\nԚ (minuskule ԛ) je v současné době již nepoužívané písmeno cyrilice. Bylo používáno pro zápis kurdštiny, abcházštiny a asyrské neoramejštiny. Jeho tvar se v minuskulní i majuskulní variantě shoduje s tvarem písmena Q v latince. Písmeno zachycovalo stejnou hlásku jako písmeno Ҡ v baškirštině, písmeno Ӄ v chantyjštině a čukotštině, písmeno Қ v turkických jazycích a písmeno Ԟ v aleutštině.\n\nPísmeno Ԛ bylo zavedeno Peterem von Uslar a zůstalo i ve změněné azbuce zavedené komisí pro překlady. Po zavedení zápisu abcházštiny latinkou v latinské abecedě N. J. Marra písmenu Ԛ odpovídalo písmeno k̇. V abecedě N. F. Jakovleva písmenu Ԛ odpovídalo písmeno q. V době, kdy byla abcházština zapisována gruzínským písmem, písmenu Ԛ odpovídalo písmeno ყ. Od znovuzavedení zápisu abcházštiny cyrilicí je místo písmena Ԛ používáno písmeno Ҟ.\n\nPísmeno bylo také součástí spřežky Ԛј, než byla komisí pro překlady nahrazena písmenem Ԛ̆.\n\nV kurdské cyrilici bylo písmeno Ԛ používáno pro zápis hlásky q. V latinské abecedě dialektu kurmándží písmenu Ԛ odpovídá písmeno Q, v arabské abecedě dialektu sorání písmenu Ԛ odpovídá písmeno ق‎.\n\nV cyrilici asyrské neoaramejštiny bylo písmeno Ԛ používáno pro zápis hlásky q.\n"}
{"id": "619710", "url": "https://cs.wikipedia.org/wiki?curid=619710", "title": "Bratr rádce", "text": "Bratr rádce\n\nBratr rádce (v anglickém originále \"Den Brother\") je film z dílny Disney Channel. V hlavních rolích se blýskli ostřílení profesionálové od Disney, Hutch Dano ze \"Zeke & Luther\" a G. Hannelius ze Sonny ve velkém světě. Film měl v zámoří premiéru 13. srpna 2010. V Česku je premiéra plánována na sobotu 27. listopadu 2010 ve 12.30 hod. na českém Disney Channel.\n\nAlex Pearson (Hutch Dano) je vášnivým hokejistou Lemon Oaks High School, který se snaží získat pozornost Matisse Burrows (Kelsey Chow), neatraktivnější dívky ve škole. Alex chce super auto, ale jeho otec mu ho nechce koupit, dokud se nepolepší. Alex ho ale moc nevnímá. Když má Alex hokejový zápas, nepříjde včas. Rozhodčí říká, že jestli sem nepříjde, tak družtvo vyloučí. Najednou zhasnou světla, a před vchod postaví plakát Lemon Oaks High School a plakát se roztrhne a z něj vyletí Alex Pearson a dál se vytahuje (přilepí si na hokejový dres obrázky květin). Ale to už trohu přehnal. Rozhodčí donutí vedoucího hokejového klubu Alexe z klubu vyhodit. Pokud chce Alex auto, bude muset plnit úkoly co mu táta řekne a starat se o svou sestru Emily (G.Hannelius), která je v týmu skautek včeliček. Jednou, když si Alex přišel do týmu včeliček pro Emily, dozvěděl se, že tým včeliček už nemá vedoucí, protože se odstěhovala. Alex tedy musí zaskočit a dělat vedoucí. Když mají včeličky první schůzku s Alexem, tak se mu snaží vysvětlit všechny pravidla včeliček. Alex si je ale trochu pozmění. Když nastane další schůzka, koná se u Emily doma. Ale včeličky nevědí co by měly dělat. Tak zajdou za Alexem. Ten je tam z počátku nechce, ale pek toho využije. Dá jim na práci úkoly co dal táta jemu. Emily to nechce dělat, ale jak se Alex zmíní že jsou to úkoly včeliček a jsou za odznáčky, tak se Emily s včeličkami dají do úkolů. Zatím co včeličky dělají práci za Alexe, Alex jim kreslí ty slíbené odznáčky. Než se tatínek vrátil domů úkoly byly perfektně hotovy. A Alex dal holkám odznáčky. I když přesto opravdovou odměnu dostal Alex od táty. Druhý den ráno říká táta Alexovi nové úkoly, a k tomu: „Když to bude tak perfektní jak včera, tak Ti dám auto.“ Alex má jako vůdce skautek přezdívku, Bumble Bee, Emily má přezdívku paní Zamboni. Skautky roznáší sušenky i na Alexově zápase. Původně odznaky jsou tvořeny Alexem pro dělání jeho práce, ale poté, co se dostane jim diskvalifikován, Alex shromažďuje to, co potřebují, a pomáhá jim získat reálný odznaky. Ve stejné době, Alex stojí také pro ostatní matky Den na Dina, Den matek, který je velmi controllingu a tlačí opakovaně, jak se zbavit svého vojska, a pomáhá jim postavit se k ní kontrolu. Bumble Bees a Alex, maskující se jako paní Zamboni, vydělají dost, aby se zúčastnili akce. Alex náhodně odhalí sebe, když během cupcake prodej na velké hokejové hry, on dá sebe, stále se tváří jako paní Zamboni, aby se vyhrát zápas poté, co trenér říká, že by zrušení pozastavení kdyby tam byl. Pokud tak učiníte, diskvalifikuje jeho vojska, odcizuje jeho nejlepší přítel a zklame své sestry a otce, který skutečně ukázalo se na hru. Poté, Emily odmítá mluvit s Alex a jeho otec odmítne ho potrestat, protože věděl, že Alex bude trestat sebe více. Po návratu jeho souseda psem, Alex se dozví, že ona byla Bumble Bee sama, a tak byla její dcera a vnučka, a že jeho matka byla v její dcery vojska, ale Alex matka zemřela před dvěma lety. Na učení, že Alex je zabývat se jí na pomoc v okolí domu výměnou za své bytí nový Den matek. Po zavedení ji do vojska, ona přesvědčí je, aby odpustil Alex, který jde do finále pro jeho hokejový zápas. Tam se omlouvá do jeho týmu a nabízí kapitán Husa, který odmítne řekl, že chce, Alexovi, aby se ještě kapitán, ale musí být skutečný kapitán. Během hry, Alex chová jako rozptýlení místo urvat pro sebe puk, který umožňuje jeho tým k vítězství. Alex i oběti vítězný výstřel Husa způsobuje husí dostat All-Star místě Alex chtěl. Bumble Bees show s tátou Alex, kteří jsou přesvědčeni, přijít do hry (on je obvykle příliš zaneprázdněn) a Matisse, kdo odpouští Alex a dá mu pusu na tvář a odhalí, že chtějí Alex, aby se jejich skutečné Den matek, a ne sousedem a Alex souhlasí. Na Camporee, Alex, nyní Den Matka všech rodičů o přijetí, je nucen obléci si uniformu Bumble Bee, aby byl Den matek. Dina, jeho soupeř, pošle svého manžela, aby zastavil, co dělá, ale místo toho, je muž, který byl také rozhodčí, který přinutil Alex zavěšení na prvním místě a All Star trenér, zaujatý Alex a nabízí mu místo na All Star tymu. Alex přijímá tak dlouho, jak to funguje kolem jeho skautek rozvrh.\n\n"}
{"id": "619711", "url": "https://cs.wikipedia.org/wiki?curid=619711", "title": "Bik'at Tur'an", "text": "Bik'at Tur'an\n\nBik'at Tur'an (: בקעת תרען) je údolí v Dolní Galileji, v severním Izraeli, severovýchodně od Nazaretu.\n\nNa severu je ohraničeno masivem Har Tur'an, na jihu pozvolným stoupáním pahorkatiny směrem k Nazaretu a vysočině Harej Nacrat (\"Nazaretské hory\"). Délka údolí dosahuje ve východozápadním směru cca 10 kilometrů, v severojižním směru měří necelé 2 kilometry. Dno údolí je ploché, s nadmořskou výškou mezi 160 a 200 metry, a zemědělsky intenzivně využívané. Vodopisně patří zcela do povodí vádí Nachal Jiftach'el (a jeho přítoku Nachal Tur'an), které jej odvodňuje směrem k západu a pak prochází soutěskou k severu, do údolí Bejt Netofa. Osídlení se soustřeďuje na okraje údolí. Na severním okraji je to město Tur'an, které dalo údolí jeho název. Z jižní strany se sem blíží zástavba města Kafr Kanna. Obě tato sídla obývají izraelští Arabové. Židé přímo v údolí nesídlí, ale obývají dvě vesnice Bejt Rimon a Micpe Netofa v masivu Har Tur'an, který shlíží na údolí od severu. Nedaleko jihovýchodního okraje údolí stojí také židovská vesnice Ilanija. Komunikačně tvoří údolí jednotný celek, jehož osou je východozápadně orientovaná dálnice číslo 77, ze které vycházejí spoje do bočních destinací. Na jihovýchodním okraji oblasti se kříží s dálnicí číslo 65.\n\n"}
{"id": "619731", "url": "https://cs.wikipedia.org/wiki?curid=619731", "title": "Ә", "text": "Ә\n\nӘ (minuskule ә) je písmeno cyrilice. Jeho tvar se v minuskulní i majuskulní variantě shoduje s tvarem písmena Ə v latince. Je používáno v baškirštině, v chakaštině, v kalmyčtině, v kazaštině, a v tatarštině, kde zachycuje hlásku v němčině zapisovanou jako \"ä\", v dunganštině, kde zachycuje hlásku [ ɤ ], v abcházštině, kde reprezentuje labializaci předcházející souhlásky. Dále se používá v chantyjštině, mansijštině, v itelmenštině.\n\nVariantou písmena je písmeno Ӛ.\n"}
{"id": "619732", "url": "https://cs.wikipedia.org/wiki?curid=619732", "title": "Javne'elské údolí", "text": "Javne'elské údolí\n\nJavne'elské údolí (: ) je údolí v Dolní Galileji, v severním Izraeli, západně od města Tiberias. Je pojmenováno podle obce Javne'el, která se v něm nachází.\n\nNa severu je ohraničeno náhorní planinou, po které mezi údolím Bik'at Tur'an a Tiberiadou prochází dálnice číslo 77. Západní hranicí je ostrý terénní zlom, který v severní části nese název Har Adami, v jižní pak Har Javne'el. Obdobně strmé je i východní ohraničení, kde je to severojižně orientovaný hřbet, po jehož opačné straně pak terén spadá do Galilejského jezera. Tento hřbet je tvořen horami Tel Ma'on (přímo ve městě Tiberias), Har Menor a Ramat Porija.\nDélka údolí dosahuje ve podélném směru cca 12 km, na šířku měří maximálně 7 km. Povrch údolí je svažitý. Z obou hraničních hřbetů terén setrvale klesá směrem k jeho středu, celé údolí pak zároveň silně klesá k jihovýchodu. Jeho severozápadní okraje tak mají nadmořskou výšku přibližně 200 m, zatímco jižní centrální oblasti jsou i 50 m pod úrovní moře. Je téměř zcela odlesněné a zemědělsky intenzivně využívané, a to nejen v nejnižších centrálních polohách ale i na většině svahů, které se sem sklánějí. Vodopisně patří zcela do povodí vádí Nachal Javne'el, které jej odvodňuje směrem k jihovýchodu skrz soutěsku do řeky Jordán. Údolí je řídce zalidněno. Nachází se tu dvě zemědělské obce: ha-Zor'im a Javne'el. Další zemědělská sídla pak stojí na vrcholech svahů lemujících údolí. Na severovýchodním okraji se sem přibližuje zástavba města Tiberias. Etnicky je osídlení zcela židovské. Komunikačně netvoří údolí jednotný celek. Na severu je hlavní dopravní osou dálnice číslo 77. Po východním okraji vede lokální silnice 768, na jižní straně je to lokální silnice 767. Centrální oblasti údolí jsou bez silniční sítě.\n"}
{"id": "619748", "url": "https://cs.wikipedia.org/wiki?curid=619748", "title": "Har Adami", "text": "Har Adami\n\nHar Adami (: הר אדמי) je vrch o nadmořské výšce 278 metrů v severním Izraeli, v Dolní Galileji.\n\nLeží cca 9 kilometrů jihozápadně od centra města Tiberias. Má podobu výrazné terénní hrany, jejíž vrcholovou partii zaujímá zastavěné území obce Šarona. Terén v jejím okolí je velmi plochý, odlesněný a zemědělsky intenzivně využívaný. Východně odtud terén prudce podél zlomu spadá do údolí Bik'at Javne'el. Tam také podél severního okraje hory směřuje vádí Nachal Adami a na jižní straně je to vádí Nachal Šarona. Har Adami je součástí zlomového pásu, který dál k jihu pokračuje horou Har Javne'el.\n\n"}
{"id": "619753", "url": "https://cs.wikipedia.org/wiki?curid=619753", "title": "Håkan Loob", "text": "Håkan Loob\n\nHåkan Loob (* 3. července 1960 ve Visby, Gotland, Švédsko) je bývalý švédský profesionální hokejista.\n\nVětšinu kariéry odehrál ve švédské lize, tam nastupoval za jediný tým - Färjestads BK v Karlstadu. V roce 1981 zde vybojoval švédský titul. O dva roky později vytvořil rekord ligy v počtu gólů a kanadských bodů v základní části, když zaznamenal 42 gólů a 76 bodů ve 36 utkáních. Po této sezóně, v roce 1983, odešel do NHL do Calgary Flames, kteří jej v roce 1980 draftovali z celkově 181. místa. V Calgary odehrál šest úspěšných sezón, individuálně se mu nejvíce dařilo v ročníku 1987/1988, kdy v základní části dosáhl hranice 50 gólů a celkem zaznamenal 106 bodů. V následující sezóně byly jeho individuální statistiky o něco slabší, výrazně ale týmu pomohl v play-off (celkem 17 bodů) a vybojoval Stanley Cup. Po sezóně se vrátil do Färjestadu, kde hrál ještě sedm let, než v roce 1996 ukončil aktivní kariéru.\n\nS týmem Švédska vybojoval dvakrát titul mistrů světa - v letech 1987 a 1991. Když v roce 1994 na olympiádě v Lillehammeru byl součástí švédského vítězného týmu, stal se spolu se svými spoluhráči Tomasem Jonssonem a Matsem Näslundem prvními členy prestižního Triple Gold Clubu sdružujícího hráče, kteří ve své kariéře získali titul mistra světa, olympijského vítěze i Stanley Cup.\n\n\n statistika na hockeydb.com\n"}
{"id": "619754", "url": "https://cs.wikipedia.org/wiki?curid=619754", "title": "Ə", "text": "Ə\n\nƏ (ə) je písmeno (grafém) latinské abecedy. Nazývá se šva. Je obsaženo v abecedách ázerbájdžánštiny a jazyka ewondo.\n\nZnak \"ə\" se používá v mezinárodní fonetické abecedě (IPA) pro středovou střední nezaokrouhlenou samohlásku.\n\nLatinka obsahuje písmeno Ǝ, jehož minuskule ǝ má stejný tvar jako ə.\n\nV arménském písmu písmenu Ə odpovídá písmeno Ը (ը). V cyrilici je obsaženo stejně vypadající písmeno Ә (ә), ale zachycující jinou hlásku.\n"}
{"id": "619758", "url": "https://cs.wikipedia.org/wiki?curid=619758", "title": "Evropský nacionalismus", "text": "Evropský nacionalismus\n\n(Pan)evropský nacionalismus je název politického hnutí, které usiluje o spojení Evropy v jeden jediný stát.\n\nVědomí evropské identity tradičně vychází z myšlenky společných dějin a vyznávaných hodnot. Typickým příkladem společné historie jsou dějiny antického Řecka a Říma, feudalismus středověku, renesance, osvícenství, liberalismus 19. století, křesťanství, sekularismus a někdy také negativní jevy, jako kolonialismus a světové války. Ačkoliv ti, co evropskou integraci podporují, často apelují právě na odkaz společných dějin, a to zejména co se týče primárního evropského práva, její podstata a přirozenost je zpochybněna. A to proto, že nevytváří jednotnou politickou perspektivu atd. Evropané nejsou názorově jednotní, jak tomu ostatně je již tisíce let.\n\n"}
{"id": "619766", "url": "https://cs.wikipedia.org/wiki?curid=619766", "title": "Dům U Zlatého stromu", "text": "Dům U Zlatého stromu\n\nDům U Zlatého stromu je název několika domů v Praze:\n\n"}
{"id": "619767", "url": "https://cs.wikipedia.org/wiki?curid=619767", "title": "Karl Alzner", "text": "Karl Alzner\n\nKarl Alzner (* 24. září 1988 v Burnaby, Britská Kolumbie) je kanadský hokejový obránce.\n\nJuniorskou kariéru začal v západní hokejové lize (WHL) v období 2003/08 v týmu Calgary Hitmen. Byl členem zlaté medaile Kanadského týmu v mistrovství světa juniorů v roce 2007 jako jeden ze dvou hráčů, kteří nebyli draftování vstupním draftem NHL (také nebyl draftovaný Sam Gagner). Krátce po návratu do Calgary po mistrovství světa juniorů šel do Quebec City, kde se pořádali All-Star Game. V All-Star Game měl z týmu další dva spoluhráče Brett Sonne a Alex Plante. Alzner a Sonne hráli za tým Východ (Bílí), zatímco Plante se připojil k vítězné Západnímu (Rudému) týmu.\n\nAlzner byl asistentem kapitána v roce 2007 Super Series proti ruské juniorské reprezentace, a v mistrovství světa juniorů 2008 byl jmenován kapitánem národního týmu Kanady. Na konci sezony 2007/08 byl jmenován nejužitečnějším hráčem roku , nejlepším obránce roku v lize WHL a byl jmenován top obránce v kanadské hokejové ligy.\n\nByl draftován v roce 2007 v 1. kole, celkově 5. týmem Washington Capitals. Ve Washingtonu Capitals hraje svou třetí profesionální sezónu poté, co měl střídavě starty s farmářským týmem Hershey Bears v (AHL). Sezonu 2009/2010 začal na farmě Hershey Bears a od 25. listopadu byl povolán do Capitals kde odehrál 21 zápasů. V playoff neodehrál žádný zápas protože byl odvolán z týmu jako preventivní opatření po zranění několika obránců z Washingtonu.\n\nVe své druhé sezóně v NHL se Capitals v sezóně 2009/2010 rozhodl povolat několikrát za sezonu do týmu Capitals. V playoff ve čtvrtfinále Východní konference odehrál jeden zápas ze 7 série se spoluhráčem Johnem Carlsonem proti týmu Montreal Canadiens.\n\n\n\n"}
{"id": "619769", "url": "https://cs.wikipedia.org/wiki?curid=619769", "title": "Scott Phillips", "text": "Scott Phillips\n\nThomas Scott Phillips (* 22. února 1973, Georgia, USA) je americký bubeník a spoluzakladatel kapel Creed a Alter Bridge.\n\nVyrůstal ve městě Madison na Floridě. V dětství hrál pár let na klavír, aby se naučil noty. Během střední školy chtěl začít hrát na bicí ve školním orchestru, ale zasáhli rodiče, a tak zvolil saxofon. Hrál také v jazzové kapele. \nJakmile se mohl svobodně rozhodnout, chopil se paliček a začal bubnovat. Je bubeník - samouk a na bicí v opravdu \"rockové\" kapele začal hrát ve svých osmnácti letech, ve skupině jménem Crosscut. Jeho první bicí mu koupil dědeček (do té doby hrával na půjčených). První skutečně kvalitní set mu pak umožnil získat jeho otec, když připojil svůj podpis na půjčku, kterou si Scott na koupi bicích vzal.\n\nV současné době je členem kapely Alter Bridge a znovuobnovené skupiny Creed.\n\nWill Calhoun (Living Colour), Matt Cameron (Soundgarden, Pearl Jam), Lars Ulrich (Metallica), John Bonham (Led Zeppelin), Morgan Rose (Sevendust), Neil Peart (Rush) a mnoho dalších.\n\n\n\nAbsolvoval Madison County High School, navštěvoval Florida State University. Je ženatý, spolu s manželkou April a dcerou Cadence žijí na Floridě, USA.\n\nScott Phillips - fan stránka\nAlter Bridge\n"}
{"id": "619770", "url": "https://cs.wikipedia.org/wiki?curid=619770", "title": "Dům U Zlatého stromu (Dlouhá)", "text": "Dům U Zlatého stromu (Dlouhá)\n\nDům U Zlatého stromu je dům čp. 729 na Starém Městě v Praze v Dlouhé ulici č. 37. Stojí vedle domu U Tří jetelových lístků poblíž Revoluční ulice.\n\nDům vznikl spojením a výraznou renesanční přestavbou dvou gotických domů v letech 1586–1608. Dále byl dům upravován v raně barokním stylu po roce 1648. Dispozici domu, dochovanou převážně z renesanční přestavby, porušil zásah z let 1927–1928, kdy bylo mj. přistavěno 2. patro a podkroví, bylo odstraněno původní schodiště a bylo přebudováno průčelí.\n\nDům má nádvoří s arkádami v patře. V zadní části domu byl pivovar, domu náleželo právo várečné.\n\n"}
{"id": "619773", "url": "https://cs.wikipedia.org/wiki?curid=619773", "title": "Smrk (přírodní rezervace)", "text": "Smrk (přírodní rezervace)\n\nSmrk je přírodní rezervace v okrese Frýdek-Místek na jihovýchodních a jihozápadních svazích Smrku, druhé nejvyšší hory Moravskoslezských Beskyd. Předmětem ochrany jsou „zbytky přirozených smrkových bučin s příměsí jedle bělokoré a javoru klenu se zachovanými dynamickými procesy probíhajícími v přirozených ekosystémech; střídají se různé typy přírodních stanovišť od pramenišť po kamenité až balvanité sutě.“\n\nDominantní dřevinou rezervace je smrk ztepilý, občas se zde vyskytuje buk lesní a jeřáb ptačí, další stromy jen ojediněle. V bylinném patru v rezervaci roste hlavně třtina chloupkatá, bika lesní, sedmikvítek evropský, věsenka nachová, brusnice borůvka, kapradí rozložená, metlička křivolaká, šťavel kyselý či pstroček dvoulistý. Vzácně se vyskytuje beskydský endemit oměj tuhý moravský.\n\nVyjma klasických obyvatelů českého lesa se v rezervaci vyskytují hlavně živočichové náročnější na klid. Z ptáků rezervaci obývá např. tetřev hlušec, jeřábek lesní, datel černý, strakapoud velký, žluna šedá, jestřáb lesní, puštík obecný, kos horský, pěvuška modrá, rehek zahradní, příležitostně i čáp černý nebo krkavec velký. Rezervace Smrk je trvalým biotopem rysa ostrovida a několikrát zde byl pozorován medvěd hnědý, při úpatí hory byly zaznamenány stopy vlka. Tyto velké šelmy sem přechází ze slovenských hor.\n\n"}
{"id": "619776", "url": "https://cs.wikipedia.org/wiki?curid=619776", "title": "Erik VII. Pomořanský", "text": "Erik VII. Pomořanský\n\nErik VII. Pomořanský (před 11. červnem 1382, Darłowo – 16. června 1459 tamtéž) – pomořanský vévoda z dynastie Greifen. Norský král (jako Erik III.) v letech 1389–1442, král Dánska (jako Erik VII., \"Erik af Pommern\") a král Švédska (jako Erik XIII.) v letech 1397–1439 (faktickou vládu v těchto třech zemích řídil od roku 1412), vévoda pomořanský ( \"Pommern-Stolp\") jako Erik I. v letech 1449–1459.\n\nSyn pomořanského vévody Warcisława VII. a \"Marie Meklenburské\" († 1402/1403), dcery meklenburského vévody Jindřicha III. z dynastie meklenbursko-zvěřínské se narodil na zámku pomořanských vévodů v Darlově. Při křtu dostal jméno velmi oblíbené v dynastii Greifen – Bogisław (Bogusław). Jeho babičkou, matkou Marie Meklenburské, byla dánská princezna Ingeborg († před 1370), starší dcera krále Valdemara IV. Atterdaga († 1375), posledního mužského představitele dynastie Estridsenů na trůně Dánska; mladší sestrou Ingeborg byla Markéta I. Dánská. Erikovým bratrancem byl císař Zikmund, jehož matka Alžběta Pomořanská byla sestrou Erikova otce.\n\nPo smrti Valdemara IV. Atterdaga na dánský trůn ve věku 6 let vstoupil Olaf II., syn norského krále Haakona VI. a Markéty I., mladší dcery Valdemara IV. Regentkou nedospělého krále se stala Markéta, jež po smrti svého muže v roce 1380 převzala regentství i v Norsku. Olaf II. zemřel předčasně jako sedmnáctiletý v roce 1387. V roce 1389 Markéta potlačila povstání švédské šlechty proti vládě tamního krále Albrechta z německé meklenburské dynastie, švagra její sestry Ingeborg a Erikova prastrýce. V tomtéž roce Markéta adoptovala Erika a uskutečnila jeho korunovaci za norského krále a následně v roce 1397 králem Dánska a Švédska. Současně představitelé všech třech království uzavřeli ve švédském Kalmaru \"věčnou unii\" (tzv. Kalmarská unie) a Erik tam byl korunován i králem unie. I když Erik v roce 1401 dosáhl plnoletosti, faktickou moc nadále v rukou držela Markéta.\n\nPo převzetí samostatné vlády v roce 1412 (po smrti Markéty I.) Erik podnikl kroky k získání šlesvického vévodství pro dánskou korunu; zemi drželi jako léno holštýnská hrabata. Třebaže je dánský parlament zavázal Šlesvicko vrátit, což potvrdil i římský král Zikmund Lucemburský, Erik se nakonec po válce trvající do roku 1423 (podporovaný svými příbuznými, pomořanským vévodou Bogusławem IX. i Barnimem VIII.) musel z několikrát obsazeného vévodství stáhnout.\n\nErik zreorganizoval svůj královský úřad, rozestavěl Kodaň a jiná dánská města, avšak tyto aktivity pouze na dánském území vyvolaly nespokojenost v Norsku a Švédsku, kde se král dostal do konfliktu s tamními velmoži, a to tím spíš, že úřady v těchto dvou zemích král obsazoval Dány nebo Němci z Pomořanska. Dalším zdrojem konfliktu byla králova povaha, neboť byl člověkem prudkým, prchlivým a se sklonem k autoritářství.\n\nZa Kostnického koncilu došlo k dánsko-polskému sblížení a rok po skončení koncilu, v červenci 1419, Erik uzavřel formální spojenectví s Polskem, hledaje protiváhu proti městům Hanzy i Řádu německých rytířů, největším rivalů Dánska v regionu Baltského moře; přesto však se Erikem zamýšlené manželství jeho bratrance Bogusława IX. s \"Hedvikou Jagellonskou\" (1408–1431), dcerou Vladislava II. Jagella neuskutečnilo. V roce 1423 Erik spolu s pomořanskými vévody uzavřel spojenectví s Řádem německých rytířů kvůli válce s Polskem. V letech 1423–1425 podnikl pouť do Svaté země a vraceje se zpět, zastavil se v Krakově, kde se s dalšími panovníky účastnil korunovace čtvrté manželky Vladislava II. Jagella \"Žofie Litevské\".\n\nPo návratu do Dánska vedl král současně válku s Holštýnskem a Hanzou, jež trvala do roku 1432. Předtím, v roce 1429, aby pokryl náklady na válku, uvalil Erik clo na lodě plavící se dánskými úžinami Sundu, dále zvýšil daně ve svých královstvích, což společně s mořskou blokádou Hanzy, oslabující pobaltský námořní obchod, vedlo ke značnému zhoršení ekonomické situace zemí Kalmarské unie a následně k nespokojenosti s vládou krále. Ve Švédsku vypuklo povstání pod vedením Engelbrekta Engelbrektssona, dohoda s rebely pak vedla k revizi ustanovení Kalmarské unie, jež nadále měla být svazkem tří suverénních států řízeným vlastními sněmy na základě zemského práva.\n\nErik porušil ustanovení dohody, když dánský sněm navzdory králi neuznal vévodu pomořanského Boguslava IX. (na němž vázla církevní klatba) za Erikova nástupce, švédský sněm povolal Karla Knutssona za regenta království, načež vypuklo proti králi povstání v Dánsku. Vlády všech tří království nakonec přijaly rozhodnutí o Erikově sesazení s trůnu: v Dánsku a Švédsku v roce (1439) a v Norsku v roce (1442). Dánský sněm se obrátil s žádostí o přijetí královské koruny na Kryštofa Bavorského z dynastie Wittelsbachů, rovněž potomka Valdemara IV. Atterdaga (jeho matka Kateřina byla Erikovou sestrou).\n\nSesazený Erik se usadil na Gotlandu, který dostal k doživotnímu užívání a kde si ve Visby zařídil sídlo, odkud vyrážel na loupežné mořské plavby, napadaje obchodní lodě, nejčastěji náležející Hanze. Kromě pokusů získat pomoc od Řádu německých rytířů a vévody Boguslava IX. nepodnikl Erik žádných vážnějších kroků k znovuzískání ztracených tří království.\n\nSnažil se prodat Gotland Řádu německých rytířů, Dánsku nebo Švédsku, ale po úspěšném ataku švédských sil na ostrov v roce 1449 Gotland opustil a převzal vládu v pomořanském vévodství po vévodovi Boguslavovi IX., svém bratranci, který zemřel v roce 1446 a jehož byl nejbližším pokrevním příbuzným; v Pomořansku mimo jiné tišil spory mezi biskupem kamieńským a městy. Ve spolupráci s Boguslavovou vdovou Marií Matoveckou doprovodil do manželství jejich jedinou dceru, již provdal za Erika II., svého příbuzného z dynastie Greifen, jehož určil i za svého nástupce na pomořanském trůnu. Současně jim odkázal i poklad sestávající z cenností přivezených z Dánska a získaných při svých korzárských výpravách. Pozdější dánští králové se velmi snažili o získání pokladu, který považovali za své vlastnictví; co se s ním stalo, není dnes známo.\n\nV době své vlády v Pomořansku si Erik zřídil své sídlo na zámku pomořanských vévodů v Darłowě, kde 3. května roku 1459 zemřel. Pohřben byl v místním kostele Nanebevzetí nejsvětější Panny Marie, kde je možno vidět jeho náhrobek, vybudovaný v 18. století.\n\n26. října roku 1406, když ještě vláda Kalmarské unie spočívala v rukou jeho tety Markéty I., se Erik v Lundu (tehdy v Dánsku, nyní ve Švédsku) oženil s dvanáctiletou anglickou princeznou Filipou, nejmladší dcerou anglického krále Jindřicha IV. z dynastie Lancasterů. Z manželství nevzešli potomci, až po 23 letech manželství v roce 1429 porodila Filipa mrtvé dítě. „Vina“ byla, jak bylo obvyklé, připisována Filipě; je však zajímavé, že nejsou známi žádní Erikovi potomci ani z jeho pozdějšího morganatického sňatku, ani z levého boku, třebaže se údajně těšil velkým úspěchům u žen. V tomtéž roce se usadila v klášteře sv. Brigity ve Vadsteně, kde zemřela počátkem února následujícího roku 1430 a kde byla i pochována.\n\nErik vkládal do své manželky velkou důvěru. Když odjel v srpnu roku 1423 na pouť do Jeruzaléma, Filipa převzala jako regentka vládu až do jeho návratu v květnu roku 1425. Prameny uvádějí, že byla ve vládě energičtější nežli slabý Erik a že dokonce po králově návratu pokračovala v řízení některých záležitostí, jako například v roce 1428 při organizaci úspěšné obrany Kodaně, když Hanza hrozila obsadit město.\n\nFilipa dostala jako věno malou část Švédska a v této zemi také trávila nejvíce času. Od roku 1420 prakticky zemi řídila jménem manžela. Ke konci života se usadila v klášteře sv. Brigity ve Vadsteně, městě ve středním Švédsku. Při jeho návštěvě na počátku února roku 1430 zde zemřela a byla zde i pochována.\n\nPo Filipině smrti měl král vztah s Cecilií, komornou zemřelé královny, což vyvolalo pobouření u jeho poddaných. Žili spolu v době jeho pobytu na Gotlandu, stejně jako později v Darlowě. Pravděpodobně po roce 1439 uzavřeli morganatický sňatek.\n\n"}
{"id": "619777", "url": "https://cs.wikipedia.org/wiki?curid=619777", "title": "Nákaza (Star Trek: Nová generace)", "text": "Nákaza (Star Trek: Nová generace)\n\n„Nákaza“, v originále „Contagion“, je v pořadí jedenáctá epizoda druhé sezóny seriálu \"\".\n\nKapitán Picard z lodi USS Enterprise D obdrží volání z lodi USS Yamato, které velí kapitán Donald Varley. Dozvídá se, že lodi, která se nachází na nebezpečné výpravě v romulanské neutrální zóně, začaly selhávat systémy. Varley však věří, že objevili legendární planetu Iconia. Iconiané disponovali velmi vyspělou technologií a kapitán Yamata se obává, že by ji mohli Romulané použít proti Federaci. Než však stihne Varley podat hlubší vysvětlení, komunikace je přerušena a Yamato exploduje z důvodu narušení warp jádra. Všichni na palubě zahynou. Krátce poté se před Enterprise objeví romulanský válečný pták Haakona a požaduje její stažení z neutrální zóny. Picard je informuje, že místo neopustí, dokud nezjistí důvod zničení Yamata. Poté nařídí kurz k planetě.\n\nPo stažení lodních deníků Yamata Picard hledá Iconii. Během cesty La Forge analyzuje deníky, aby zjistil jakýkoliv náznak, proč ke katastrofě lodi došlo. Když Enterprise k planetě dorazí, zjistí, že z jejího povrchu byla automaticky vypuštěna sonda. La Forge zjistí, že Yamato potkalo to samé. Proto chvátá na můstek, aby varoval kapitána, aby sondu zničil, což učiní. Další pátrání ukáže, že sonda nahrála do počítačových systémů Yamata počítačový program, který zkázu lodi způsobil. Jeho kopie se nyní dostala v lodních denících Yamata i na Enterprise. Naštěstí byla infikována pouze malá část dat, takže virus se šíří o to pomaleji.\n\nNa planetě je zjištěn zdroj energie, a tak se Dat, Picard a Worf transportují dolů, kde objeví teleportační bránu, která, zdá se, umožňuje okamžité mezihvězdné cestování. Když se Dat snaží získat přístup do iconianského počítače, je také jakožto android nakažen virem, ale přesto se mu podaří sdělit Picardovi, jak celé zařízení zničit.\n\nZ důvodu vyřazení systému Enterprise je Picard uvězněn na rozpadající se základně. K útěku je nucen použít iconianskou základnu, ale dostane se na romulanský válečný pták Haakona, který je taktéž infikován virem, kvůli němuž se nachází z důvodu počítačové chyby v režimu nevypnutelné autodestrukce.\n\nDat „zemře,“ když jeho systémy z důvodu zavirování selžou. Po chvíli ale opět povstane. La Forge se domnívá, že do Datova hlavního paměťového jádra by se virus dostat neměl, protože je chráněno. Jeho sebeopravný systém způsobil něco jako celkový restart. Ten samý postup je tedy použit i k vyčištění počítače Enterprise.\n\nPosádka Enterprise transportuje Picarda z Haakony a instruuje jejich kapitána, jak si se všemi problémy poradit a obě lodě místo opouštějí.\n\n"}
{"id": "619779", "url": "https://cs.wikipedia.org/wiki?curid=619779", "title": "Dům U Starých Šedivých", "text": "Dům U Starých Šedivých\n\nDům U Starých Šedivých, zvaný také U Kasírů, je dům čp. 309 na Starém Městě v Praze v Bartolomějské ulici č. 13. Stojí na křižovatce Bartolomějské, Průchodní a Na Perštýně v těsné blízkosti Konviktu vedle domu U Zlatého hroznu.\n\nDnešní dům je barokní, ale zástavba zde byla již od středověku. V polovině 14. století stály na místě domu U Starých Šedivých čtyři domy. Vývoj staveb na parcele a v jejím nejbližším okolí se ale špatně dokládá, protože zbytky po původních stavbách byly odstraněny během asanace v letech 1842–1843. Zdá se, že zde stávala věž a shluk domů s obrannou funkcí.\n\nPo požáru v roce 1678 byl dům barokně přestavěn (nejpozději do roku 1726), další úpravy byly provedeny ve 3. čtvrtině 18. století. Při výše zmíněné asanaci v letech 1842–1843 měl být dům zbořen, ale nakonec byly provedeny jen některé úpravy v klasicistním stylu v křídlech domu.\n\nV domě žil a zemřel Jan Podlipný, na jeho památku je zde umístěna pamětní deska z roku 1924 věnovaná Československou obcí sokolskou.\n\n"}
{"id": "619781", "url": "https://cs.wikipedia.org/wiki?curid=619781", "title": "Mečíř (rozcestník)", "text": "Mečíř (rozcestník)\n\nPojem mečíř/Mečíř může znamenat:\n\n\n\n"}
{"id": "619783", "url": "https://cs.wikipedia.org/wiki?curid=619783", "title": "Dům U Zlaté studně", "text": "Dům U Zlaté studně\n\nDům U Zlaté studně je název několika domů v Praze:\n\n"}
{"id": "619785", "url": "https://cs.wikipedia.org/wiki?curid=619785", "title": "Tisha Wallerová", "text": "Tisha Wallerová\n\nTisha Felice Waller (* 1. prosince 1970, South Boston, Virginie) je bývalá americká atletka, jejíž specializací byl skok do výšky.\n\nV roce 1991 vybojovala výkonem 190 cm bronzovou medaili na světové letní univerziádě v britském Sheffieldu. Na Mistrovství světa v atletice 1991 v Tokiu skončila v kvalifikaci. V roce 1995 obsadila 7. místo na halovém MS v Barceloně. O rok později reprezentovala na letních olympijských hrách v Atlantě, kde ve finále překonala 193 cm, což stačilo na dělené 9. místo společně se Slovinkou Brittou Bilačovou. V roce 1998 získala zlatou medaili na Hrách dobré vůle v New Yorku a na světovém poháru v atletice v jihoafrickém Johannesburgu se umístila na třetím místě.\n\nNejvětší úspěchy své kariéry zaznamenala v roce 1999. Na halovém MS v japonském Maebaši vybojovala výkonem 196 cm bronzovou medaili. V témže roce poprvé, avšak také naposledy v kariéře překonala dvoumetrovou hranici pod širým nebem. Na Mistrovství světa v atletice 1999 v Seville se podělila společně s českou výškařkou Zuzanou Hlavoňovou a Švédkou Kajsou Bergqvistovou o 4. místo, když všechny tři shodně překonaly 196 cm. Na halovém MS 2003 v Birminghamu postoupila do finále, kde skončila na 7. místě (196 cm). V roce 2004 se zúčastnila podruhé v kariéře letních olympijských her, které se konaly v Athénách. V kvalifikaci skočila 189 cm, což k postupu do finále nestačilo.\n\n\n"}
{"id": "619791", "url": "https://cs.wikipedia.org/wiki?curid=619791", "title": "Dům U Zlaté studně (Karlova)", "text": "Dům U Zlaté studně (Karlova)\n\nDům U Zlaté studně, někdy zvaný U Červené sesle, je dům čp. 175 na Starém Městě v Praze na nároží ulic Seminářské (č. 2) a Karlovy (č. 3), v blízkosti Klementina.\n\nNa místě dnešního vrcholně barokního domu s klasicistními prvky stával románský objekt, jehož zdivo s klenbou se dochovaly ve sklepě při Seminářské ulici v návaznosti na dům čp.177/I. První písemná zpráva o domě je ale až z roku 1354, kdy jej nožíř Václav Muldorfer koupil od Mikuláše Znojemského. Dům byl v době gotické upravován a náměstíčko kolem něj se nazývalo Nožířský plácek (latinsky \"Platea cultellatorum\"). Také v 15.století se zde vystřídalo několik nožířů a dva mečíři. Dům již tehdy byl rohový a stál proti zahradě kostela sv. Klimenta, která dosahoval přibližně k jihozápadní fasádě dosud neexistujícího Klementina. Jeho centrální polohu vyjadřovalo domovní znamení \"Uprostřed kola\".\n\nNa počátku 17. století byl dům pravděpodobně pravděpodobně radikálně přestavěn v pozdně renesančním duchu (což dokládá málo zachovalých gotických prvků). Počátkem 18. století byl dům spojen (dodnes rozpoznatelně) se sousedním malým domem gotického původu (v průběhu 17. století barokně přestavěným) v Seminářské ulici a po roce 1769 bylo přistavěno 3. patro. V 80. letech 20. století byl dům výrazně upravován, z původní stavby zbyla jen část obvodového zdiva a interiéry do úrovně prvního patra. Ve sklepních prostorách, v přízemí a v prvním patře jsou valené klenby.\n\nFasáda je zdobena štukovými reliéfy Jana Oldřicha Mayera z roku 1713. Jsou umístěny ve třech etážích. Uprostřed, pod sdruženým oknem v druhém patře, je ve zlaceném medailonu Palladium země české, tj. polofigura Panny Marie Staroboleslavské s Ježíškem na osmicípé hvězdě podložené kruhem. Nad hvězdou dvojice andělů nese korunu, pod hvězdou je po stranách dvojice korunovaných českých lvů. Vlevo stojí svatý Václav, vpravo ještě nesvatořečený Jan Nepomucký. Kolem oken v prvním patře je dvojicemorových patronů, (vlevo sv. Šebestián, vpravo sv. Roch) a ve třetím patře jezuitští patroni (vlevo asi sv. Ignác a vpravo sv. František Xaverský nebo František Borgia). Nad oknem ve třetím patře je reliéf ležící morové patronky svaté Rozálie.\n\nDnes v domě sídlí hotel Aurus.\n\n"}
{"id": "619795", "url": "https://cs.wikipedia.org/wiki?curid=619795", "title": "Dům U Francouzské koruny", "text": "Dům U Francouzské koruny\n\nDům U Francouzské koruny je dům čp. 188 na Starém Městě v Praze mezi Karlovou (č. 4) a Anenskou ulicí (č. 3), resp. Anenským náměstím. Stojí mezi Colloredo-Mansfeldským palácem, domem U Zlatého stromu a Pöttingským palácem, v těsné blízkosti kostela Nejsvětějšího Salvátora v Klementinu. Dům je renesanční, později byl upravován v letech 1862 a 1964. V domě bylo od 25.8.2009 do 31.12.2017 Keplerovo muzeum.\n\nDům byl v roce 1433 znám pod jménem „U Faunů“ a byl ojedinělý tím, že měl vzadu zahradu (poprvé dokládanou v roce 1544, kdy v domě byla lékárna), která vydržela až do roku 1815. Teprve v roce 1843 byla zastavěna podle návrhu Václava Dudy z roku 1841. K roku 1503 je zde doložena živnost lazebníka, s čímž patrně souvisí vodovod doložený k roku 1473. V roce 1544 dům získal Zikmund Antoch z Helfenberka, po něm v roce 1557 jeho nevlastní syn Jan Rejt z Pístova, který dům vlastnil až do konce svého života (zemřel někdy v letech 1573 a 1574). Z roku 1605 pochází zpráva o tom, že dům byl znovu postavený, architektonicky to ale neodpovídá, stavba byla zřejmě stále tatáž. Z roku 1615 zase pochází zmínka o ještě nedostavěném altánu. V letech 1607–1612 v domě bydlel Johannes Kepler, kterého připomíná pamětní deska nad dveřmi.\n\nDům je tvořen dvěma jakoby samostatnými staveními (jedno do Karlovy, druhé do Anenské ulice), spojen je dvorem s pavlačemi. Sklepy jsou valeně klenuté.\n\n"}
{"id": "619799", "url": "https://cs.wikipedia.org/wiki?curid=619799", "title": "Ostřelování ostrova Jon-pchjong", "text": "Ostřelování ostrova Jon-pchjong\n\nOstřelování ostrova Jon-pchjong byla vojenská operace severokorejské armády, provedená 23. listopadu 2010. Směřovala proti vojenským i civilním cílům na jihokorejském ostrově Jon-pchjong a záminkou k jejímu provedení byly probíhající manévry jihokorejské armády. Od skončení korejské války v roce 1953 šlo o jeden z nejvážnějších incidentů na hranici mezi oběma korejskými státy.\n\nPrvní náznaky napětí se projevily již v průběhu října a listopadu 2010 (např. 29. října severokorejští vojáci ostřelovali jihokorejské pohraniční jednotky), naplno se však krize rozpoutala 23. listopadu 2010, kdy Severní Korea podnikla dělostřelecký útok na ostrov Jon-pchjong ležící asi 12 kilometrů od severokorejského pobřeží ve Žlutém moři. Na ostrov dopadlo nejméně 200 granátů, většinou do míst, kde leží jihokorejská vojenská základna. Zasaženy byly ale také obytné domy a nákupní středisko. Při útoku zahynuli nejméně dva jihokorejští vojáci a dva civilisté, dalších dvacet lidí včetně civilistů bylo zraněno. Jihokorejská armáda podle vlastního vyjádření odpověděla na útok vypálením 80 střel.\n\nO pár dní později (25. listopadu) v důsledku kritiky za vedení reakce na incident, která byla hodnocena jako příliš pasivní, odstoupil jihokorejský ministr obrany Kim Te-jong.\n"}
{"id": "619800", "url": "https://cs.wikipedia.org/wiki?curid=619800", "title": "Endodoncie", "text": "Endodoncie\n\nEndodoncie (z řeckého \"endon\", \"uvnitř\", a \"odus\" (genitiv \"odontos\"), \"zub\") je jedna ze specializací zubního lékařství. Zabývá se zubní dření a tkáněmi zubních kořenů. Endodontisté provádějí škálu zákroků, mezi které patří ošetřování kořenových kanálků (včetně opakovaného), zubní chirurgie, léčba prasklých zubů nebo zubních úrazů. Jednou z nejčastějších procedur je ošetřování kořenových kanálků. Při poškození zubní dřeně (která obsahuje nervy, krevní cévy a lymfatickou a vazivovou tkáň) nemocí nebo zraněním je endodontická léčba nezbytná pro záchranu zubu.\n\nZubní dřeň v dospělosti nemá téměř žádnou regenerační schopnost a je-li infikována, případně jiným způsobem nevratně poškozena, zpravidla odumírá. Prostor, který vyplňovala, je obklopen tvrdými zubními tkáněmi, a po jejím zániku již není napojen na krevní řečiště. To brání bílým krvinkám vypořádat se s infekcí a zbytky odumřelé tkáně. Navíc se zubovina kořenů stává sama hostitelem infekce. Proto se případná zánětlivá reakce odehrává v okolí otvorů, kudy původně vstupovaly cévy do zubu, a kudy unikají ze zubu toxiny, případně mikroby. Neřešena může vést k dalšímu šíření zánětu kostí čelistí i do okolních tkání a prostor. Endodontické ošetření má za cíl:\n\n1. Odstranit zbytky měkkých tkání uvnitř zubu a desinfikovat tvrdé zubní tkáně.\n\n2. Opracovat systém kořenových kanálků, aby bylo možné jej hermeticky uzavřít.\n\n3. Utěsnit prázdný prostor tak, aby v něm neobíhaly tekutiny a nemohly se v něm znovu usídlit mikroorganismy.\n\nOšetření je velmi náročné na přístrojové vybavení, kvalitní nástroje a materiály, a zároveň vyžaduje maximální preciznost. Aby byla dosažena nejvyšší možná kvalita, a tedy funkčnost endodontického ošetření, pracuje se pod operačním mikroskopem a používají se jednorázové sterilní nástroje do kořenových kanálků. Toto ošetření bývá přitom často náročné i časově, např. u vícekořenových zubů může trvat 3 až 4 hodiny.\n\nVzhledem k nutnosti čistého operačního pole se používají bariérové pomůcky, zejména. tzv. „kofferdam“. Tedy gumovou blánu obepínající ošetřovaný zub, která brání kontaminaci kořenového systému slinou, či krví. Cílem je opracovat kořenový kanálek v celé jeho délce, která se zjišťuje v průběhu ošetření jak pomocí RTG snímků, tak elektronicky, tzv. apexlokátorem.\n\nKořenový kanálek (canalis radicis dentis) musí být dostatečně rozšířený a zbavený veškerých zbytků zubní dřeně. K tomu  slouží speciální endodontický motor, a také chemická dezinfekce. Dalším důležitým krokem je následně hermetické zaplnění kořenového kanálku. Nejčastěji se plní guttaperchovými čepy a tekutým pojivem, tzv. sealerem, který po čase v kanálku ztuhne. Tím se v ideálním případě kanálek stane neprůchodným pro bakterie, čímž se brání jejich osídlení a infekci\n\nPosledním klíčovým bodem pro funkční endodontické ošetření je dokonale těsnící výplň, případně protetická práce (korunka apod.), která zabrání opětovnému osídlení kořenového kanálku bakteriemi. Na závěr se zhotovuje kontrolní RTG, aby se lékař ujistili, že je ošetření provedeno správně.\n"}
{"id": "619803", "url": "https://cs.wikipedia.org/wiki?curid=619803", "title": "Red Digital Cinema Camera Company", "text": "Red Digital Cinema Camera Company\n\nRed Digital Cinema Camera Company je americká soukromá firma, která vyrábí digitální filmové kamery pro profesionální použití. Společnost byla založena v roce 1999 a je financována zakladatelem \"Oakley, Inc.\", Jimem Jannardem. Má sídlo Lake Forest v Kalifornii. Hlavní „vlajkovou lodí“ Red Digital Cinema je Red One, digitální kamera, která dokáže nahrávat v rozlišeních do 4096×2304 pixelů, a to buď přímo do paměti flash nebo na pevný disk. Má jeden senzor typu CMOS s filtrem Bayer, který velikostně odpovídá rámečku Super 35, a pro objektivy má standardní rozhraní Arri PL.\n\n13. listopadu 2008 byl ohlášen větší formát, včetně navrhovaného rozšíření senzorem s 261 Mpx a horizontálním rozlišením až 28 000 pixelů.\n\nSnahou společnosti je dodat řešení, které nebude příliš slevovat z kvality obrazu nasnímaného filmem a zároveň eliminuje všechny nevýhody této snímací techniky (nutnost drahého vyvolávání a výrobu filmových kopií, nemožnost mazat záběry, …).\n\nRed One byla založena v roce 2005 a vstoupila na trh o rok později jako první kamera Red Digital Cinema Camera Company. Má senzor CMOS s filtrem Bayer a 12 Mpx, nazvaný Mysterium. Senzor měří 24,4 × 13,7 mm a má 4520 × 2540 aktivních snímacích bodů, skrze které kamera snímá výřez o 4096 × 2304 pixelech v běžném chodu. Senzor Mysterium má přibližně stejné rozměry jako okenička 35mm filmu oříznutém do poměru stran 16:9, takže umožňuje stejnou hloubku ostrosti jako filmový formát Super 35. Red One vedle toho umožňuje aktivní oblast čipu redukovat tak, aby emulovala Super 16, včetně použití objektivů pro tento filmový formát. Nicméně, horizontální rozlišení tak klesne na 2048 pixelů a pokles kvality obrazu už je znát.\n\nVýrobce u Red One udává (obrazový) odstup od šumu 66 dB, což představuje 11,3 stopových čísel (jasový rozsah 1:2521). Výchozí ekvivalent citlivosti filmu je ISO 320. Kamera je schopna natáčet v rychlostech 1–30 fps, u rozlišení 3k až 60 a u rozlišení 2k až 120 fps. Pro kompresi používá vlastní vlnkový kodek CODERED RAW (podobný JPEG 2000) s maximálním tokem dat 28 MB/s. Pro audio má čtyři konektory TA3 (mini XLR), schopné zaznamenávat 24bitový, 48kHz zvukový vstup.\n\nSpolu s kodekem pro Red One společnost vyvinula vlastní formát (.R3D), který v současnosti umí importovat většina hlavních profesionálních střihových programů.\n\nNa Red One se do dnešních dnů natočilo několik celovečerních filmů. První byl \"Red Carpet\" Stevena Soderbergha a dále pak např. \"District 9\" či \"The Social Network\". Ze seriálů třeba poslední série \"Pohotovosti\" nebo britského \"Červeného trpaslíka\". .V současnosti se touto kamerou natáčí také seriál Sanctuary.\n\nNa veletrhu NAB Show v roce 2008 společnost oznámila vývoj dalších dvou svých kamer – Scarlet a Epic.\nRed Scarlet (Scarlet-X) je kamera návrhem velmi podobná verzi Epic, s kterou lze vzájemně sdílet příslušenství. V rozlišení 5K zvládá jenom 12 fps, směrem k menším rozlišením však její maximální snímková frekvence vzrůstá až na 120 fps (při 1024×576).\nPrototyp Red Epic byl poprvé viděn v dubnu 2010 na výstavě NAB. Kameru Epic hodlá společnost vyrábět v 5 verzích (S 35, XS 35, FF35, 645 a 617). V průběhu roku 2011 byl model rozdělen na Epic-M a Epic-X. S běžným objektivem, baterií a záznamovým médiem, kterým je paměťová karta nebo SSD váží kolem 4 kg. Mezi zajímavosti patří jednoduchý tichý větrací systém, chladící elektroniku, tři nezávislé cesty pro výstup obrazu, možnost uložit si nastavení kamery pro foto či video do definovatelných tlačítek nebo jednoduchá možnost zaznamenávat při focení či točení doplňkové podexponované snímky pro sestavení á la HDR.\n\nKamery Red Epic byly použity při natáčení třídílného filmu \"\", kde byly vždy montovány dvě vedle sebe pro zachycení materiálu pro 3D interpretaci filmu (produkce si objednala 48 kusů těchto kamer). Celý film je točen v rozlišení (2×)5120×2700 pixelů při 48 obrázcích za sekundu a při této frekvenci má být i promítán. Hovoří se dokonce i tom, že 48 fps se brzy stane standardem.\n\nVerze 617, jejíž čip má být rozměrově kompatibilní s formátem Linhof, má disponovat impozantním rozlišením 28 000 × 9334 pixelů.\n\nV květnu 2018 RED oznámila a v listopadu 2018 vydala Red Hydrogen One, chytrý telefon se systémem Android 8.1.\n\n"}
{"id": "619806", "url": "https://cs.wikipedia.org/wiki?curid=619806", "title": "Jiří Šimánek", "text": "Jiří Šimánek\n\nJiří Šimánek (* 6. října 1978, České Budějovice) je český lední hokejista hrající na postu středního útočníka či pravého křídla a reprezentant, který od července 2018 obléká dres ČEZ Motor České Budějovice.\n\nS hokejem začínal ve svých pěti letech v týmu HC České Budějovice, kde se v průběhu sezony 1997/98 propracoval do A-mužstva. Premiérový zápas v extralize za \"áčko\" si připsal v dresu Českých Budějovic 4. ledna 1998 proti Spartě Praha (prohra 2:3). Během angažmá v Budějovicích, za které hrál nejvyšší soutěž i první ligu, rovněž krátce působil v klubech IHC Písek, SHC Vajgar Jindřichův Hradec, Vsetínská hokejová a Bílí Tygři Liberec. S českobudějovickým týmem získal v ročníku 2007/08 v lize bronzovou medaili. Představil se s ním také dvakrát na European Trophy a jednou v Lize mistrů IIHF. Před sezonou 2012/13 byl zvolen kapitánem svého mužstva. \n\nV roce 2013 odešel do nově vzniklého extraligového klubu Mountfield HK z Hradce Králové, kam se tehdy přesunul celý českobudějovický tým. Krátce po přesunu si s mužstvem zahrál na turnaji European Trophy v severní divizi, kde Hradec skončil v konfrontaci s kluby Luleå HF (Švédsko), EC Red Bull Salzburg (Rakousko), HC Škoda Plzeň, HC Kometa Brno, Kärpät Oulu (Finsko), Hamburg Freezers a Eisbären Berlín (oba Německo) na osmém nepostupovém místě. V březnu 2016 podepsal s vedením týmu nový dvouletý kontrakt. S Hradcem se představil na konci roku 2016 na přestižním Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V ročníku 2016/17 s klubem poprvé v jeho historii postoupil v nejvyšší soutěži do semifinále play-off, kde byl tým vyřazen pozdějším mistrem - Kometou Brno v poměru 2:4 na zápasy, ale Šimánek společně se spoluhráči a trenéry získal bronzovou medaili.\n\n\n"}
{"id": "619817", "url": "https://cs.wikipedia.org/wiki?curid=619817", "title": "Fosfatidylserin", "text": "Fosfatidylserin\n\nFosfatidylserin (zkratka Ptd-L-Ser nebo PS) je fosfolipid (konkrétně glycerolfosfolipid), který je složkou buněčných membrán (například v cytoplazmatické membráně erytrocytu asi 7 hm. %, jindy ho mají buňky ještě méně). Je významný tím, že nese záporný náboj (na rozdíl od jiných běžnějších fosfolipidů). V cytoplazmatické membráně není rovnoměrně rozložen na obou stranách – vyskytuje se téměř výhradně ve vnitřním listu membrány, a tak je tato strana záporně nabitá. Díky fosfatidylserinu může např, řada signálních proteinů rozeznávat vnitřní stranu membrány (např. proteinkináza C).\n\nKdyž se fosfatidylserin objeví na vnějším listu membrány, značí to probíhající programovanou buněčnou smrt (apoptózu) a signalizuje to např. makrofágům, aby danou buňku pozřeli. Přenos fosfatidylserinu na vnější list se za těchto okolností děje dvěma mechanismy: nejprve se deaktivuje přenašeč, který transportoval fosfatidylserin do vnitřního listu, načež je spuštěna skrambláza, která je schopna přenášet fosfatidylserin oběma směry.\n\nFosfatidylserin vzniká biosynteticky činností enzymu fosfatidylethanolaminserintransferázy, a to z fosfatidylethanolaminu. Během této reakce je ethanolaminová hlavička substituována hlavičkou serinovou.\n"}
{"id": "619820", "url": "https://cs.wikipedia.org/wiki?curid=619820", "title": "Vladislav II. Vyhnanec", "text": "Vladislav II. Vyhnanec\n\nVladislav II. zvaný Vyhnanec, polsky \"Władysław II Wygnaniec\" (1105 Krakov – 30. května 1159 Altenburg) byl polský kníže a první senior, který vládl v letech 1138–1146. Pocházel z rodu Piastovců a je pokládán za zakladatele jeho větve, tzv. slezských Piastovců. Byl synem polského knížete Boleslava III. Křivoústého a jeho první ženy Zbyslavy Kyjevské.\n\nZe strany manželky byl nevlastním švagrem římského krále Konráda III. a švagrem českého knížete Vladislava II.\n\nVladislav se narodil roku 1105 jako prvorozený Boleslavův syn. Jako prvorozenému se mu snažil Boleslav zaručit následnictví. Dal mu Slezské knížectví, které mělo být dědictví pro jeho potomky. Díky Vladislavovi bylo Slezsko zachráněno během let 1135 - 1137 při válce s Čechy. Téhož roku se Vladislav stal kmotrem Václava, nejmladšího syna Soběslava I.\n\nKrátce před svou smrtí vyhlásil Boleslav III. Křivoústý svou závěť, kterou do polského nástupnictví zavedl princip seniorátu. Polsko rozdělil na úděly pro jednotlivé syny, přičemž nejstaršímu z nich náležel seniorský úděl v Malopolsku s metropolí Krakovem. Když Boleslav 28. října 1138 zemřel, získal Vladislav jakožto senior dynastie Malopolsko, část Velkopolska a další území; potomci jeho nevlastní matky Salomeny, druhé Boleslavovy ženy, získali ostatní úděly: Boleslav IV. Kadeřavý obdržel Mazovsko a Měšek III. Starý zbylou část Velkopolska. Vladislavova nevlastní matka Salomena z Bergu se stala regentkou za Vladislavovy nevlastní bratry Jindřicha a Kazimíra, a kněžnou v Łęczyci.\n\nBoleslav se sice snažil zajistit jednotu státu do budoucna a zároveň ji sladit s odstředivými snahami a ambicemi jednotlivých členů rodu, byl to však jen kompromis odsouzený k brzkému zániku. Vladislav se zhlédl v otci a rozhodl se, že znovusjednotí stát. Vzhledem k jeho vojenským schopnostem nikdo nepochyboval, že by neuspěl.\n\nJiž roku 1141 se otevřeně projevily spory Vladislava s juniory, když Vladislavova nevlastní matka Salomena bez jeho souhlasu začala rozdávat své knížectví mezi své syny. Rovněž usilovala o sňatek své dcery Anežku s následníkem kyjevského knížete Vsevoloda II. Salomena tím bránila zájmy svých synů před Vladislavem. Ten však dohodl sňatek svého syna Boleslava a Vsevolodovy dcery Zvinislavy (1143).\n\nPo smrti Salomeny z Bergu roku 1144 se Łęczycké knížectví mělo připojit k údělu seniora. Místo toho však knížectví připadlo Boleslavu Kadeřavému. Vladislav ještě toho samého roku zaútočil na své bratry. Požádal o pomoc kyjevské spojence. Na jejich pomoc však nejprve nepočkal, a proto bitvu nečekaně prohrál. Teprve až po příchodu kyjevských vojsk se Vladislavovi podařilo Boleslava a Měška porazit a Łęczycké knížectví připadlo seniorovi.\n\nNa počátku roku 1146 se Vladislav rozhodl podruhé zaútočit na své bratry. Nejprve se zdálo, že bude jen otázkou času, kdy se mu podaří sjednotit stát. Bez větších problémů dobyl Mazovsko a obléhal Poznaň, kde se snažil donutit své bratry, aby se vzdali. V Polsku však vypuklo povstání proti Vladislavovi, především kvůli zavraždění šlechtice Petra Wlasta. Vladislav byl dán do klatby a donucen utéct nejprve do Čech a poté do Němec (odtud jeho přízvisko \"Vyhnanec\"), kde roku 1159 zemřel.\n\nV roce 1125 se Vladislav oženil s Anežkou Babenberskou (1108/13-1160/3). Měli spolu pět dětí:\n"}
{"id": "619824", "url": "https://cs.wikipedia.org/wiki?curid=619824", "title": "Záblesk", "text": "Záblesk\n\nZáblesk je obecně krátký časový okamžik elektromagnetického záření. Pro lidské oko je pozorovatelný pouze v úzké oblasti viditelného záření (světla).\n\nV astronomii je záblesk definován například jako intenzivní krátkodobé zvýšení rádiového záření Slunce, které trvá až několik sekund. Řada záblesků jdoucí v krátkých intervalech za sebou je pozorována v tzv. šumové bouři.\n\nVe fotografování se používá záblesková výbojka (lidově \"blesk\") vydávající silný světelný tok ve viditelné oblasti spektra po krátkou dobu. Používá se pro osvětlení fotografovaného předmětu jednorázově nebo k vytvoření sledu záblesků – stroboskopického osvětlení pohybujícího se objektu a snímání fází pohybu objektu.\n\nV geodezii se při zaměřování trigonometrických sítí používají zábleskové heliotropy, což je zvlněná zrcadlová plocha otáčející se kolem svislé osy vlivem působeném větru. Otáčením této plochy dochází k zábleskům odráženého slunečního světla, jež jsou pozorovatelné na velké vzdálenosti.\n\n"}
{"id": "619826", "url": "https://cs.wikipedia.org/wiki?curid=619826", "title": "Lokomotiva 741.5", "text": "Lokomotiva 741.5\n\nLokomotiva řady 741.5 je česká motorová lokomotiva, která vznikla úpravou původní řady 740 tak, aby mohla být provozována rychlostí až 90 km/h oproti 70 km/h u standardních lokomotiv řady 740. Důvodem pro tyto úpravy je umožnění jízdy vyšší rychlostí za situace, kdy jsou lokomotivy tohoto typu využívány soukromými dopravci v traťové službě, přestože byly původně \n\nurčeny pro posun.\n\nZákladem úpravy lokomotivy řady 740 na řadu 741.5 je změna trakčního převodového poměru z původního 78:15 na 77:16. Toho je dosaženo výměnou ozubeného kola na nápravě a pastorku u trakčního motoru. Mezi tažný čep a příčník podvozku pak byly vloženy příční tlumiče, což je shodná konstrukce jako u řady 742. Tyto úpravy se týkají prvních tří lokomotiv čísel 740.793, 740.896 a 740.809, které byly pro úpravách provedených na objednávku společnosti Viamont přeznačeny na 741.501, 741.502 a 741.503. U dalších lokomotiv mohly být provedeny další úpravy podle přání zadavatele zakázky.\n"}
{"id": "619830", "url": "https://cs.wikipedia.org/wiki?curid=619830", "title": "Vladislav II. Polský", "text": "Vladislav II. Polský\n\nJméno Vladislav II. Polský označuje tyto osoby:\n\n"}
{"id": "619832", "url": "https://cs.wikipedia.org/wiki?curid=619832", "title": "Shagya", "text": "Shagya\n\nShagya též Shagya arab je plemeno arabských koní, vzniklé v 19. století v uherské části habsburské monarchie.\n\nPřed svým zhroucením na počátku dvacátého století měla Rakousko-uherská říše v Evropě vůdčí postavení v chovu koní. Koncem 19. století dosahoval v ní počet víc než dvou milionů a byly zde některé z největších světových hřebčínů. Nejvýznamnější maďarský hřebčín v Mezohegyesi byl založen v roce 1785 a v r. 1789 vznikl chov v Bálboně. Maďarsko proslulo vynikajícími araby, jejichž chov byl právě v Bálboně.\n\nPo roce 1816 se bálbonský hřebčín specializoval na chov čistého pouštního araba a na polokrevníky, jimž se říkalo čistokrevný arab. Tito neplnokrevní arabští hřebci se křížili s klisnami orientálního původu španělské, maďarské i anglické krve. Takovým způsobem vznikl i kmen Shagya (a také Dahoman, Siglavi a další), který se nyní chová v celé střední a východní Evropě, zejména v Maďarsku. Chov je také na Slovensku v Topoľčiankách, plemenný materiál je většinou z Radovce (Rumunsko). Zakladatelem kmene byl arabský hřebec Shagya, typ Kehil (Siglavi, narozený v Sýrii r. 1830 a dovezený do Bábolny r. 1836). Byl to plavý kůň, na araba vysoký, měřil asi 15,25 pěsti (155 cm). Byl otcem mnoha úspěšných hřebců a jeho přímí potomci působí v Bábolně i mnoha dalších hřebčínech v Evropě dodnes. Shagya je ve všech ohledech typický arab, je však kostnatější a mohutnější než moderní egyptský typ. Je všestranný, hodí se pod sedlo i do lehkého zápřahu.\n"}
{"id": "619833", "url": "https://cs.wikipedia.org/wiki?curid=619833", "title": "Kirehe", "text": "Kirehe\n\nKirehe je oblast (Akarere) nacházející se na jihovýchodě Východní provincie ve Rwandě. \nOblast na východě sousedí s Tanzanií a na jihovýchodě s Burundi, na západě sousedí s rwandskými oblastmi Ngoma a Kayonza. \n\nKirehe má rozlohu 1225,4 km², počet obyvatel bývá udáván kolem 230 tisíc, oblast tak má hustotu zalidnění 187 obyvatel na km², což z ní činí jednu z nejřidčeji osídlených oblastí Rwandy.\n\nOblast Kirehe je poměrně vysoko položená - průměrná nadmořská výška je zhruba 1500 metrů, díky čemuž je výrazně chladnější než zbytek Rwandy. \n\nHlavním vodním tokem okresu je řeka Akagera, která obklopuje jihovýchodní část okresu a pokračuje do Viktoriina jezera. Druhým nejvýznamnějším tokem oblasti je řeka Kagogo. Většina oblasti má savanovitý ráz s relativně hustým porostem, převážně akáciemi.\n\nPřevážná část obyvatel pracuje v zemědělství a žije vesnickým způsobem života. Hlavní město oblasti je Nyakarambi, ačkoli často bývá uváděno Rusumo, které má osmnáct tisíc obyvatel a je tak největším městem této oblasti. \n\nPo roce 1996 bylo ve Rwandě zahájeno několik vzdělávacích projektů, díky nimž se podařilo snížit negramotnost pod deset procent, přesto je v současné době poměr učitelů na žáka na úrovni 110:1. \n\nVelkým problémem této oblasti je nedostatek pitné vody - průměrná vzdálenost bydliště od vody je zhruba osm set metrů, což napomáhá šíření průjmových infekční onemocnění. Přestože je tato oblast položena poměrně vysoko, je zde rozšířená malárie. Ačkoli existují plány na vybudování vodovodu, není v současné době zaveden ani do všech nemocnic a škol. V současné době se zde střední délka života pohybuje kolem 45 let.\n\nEkonomika celé oblasti je založena na zemědělství, které je ovlivněno množstvím srážek, protože prakticky neexistuje zavlažování. Vzhledem ke \nskutečnosti, že se zde během roku střídají čtyři roční období, je možno dosahovat dvojí sklizně. Zemědělská produkce slouží především k obživě místního obyvatelstva. Největší podíl zemědělské produkce připadá na banány, podle posledních údajů z roku 2005 se jedná o zhruba 65 procent. Další významnou plodinou jsou fazole, čirok a kasava. Méně významnými plodinami jsou pak brambory, rýže a kukuřice. Pro export se pěstuje především káva, která má díky tradičnímu způsobu sklizně nižší kvalitu, což vede k její nízké výkupní ceně. \n\nPrůmysl v této oblasti prakticky neexistuje. Díky velmi malé kupní síle obyvatel je zanedbatelný i dovoz moderních přístrojů a průmysl této oblasti tak tvoří pouze místní řemeslníci. \n\nOblast prakticky není elektrifikovaná, elektřina je pouze ve větších městech a to jen pro účely větších obchodních center. V celé oblasti není žádná elektrárna. Ostatní energie je získávána palivovým dřevem.\n\nVelkým problémem rozvoje regionu je prakticky nulová údržba silnic a mostů, které vzájemně propojují jednotlivá města.\n\nS těmito problémy souvisí i skutečnost, že zde neexistuje žádný turistický ruch, který by do regionu mohl přinést.\n\nOblast Kirehe je dále rozdělena na dvanáct menších jednotek zvaných imirenge, které se dále dělí na šedesát menších správních celků.\n\n"}
{"id": "619838", "url": "https://cs.wikipedia.org/wiki?curid=619838", "title": "Kněhyně – Čertův mlýn", "text": "Kněhyně – Čertův mlýn\n\nSe svou rozlohou 195,02 ha je národní přírodní rezervace Kněhyně – Čertův mlýn největší rezervací v CHKO Beskydy. Zabírá vrcholové části Kněhyně a Čertova mlýna. Přírodní rezervací bylo toto území oficiálně vyhlášeno dne 30. ledna 1989 z důvodu zachování starých porostů smrku ztepilého, jenž se zde vyskytuje v populací vzácného horského ekotypu. Jedná se o území zasaženo imisemi, proto slouží také jako srovnávací plocha. Předmětem ochrany je i velké množství pseudokrasových jevů.\n\nRezervace leží nedaleko známé hory Radhošť, přesto však zdejší krajina netrpí velkým přílivem turistů. Vstup je povolen pouze po vyznačených turistických stezkách.\n\nVe zdejší krajině se nachází trvalý biotop rysa ostrovida a vlka, výskyt medvěda hnědého nebyl v posledních letech potvrzen. Oblast je zároveň dle Natury 2000 registrována jako ptačí oblast.\n\nNárodní přírodní rezervace se nachází v CHKO Beskydy na vrcholech hor Kněhyně (1257 m n. m.) a Čertův mlýn (1206 m n. m.) a na jejich svazích, jenž jsou součástí Radhošťské hornatiny, v rozmezí 1005 až 1257 m n. m. Přesněji se rozkládá ve střední části CHKO Beskydy mezi o něco známějšími vrcholy Radhošť a Smrk. Patří pod katastrální území Čeladné, Prostřední Bečvy a Trojanovic a je největší přírodní rezervací v Beskydech.\n\nOblast byla hlavně využívána k myslivosti, méně pak k pastvě ovcí. Hospodářsky se lesy v minulosti nevyužívaly. Těžba lesa zde kvůli složité dostupnosti vrcholů neprobíhala ani neorganizovaně v malém množství, z tohoto důvodu se zde zachovaly porosty staré 120–150 let.\n\nPrvní návrh ke zřízení rezervace se podal prof. A. Zlatník, jenž se o tuto oblast zajímal hlavně kvůli zachovalosti lesních ekosystémů. Návrh byl podán v roce 1937. V roce 1968 se díky Ing. Balharovi začalo usměrňovat hospodaření na území dnešní NPR.  Řízení bohužel trvalo velmi dlouhou dobu, až do roku 1989, kdy se konečně podařilo vydat zřizovací předpis, vydaný dne 30. ledna 1989 Ministerstvem kultury ČSR.\n\nPověst o Čertově mlýně praví, že pseudokrasové jevy vyskytující se na jeho vrcholu jsou troskami mlýna, jenž obýval čert. Kdysi bydlela pod starou hutí selka s dcerou. Dcera nebyla již v mladém věku, kdy by si jí mládenci všímali, proto pronesla „Kdyby sám čert přišel, hned bych ho chtěla!“. Jednou se za dcerou zastavil myslivec, který o ni měl zájem, matka však protestovala, že myslivci nemají domov a nechtěla mu ji dát za ženu. Myslivec se však začal chlubit svým bohatstvím a matka nakonec povolila. Chtěla pouze, aby se do čtyřiceti osmi hodin postavil na vrcholu mlýn.\n\nDruhý den se zastavil starý strýček, který pochyboval o myslivci a měl za to, že je to čert. Vesnicí prý obchází žebrák, který vykupuje všechny kohouty. Radil jim proto, aby si jednoho kohouta nechali a ukryli ho. Mlýn byl druhé noci skoro hotov, myslivec nesl velký kámen na stavbu a v tu chvíli zakokrhal kohout. Myslivec s kamenem upadl a jeho moc se zlomila.\nNejznámějším pseudokrasovým útvarem na Čertově mlýně je bezpochyby Čertův stůl.\n\nPan doc. Jan Foprecht se tímto začal zajímat. Jde o dva kamenné kvádry, na nichž leží jeden velký plochý kámen, vypadající jako deska stolu. Tvar velmi připomíná dolmen, tedy megalitický útvar, který kdysi stavěli lidé jako náhrobky. Teoreticky by se tedy mohlo jednat o náhrobek keltského vojevůdce. Další možností je, že se jedná o kamennou solární observatoř, ze které lze za rovnodennosti pozorovat západ slunce nad Radhoštěm.\n\nPodklad je tvořen flyšovými mořskými sedimenty z období křídy z godulského souvrství, v němž převažuje pískovec. Vyskytují se zde skalní bloky, stěny jsou pokryty balvanovitými sutěmi. Skalní rozsedliny vznikaly gravitačním posunem mrazem ropraskaných pískovcových bloků dolu po svazích. Nesmíme zapomenout na množství vnějších pseudokrasových jevů, jež jsou dominantou Čertova mlýna.\n\nZe severozápadních svahů je voda odváděna do Bystrého potoka, jenž je přítokem Lubiny. Na východě je to Magurka, které se dále vlévá do Čeladenky. Celá oblast NPR je velmi vodná a retenční schopnost malá, proto koeficient odtoku dosahuje až 50%.\n\nDominantním porostem jsou smrko-jedlové bučiny (\"Abieti-fageta piceae\"), na vrcholech nacházíme acidofilní horské bučiny, v nižších polohách bučiny s kyčelnicí devítilistou \"Dentaria enneaphyllos)\". Velmi významné pro tuto krajinu jsou také smrky ztepilé \"(Picea abies\"), zachované v původní populaci vzácného horského ekotypu.\n\nBylinné patro obývá vzácný rybíz skalní (\"Ribes petraeum\") a rybíz alpský (\"Ribes alpinum\"). Velmi častým porostem je hořec tolitovitý (\"Gentiana asclepiadea\") v počtu stovek a tisíců jedinců. Poněkud významnější rostlinné druhy představuje například oměj tuhý moravský (\"Aconitum firmum\" subsp. \"moravicum\"), vyskytující se pouze v CHKO Beskydy, dále kamzičník rakouský (\"Doronicum austriacum\"), mléčivec alpský (\"Cicerbita alpina\") a zblochan hajní (\"Glyceria nemoralis\").\n\nZ běžnějších zástupců zde nalézáme sasanku pryskyřníkovou (\"Anemone ranunculoides\") a papratku vysokohorskou  (\"Athyrium distentifolium\").\n\nNa mrtvém dřevě byl nalezen ohrožený druh mechu šikoušek zelený (\"Buxbaumia viridis\").  \n\nJako zajímavost ze zástupců hmyzu můžeme uvést slepého střevlíčka \"Duvaliopsis pilosella stobieckii,\" který u nás žije pouze na dalších vrcholech v Beskydské chráněné oblasti.\n\nNa území se rovněž vyskytují vzácné druhy ptáků, například datlík tříprstý (\"Picoides tridactylus)\", který se živí převážně kůrovci a jejich larvami. Dále jeřábek lesní (\"Bonasa bonasia\"), strakapoud bělohřbetý (\"Dendrocopos leucotos\"), holub doupňák (\"Columba oenas\"), krkavec velký (\"Corvus corax\"), lejsek malý (\"Ficedula parva\") a včelojed lesní (\"Pernis apivorus\"). Na hřebenech se můžeme setkat i s čápem černým, živícím se hady, mloky, drobnými savci a ptáky.\n\nDošlo k mapování prostředí a navržení opatření v CHKO Beskydy tak, aby se zde tetřev hlušec měl šanci udržet. V polské Wisle vznikla odchovna tetřevů, ze které se čeští ochránci inspirovali a zřídili si odchovnu vlastní. Z Polska dovezli 4 kohouty a 8 slepic, které chtějí odchovat a vracet tento druh zpět do přírody. Jedná se o přirozený druh zdejších hor, bohužel prakticky vymizel. Dnes se ale vrací kvalitní biotopy, ve kterých by se mohlo tetřevu dařit. Důležité je pro tetřevy borůvčí, jehož plody se živí. Za posledních dvacet let došlo k nárůstu výměry přírodních rezervací v CHKO Beskydy, mrtvé dřevo zůstává na místě a hromadí se, pro tetřeva jsou to vhodné biotopy, ve kterých se může ukrývat.\n\nZ obratlovců je určitě třeba zmínit Mloka skvrnitého (\"Salamandra salamandra\"), který se zde vyskytuje v počtu desítek jedinců. Dále čolek horský (\"Triturus alpestris\") i kriticky ohrožená kuňka žlutobřichá (\"Bombina variegata\").  V zalesněných oblastech se vyskytuje čtrnáct druhů netopýrů, včetně netopýra brvitého (\"Myotis emarginatus\") a netopýra velkého (\"Myotis myotis\"), patřící mezi druhy, jenž čelí vysokému riziku vyhynutí (stupeň ohrožení VU).\n\nDle zprávy z 15. května 2017 při posledním mapování koncem února se potvrdila přítomnost rysa a vlka. Ochranáři mapovali čtyři dny na různých místech v CHKO Beskydy, na Kněhyni a na Čertově mlýně, jakožto tradičních oblastech výskytu těchto druhů, se rysi i vlci opravdu vyskytují. Přítomnost medvěda se nepotvrdila.\n\nPředmětem ochrany je podle Ministerstva životního prostředí: „Ochrana reliéfu a přirozených ekosystémů vrcholových partií Beskyd, které budou sloužit jako trvalá výzkumná a srovnávací plocha v krajině dotčené imisemi.“ Nachází se zde relativně přirozené lesní geobiocenózy smrků, jedlí a buků, horský druh smrku ztepilého. Krajina je minimálně ovlivněna hospodářstvím a v současnosti je zde velká biodiverzita biocenóz. Cílem ochrany je zachování přirozeného společenstva s vysokou biodiverzitou rostlin i živočichů bez velkých zásahů.\n\nAcidofilní smrčiny byly v 70.-80. letech 20. století zasaženy emisemi oxidu siřičitého. Poté došlo ke zlepšení, díky odsíření elektráren. Dále se však byla v atmosféře zaznamenána zvýšená koncentrace oxidů dusíku, jako příčina se uvádí rostoucí automobilová doprava. Dochází k poškozování dřevin a nárůstu teplot, jež snižuje přirozenou obranyschopnost dřevin a tím i větší náchylnost k napadení kůrovcem. V minulosti docházelo k těžbě kůrovci napadených smrků, které však byly ponechávány na místě. V současnosti už se proti kůrovci tolik nezasahuje, případy jsou jednotlivě posuzovány pouze při silném napadení vývratů. Místy se prováděla výsadba smrků na místech předchozí těžby. V posledních třiceti letech probíhaly dva projekty pro obnovu ekosystémů. Jednalo se o biotechnický projekt z roku 1986, kdy se zalesňovaly holiny po rozpadu porostů po roce 1979, projekt byl v roce 1994 ukončen. Dále nastoupila managementová opatření z roku 1995, kdy se rozšířila bezzásahová území. Pralesovité porosty postižené imisemi se pomalu uzdravovaly, proto nebylo nezbytně nutné zasahovat pomocí nahodilé těžby a výsadby. Mechanicky se prováděla ochrana přirozeného zmlazení porostů jedle a javoru, opustilo se však od plotů, jenž podle zpráv ze zahraničí zraňovaly tetřevy.\n\nSamovolný vývoj a minimální ovlivňování přirozených procesů na území NPR zůstává z minulých let, možná je podpora méně zastoupených dřevin zmlazováním těchto porostů. Také se navrhuje ochrana porostů proti okusu a ohryzu mechanickými vlivy. Nahodilá těžba smrků ani jedlí se provádět nebude, výjimkou mohou být pouze stromy vyvrácené a zlomené smrky při silnějším napadením kůrovců, které se mohou asanovat odkorněním. Co se týče cévnatých rostlin s vysokou druhovou diverzitou, vyskytují se hlavně v biotopech niv, proto se tyto biotopy musí zachovat v dobrém stavu. Zakazuje se budování cest, tahání dřeva přes prameniště, technické úpravy potoků a holoseče. Mechorosty vyžadují ponechání mrtvého dřeva včetně pařezů. Kvůli ohrožení ptactva jsou případné zásahy povoleny pouze mimo hnízdní aktivitu, což je období od března do července. Péče o tetřeva hlušce spočívá v ponechání porostů s pestrou stravou, ponechání bezlesí a zajištění klidu. Rovněž by měl být zajištěn klid pro velké predátory, což v praxi znamená zmírnění turistického ruchu. Nenavrhují se nové průzkumy předmětů ochrany, jelikož jsou patřičně zmapovány všechny chybějící inventarizační průzkumy v letech minulých. Odhadované náklady v období plánu péče jsou 331 000 Kč.\nNejjednodušší a nejkrásnější cestou je bezpochyby jízda lanovkou z Ráztoky na Pustevny. Z Pusteven se pak vydáte po červené značené trase přes horu Tanečnice (1084 m n. m.). Zanedlouho dorazíte k ceduli, jež značí začátek Národní přírodní rezervace. Po náročnějším stoupání dorazíte na Čertův mlýn (1206 m n. m.), pod jeho vrcholem naleznete známé pseudokrasové jevy, jimž dominuje Čertův stůl. Od vrcholu Čertova mlýna zamíříte mírným kopcem dolů, ale neradujte se předčasně, stezka na vrchol Kněhyně (1257 m n. m.) je zrušená a výstup na ní zakázán! Pokud se vydáte dále po červené trase odkloněné mimo vrchol, dostanete se cestou mezi vrcholy Folvark a Malá Stolová do Horní Čeladné, kde je zastávka autobusu.\n\nDo Ráztoky se můžete dostat buď autem, je tam velké parkoviště, nebo také autobusem z Frenšťátu pod Radhoštěm, do kterého jezdí vlaky z každého většího okolního města.\n\nNa stezce bylo v roce 2014 nainstalováno nově 62 dřevních prahů pro zlepšení dostupnosti a v roce 2015 i naučná tabule.         \n\nTrasa není extrémně náročná, zvládnou ji i děti.\n\n"}
{"id": "619850", "url": "https://cs.wikipedia.org/wiki?curid=619850", "title": "Malafon", "text": "Malafon\n\nMalafon (MArine LAtécoère FONds) byla protiponorková zbraň nesená v letech 1965–1997 celkem 12 torpédoborci francouzského námořnictva. Účelem systému bylo využít výhod nových sonarů, které byly taženy ponořené daleko za mateřskou lodí a mohly tak zjistit ponorku ve značné vzdálečnosti od samotného plavidla (to mělo navíc vlastní trupový sonar). Koncepčně se jednalo o kluzák, který z paluby lodi startoval pomocí raketového motoru a po jeho vyhoření klouzal až do oblasti, ve které se nacházela ponořená nepřátelská ponorka (dosah byl 12 km). Tam svrhl akusticky naváděné 533mm protiponorkové torpédo L4, které již dále operovalo autonomně.\n\nSystém byl vyvíjen od 50. let a do služby vstoupil v roce 1965. Postupně jím byly vybaveny torpédoborce tříd \"T 47\" (5 ks), \"La Galissonnière\" (1 ks), \"Suffren\" (2 ks), \"Aconit\" (1 ks) a \"Tourville\" (3 ks). Systém Malafon byl, pro zastaralost, vyřazen v roce 1997.\n\n\n"}
{"id": "619851", "url": "https://cs.wikipedia.org/wiki?curid=619851", "title": "Henri d'Orléans (1933–2019)", "text": "Henri d'Orléans (1933–2019)\n\nJindřich Orleánský, či Jindřich VII., hrabě pařížský ( \"Henri d'Orléans\", celým titulem \"princ Henri, hrabě pařížský, vévoda Francie\", pro francouzské monarchisty - unionisty Henry VII.; 14. června 1933, Woluwe-Saint-Pierre, Belgie – 21. ledna 2019) byl pretendentem francouzského trůnu z rodu Orléans (druhogenitura). \n\nNarodil se jako nejstarší syn Jindřicha VI., hraběte pařížského a Isabely Orléans-Braganza. Narodil se v Belgii, neboť francouzské zákony do roku 1950 zakazovaly členům královské dynastie vstup na území Francie. Po smrti svého dědečka prince Jana, vévody z Guise, se stal dauphinem Francie. Vystudoval elitní Institut d'études politiques de Paris a poté sloužil jako řadový voják v Alžírské válce.\n\nJeho první ženou byla Marie Tereza Württemberská, s níž se oženil 5. července 1957. Pár měl pět dětí:\n\nManželství však nebylo šťastné, roku 1984 se rozvedli a ještě týž rok se Jindřich oženil s Micaëlou Annou María Cousiño y Quiñones de León. Rozvod rozlítil jeho otce, který Jindřicha vydědil, zbavil ho titulu hraběte z Clermontu a udělil mu místo něj titul hraběte z Mortain. Zatímco hrabství Clermont kdysi patřilo synovi Ludvíka IX., který se stal předkem Bourbonů, hrabství Mortain patřívalo Janu Bezzemkovi. Po několika letech se otec a syn usmířili a Jindřich se opět stal dědicem trůnu.\n\nV červenci 1999, po smrti svého otce, se stal Jindřich novým hrabětem pařížským, vévodou Francie a hlavou francouzského královského domu. Titul hraběte pařížského užívá na paměť svého prapředka Oda Pařížského, stejně jako titul vévody Francie, protože oba tituly užívali Kapetovci před nástupem na královský trůn.\n\nByl protektorem řádu svatého Lazara Jeruzalémského.\n\n\n"}
{"id": "619853", "url": "https://cs.wikipedia.org/wiki?curid=619853", "title": "Mironet", "text": "Mironet\n\nMironet je česká firma, zabývající se prodejem výpočetní techniky a elektroniky, kterou na počátku 90. let založili dva spolužáci z ČVUT, Milan Kocián a Robert Novotný. Její aktuální právní forma po transformaci je akciová společnost. Společnost má centrálu v Praze 4 Chodov a řadí se k největším maloobchodům s výpočetní technikou v ČR. Od roku 2008 je společnost Mironet držitelem certifikátů APEK a SAOP. Maskotem společnosti je dlouhou dobu postava Míra Mironet.\n\nV roce 2003 se 15 franšízových poboček Mironetu odtrhlo a jejich majitelé založili konkurenční firmu Orange & Green. K roku 2019 má Mironet 18 poboček.\n\nSpolečnost Mironet byla roku 2000 na základě trestního oznámení podaného samotným Microsoftem na neznámého pachatele vyšetřována z důvodu podezření pro porušování autorského zákona. Sám majitel společnosti, Robert Novotný je dle svého prohlášení přesvědčen, že vše vyvolal úmyslně lživým udáním Microsoft kvůli tomu, že Mironet se rozhodl prodávat počítače bez jejich předem nainstalovaného programu. V prostorách společnosti a na trvalé adrese majitele firmy pana Novotného provedla Policie ČR domovní prohlídku, při které došlo k zajištění a zabavení důkazních prostředků, včetně několika počítačů. Státní zástupce však při nařízení domovní prohlídky udělal administrativní a procesní chybu, na jejímž základě o dva roky později Ústavní soud ČR vyhověl podané stížnosti a rozhodl, že Policie ČR při vyšetřování nepostupovala v souladu se zákonem. Proto stíhání pana Ing. Roberta Novotného bylo státním zástupcem zastaveno. Později bylo prokázáno, že bylo udání neodůvodněné, jelikož žádný nelegální software nebyl zjištěn. Poté bylo soudu podáno několik žádostí o náhradu škody z nichž zatím Mironet všechny vyhrál. V roce 2016 byl spor o vyplacení ušlého zisku soudkyní zamítnut z důvodu promlčení.\n\nHistorie firmy se datuje k lednu roku 1992, kdy byla založena firma Mironet s. r. o., která začala roku 1996 provozovat i stejnojmenný e-shop. Sídlo společnosti bylo zpočátku v Břevnově, postupem času se firma přesunula na adresu V Háji 10 v pražských Holešovicích a od března 2018 má centrálu na pražském Chodově. Mironet několikrát změnil svůj název, původní Mironet s. r. o. byl přejmenován na Mironet Technology s. r. o., zapsána byla dále i akciová společnost Mironet.cz Logistic, aby se názvosloví nakonec sjednotilo pod současným Mironet.cz a. s.\n\nMaskotem Mironetu je Míra, který má symbolizovat především lidský přístup mladých lidí. Barva firmy je modrá.\n\nRétorika společnosti se opírá o heslo „IT specialista“, které symbolizuje ochotu poradit komukoli s výběrem tak, aby zákazník nepotřeboval sám být odborníkem na elektroniku. Této odbornosti odpovídá i prodávaný sortiment, úzce specializovaný na počítače, mobilní telefony, notebooky, tiskárny, multimediální centra a související příslušenství.\n\nSoučástí lidského přístupu je podpora neziskových projektů týkajících se techniky a přístupu veřejnosti k ní. Proto se Mironet objevuje i jako partner motoristických srazů, fotografických kurzů nebo studentských aktivit.\n\nPražské Holešovice několikrát postihla povodeň. Jako vyjádření solidarity proto Mironet zde sídlící nabízel opakovaně zákazníkům bezplatnou opravu vytopené elektroniky a zároveň vzdělával veřejnost, jak s poškozeným materiálem zacházet. Součástí této služby byla i diagnostika možných komplikací, jedinou zpoplatněnou položkou tedy byla případná doprava do servisu.\n\nZ vyhodnocení bezplatných oprav z povodní 2010 vydal Mironet statistiku úspěšnosti servisních zásahů:\n\nSpolečnost byla v roce 2009 IT partnerem vytrvalostního sportovního závodu prototypů a GT vozů Le Mans.\n\nNezisková organizace studentů informační technologií IT People, která propaguje od svého založení v červenci 2013 technické obory jako oblast budoucího uplatnění studentů, se zaměřuje na aktivity pro mladé. Zatím nejvýznamnější událostí tohoto sdružení byl letní tábor s IT programem pro děti od 12 do 16 let. Během školního roku IT People komunikuje se společnostmi z oboru a pomáhá tak studentům získávat příležitosti pro praktické části akademických prací, případně i budoucí kariéru. Společnost Mironet byla v roce 2013 partnerem projektu IT People s cílem přilákat mladé lidi ke studiu technických oborů. Prázdninový rozvrh akcí průběžně vyplňovala spolupráce v rámci Letní roadshow.\n\nRoadshow po českých vodních plochách.\n\nSpolečnost Mironet od roku 2018 sponzoruje obnovenou národní soutěž krásy Miss České republiky. \n\nV roce 1999 společnost Mironet odmítla uzavřít distribuční smlouvu OEM a stát se tak oficiálním partnerem společnosti Microsoft Corporation s oprávněním distribuce operačního systému Windows a dalších programů. Místo toho se rozhodla prodávat počítače bez předinstalovaného operačního systému, respektive s operačním systémem Linux. Při kontrolním nákupu v listopadu 1999 však jeden její zaměstnanec - předávací technik - údajně v rozporu s interními předpisy firmy Mironet prodal počítač s programovým vybavením, které nebylo řádně doložené licenčními klíči. Následně na základě trestního oznámení ze spáchaní trestného činu neznámým pachatelem proběhl začátkem roku 2000 policejní zásah na pobočkách společnosti Mironet. Domovní prohlídka určená k zadržení důkazů se uskutečnila také v bytě generálního ředitele Roberta Novotného, ale státní zástupce na tuto adresu neměl správně vydané rozhodnutí k domovní prohlídce na základě kterého by Policie ČR tuto prohlídku byla oprávněna vykonat. Zadržené důkazy tak v trestním řízení nebylo možné dále použít. Trestní oznámení podala právní kancelář, která zastupovala společnost Microsoft Corporation, jako vlastníka autorských práv, které byly předmětem trestného činu porušování autorského práva. Pracovník této právní kanceláře nakoupil osobní počítač s předinstalovaným softwarem v hodnotě 17 000 Kč, který dle obžaloby nebyl uveden na prodejním dokladu a byl nainstalován na tento počítač bez licenčního oprávnění. V té době byl Mironet jedním z mála obchodů, které nabízely počítače s operačními systémy na bázi Linuxu. Na základě poznatků společnosti Microsoft proto vzniklo důvodné podezření, že na počítači nainstalovaná kopie operačního systému Windows byla nelegální instalací. Předmětem dalšího šetření byl předinstalovaný shareware, soudním znalcem mylně pokládaný za již registrovaný, ačkoli teprve vyžadoval nabytí licence. Policie ČR proto nechala vypracovat opravný posudek, jehož tvůrce na prodaném počítači nalezl systémové soubory operačního systému Windows 98 a aplikace Chekit 3.0, Norton Utilities 8.0 a starší verzi počítačové hry Rampart.\nKontrolnímu nákupu předmětného počítače na základě kterého bylo podáno trestní oznámení proti neznámému pachateli však nebyla přítomna Policie ČR. Důvěryhodnost takto získaných důkazů bylo proto možné právně zpochybnit. Na základě výše zmíněného kontrolního nákupu osobního počítače z listopadu 1999 státní zástupce nařídil na den 17.5. 2000 provedení prohlídky firmy Mironet a bytu jejího majitele. Došlo k zabavení všech počítačů a dokumentace, čímž byla firma dočasně paralyzována. Z tohoto policejního zásahu nebyl údajně navzdory předpisům sepsán seznam všech zadržených věcí. Závažnějším pochybením Policie ČR se však stal zásah na nesprávném místě. Příkaz k prohlídce byl uvedený na sídlo firmy Robert Novotný – Mironet, ale vyšetřovatelé Policie ČR zabavili důkazy také na adrese společnosti Mironet s. r. o..\nSpolečnosti Mironet bylo zabaveno počítačové a další vybavení v hodnotě 14 miliónů korun. Vzniklá škoda se navýšila nezbytným nákupem nového vybavení, nutného pro činnost firmy.\nPo devíti měsících bylo panu Robertu Novotnému sděleno obvinění z porušení autorského práva, ale ten proti obvinění podal stížnost k Ústavnímu soudu ČR na protiprávní jednání Policie ČR. Kvůli pochybení s příkazem k domovní prohlídce nařídil Ústavní soud navrácení všech zabavených věcí ve firmě Robert Novotný – Mironet.\nDne 1. 8. 2003 bylo trestní stíhání majitele firmy zastaveno z důvodu neprokázání spáchání trestného činu jeho osobou s tímto závěrem: „U počítače zabaveného při kontrolním nákupu nebylo prokázáno, zda nelegální software nainstaloval pan Novotný, nebo jiná osoba. V ostatních bodech obžaloby nebyla prokázána trestní podstata skutků“. V jiné části odůvodnění zastavení trestního stíhání se dále uvádí, že se považuje za prokázané, že se trestný čin stal, ale nespáchal jej osobně pan Robert Novotný. V době zastavení řízení nemělo smysl již nové stíhání zahajovat z důvodu promlčení spáchání trestného skutku.\nRobert Novotný přesto reagoval na celý případ požadavkem o náhradu vzniklé škody ve výši 18 milionů korun. V roce 2013 bylo ukončeno osmileté řízení, ve kterém se společnost Mironet nepravomocně dočkala náhrady škody vyčíslené znaleckým posudkem ve výši 30 milionů korun českých, z nichž 17 milionů tvoří úroky z prodlení. Závěrečný verdikt soudu nakonec přisoudil společnosti Mironet vyplacení kompenzace ve výši 32 milionů korun. Následně se společnost Mironet začala domáhat ještě náhrady ušlého zisku a požaduje nyní po České republice další odškodnění a to ve výši přes 626 milionů korun. To bylo v říjnu 2016 zamítnuto. Odvolací městský soud v březnu 2017 rozhodnutí prvoinstančního soudu zrušil a nařídil nové projednání.\n\nV roce 2005 se společnost Mironet pokusila zahájit řízení před Úřadem na ochranu hospodářské soutěže proti společnosti Microsoft s.r.o. za nekalosoutěžní jednání, ale v tomto řízení neuspěla a musela následně uhradit veškeré náhrady soudního a správního řízení včetně nákladů právního zastoupení protistrany.\n\n"}
{"id": "619855", "url": "https://cs.wikipedia.org/wiki?curid=619855", "title": "Na černé rudě", "text": "Na černé rudě\n\nPřírodní památka Na černé rudě byla vyhlášena v roce 2001 a nachází se u obce Malešov v okrese Kutná Hora ve Středočeském kraji. Chráněné území je v péči Krajského úřadu Středočeského kraje.\n\nDůvodem ochrany jsou podzemní prostory opuštěného magnetitového dolu představující velmi významné zimoviště netopýrů, zejména netopýra černého.\n\n"}
{"id": "619861", "url": "https://cs.wikipedia.org/wiki?curid=619861", "title": "Karel Hansa", "text": "Karel Hansa\n\nKarel Hansa (25. listopadu 1890, Vídeň – 4. června 1967, Praha), plným jménem Karel František Václav Hansa byl český cestovatel a spisovatel a stal se prvním, kdo se pokoušel v Československu upozornit na genocidu Arménů v Osmanské říši.\n\nO jeho životě se mnoho informací nedochovalo. Narodil se ve Vídni v rodině Karla Tomáše Honsy (nar. 22. okt. 1858 v Kněžských Dvorech Suchomel č. 12 rodičům Václavovi Tomášovi Honsa z Písku a Anne roz. Pixové z Písku) a Josefíny Hansové, dceře Vávlava Zbořila z Bistřice pod Hostýnem. Roku 1919 se přestěhoval do Prahy, avšak předtím zřejmě ještě pobýval v Českých Budějovicích. V Praze bydlel nejprve v Libušině ulici, později se přestěhoval na Smíchov do ulice Na Valentince. Původně se živil jako odpovědný redaktor časopisů o lesnictví a myslivosti (\"Les a luh\", \"Lesní a lovčí zřízenec\"). V roce 1922 podnikl cestu na Blízký východ a zkušenosti z ní posléze zapracoval do knih \"Hrůzy východu\" (1923) a \"Z potulek Orientem a Harémy ve světle pravdy\" (1925).\n\nObdobí jeho cestovatelské aktivity se váže k období První republiky, kdy podnikl cesty do Jugoslávie, na Zakarpatskou Ukrajinu či do Bretaně. Své cesty zachytil ve svých cestopisech, k nimž pořádal často osvětové přednášky.\n\nNebyl ženatý a není ani známo místo pochování. Archivní záznamy o něm končí rokem 1951.\n\nRoku 1922 uskutečnil svoji první velkou cestu. Z Istanbulu se plavil přes Smyrnu do Bejrútu, odkud jel do syrského Aleppa. Zde narazil na arménské uprchlíky, kteří přežili arménskou genocidu a živořili ve stanech na ulicích. To jej přivedlo k americké humanitární organizaci, k jejímž akcím se přidal (například k přepravě arménských sirotků od tureckých hranic do amerických sirotčinců v Aleppu).\n\nPo návratu do vlasti založil při Československém Červeném kříži \"Hansův fond pro arménské sirotky\" a uspořádal sbírku na pomoc arménským dětem. Souběžně sepsal knihu \"Hrůzy východu\", do dnešní doby nejucelenější přehled o arménské genocidě v českém jazyce. V publikaci shrnul také arménské dějiny a připojil svá vlastní zjištění a zážitky z cesty. Knihu doplnil řadou vlastnoručně pořízených fotografií.\n\nCestopis \"Z potulek Orientem a Harémy ve světle pravdy\" pak pojednává o jeho cestě jako takové, avšak i zde se na konci knihy odkazuje k fondu pro arménské sirotky.\n\n"}
{"id": "619863", "url": "https://cs.wikipedia.org/wiki?curid=619863", "title": "John le Carré", "text": "John le Carré\n\nJohn le Carré, vlastním jménem David John Moore Cornwell (* 19. října 1931 Poole, Dorset, Anglie), je britský spisovatel, který se věnuje špionážním a politickým románům. V padesátých a šedesátých letech pracoval pro MI5 a MI6. Tehdy začal psát pod svým pseudonymem. Po napsání svého třetího a zatím nejúspěšnějšího románu \"The Spy Who Came in from the Cold\" (\"Špion, který přišel z chladu\" – česky název filmové podoby románu) odešel z MI6 a začal se plně věnovat psaní.\n\nV lednu roku 2003 publikoval le Carré článek 'The United States Has Gone Mad', ve kterém ostře kritizoval válku v Iráku. V článku tvrdí \"To jak se daří Bushovi a jeho vládě úspěšně přesměrovat hněv Američanů k Usama bin Ladinovi směrem k Sadamu Husajnovi, je jeden z největších kouzelnických triků na veřejném mínění v historii.\" \n\nVe svém románu Constant Gardener (Nepohodlný) kritizuje aktivity farmaceutických korporací zejména v Africe a jejich dopad na tamní životní podmínky.\n\nKdyž jej v interview na BBC dne 5. října 2008 Mark Lawson požádal, aby vyjmenoval svá nejlepší díla uvedl:\nVšechny tyto romány již byly zfilmovány.\n\n\n"}
{"id": "619865", "url": "https://cs.wikipedia.org/wiki?curid=619865", "title": "Léon Bourgeois", "text": "Léon Bourgeois\n\nLéon Bourgeois (29. května 1851, Paříž – 29. září 1925, Épernay) byl francouzský právník a státník, premiér Francie, prezident Rady Společnosti národů a nositel Nobelovy ceny míru z roku 1920.\n\nVystudoval práva, poté působil v několika státních úřadech. V roce 1887 se stal prefektem francouzské policie. V roce 1888 byl zvolen poslancem za departement Marne, ve sněmovně se připojil k radikální levici. V dalších letech se stal ministrem vnitra, spravedlnosti, školství, práce a sociálních věcí.\n\nV letech 1895-1896 zastával funkci premiéra Francie.\n\nPoté zasedal u Stálého rozhodčího soudu. V roce 1905 se stal senátorem a o rok později ministrem zahraničních věcí. Zastupoval Francii na Haagských konferencích a na Pařížské mírové konferenci v roce 1919. Po první světové válce se stal prezidentem Rady Společnosti národů a za svou snahu o světový mír obdržel v roce 1920 Nobelovu cenu míru. V letech 1923-1924 předsedal francouzskému senátu.\n\n"}
{"id": "619866", "url": "https://cs.wikipedia.org/wiki?curid=619866", "title": "Vilém I. z Pernštejna", "text": "Vilém I. z Pernštejna\n\nVilém I. z Pernštejna (asi 1360–1427) byl moravský šlechtic, který pocházel z rodu pánů z Pernštejna.\n\nJeho otcem byl Jimram z Pernštejna. První písemná zmínka o Vilémovi pochází z roku 1360. Vilém patřil k významným členům rodu, zasazoval se o politický vliv, za jeho éry došlo k rozšíření a opevnění rodinného hradu Pernštejna. Udržoval styky s moravským markrabětem Joštem ale v moravských markraběcích válkách se přidal na stranu jeho bratra Prokopa. V těchto válkách jeho družina plenila a loupila majetky politických protivníků a Vilém si tak rozmnožoval svoje jmění. Zdá se však, že Vilém dokázal dle vývoje politické situace přecházet na stranu vítěze, protože v letech 1398–1399 zastával funkci moravského zemského hejtmana. \n\nVe vysokých funkcích působil i nadále. V letech 1408–1409 byl komorníkem brněnského zemského soudu a roku 1417 je uváděn jako komorník olomouckého soudu. V roce 1415 se Vilém účastnil pražského sněmu, který protestoval proti upálení mistra Jana Husa. Jako moravský zemský hejtman se Vilém uvádí ještě roku 1421, poté však ze zdravotních důvodů ze své funkce odstoupil a stáhnul se do ústraní. Naposledy se připomíná roku 1427. \n\nVilém I. z Pernštejna byl několikrát ženat a měl několik potomků. Jeho prvorozený syn Štěpán brzy zemřel, druhý syn Bavor byl bezdětný, takže rodové statky zdědil jeho syn Jan II. z Pernštejna, když předtím Vilém vykoupil podíly svých synovců. Kromě toho jsou známy dvě dcery, Anna si vzala Jindřicha z Valdštejna, dcera neznámého jména se provdala za významného moravského pána Petra z Kravař a Strážnice\n\n"}
{"id": "619877", "url": "https://cs.wikipedia.org/wiki?curid=619877", "title": "Václav Burian", "text": "Václav Burian\n\nVáclav Burian (28. srpna 1959 Přerov – 9. října 2014 Vídeň) byl český novinář, publicista, překladatel, literární kritik a básník.\n\nByl autorem překladů z polštiny, hlavně překládal tvorbu Czesława Miłosze. Do roku 1989 publikoval především v samizdatu. Byl redaktorem časopisů \"Arch A5\", \"Notes\", olomouckých \"Hanáckých novin\", týdeníku \"Literární noviny\". Jako jeden z redaktorů časopisu \"Scriptum\" se věnoval polským knižním novinkám, připravil také speciální číslo o polské literatuře.\n\nPozději byl jedním z redaktorů \"Listů\", původně exilového časopisu o kultuře, politice a sociálních otázkách, které založil Jiří Pelikán v roce 1971. V roce 1996 ukončil studium polštiny a bohemistiky na Univerzitě Palackého v Olomouci a od té doby spolupracoval s katedrou bohemistiky, žurnalistiky a politologie.\n\nByl iniciátorem ceny Pelikán, kterou od roku 2004 uděluje redakce časopisu \"Listy\" (ocenění získali: bývalý polský premiér Tadeusz Mazowiecki, česká spisovatelka a fejetonistka Alena Wagnerová, maďarský diplomat György Varga, šéfredaktor deníku \"Gazeta Wyborcza\" Adam Michnik, politik, politolog a publicista Jaroslav Šabata, politoložka Vladimíra Dvořáková, sudetskoněmecký kněz Anton Otte, t. č. slovenská předsedkyně vlády Iveta Radičová, novinářka a spisovatelka hraběnka Barbara Coudenhove-Kalergi a evangelický farář a disident Miloš Rejchrt).\n\nSvé básně a prózu publikoval v řadě polských novin a časopisů (\"Literatura na Świecie\", \"Kresy\", \"Przegląd Artystyczno-Literacki\"). V novinách \"Literatura na Świecie\" publikoval kritický fejeton a rozhovor s posledním německojazyčným židovským spisovatelem žijícím v Čechách Vlastimilem Polákem.\n\nByl českým zpravodajem týdeníku \"Tygodnik Powszechny\". Jménem Václava Havla převzal Cenu sv. Jiří, kterou tento týdeník udělil v roce 2002. Jeho básně byly přeloženy do litevštiny, polštiny a slovinštiny; autorem překladu do polštiny je Leszek Engelking.\n\nŽil v Olomouci. Zemřel ve věku 55 let během služební cesty ve Vídni.\n\nNa jeho počest je od roku 2016 udělována Cena Václava Buriana.\n\n\n\n\n"}
{"id": "619881", "url": "https://cs.wikipedia.org/wiki?curid=619881", "title": "Pučanka", "text": "Pučanka\n\nPučanka je vápencový vrch vysoký 616 metrů u obce Hejná v oblasti Sušicko-horažďovických vápenců asi 4,5 km jihozápadně od Horažďovic v okrese Klatovy.\n\nNa hřbetě a části úbočí se rozkládá přírodní rezervace Pučanka o rozloze 24,7 ha chránící bukový les a vzácnou květenu. Roste tu mj. okrotice bílá, okrotice červená, vemeník dvoulistý, kruštík tmavočervený, hlístník hnízdák, hořeček nahořklý, hořec brvitý, vratička měsíční, oman vrbolistý, bělozářka větvitá, zimostrázek alpský, prorostlík srpovitý, hladýš širolistý, lilie zlatohlavá a mnohé další. Výskyt tořiče hmyzonosného nebyl již velkou řadu let potvrzen. Geologický podklad tvoří krystalické vápence, nadmořská výška celé lokality činí 520–616 metrů. Rezervace byla vyhlášena 23. října 1948.\n\nNa nedalekém vrchu Kozníku rostl ještě ve 30. letech 20. století střevíčník pantoflíček, jako na jediné lokalitě v celých jihozápadních Čechách.\n"}
{"id": "619883", "url": "https://cs.wikipedia.org/wiki?curid=619883", "title": "Karlovarská občanská alternativa", "text": "Karlovarská občanská alternativa\n\nKarlovarská občanská alternativa je lokální politická strana působící na území města Karlovy Vary.\n\nStrana vznikla v roce 2006 jako opoziční snaha změnit politickou situaci ve městě. Uspěla v komunálních volbách 2006 a získala 4 mandáty v 38členném zastupitelstvu města. Po dobu 4 let působila v opozici a kritizovala fungování koalice ODS a ČSSD.\nV komunálních volbách 2010 vyhrála volby v Karlových Varech a s 8 mandáty sestavila novou koalici K20 v čele s primátorem Petrem Kulhánkem (KOA)\n\nVe volbách v roce 2014 vítězství obhájila, získala 9 mandátů a primátorem se na další čtyři roky stal opět Petr kulhánek.\n\nV komunálních volbách 2018 získalo hnutí necelých 12% hlasů a s 5 mandáty odešlo do opozice.\n\n\nOficiální stránky politického Hnutí KOA\n\nOficiální facebooková stránka Hnutí KOA\n"}
{"id": "619887", "url": "https://cs.wikipedia.org/wiki?curid=619887", "title": "Seznam chráněných území v okrese Cheb", "text": "Seznam chráněných území v okrese Cheb\n\nToto je seznam chráněných území v okrese Cheb aktuální k roku 2017, ve kterém jsou uvedena chráněná území v oblasti okresu Cheb.\n\n"}
{"id": "619888", "url": "https://cs.wikipedia.org/wiki?curid=619888", "title": "Bažantnice v Satalicích", "text": "Bažantnice v Satalicích\n\nPřírodní památka Bažantnice v Satalicích je rozsáhlé zalesněné území těsně sousedící se zástavbou Satalic. Za její severovýchodní hranicí se rozkládá přírodní rezervace Vinořský park, se kterou je spojená naučnou stezkou Vinořský park – Satalická bažantnice. Tato lokalita byla osídlena už od neolitu a současný lesní porost byl vysazen na orné půdě až v 18 století. V současné době přírodní památka představuje lužní les suššího typu.\n\nÚzemí je chráněno od 23. dubna 1951, a je nejstarším chráněným územím nacházejícím se na území hlavního města Praha. Tato lokalita je poměrně zajímavá z entomologického a ornitologického hlediska, protože na tomto území je větší podíl odumřelého dřeva, které je dobrým stanovištěm pro hmyz a ptactvo. Kvůli tomu, že porost byl vysazen uměle a nachází se v těsné blízkosti intenzivně obhospodařovaných polí, není tato lokalita atraktivní z botanického hlediska. Ochranné opatření se provádí tak, aby tento porost byl využitelný pro rekreační účely. Na území přírodní památky se nachází několik památných stromů.  \n\nPP Bažantnice v Satalicích se nachází v katastrálním území obce Satalice, na severním okraji Prahy. Území má výměru 15,89 ha a leží a leží v nadmořské výšce 265 až 275 metrů nad mořem. Přírodní památka je z jižní strany vymezena ulicemi Za Kapličkou a K Radonicům, ze západní strany je ohraničena ulicí Vinořská. Na severovýchodní straně chráněné území hraničí s lesním porostem podobného druhového složení, který nepatří do přírodní památky. Severní a severozápadní část přírodní památky hraničí s hospodářským polem, které je v severní části rozděleno alejí vedoucí do Vinořského parku.\n\nChráněné území je součástí rovinatého terénu Pražské plošiny. Bažantnice v Satalicích leží v pramenné oblasti přítoku Vinořského potoka, ale v současné době chráněným územím neprochází žádný vodní tok a území je trvale bez záplav. Okolní krajina je významně ovlivněna člověkem, a je složena z intenzivně využívaných zemědělských ploch a obecních pozemků. Od výstavby je přírodní památka ohraničena zdí, křovinným lemem a živým plotem, od hospodářské krajiny je oddělena keřovou clonou a plotem.\n\nÚzemí Satalic patří k oblasti, která byla osídlena již od neolitu. A člověk tuto krajinu od pradávna významně ovlivnil. Lesní porosty v tomto území byly velmi časně přeměněny v úrodnou ornou půdu.\n\nProtože přírodní památka se nachází v pramenné oblasti Vinořského potoka, v minulosti byl terén mnohem vlhčí. Patrně se vodní režim krajiny změnil kvůli svedení pramenišť do kanalizace. Pamětníci tvrdí, že ještě v první polovině 20. století se tam po srážkách místy držela voda. V lese se zachovaly zbytky vodních příkopů s mostky, které pravděpodobně patřily do selské drenáže.\n\nBažantnice vznikla v letech 1750 – 1786, kdy byl majitelem zdejšího panství hrabě Prokop Černín. Protože tehdy na tomto území pravděpodobně převažovaly jenom polní kultury, jednalo se o zalesnění nelesních pozemků. Již první vojenské mapování zaznamenalo na periferii Satalic lesní plochu, podobnou dnešnímu chráněnému území. Bažantnice byla vybudována ve francouzském stylu.\n\nMezi známé lovecké hosty patřil arcivévoda František Ferdinand d'Este a arcivévoda Karel, který se později stal posledním císařem z dynastie Habsburku.\n\nV první polovině dvacátého století byl lesní porost poměrně řídce zakmeněn, převážnou většinou stromů byly staré duby. Na území Bažantnic byla louka určena pro sezónní zábavní podniky. Už v té době byl starý lesní porost dobrým stanovištěm pro ptactvo. V roce 1945 tuto lokalitu zasáhlo bombardování, které poškodilo část porostu. V roce 1951 byla Bažantnice v Satalicích vyhlášena za státní přírodní rezervaci podle původního vyhlášení „k ochraně porostu, ptactva a drobného živočišstva“. V druhé polovině dvacátého století se několikrát provádělo obnovení porostů pomocí nahodilé těžby a těžby, která si vyžádá přirozenou obnovu. Také se v této lokalitě prováděla umělá obnova stromy původními pro tuto lokalitu.  Nemalý důraz byl kladen na ponechání podílu suchých a odumřelých stromů pro hnízdění ptáků a jako útočiště pro hmyz. Hlavním cílem těchto úprav bylo vytvoření lesního porostu parkovitého charakteru, využitelného pro rekreační účely. \n\nToto území je tvořeno hlubokými sprašovými půdami typu hnědozemí a zhnědlých černozemí. Pod půdním pokryvem jsou horniny svrchní křídy, zejména cenomanské pískovce.\n\nProtože se přírodní památka nachází na území hlavního města Prahy, má skoro stejné podnebí jako okolní město. Přírodní památka se nachází v mírně teplé, mírně suché podoblasti. Průměrná roční teplota se pohybuje okolo 8,4 °C. Průměrné roční srážky dosahují hodnoty 528 mm. Teplotní i srážkové maximum je v červenci – průměrná teplota je v tomto měsíci 18 °C a měsíční množství srážek je 75 mm. \n\nVegetace přírodní památky Bažantnice v Satalicích je významně ovlivněna splachy živin z okolních polí, a to se projevuje synantropizací a zvětšeným podílem nitrofilních druhů. Tato lokalita je tvořena sprašovými půdami typu hnědozemí a zhnědlých černozemí. Také flora je ovlivněná větší vlhkostí půdy.\n\nStromové patro je složeno ze starých exemplářů dubů (\"Quercus sp.\"), lip (\"Tilia sp.\"), javorů (\"Acer sp.\"), buku lesního (\"Fagus sylvatica\") a jasanu ztepilého (\"Fraxinus excelsior\"), které postupně dožívají. Tyto stromy jsou rovnoměrně roztroušené v celém porostu, což pravděpodobně znamená, že takto byly vysazeny. V porostu probíhá přirozená obnova stínomilných stromů: javoru klenu (\"Acer pseudoplatanus\"), javoru mléče (\"Acer platanoides\"), jasanu, ale zmlazení dubů, jež jsou světlomilnými stromy, skoro neprobíhá.\n\nKeřové patro je složeno z břečťanu (\"Hedera helix\"), bezu černého (\"Sambucus nigra\"), srstky angreštu, (\"Ribes uva-crispa\"), střemchy (\"Prunus padus\"), zimolezu obecného (\"Lonicera xylosteum\"), svídy (\"Cornus sanguinea\"), třešeně ptačí (\"Prunus avium\"), brslenu (\"Euonymus europaea\"), lísky (\"Corylus avellana\"), a jiných keřů. Navíc do keřového patra patří mladé exempláře javoru klenu, jasanu, javoru mléče, dubu letního (\"Quercus robur\"), méně buku, a některých jiných stromů. V tomto patře převládají srstka angrešt, kterou myslivci vysazovali jako kryt pro bažanty, bez černý, který se dohromady se srstkou dobře zmlazuje, a mladé javory.\n\nKvůli tomu, že lesní porost byl uměle vysazen člověkem, je zastoupení bylin relativně chudé a v současném porostu chybí typické lesní druhy. Většina bylinného patra je tvořena nitrofilními druhy. Mezi nejrozšířenější byliny patří netýkavka malokvětá (\"Impatiens parviflora\"), čistec lesní (\"Stachys sylvatica\"), čarovník pařížský (\"Circaea lutetiana\"), zvonek kopřivolistý (\"Campanula trachelium\"), bršlice kozí noha (\"Aegopodium podagraria\"), válečka lesní (\"Brachypodium sylvaticum\"), kerblík lesní (\"Anthriscus sylvestris\") a další. Jarní května je tvořena violkou divotvárnou (\"Viola mirabilis\"), violkou lesní (\"Viola reichenbachiana\"), sněženkou podsněžníkem (\"Galanthus nivalis\"), křivatcem žlutým (\"Gagea lutea\"), křivatcem lučním (\"Gagea pratensis\"), křivatcem nejmenším (\"Gagea minima\"), sasankou hajní (\"Anemone nemorosa\"), pitulníkem žlutým (\"Galeobdolon luteum\") a dalšími rostlinami.\n\nDíky velkému množství rozkládající se dřevní hmoty, je tato lokalita bohatá dřevní mykoflórou, například outkovka rumělková (\"Pycnoporus cinnabarinus\") a outkovka francouzská (\"Trametes gallica\"), a také vzácná lesklokorka Pfeifferova (\"Ganoderma pfeifferi\").\n\nNa území přírodní památky se vyskytují brouci pralesního charakteru, kteří pro svůj život potřebují staré stromy, například kovařík Ludius ferrugineus, někteří nosatcovití, velké množství vzácných střevlíkovitých a jiných brouků. Z entomologického hlediska je tato lokalita srovnatelná s pralesními rezervacemi typu Boubína. Na území přírodní památky se vyskytuje 10 druhů zákonem chráněných brouků a 20 druhů brouků uvedených v Červeném seznamu České republiky. Dále se v tomto území vyskytují druhy mravenců vázané na staré stromy a na vlhké biotopy (např. \"Quedius brevicollis, Q. maurus\"). Na území Satalických bažantnic bylo zadokumentováno 248 druhů motýlů včetně několika vzácných.\n\nNa území přírodní památky se vyskytují některé druhy plazů a obojživelníku, například ropucha obecná (\"Bufo bufo\"), ropucha zelená (\"Bufo viridis\"), skokan skřehotavý (\"Rana ridibunda\"), skokan hnědý (\"Rana temporaria\"), ještěrka obecná (\"Lacerta agilis\"), užovka obojková (\"Natrix natrix\") a slepýš křehký (\"Anguis fragilis\"). \n\nDíky většímu výskytu doupných a odumřelých stromů je tato lokalita významná z ornitologického hlediska, protože je tady zvýšený výskyt ptáků hnízdících v dutinách, jako je například puštík obecný (\"Strix aluco\"), sýkora koňadra (\"Parus major\"), strakapoud velký (\"Dendrocopos major\"), špaček obecný (\"Sturnus vulgaris\"), datel černý (\"Dryocopus martius\"). Celkem toto území obsahuje 9 zvláště chráněných druhů ptáků a 5 druhů ptáků zařazených do aktuálního červeného seznamu ČR. Na území přírodní památky je hojný výskyt některých pěvců, jako je například pěnkava obecná (\"Fringilla coelebs\"), dlask obecný (\"Coccothraustes coccothraustes\") a slavík obecný (\"Luscinia megarhynchos\").\n\nMezi savce přírodní památky Bažantnice v Satalicích patří rejsek obecný (\"Sorez araneus\") a ježek západní (Erinaceus europaeus), norník rudý (\"Clethrionomys glareolus\"), hraboš polní (Microtus arvalis), myšice lesní (Apodemus flavicollis), myš domácí (Mus musculus), myšice křovinná (\"Apodemus sylvaticus\") a bělozubka šedá (\"Crocidura suaveolens\").\n\nHlavním předmětem ochrany je zachování lužního lesa, se všemi jeho charakteristikami – hlavně s velkým množstvím odumírajících stromů a mrtvého dřeva jako biotopů hmyzu a ptactva. Za účelem udržování biodiverzity hmyzu a menších savců na území přírodní památky bylo vybudováno broukoviště.\n\nPodle planu péče je třeba se zaměřit na sanace nebezpečných starých stromů podél cest. Provádět zmlazení dubu, buku a vysazovat habry. Také je nutné udržovat podmínky pro přirozenou obnovu jasanu a vytvářet strukturně heterogenní porost různého stáří. Pro zvýšení heterogenity porostu byly v roce 2007 prováděny pásové těžební zásahy, které se projevily zvýšením jak rostlinné, tak i ornitologické biodiverzity. Důležitou součástí ochrany je také podpora výškové rozmanitosti stanovišť pro ptactvo zachováním složité patrovitosti dřevin a udržováním ptačích budek v dobrém stavu. \n\nPřírodní památka je součástí rekreačního zázemí a v současné době toto využití krajiny nemá zásadní negativní vliv. Ale je třeba zachovat současnou síť cest uvnitř bažantnice a tím vyloučit zbytečné rušení ptactva a zajistit uchování stejné plochy lesních pozemků.\n\nNegativním rysem z ochranářského hlediska je to, že součástí ochranného pásma jsou zemědělské pozemky, které mohou významně obohacovat půdu o živiny, a tím zvyšovat míru eutrofizace lesa\".\" Také tuto lokalitu ovlivňuje intenzivně obhospodařovaná okolní krajina. Kromě toho značné procento dubů je napadeno tracheomykózou, což může být způsobeno imisemi z města.\n\nV Satalické bažantnici končí naučná stezka Vinořský park – Satalická bažantnice, která obsahuje celkem 9 zastávek vybavených informačními tabulemi a „environmentálními atrakcemi“. Tato stezka začíná na zastávce MHD Vinořský hřbitov, prochází Vinořským parkem, pokračuje v aleji, která spojuje Vinořský park a Satalickou bažantnici, předposlední zastávka se nachází na území Satalické bažantnice a poslední zastávka je u východu ze Satalické Bažantnice. V nevelké vzdálenosti od východu je autobusová zastávka Satalická obora. Trasa většinou vede souběžně se žlutou turistickou značkou až na výjimku jedné slepé odbočky po červené značce. Délka této naučné stezky je cca 3,5 km. Tato naučná stezka byla slavnostně otevřena 7. listopadu 2008.\n\nNa centrálním palouku rostou tři duby letní, které jsou vyhlášeny za památné. Největším stromem je dub, který je samostatně vyhlášen za památný, je to mohutný čtyřkmen s obvodem kmene 675 cm a odhadovaným věkem kolem 230 let. Ostatní dva duby jsou vyhlášeny za skupinu památných stromů, jejich obvody jsou značně menší (495 cm, 325 cm), a předpokládaný věk je 200 let.\n\nKromě toho vedle jednoho z východů rostou čtyři lípy, zdobící kapli sv. Anny, které jsou rovněž nejstaršími a nejmohutnějšími lipami v hlavním městě. Jejich odhadované stáří je 215 let, a obvody kmene jsou v rozmezí 300-560 cm.\n"}
{"id": "619891", "url": "https://cs.wikipedia.org/wiki?curid=619891", "title": "Jan II. z Pernštejna", "text": "Jan II. z Pernštejna\n\nJan II. z Pernštejna (kolem 1406 – 28. prosince 1475) byl moravský šlechtic, který pocházel z rodu pánů z Pernštejna.\n\nJeho otcem byl Vilém I. z Pernštejna. Za husitských válek se postavil na stranu kališníků a hrad Pernštejn se stal jejich opevněným sídlem. Po husitských válkách stál na straně Jiřího z Poděbrad a Kunštátu a účastnil se jednání s polským králem kvůli jagellonské kandidatuře na českých trůn. Za česko-uherských válek stál nejprve na straně Jiřího z Poděbrad, ale po jeho smrti roku 1471 ho získal na svou stranu Matyáš Korvín. Později však uznal za českého krále Vladislava Jagellonského. V roce 1473 se stal Jan jedním ze čtyř správců moravského markrabství. \nJan II. z Pernštejna značně rozšířil své rodové panství, jednak koupí, jednak sňatkem s Bohunkou z Lomnice. Mezi jeho nově nabyté majetky patřil Zubštejn, Pyšolec, Křižanov, Bystřice, Skály, Mitrov, a další. Jan zemřel 28. prosince 1475. Zanechal po sobě syny Zikmunda a Jana, kteří ho přežili jen krátce a byli bezdětní, a syny Viléma a Vratislava.\n\nJe pohřben v rodinné hrobce v Doubravníku.\n\n"}
{"id": "619893", "url": "https://cs.wikipedia.org/wiki?curid=619893", "title": "Měšek I. Křivonohý", "text": "Měšek I. Křivonohý\n\nMěšek I. Křivonohý (polsky \"Mieszko I Plątonogi\", † 16. květen 1211) byl slezský údělný kníže pocházející z rodu Slezských Piastovců. V letech 1210 až 1211 byl pak polským seniorem.\n\nMěšek přišel na svět mezi lety 1131 až 1146, kdy musel jeho otec do exilu. Byl druhým synem polského seniora Vladislava II. Vyhnance a jeho ženy Anežky Babenberské, vnučce císaře Jindřicha IV. Jeho předci byli mimo Sálských i Přemyslovci, díky svazku jeho pradědečka Vladislava I. Hermana s Juditou Přemyslovnou, s Rurikovci, díky svazku jeho dědečka Boleslava III. Křivoústého se Zbyslavou Kyjevskou, dcerou Svjatopolka II. Izjaslaviče a dokonce i Arpádovci, díky svazku jeho prapradědečka Vratislava II. s Adlétou Uherskou, dcerou Ondřeje I. Uherského.\n\nKdy se Měšek narodil, není známo? Badatelé navrhují tato data: 1131, kolem roku 1138 a mezi lety 1138 až 1141.\n\nJeho otec Vladislav II. Vyhnanec byl i se svými syny vyhnán v roce 1146. Po vyhnání se otci nepodařilo získat podporu Vladislava II. a do Polska se nevrátil ani s pomocí Konráda III. Měšek tak trávil své mládí na hradě Altenburg v Německu. U panovníka překvapivě studoval v klášterní škole v Michaelsbergu u Bamberku.\n\nSynové Vladislava II. Vyhnance se u římských králů prosadili až v roce 1163. Tehdy se Fridrichovi I. Barbarossovi konečně podařilo Boleslava I. Vysokého do Slezského knížectví. Tehdejšímu seniorovi Boleslavovi IV. Kadeřavému se však podařilo ovládnout některé důležité hrady ve Slezsku. V roce 1166 se však Měškovi a jeho bratru Boleslavovi podařilo tyto hrady ovládnout. Po návratu není zcela jasná Měškova pozice, zda byl podřízeným spoluvládcem Boleslava či jen vládl v oblasti Ratibořska a Těšínska.\n\nJeho pozice se vyjasnila v roce 1172. Tehdy se společně synovcem Jaroslavem Opolským vzpouřil proti Boleslavovi I. Vysokému. Boleslav utekl k císaři Barbarossovi. Tentokrát se Barbarossa\n\nrozhodl pomoci Boleslavovi silou, aby se vrátil do Slezska. Boleslav IV. Kadeřavý vyslal do Říše svého bratra Měška III. Starého s osmi tisíci hřivnami stříbra. Boleslav se vrátil do Slezska, ale vydělil Měškovi Ratibořsko a Jaroslavovi Opolskému Opolsko. Jedním z prvních vladařských skutků, byla svatba s Ludmilou, pravděpodobně z přemyslovského rodu.\n\nV roce 1177 byla vzpoura proti seniorovi Měškovi III. Starému. Na straně vzbouřenců stál i bratr Boleslav I. Vysoký. Na straně Měška stál i Měšek Křivonohý a Jaroslav Opolský, kterému s e Boleslava podařilo porazit. I přes porážku Boleslava vzbouřenci vyhráli a novým seniorem se stal Kazimír II. Spravedlivý. Měšek III. Starý musel utéct do Ratiboře, za svým synovcem Měškem Křivonohým. Kvůli tomu, se zdálo, že bude jen otázkou času, kdy Kazimír zaútočí na Ratibořsko. Kazimír se však chtěl s Měškem domluvit a podařilo se mu s Měškem a udělil mu Osvětimsko, Bytomsko a Seveřsko ,vydělené z Malopolska.\n\nKazimír II. Spravedlivý zemřel 5. května 1194. Měšek Křivonohý se i se synovcem Jaroslavem Opolským se znovu rozhodli podporovat Měška III. Starého. Jeho šance na Krakov byla velká, jelikož synové Kazimíra: Lešek I. Bílý a Konrád I. Mazovský nebyli ještě dospělí. Leška a Konráda podporovala malopolská, mazovská a sandoměřská. V roce 1195 došlo k doposud nejkrvavější bitvě u řeky Mozgawy, která se konala 13. září 1195. První fáze bitvy byla pouze v režii velkopolského vojska. Tam zemřel Měškův syn Boleslav a sám Měšek byl zraněn. Druhá fáze bitvy skončila vítězství Slezanů. I přes vítězství, to bylo jen vítězství prestiže, protože vítězství nemělo prakticky žádnou váhu. Měškovi se i přesto podařilo získat krakovský stolec.\n\n22. března 1201 zemřel Jaroslav Opolský. Na několik měsíců se Opolským knížetem stal Boleslav I. Vysoký. Když i on zemřel, knížectví převzal jeho jediný syn Jindřich I. Bradatý. Situaci využil Měšek, který dobyl Opolsko, které se tak trvalo stalo součástí Opolsko-ratibořského knížectví.\n\n9. června 1210 vydal papež Inocenc III. bulu, kde obnovuje testament Boleslava III. Křivoústého. Podle tohoto testamentu, měl trůn dostat právě Měšek Křivonohý. Hnězdenský arcibiskup Jindřich Kietlicz kvůli tomu svolal sněm na kterém se účastnili Jindřich I. Bradatý, Lešek I. Bílý a Konrád I. Mazovský, kde Leška uznali za krakovského knížete. Měšek na sněmu nebyl přítomen, společně s Griffitami dobýval Krakov. Využít této situace se mu nepodařilo, protože 16. května 1211 umírá.\n\nV roce 1178 si vzal Měšek za ženu Ludmilu († po 20. 10. 1210), z neznámého rodu. Manželé měli pět dětí:\n\n"}
{"id": "619895", "url": "https://cs.wikipedia.org/wiki?curid=619895", "title": "Seznam členů Senátu Parlamentu České republiky (2010–2012)", "text": "Seznam členů Senátu Parlamentu České republiky (2010–2012)\n\nToto je seznam členů Senátu Parlamentu České republiky v 8. dvouletém volebním období 2010–2012 zahájeném 23. října 2010 po skončených volbách do jedné třetiny horní komory.\n\nNa ustavující schůzi 24. listopadu 2010 složili senátoři slib a zvolili vedení na funkční období 2010–2012.\n\n\n\n"}
{"id": "619900", "url": "https://cs.wikipedia.org/wiki?curid=619900", "title": "Vratislav I. z Pernštejna", "text": "Vratislav I. z Pernštejna\n\nVratislav I. z Pernštejna († 16. ledna 1496) byl moravský šlechtic, který pocházel z rodu pánů z Pernštejna.\n\nJeho otcem byl Jan II. z Pernštejna. Poprvé se Vratislav uvádí v pramenech roku 1463. O Vratislavovi je v historických pramenech jen velmi málo zmínek, přesto patřil k významným členů rodu. Byl komorníkem brněnského zemského soudu, poté nejvyšším komorníkem a v letech 1494–1496 moravským zemským hejtmanem. Za ženu si vzal Ludmilu z Kunštátu, dceru Jana Heralta z Kunštátu a Johanky z Kravař, s níž vyženil hrad Plumlov s městečkem, městečka Prostějov a Kostelec na Hané a mnoho vesnic. Rozšířil tak rodové panství Pernštejnů o velký majetek, který po jeho smrti v roce 1496 připadl jeho bratru Vilému II. z Pernštejna. Vratislav totiž zemřel jako bezdětný. \n\nJe pohřben v rodinné hrobce v Doubravníku.\n\n"}
{"id": "619907", "url": "https://cs.wikipedia.org/wiki?curid=619907", "title": "Kazimír I. Opolský", "text": "Kazimír I. Opolský\n\nKazimír I. Opolský (pol. \"Kazimierz Opolski\") (1178/1179 – 13. května 1230) byl v letech 1211–1230 kníže opolsko-ratibořský z rodu Piastovců.\n\nKazimír byl nejstarším dítětem a jediným synem knížete Měška Křivonohého a jeho ženy Ludmily, pravděpodobné dcery Oty III. Dětleba z rodu Přemyslovců a ruské princezny Durancie. Datum Kazimírova narození není známo. Jeho otci Měškovi se společně s Kazimírovým bratrancem Jaroslavem Opolským podařilo osamostatnit se na Kazimírově strýci Boleslavovi I. Vysokém. Zatímco Měšek získal Ratibořské knížectví, Jaroslav se stal knížetem v Opolsku. V roce 1177 vypukla v Polsku vzpoura proti tehdejšímu knížeti Měškovi III. Starému vedená Kazimírem II. Spravedlivým a Boleslavem Vysokým. Kazimírovu otci, jenž stál na straně Měška Starého, se Boleslavova vojska podařilo porazit. Kazimír Spravedlivý si po porážce vzbouřenců chtěl Měška Křivonohého udobřit a předal mu proto Seveřsko, Bytomsko a Osvětimsko vydělené z Malopolska. Kazimír se zároveň stal kmotrem Měškova syna − po něm dostal Kazimír I. Opolský své jméno. Kazimír Opolský se proto narodil někdy brzy po vzpouře proti Měškovi Starému, pravděpodobně mezi lety 1178 a 1179. I nadále Měšek Křivonohý stál v táboře Měška Starého a to i po smrti knížete Kazimíra II. Spravedlivého. Na straně Měška Starého pak spolu s Jaroslavem Opolským válčil i v bitvě u Mozgawy.\n\nPo smrti bratra Boleslava I. Vysokého Kazimírův otec připojil ke svému knížectví i Opolsko. Tímto připojením se Opolsko stalo součástí Horního Slezska. Roku 1210 papež Inocenc III. vydal bulu, kterou v Polsku obnovil seniorát − dědičné právo nejstaršího člena rodu na vládu. Nejstarším Piastovcem byl tehdy Měšek I. Křivonohý, Kazimírův otec. Ačkoli dobyl Krakov, již 16. května 1211 zemřel. \nPo smrti Měška I. Křivonohého, se polským knížetem stal nejstarší syn Kazimíra Spravedlivého, Lešek I. Bílý. Opolsko-ratibořským knížetem se stal jediný Měškův syn a dědic Kazimír I. Opolský. Po nástupu na knížecí stolec se připojil do tábora „juniorů“, ve kterém byli kromě něj Vladislav Odonic, Konrád I. Mazovský a Lešek I. Bílý. Tato strana bojovala proti „seniorům“, tedy Jindřichu I. Bradatému a Vladislavovi III. Tenkonohému. Junioři aktivně podporovali církev, stejně tak i Kazimír, který spolu s dalšími knížaty pro vratislavského biskupa Vavřince Doliveta na sněmu ve Wolbórzu v roce 1215 vydal imunitu a privilegia.\nSpolupráce s církví ochránila Ratibořsko, nikoli však Opolsko, na které si dělal nárok Jindřich I. Bradatý. V nebezpečí byly také země, které předal Kazimír II. Spravedlivý Měškovi, tedy Seveřsko, Bytomsko a Osvětimsko. Na ty si dělal nárok Lešek I. Bílý. Během Kazimírovy vlády došlo k změně knížecího sídla; Kazimír přesídlil z Ratiboře do Opolí. Za jeho vlády probíhala kolonizaci Horního Slezska Němci. Nejprve v rámci tohoto kolonizačního procesu vzniklo město Leśnica, poté Biała, Gościęcin a Olesno. Tento proces výrazně prospěl ekonomice Horního Slezska, přesto zde však kolonizace neprobíhala v takové míře, jako v Dolním Slezsku. Na Kazimírově dvoře se zdržovali emigranti z Malopolska, jako například členové rodu Grificů. Jeden z členů tohoto rodu Klement z Brzeźnice financoval část stavby hradeb města Opolí.\n\nVe 20. letech 13. století probíhal vzestup dolnoslezského knížete a Kazimírova souseda Jindřicha Bradatého, což výrazně změnilo geopolitickou situaci Kazimírových zemí. Kazimír proto s Jindřichem uzavřel spojenectví, které se poprvé projevilo v roce 1225, kdy Kazimír Jindřicha vojensky podpořil v útoku na Krakov. Po zavraždění Leška I. Bílého Kazimír ke svému knížectví s podporou Jindřicha Bradatého připojil pevnost Czeladź.\n\nKazimír I. Opolský zemřel 13. května 1230 (podle některých historiků však zemřel o rok dříve). Byl pochován v klášteře Czarnowąsy, který za svého života podporoval a financoval.\n\nKazimíru I. Opolskému bylo v době jeho svatby již více než třicet let, což bylo značně nestandardní. Datum jeho svatby s Violou je neznámé, snad k ní došlo při návratu Kazimíra z Páté křížové výpravy, zřejmě někdy v letech 1217−1218, určitě pak po smrti jeho otce mezi lety 1212−1220. Violin původ je neznámý, podle kronikáře Jana Długosze pocházela z Druhé Bulharské říše. Měli spolu čtyři děti.\n\n\nPo Kazimírově smrti se stal regentem za nezletilé syny Jindřich Bradatý, jejich opatrovnicí se stala Kazimírova manželka Viola.\n"}
{"id": "619910", "url": "https://cs.wikipedia.org/wiki?curid=619910", "title": "Kniha Jindřichovská", "text": "Kniha Jindřichovská\n\nKniha Jindřichovská (Latinsky \"Liber fundationis claustri Sanctae Mariae Virginis in Heinrichow\") byla latinsky psaná kronika, sepsaná v letech 1268 až 1273 třetím opatem jindřichovského kláštera Petrem. Je nejen významným pramenem ke společenským a hospodářským poměrům ve Slezsku a genealogii prvních slezských Piastovců, ale obsahuje také větu, která je pokládána za jeden z nejstarších zápisů v polštině. Věta se nachází v latinském textu a podle kroniky byla vyslovena Bogwalem z Čech (Bogwalus Boemus), poddaným Boleslava I. Vysokého.\n\nVěta zní: „Bogwali uxor stabat, ad molam molendo. Cui vir suus idem Bogwalus, compassus dixit: Sine, ut ego etiam molam. Hoc est in polonico: Day, ut ia pobrusa, a ti poziwai.“ Což česky znamená: \"Dovol mi, ať já melu, a ty odpočívej.\" Věta v sobě obsahuje jak prvky polštiny, tak i česká a slezská nářečí.\n"}
{"id": "619930", "url": "https://cs.wikipedia.org/wiki?curid=619930", "title": "Vladimír Frühauf", "text": "Vladimír Frühauf\n\nVladimír Frühauf (* 22. června 1937, Lovosice) je český sbormistr a pedagog.\n\nŘadu let působil jako středoškolský pedagog hudební výchovy na gymnáziu v Lovosicích a Gymnáziu Josefa Jungmanna v Litoměřicích. V roce 1960 založil dětský pěvecký sbor Hlásek, od roku 1975 působil na Střední pedagogické škole v Litoměřicích, kde se ujal vedení Dívčího pěveckého sboru Máj. V roce 2000 stál při zrodu Ženského komorního sboru Cantica Bohemica, který vede dodnes. Je členem sekce sborových dirigentů Asociace hudebních umělců a vědců v Praze.\n\nVystudoval FF UP Olomouc – obor Hudební výchova – nástroje, absolvoval sbormistrovské kurzy a semináře ÚDLUT a ÚKVČ Praha a studium sólového zpěvu u profesorky Jitky Švábové v Ústí nad Labem.\n\nJe činný v okresních, krajských a ústředních porotách, moderuje sborové koncerty. Komponuje drobné vokální skladby a úpravy lidových písní.\n\n\n\n"}
{"id": "619931", "url": "https://cs.wikipedia.org/wiki?curid=619931", "title": "Chris Stewart (lední hokejista)", "text": "Chris Stewart (lední hokejista)\n\nChris Stewart (* 30. října 1987, Toronto, Ontario, Kanada) je kanadský hokejový útočník hrající v týmu Minnesota Wild v kanadsko-americké hokejové lize National Hockey League.\n\nChris Stewart byl druhý ze sedmi dětí. Má pět mladších sester a jeho rodiči jsou Norman Stewart, který je jamajským přistěhovalcem a jeho matka Sue je Kanaďanka. Vyrostl v poměrně chudé a sociálně slabé rodině. Jeho vášní byl od dětství lední hokej. Se starším bratrem Anthonym Stewartem hrál za North York Junior Canadiens a díky jejich výkonům měli náklady spojené s ledním hokejem hrazené týmem v plné výši. Také zvažoval kariéru v americkém fotbalu, kterému se věnoval na střední škole. Stewart se od dětství přátelí s hokejistou Waynem Simmondsem, který v současnosti nastupuje v NHL za Los Angeles Kings.\n\nV roce 2004 byl jeho bratr Anthony již druhým rokem kapitánem Kingstonu Frontenacs v OHL. Anthony znal Chrisův potenciál a požádal generálního manažera Frontenacs, aby dal Chrisovi šanci ukázat se v předsezónním týmovém kempu. Larry Mavety souhlasil a Chris měl možnost opět hrát s bratrem. Chris byl zpočátku nasazován spíše jako bitkař, ale využil svého času na ledě a nováčkovskou sezónu zakončil s 30 body za 18 gólů a 12 asistencí v 65 zápasech.\n\nFrontenacs po odchodu Anthonyho Stewarta jmenovali novým kapitánem obránce Adama Nemetha a Chris Stewart byl jmenován jeho asistentem. Sezónu dokončil na druhém místě bodování s 87 body za Cory Emmertonem, který měl 90 bodů.\n\nStewart byl vybrán v prvním kole (celkově 18.) ve vstupním draftu NHL 2006 týmem Colorado Avalanche. 13. října 2006 byl jmenován novým kapitánem Frontenacs. V profesionálním hokeji debutoval na konci sezóny 2006/07, když nastoupil za Albany River Rats v AHL.\n\nStewart hrál v celé sezóně 2007/08 na farmě Colorada Avalanche za Lake Erie Monsters v AHL a byl nejlepším střelcem týmu s 25 góly.\n\n5. prosince 2008 poprvé Avalanche povolali Stewarta do prvního týmu a debutoval při porážce 1:2 proti Dallasu Stars. 9. prosince 2008 vstřelil svůj první gól NHL brankáři Jasonu LaBarberovi z Los Angeles Kings. 21. ledna 2009 zaznamenal svůj první hattrick Gordieho Howa opět proti Kings. 2. prosince 2009 si připsal druhý hattrick Gordieho Howa společně se dvěma asistencemi na góly Matta Duchena při porážce 5:6 na nájezdy s Floridou Panthers.\n\n8. února 2010 zaznamenal další hattrick Gordieho Howa v rozmezí 4 minut a 11 sekund ve druhé třetině proti St. Louis Blues, když v čase 2:25 skóroval proti Chrisu Masonovi, poté přihrál v čase 3:57 Paulu Stastnymu a popral se v čase 6:36 s B.J. Crombeenem a k tomu si připsal asistenci v první třetině.\n\nBěhem 60. zápasu sezóny 2009-10 vstřelil svůj první hattrick, když dal dva góly Chrisu Masonovi a jeden gól z trestného střílení Ty Conklinovi ze St. Louis Blues. Stewart skončil v sezóně 2009/10 první mezi střelci týmu s 28 brankami a druhý v bodování za Paulem Stastnym s 64 body.\n\nPřed sezónou 2010-11, kdy byl Stewart omezeně volným hráčem podepsal 2. září 2010 s Avalanche novou smlouvu na dva roky. Stewart vstřelil svůj druhý hattrick kariéry 28. října 2010 brankáři Henriku Karlssonovi z Calgary Flames při vítězství 6:5.\n\n19. února 2011 byl vyměněn společně s Kevinem Shattenkirkem do St. Louis Blues za Erika Johnsona a Jaye McClementa.\n\nPři svém debutu v dresu St. Louis 19. února 2011 vstřelil Stewart dva góly do sítě Tima Pielmeiera z Anaheimu Ducks a přispěl k vítězství 9:3. Ve zbytku sezóny zaregistroval 23 kanadských bodů (15+8) ve 26 zápasech. S týmem Blues se však nedokázali kvalifikovat do playoff. V sezóně 2011/12 Stewartova produktivita klesla v důsledku defenzivního stylu týmu, který vyznával trenér Ken Hitchcock. I přes zvěsti o Stewartově odchodu po sezóně opět o rok prodloužil smlouvu.\n\nBěhem výluky hrál Stewart v Německu ve druhé nejvyšší lize za Eispiraten Crimmitschau, kde s ním nastupoval i například Wayne Simmonds. Oba hráči po měsíci odešli do více konkurenční české extraligy, kde působil v týmu Bílých tygrů Liberec. Po boku Simmondse a Petra Nedvěda se mu však nedařilo a po pěti nepovedených utkáních se Stewart rozhodl pro návrat do Crimmitschau, kde strávil zbytek výluky. 7. prosince 2012 se vrátil do Severní Ameriky. Po obnovení NHL byl vyhlášen první hvězdou týdne končícím 22. prosince 2013 díky šesti brankám a jedné asistenci.\n\nV sezóně 2013/14 se opět potýkal s nízkou produktivitou a 28. února 2014 byl vyměněn spolu s Jaroslavem Halákem, Williamem Carrierem, výběrem v prvním kole draftu 2015 a podmíněně také s výběrem v draftu 2016 do Buffala Sabres za Ryana Millera a Stevea Otta.\n\nDo konce sezóny 2013/14 stihl 5 utkání v dresu Sabres, ve kterých se bodově neprosadil. Do playoff se s týmem nedostali.\n\n"}
{"id": "619937", "url": "https://cs.wikipedia.org/wiki?curid=619937", "title": "Kovárské stráně", "text": "Kovárské stráně\n\nPřírodní památka Kovárské stráně byla vyhlášena v roce 1987 a nachází se poblíž obce Zákolany v okrese Kladno. Důvodem ochrany je lokalita teplomilných rostlin\n\nChráněné území leží v jižně až jihozápadně orientovaném svahu po pravé straně údolí Zákolanského potoka, naproti vyústění potoka Dřetovického, na hranici přírodního parku Okolí Okoře. Vlastní přírodní památka je dostupná po neznačených polních cestách; dnem údolí pod stráněmi prochází červeně značená turistická trasa, spojující blízké hradiště Budeč a zříceninu hradu Okoř,\n\nZ nejzajímavějších druhů rostlin v oblasti lze jmenovat hlaváček jarní, prvosenku a kozinec rakouský. Mezi další zajímavé druhy patří válečka prapořitá, sveřep přímý, šalvěj luční, divizna knotovkovitá, krvavec menší, hvozdík kartouzek, chrpa latnatá, máčka ladní a další.\n\n"}
{"id": "619940", "url": "https://cs.wikipedia.org/wiki?curid=619940", "title": "Ve Šperkotně", "text": "Ve Šperkotně\n\nPřírodní památka Ve Šperkotně byla vyhlášena v roce 1986 a nachází se u obce Hradečno. Důvodem ochrany je vlhkomilná lokalita s výskytem kapradiny jazyk hadí.\n\n"}
{"id": "619955", "url": "https://cs.wikipedia.org/wiki?curid=619955", "title": "Akrobatická gymnastika", "text": "Akrobatická gymnastika\n\nAkrobatická gymnastika spojuje sílu, rovnováhu a půvab sportovní gymnastiky s týmovou spoluprací a hudebním doprovodem. Dva nebo více akrobatů předvádějí choreograficky propracované sestavy skládající se z výdrží, přemetů, salt a vrutů. Body získávají za techniku provedení a za umělecký dojem. Akrobatické gymnastice se dříve říkalo sportovní akrobacie nebo jenom akrobacie. Má mnoho společných prvků s tradiční sportovní gymnastikou a tyto dvě disciplíny se nadále sbližují. Tento sport je nejpopulárnější v Rusku a v Číně, ale šíří se i v mnoha dalších zemích, včetně Spojených států a Velké Británie.\n\nAkrobatická gymnastika má pět disciplín:\n\nSoutěžící musí předvést tři různé, maximálně dvě a půl minuty dlouhé sestavy. Nejdůležitějšími prvky cvičení jsou rovnováha a dynamika, respektive kombinace obojího. Sestava musí být provedena s maximální přesností, rozhodčím neujde ani nejmenší chybička.\n\nSoutěž se skládá ze tří částí, z nichž každá je zaměřená na jednu stránku akrobacie a má předvést příslušné dovednosti každého člena dvojice nebo týmu.\n\n\n\n\nAkrobaté cvičí na pružné podlaze pokryté gymnastickým kobercem o velikosti strany 12 m. Kolem prostoru vymezeného pro cvičení je ještě 1 m široká bezpečnostní zóna. Koberec je totožný s kobercem pro sportovní gymnastiku. Rozhodčí sedí pohromadě, takže sledují cvičení ze stejného místa.\n\nRozhodnutí hlavních rozhodčích je konečné. Sbor vrchních rozhodčích dohlíží na průběh soutěže a řeší případné spory. Rozhodčí pro obtížnost kontrolují předem stanovený koeficient obtížnosti každého cvičení. Techničtí rozhodčí srážejí body (ze základu 10,0) za technické chyby. Rozhodčí pro umělecký dojem srážejí body (ze základu 10,0) za prohřešky estetického rázu. Maximální známka za technické porovedení (počítá se 2x) a umělecký dojem je 30 bodů, k celkové výsledné známce se ještě přičítá obtížnost.\n\nMistrovství světa a Evropy v akrobatické gymnastice se konají střídavě každé 2 roky. První světový šampionát uspořádala Mezinárodní federace akrobatických sportů v Moskvě roku 1974. Akrobatická gymnastika se představila jako ukázkový sport na olympijských hrách v Sydney roku 2000.\n\n\n\n"}
{"id": "619956", "url": "https://cs.wikipedia.org/wiki?curid=619956", "title": "Seznam členů Senátu Parlamentu České republiky", "text": "Seznam členů Senátu Parlamentu České republiky\n\nSeznam členů Senátu Parlamentu České republiky podle jednotlivých volebních období:\n\n\n"}
{"id": "619957", "url": "https://cs.wikipedia.org/wiki?curid=619957", "title": "Anifilm", "text": "Anifilm\n\nAnifilm je mezinárodní festival animovaných filmů založený v roce 2010. Festival nabízí přehlídku filmů z celého spektra animace a uděluje ceny v několika kategoriích, např. nejlepší krátký film nebo nejlepší celovečerní film pro dospělé. Do roku 2019 se Anifilm konal v jihočeské Třeboni, od 5. do 10. května 2020 se bude poprvé konat v Liberci. \n\nFestival představuje aktuální trendy, postupy, technologie a animační techniky. Podporuje rozpracované či zcela nové animační projekty, jejich tvůrce, producenty a distributory. Poskytuje prostor pro pozitivní konfrontaci a navazování nových kontaktů mezi filmovými profesionály z celého světa. \n\nFestival se konal 7. - 12. května v Třeboni. \n\nV mezinárodní soutěži celovečerních filmů zvítězil chilský, experimentálně laděný a silně originální Vlčí dům (r. Cristóbal León, Joaquín Cociña), zvláštní uznání pak získal kanadský snímek Ville Neuve (r. Félix Dufour-Laperrière). Cenu pro nejlepší celovečerní film pro děti se porota rozhodla udělit anime filmu Mirai, dívka z budoucnosti. Zvláštní uznání v této podkategorii si odnáší film Pačamama.  \n\nJiná tříčlenná porota rozhodovala o krátkých a studentských filmech. V první z těchto kategorií zvítězil kanadský snímek Zvířecí chováníz produkce NFB, zvláštní uznání pak získal francouzský film Vejce. Mezi studenty zabodoval britský počin Dobré úmysly, zvláštní uznání pak získal český anidok Spolu sami. \n\nTřetí porota hodnotila nenarativní a abstraktní animace a také videoklipy. Mezi nenarativními filmy zvítězil britský Polospánek, zatímco zvláštní uznání putuje do Rakouska. Dostal ho známý experimentátor Thomas Renoldner za svůj hraniční počin Nevím co. Nejlepším videoklipem je hravě ztvárněný Elves of Karoo, zvláštní uznání získal Mr. Fear. \n\nO vítězích národní soutěže Český obzor rozhodla svým hlasováním početná Rada animovaného filmu. Nejlepším krátkým filmem je Kdesi, nejlepším studentským pak „famácká“ Schovka. V kategorii tv tvorby zvítězil vánoční speciál pořadu Zpívejte s námia mezi videoklipy vyhrál Shabazz Palaces: Gorgeous Sleeper Cell. Nejlepší českou zakázkou je spot Jak to snáší, jehož výtvarnicí je autorka festivalového vizuálu Veronika Zacharová.\n\nPoslední soutěží je klání počítačových her. Zde v kategorii Nejlepší počítačová hra pro děti zvítězil projekt Donut County. Cenu za nejlepší výtvarný počin v počítačové hře si odnáší Homo Machina. \n\nO celovečerních filmech rozhodovala scenáristka, producentka a režisérka Anca Damian, mimo jiné autorka úspěšných animovaných dokumentů \"Crulic – Cesta na onen svět\" nebo \"Kouzelný vrch\". Spolu s ní zasedl v porotě francouzský producent Ron Dyens, zakladatel Sacrebleu Productions, jehož portfolio čítá mnohé festivalové hity nebo celovečerní \"Až na severní pól\". Trojlístek doplňila Anna Vášová, coby dramaturgyně a scenáristka (\"Websterovci\", \"Mimi a Líza\"), se zkušenostmi z České televize, Evropské vysílací unie či Visegrad Animation Fora (nyní CEE Animation).\n\nV porotě krátkých a studentských filmů usedl patrně nejznámější současný švýcarský režisér Georges Schwizgebel, který proslul svými uhrančivými malovanými filmy. Ceny za ně sbírá na festivalech po celém světě. Dále pak švédský specialista na anidok Jonas Odell, jehož způsob práce ovlivnil celou generaci tvůrců. Odellova stylu si cení i kapely jako Franz Ferdinand či U2, pro které vytvářel videoklipy. O krátkometrážní tvorbě rozhodovala také jedna z nejúspěšnějších představitelek nové generace českého animovaného filmu Kateřina Karhánková. Její film \"Plody mraků\" je patrně nejuváděnějším i nejoceňovanějším tuzemským animovaným snímkem současnosti.\n\nO nejlepší abstraktní a nenarativní animaci a videoklipech rozhodoval tvůrce oceňovaných krátkých filmů (např. \"Life Line\" či \"Baths\") a videoklipů (mj. pro Basement Jaxx či LCAW) Tomek Ducki, dlouholetá kurátorka festivalu DOK Leipzig a někdejší ředitelka Filmfest Dresden Annegret Richter, zastupující německou asociaci animovaného filmu. Z Německa rovněž pochází Max Hattler, významný tvůrce na poli současného experimentu. Již řadu let sbírá ceny na mezinárodní scéně a od loňska je i držitelem animorphy za svůj film \"Divizní artikulace\".\n\nDžunglí všech vybraných her se musela proklestit Tereza Krobová, žurnalistka a badatelka v oblasti game studies. Při pátrání po nejlepší hře jí byl partnerem výtvarník, animátor a již několik let především autor počítačových her Jaromír Plachý. Na kontě má světoznámé hity \"Botanicula\" a \"Chuchel\". Pomohl jim také Adriaan de Jongh, proslulý holandský vývojář, který si nezávislou scénu získal hrou \"Hidden Folks\", oceněnou rovněž na Anifilmu.\nFestival se konal 1. - 6. května v Třeboni. \n\nHlavní cenu za celovečerní film pro děti v \"Mezinárodní soutěži celovečerních filmů\" získala irská režisérka Nora Twomey za snímek Živitel, za celovečerní film pro dospělého diváka pak hlavní cenu získal korejský režisér Yongsun Lee za snímek Skončím prostě na ulici. Cenu za nejlepší krátký film si odvezla estonská režisérka Chintis Lundgren za film Manivald.\" Nejlepším studentským filmem je britský snímek Dost režisérky Anny Mantzaris. V kategorii abstraktních/nenarativních filmů zvítězil snímek uznávaného experimentátora Maxe Hattlera Divizní artikulace a v kategorii videoklipů si cenu odnáší Číňan Lei Lei s poněkud atypickým klipem The Shanghai Restoration Project: I Don’t Like the Comics You Drew\". \n\nNovinkou Anifilmu 2018 byla národní soutěž Český obzor. V kategorii krátkých filmů této soutěže zvítězil snímek Víta Pancíře \"Chůze a běhy\". Ze studentských filmů uspěl snímek WOO-HOO! Dávida Štumpfa z pražské FAMU. Mezi TV a online filmy uspěl seriál Alexandry Májové a Kateřiny Karhánkové \"Mlsné medvědí příběhy: Hurá na borůvky! V kategorii zakázek pak zvítězil spot Jupí horký nápoj režiséra Michala Žabky a mezi videoklipy zabodovala Krosna\", kterou v české produkci natočil japonský autor Kosuke Sugimoto k písni Báry Polákové.\n\nV mezinárodní soutěži počítačových her zvítězily tituly GNOG v kategorii Výtvarný počin ve hře a český Chuchel v kategorii Hra pro děti.\n\nO vítězích z mezinárodní soutěže rozhodli porotci, a jako vždy významní představitelé z oboru. Anifilm má široký záběr soutěžních kategorií, proto měl tříčlenné poroty hned čtyři. \n\nO vítězi v kategorii celovečerních filmů rozhodli animátor Elie Chapuis ze Švýcarska, který se podílel na filmech \"Fantastický pan Lišák\", \"Můj život Cuketky\" a nedávno též na \"Psím ostrově\", Američanka Robin Cooper, která působila mimo jiné v proslulém studiu Pixar na pozici Art Designer a dále francouzský producent a spolupracovník Wese Andersona Ben Adler.\n\nOsud krátkých a studentských soutěžních filmů měli v rukou maďarská producentka Brigitta Iványi-Bitter, stojící za svéráznou sérií \"Candide\", dále proslulý režisér Chris Landreth, oceněný Oscarem za film \"Ryan\" a specializující se na CGI animaci. Na tu je zaměřený i třetí člen poroty, český režisér Libor Pixa, tvůrce úspěšných autorských i zakázkových filmů.\n\nNeméně zajímavé osobnosti figurovali v porotě nenarativních / abstraktních animací a videoklipů. Vítězné filmy vybrali režisér zcela originálních CGI filmů Faiyaz Jafri z USA, česká publicistka a teoretička Kamila Boháčková a mezinárodně proslulý režisér nenarativních animací a tvůrce instalací Boris Labbé, původem z Francie.\n\nV porotě Mezinárodní soutěže nezávislých počítačových her zasedli Ricky Haggett (Hollow Ponds), vývojář her jako \"Loot Rascals\" nebo \"Hohokum\", Luke Whittaker (State of Play), tvůrce her \"Lumino City\", \"KAMI\" nebo \"INKS\". Za českou stranu to byl Vojtěch Vaněk ze studia Paperash studio, které vyvíjelo úspěšnou hru \"Dark Train\".\nFestival se konal 2. - 7. května v Třeboni. Hlavní cenu poroty v \"Mezinárodní soutěži celovečerních filmů pro dospělé\" získal jeden z předních francouzských tvůrců Jean-François Laguionie za poetický snímek Louise na pobřeží. Zvláštní uznání v této kategorii si odnesl americký autor Dash Shaw za film Jak se mi potopila střední škola, který natočil podle vlastního populárního komiksu. Hlavní cenu v \"Mezinárodní soutěži celovečerních filmů pro děti\" porota přiřkla švýcarsko-francouzskému snímku Můj život Cukety režiséra Claudea Barrase, který ještě před Anifilmem stihl získat cenu za nejlepší evropský animovaný celovečerní film a byl nominován na Oscara.\n\nV \"Mezinárodní soutěži krátkých filmů\" získal hlavní cenu španělský režisér Alberto Vázquez za svůj film Decorado. Zvláštní uznání si odnáší maďarský snímek Balkon, který režíroval David Dell’Edera.\n\nHlavní cena v \"Mezinárodní soutěži studentských filmů\" odjela do Polska – porota ji udělila Renatě Gasiorowské za film Pipka. Zvláštní uznání v této soutěžní kategorii pak zůstalo doma – porota jej udělila Kateřině Karhánková z pražské FAMU za film Plody mraků.\n\nV \"Mezinárodní soutěži abstraktních a nenarativních animací\" si hlavní cenu odvezsl snímek Orogeneze francouzského \"režiséra\" Borise Labbého a zvláštní uznání pak film Volno německé animátorky Urte Zintlerové. Další soutěžní kategorii, \"Mezinárodní soutěž videoklipů\", ovládl režisér Hoji Tsuchiya s klipem Uri Nakayama: Spring Time-Old Man.\" Zvláštní uznání si pak rozdělila francouzská tvůrčí dvojice Mrzyk & Moriceau za videoklip The Avalanches: Subways\".\n\nNovinkou Anifilmu 2017 byla \"Mezinárodní soutěž nezávislých počítačových her\", z které si cenu za výtvarný počin v nezávislé počítačové hře odveze dánské studio Playdead za hru INSIDE a cenu za nezávislou počítačovou hru pro děti a mládež pak holandský autor Adriaan de Jongh za hru Hidden Folks.\n\nV porotách pro celovečerní i pro všechny kategorie krátkometrážní tvorby zasedli opět odborníci z různých zemí, kteří jsou zběhlí jak v praxi, tak teorii animovaného filmu jako například italská animátorka Magda Guidi nebo kurátorka a pedagožka Chiara Magri. Převahu žen v porotách doplnila česká režisérka, proslavená svým uměním animace malby na skle Lucie Sunková, producentka Pavla Janoušková Kubečková a filmová historička a teoretička Sylva Poláková. Do Třeboně dorazili rovněž specialisté na zvláštní techniky animace - oceňovaný argentinský tvůrce Juan Pablo Zaramella a srbský animátor Miloš Tomić, který studoval i na pražské FAMU. V porotě pro celovečerní filmy zasedli slavný belgický režisér a scenárista Stéphane Aubier, jehož tvorbu určitě znají i čeští diváci díky celovečernímu filmu Panika v městečku, a který tvoří 50% tvůrčí dvojice přezdívající si Pic Pic André (druhých 50% je pak jeho kolega Vincent Patar). Společnost mu dělal kurátor a producent Mihai Mitrica, zakladatel rumunského festivalu Anim’est.\n\nFestival se konal 3. - 8. května v Třeboni. Hlavní cenu poroty v \"Mezinárodní soutěži celovečerních filmů pro dospělé\" získali režiséři Charlie Kaufman \"a\" Duke Johnson za snímek Anomalisa. Zvláštní uznání v této kategorii si odnesl Jan Bultheel za film Cafard. Nejlepším snímkem \"Mezinárodní soutěže celovečerních filmů pro děti\" vyhlásila porota francouzsko-belgický film Phantom Boy režisérů Alaina Gagnola a Jean-Loup Felicioliho. Francouzskou dominanci pak potvrdil film Adama režiséra Simona Roubyho, který získal od poroty čestné uznání. \n\nV \"Mezinárodní soutěži krátkých filmů\" získal hlavní cenu francouzský režisér David Coquard-Dassault za svůj film Periferie.\" Zvláštní uznání si z Anifilmu odnáší irský režisér Jack O'Shea za film Temný kabát\".\n\nHlavní cena v \"Mezinárodní soutěži studentských filmů\" porota udělila českému filmu Happy End režiséra Jana Sasky z pražské FAMU. Další studentský film Vlčí hrátky chorvatské režisérky Jeleny Oroz z Academy of Fine Arts Zagreb si z festivalu odváží čestné uznání.\n\nV  \"Mezinárodní soutěži abstraktních a nenarativních animací\" si festivalový vavřín odváží snímek Nepřítomný rakouské režisérky Nikky Schuster. Další soutěžní kategorií byla \"Mezinárodní soutěž videoklipů\", kterou ovládl režisér Masanobu Hiraoka s klipem k písni The Eye of the Storm skupiny \"EZ3kiel.\"\n\nV porotách zasedli Jakub Pístecký, Javier Mariscal a Noureddin Zarrinkelk (soutěž celovečerních filmů), Chintis Lundgren, Jan Pinkava, Rosto (soutěž krátkých a studentských filmů), Vera Neubauer, Carolina López Caballero a Ondřej Švadlena (soutěž abstraktních a nenarativních filmů, soutěž videoklipů).\n\nSoutěžní novinkou sedmého Anifilmu byla soutěž o \"diváckou cenu pro nejlepší český film festivalu\", kterou si pdneslí film Až po uši v mechu režisérů Filipa Pošivače a Barbory Valecké.\n\nTéma sedmého Anifilmu neslo název \"Kde domov můj\" a zabývalo se otázkou migrace v animaci, exilu a hledání kořenů.\n\nCenu za celoživotní přínos animovaného filmu získal Václav Mergl. Autorem vizuálu byl David Pucherna. \n\nŠestý ročník Anifilmu proběhl 5. – 10. května 2015 v Třeboni. Hlavní cenu poroty v Mezinárodní soutěži celovečerních filmů pro dospělé\nzískal španělský režisér Sam Conflictivos za snímek \"Posedlý\". Zvláštní uznání v této kategorii si odnesla animátorka Signe Baumane za film \"Šutry\nv kapsách\". \"Nejlepším snímkem Mezinárodní soutěže celovečerních filmů pro děti vyhlásila porota film \"Příběh o princezně Kaguje \"japonského režiséra Isao Takahaty. Film \"Píseň moře\" Tomma Moorea získal od poroty čestné uznání. V Mezinárodní soutěži krátkých filmů zvítězil americký film\" Svět zítřka\" režiséra Dona\nHertzfeldta. Zvláštní uznání si odnesl český film \"Anatomie Pavouka\" režiséra Vojtěcha Kisse.\n\nHlavní cenu v Mezinárodní soutěži studentských filmů\nzískala režisérka Daisy Jacobs za snímek \"Širší perspektiva\". Studentský film \"Jídlo\" režisérky Siqi Song získal čestné uznání.\n\nV  Mezinárodní soutěži nenarativních, experimentálních\na hraničních forem animace cenu odnesl Jerzy Kucia za snímek \"Fuga pro\nvioloncello\", trumpetu a krajinu \"a čestné uznání připadlo na film Fok Nabo Distorio\", \"který na Estonian Academy of Arts vytvořil režisér Francesco Rosso. V Mezinárodní soutěži videoklipů zvítězil Tomek Ducki s klipem \"Zhu: Paradise Awaits.\"\n\nV porotách zasedli Michèle Cournoyer, Andrea Martignoni,\nBastien Dubois, Nancy Phelps, Niki Lindroth von Bahr, Lukáš Skalník, Anna Ida Orosz, Lou Sanitráková a Maroš Brojo.\n\nHlavním tématem byla aplikovaná animace, dále se promítaly\nšvédské filmy a speciální výběr „Street animace“. Cenu za celoživotní dílo\ndostala Vlasta Pospíšilová.\n\nFestival se konal 6. – 11. května 2014 v Třeboni a jeho\nhlavním tématem byla totální animace. Vymezení totální animace vychází\nz technologického zpracování kresby či malby animované v jedné\nvrstvě. Jedná se o techniku, při které jsou střih a pohyby kamery vytvářeny skrze animaci. Esteticky se totální animace vyznačuje stálými\nproměnami, průlety prostorem a mezi stěžejní vyjadřovací prostředky patří metamorfózy.\n\nCena za celoživotní dílo byla udělena Zdeňku Smetanovi, autorovi nezapomenutelných večerníčků, ale i animovaných satir pro dospělé. Dále\nse v programu objevily programy jako fokus na finskou animaci, nezávislá čínská\ntvorba či výběr filmů Sylvaina Chometa (tzv. „Pohledy“).\n\nV porotách zasedli Florence Miailhe, Kristina Dufková, Phil Mulloy, Marek Skrobecki, Ferenc Cakó, Haiyang Wang, František Váša, Philippe\nMoins, Eija Saarinen a Mark Shapiro.\n\nHlavní cenu poroty v Mezinárodní soutěži celovečerních filmů pro dospělé získal americký režisér Bill Plympton za snímek Cheatin'. Nejlepším snímkem Mezinárodní soutěže celovečerních filmů\npro děti vyhlásila porota film Chlapec a svět (O menino e o mundo) brazilského režiséra Alêho Abreua. Film Barva pleti: medová (Approved for Adoption/Couleur de peau: miel) režisérů Junga a Laurenta Boileaua získal od poroty čestné uznání.\n\nV Mezinárodní soutěži krátkých filmů zvítězil estonský film Nejhorší možný scénář (Must Stsenaarium) režiséra Kristjana Holma. Hlavní cenu v Mezinárodní soutěži\nstudentských filmů obdržel režisér a student Lucerne University Michael Frei za snímek Plug and Play. Další studentský film Symfonie č. 42 (Symphony No. 42) režisérky Réky Bucsi z Moholy-Nagy University of Art and Design Budapest si z festivalu odvezl čestné uznání.\n\nČtvrtý ročník Mezinárodního festivalu animovaných filmů Anifilm 04 se odehrál 3. až 8. května 2013. Hlavní cenu poroty v Mezinárodní soutěži celovečerních filmů pro dospělé získal za svůj celovečerní debut režisér Chris Sullivan za snímek Městečko velkých duchů (Consuming Spirits). Nejlepším snímkem Mezinárodní soutěže celovečerních filmů pro děti vyhlásila porota francouzsko-belgický Den vran (Le jour des corneilles) režiséra Jeana-Christopha Dessainta. V Mezinárodní soutěži krátkých filmů zvítězil koprodukční snímek Otec (Father) režisérů Ivana Bogdanova, Moritze Mayerhofera a Asparuha Petrova. Hlavní cenu v Česko-Slovenské soutěži studentských filmů obdržel režisér Martin Máj za snímek Cizinec. Vítězové si kromě finanční odměny odnesli Animorphu, cenu z křišťálového skla z designového studia Morphe.\n\nNa začátku festivalu byly uděleny dvě ceny. Cenu za celoživotní přínos animovanému filmu získal výtvarník Adolf Born. Cenu Artis Bohemiae Amicis (udělovanou ministryní kultury ČR) získala animátorka a režisérka Michaela Pavlátová.\n\nO vítězi v kategorii celovečerních snímků rozhodovala porota ve složení: Amid Amidi (USA), Igor Passel (Slovinsko) a Regina Pessoa (Portugalsko). V Mezinárodní soutěži krátkých filmů a Česko-slovenské soutěži studentských filmů vybírali vítěze tito: Alicija Jodko (Polsko), Petr Koliha (ČR) a Stefano Scapolan (Itálie).\n\nNa jednotlivé filmové, odborné i doprovodné programy přišlo téměř 21 000 diváků, ve čtyřech soutěžních sekcích se utkalo šedesát snímků, a z toho deset celovečerních. V doprovodných programech pak bylo odpromítáno dalších dvě stě třicet filmů. Proběhlo přes dvacet workshopů, přednášek a prezentací.\n\nTento ročník festivalu zmapoval samotné počátky animace – první pokusy o animaci přiblížila Sylvie Saerens v přenášce o svém pradědečkovi Charlesi-Émilu Reynaudovi a její slova podepřela výstava unikátních přístrojů a dochovaných fragmentů Reynaudových děl. Legendární společnosti UPA (United Production of America), která změnila pohled na animovanou tvorbu, se věnovala nejen čtyři tematická pásma, ale také přednášky a panelová diskuse, kterou moderoval Amid Amidi a které se mj. zúčastnili např. Gene Deitch či Emily Hubley. Nejnovější díla z televizní animované tvorby přinesla sekce Animo TV a v rámci oslav 60 let od prvního vysílání České televize byla uvedena pásma večerníčků pro děti a také méně známých večerníčků pro dospělé. Sekce Bilance nabídla šest animovaných trháků roku 2012, nevyjímaje oscarovou Rebelku, Frankenweenieho Tima Burtona či Piráty Petera Lorda. Peter Lord pro tento ročník Anifilmu sestavil pásmo filmů, které jej inspirovaly a ovlivnily tím jeho tvorbu. Režisér Borivoj Dovniković pak připravil přehlídku stěžejních snímků Zagreb Filmu, společnosti, která v roce 2013 slaví 60 let od svého založení.\n\nPoprvé se tento rok uskutečnil třídenní profesionální program Visegrad Animation Forum (Anifilm jej pořádá ve spolupráci s Asociací animovaného filmu), který má napomoci rozvoji animované tvorby v regionu. Fóra se zúčastnilo kolem 150 zahraničních hostů.\n\nGame Day, pořádaný v rámci speciálního programu, byl věnován herní animaci, a to jak již hotovým hrám, tak těm vznikajícím. Pásmo nezávislých her pro ANIFILM sestavil a uvedl Jakub Dvorský ze studia Amanita Design.\n\nTřetí ročník se odehrál 3.5. až 8.5. Na festivalu bylo možné zhlédnou přehlídku filmů sestavenou americkým oscarovým režisérem Billem Plymptonem a i přehlídku filmů z Estonska v Estonské retrospektivě. Dále přehlídku animovaných dokumentů a hororů nebo přehlídku významného českého tvůrce Jiřího Brdečky. Veřejnost si také mohla vyzkoušet nejrůznější animační techniky.\nSoučástí festivalu bylo i v tomto ročníku setkání českých i zahraničních tvůrců počítačových her, tzv. Game day a byly rovněž udělený ceny pro nejlepší české hry předcházejícího roku.\n\nHlavní cenu v Mezinárodní soutěži celovečerních filmů pro dospělé získal za film Alois Nebel režisér Tomáš Luňák. Nejlepším snímkem Mezinárodní soutěže celovečerních filmů pro děti vyhlásila porota Obraz (Painting) režiséra Jean-Françoise Laguionie, zvláštní uznání poroty si vysloužila Anca Damian za snímek Crulic – cesta na Onen svět (Crulic – the Path to Beyond / Crulic – drumul spre dincolo). Nejlepším filmem Mezinárodní soutěže krátkých filmů natočených profesionály se stal Ach, Willy (Oh Willy…) v režii Emmy de Swaef a Marca J. Roelse, zvláštní uznání poroty patří snímkům Poslední autobus (The Last Bus) Martina Snopka a Ivany Laučíkové a Hemžení (Swarming) režiséra Joniho Männistö. Hlavní cenu v Česko-Slovenské soutěži studentských filmů obdržel Martin Živocký za snímek Případ (Case), zvláštní uznání mají Mechanický dědeček (Mechanical Grandpa) Jakuba Kouřila a snímek Evoluce sexu ve vesmíru (Sex Evolution in the Space) Aleše Koudely.\n\nV porotě rozhodující v soutěžích celovečerních filmů zasedli Theodore Ushev (Kanada), Emily Hubley (USA) a Edgar Dutka (ČR). Mezinárodní krátké filmy a Česko-Slovenské studentské filmy hodnotili Martin Vandas (ČR), Katarína Kerekešová (Slovensko), Sarita Christensen (Dánsko), Olga Pärn (Estonsko) a Ant Blades (Velká Británie).\n\nDruhý ročník se konal 3.5. až 8.5. a od tohoto ročníku se již oficiálně jmenuje Anifilm. Hlavní cenu za celovečerní film pro dospělé získalo Přežít svůj život Jana Švankmajera. Mezi dalšími oceněnými filmy bylo Fimfárum 3 za nejlepší film pro děti. Ceny se udílely i za nejlepší krátký film a v Česko-Slovenské soutěži pak i cena za nejlepší studentský film. Jan Švankmajer si zároveň odnesl cenu za celoživotní přínos animovanému filmu.\nOd tohoto ročníku je součástí festivalu i tak zvaný Game day, dvoudenní setkání tvůrců počítačových her v jehož rámci se prezentovaly nově vznikající projekty a probíhaly přednášky týkající se tohoto odvětví. V rámci festivalu se pak na závěr udělily i ceny za nejlepší projekty uplynulého roku.\n\nHlavní cenu v Mezinárodní soutěži celovečerních filmů pro dospělé získal za film Přežít svůj život (Surviving Life) režisér Jan Švankmajer, zvláštní uznání přiřkla porota snímku Metropie (Metropia) Tarika Saleha. Nejlepším snímkem Mezinárodní soutěže celovečerních filmů pro děti vyhlásila porota Fimfárum: do třetice všeho dobrého (Fimfarmu: Third Time Lucky) režisérů Kristiny Dufkové, Vlasty Pospíšilové a Davida Súkupa. Nejlepším filmem Mezinárodní soutěže krátkých filmů natočených profesionály se stali Potápěči v dešti (Divers in the Rain) režisérů Olgy & Priit Pärnových, zvláštní uznání poroty patří snímku Johanna Weilanda a Uwe Heidschöttera Chlapec a netvor (The Little Boy and the Beast). Hlavní cenu v Česko-Slovenské soutěži studentských filmů obdržela režisérka Soňa Jelínková za snímek Věnováno tmě (Dedicated to Darnkess), zvláštní uznání mají Zimní poutníci (Winter Pilgrims) Alžběty Beránkové.\n\nVe festivalových porotách zasedli Avi Ofer (Izrael), Nora Twomey (Irsko), Francoise Cathala (Belgie), Daniel Suljic (Chorvatsko), Leopold Maurer (Rakousko), Ivana Laučíková (Slovensko) a Vratislav Šlajer, Galina Miklínová, Aurel Klimt a Michael Havas (všichni ČR).\n\nPrvní ročník festivalu se uskutečnil 28.4. až 2.5., tehdy ještě pod názvem Mezinárodní festival animovaných filmů. Konal se v prostorách divadla J. K. Tyla, Kině Světozor, v sále zámku Třeboň a v KC Roháč. Projekce filmů rovněž probíhala na Masarykově náměstí a na hladině rybníka Svět.\n\nKaleidoskop byl název přehlídky současných celovečerních animovaných filmů, které se nějakým způsobem snaží hledat nové cesty v animaci nebo byly již oceněny na některém ze světových festivalů. Jednalo se třeba o snímky Fantastický pan Lišák nebo Tajemství tety Eleenory.\nKaledoskop short naopak představil významné krátké filmy, které vznikli v posledních letech.\nBilance nabídla přehlídku nejpopulárnější animovaných filmů, které bylo možné v loňském roce zhlédnout v českých kinech – Číslo 9, Panika v Městečku, Jak vycvičit draka a řadu dalších.\nFestival spolu s Francouzskou ambasádou a MFAF Annecy nabídl výběrovou přehlídku toho nejlepší z francouzské animované tvorby.\nV dalším pásmu bylo možno vidět animované filmy z NDR.\nV pásmu filmů Pohled(y) představila režisérka a scenáristka Maria Procházková filmy, které jí ovlivnily a posléze i své vlastní.\nFokus nabídl odborný výběry z filmů specializující se na vybrané fenomény aktuálních v animaci.\nPásmo filmů Jacquese Drouina zase nabídl přehlídku krátkometrážních filmů tohoto významného tvůce světového významu.\nDětskému publiku festival nabídnul ve spolupráci s Českou televizí přehlídku večerníčků a nebo filmový maratón, kdy bylo možné naráz zhlédnou všech šedesát dílů seriálu Ovečka Shaun studia Aardman.\nWork in progress předvedl v současnosti vznikající české animované projekty, např. Večerníček O vose Marcelce nebo film Jana Švankmajera Přežít svůj život.\n\n\n"}
{"id": "619966", "url": "https://cs.wikipedia.org/wiki?curid=619966", "title": "Vladislav I. Opolský", "text": "Vladislav I. Opolský\n\nVladislav I. Opolský († 12. srpen 1281/82) byl opolsko-ratibořský kníže z rozrodu slezských Piastovců. Vládl od roku 1246 až do své smrti.\n\nByl druhým synem knížete Kazimíra I. a jeho ženy Violy. Vládu nad opolsko-ratibořským knížectvím získal po smrti svého bratra Měška Otylého. V roce 1253 jakožto spojenec uherského krále Bély IV. v boji proti českému králi Přemyslu Otakarovi II. vpadl s krakovským knížetem Boleslavem V. Stydlivým, ruským knížetem Danielem Haličským a jeho synem Lvem na Opavsko, kde se neúspěšně pokusil dobýt Opavu a Hlubčice, načež poplenil okolí a vrátil se zpět. V rozhodující bitvě sporu u Kressenbrunnu roku 1260 však již stál na Přemyslově straně. Sblížení s Přemyslovcem se odrazilo i na účasti opolského knížete na slavnostní korunovaci českého krále v prosinci 1261. Roku 1258 založil cisterciácký klášter v Rudách.\n\nPo jeho smrti 12. srpna roku 1281 či 1282 si Opolsko-Ratibořsko rozdělili jeho synové.\n\nS manželkou Eufemii Velkopolskou měl pět dětí:\n\n\n"}
{"id": "619969", "url": "https://cs.wikipedia.org/wiki?curid=619969", "title": "Želízky", "text": "Želízky\n\nPřírodní památka Želízky byla vyhlášena v roce 2001 a nachází se na severní straně Zimořského dolu, spadajícího do katastru obce Dolní Zimoř v okrese Mělník ve Středočeském kraji. Chráněné území je v péči AOPK ČR - regionálního pracoviště Správa CHKO Kokořínsko – Máchův kraj.\n\nPředmětem ochrany je xerotermní lokalita na hranách skal s výskytem vzácných a ohrožených společenstev organismů.\n\nV oblasti se vyskytují především teplomilné trávníky. Z významnějších rostlin lze jmenovat např. šalvěj luční, mařinku psí, zlatovlásek obecný, koniklec luční český, kosatec bezlistý a další. Z živočichů je významný výskyt vzácných druhů bezobratlých, zejména pavouků, mj. termofilní druhy Abacoproeces saltuum a Zelotes aurantiacus.\n\n"}
{"id": "619972", "url": "https://cs.wikipedia.org/wiki?curid=619972", "title": "Hostibejk", "text": "Hostibejk\n\nPřírodní památka Hostibejk byla vyhlášena v roce 2002 a nachází se přímo v Kralupech nad Vltavou. Chráněné území je ve správě Krajského úřadu Středočeského kraje.\n\nDůvodem ochrany je referenční profil (stratotyp) karbonskými arkózami nýřanských vrstev kladenského souvrství a křídovými pískovci perucko-korycanského souvrství. Vrch je tvořen souvrstvím svrchního karbonu, na který nasedá vrstva mladších svrchnokřídových sedimentů. Kdysi býval vrch dnem pravěkého moře, ve skále jsou tudíž zachovány skořápky pravěké fauny.\n\nVrch náleží do geomorfologického celku Dolnooharská tabule, podcelku Řipská tabule, okrsku Krabčická plošina a podokrsku Lešanská plošina.\n\nChráněné území se nachází přímo v centru Kralup, zhruba 1 km od železniční stanice \"Kralupy nad Vltavou\" na trati z Prahy do Děčína. Z města vede na návrší Hostibejk zeleně značená turistická cesta. Podél jižní hrany návrší až k vyhlídkovému altánu nad železniční tratí je vyznačena \"Naučná stezka Hostibejk\".\n\n\n"}
{"id": "619999", "url": "https://cs.wikipedia.org/wiki?curid=619999", "title": "Dane Zajc", "text": "Dane Zajc\n\nDane Zajc (26. října 1929 Zgornja Javoršica u Moravče – 20. října 2005 Golnik) byl slovinský básník, dramatik a spisovatel.\n\nSvé první básně zveřejňoval (1948) jako knihovník v jedné z dětských knihoven v Lublani. Byl pokládán za nejvýraznějšího slovinského básníka a dramatika své doby. Ve své vlasti získal všechny známé literární ceny. Jeho knihy byly přeloženy do mnoha jazyků. Několik let také vedl slovinskou sekci PEN klubu.\n\n\n\n"}
{"id": "620005", "url": "https://cs.wikipedia.org/wiki?curid=620005", "title": "Har Javne'el", "text": "Har Javne'el\n\nHar Javne'el (: הר יבנאל) je horský pás o nadmořské výšce 368 metrů v severním Izraeli, v Dolní Galileji.\n\nLeží cca 12 kilometrů jihozápadně od centra města Tiberias. Má podobu výrazné terénní hrany. Která na západní stranu jen zvolna klesá skrz plochou, odlesněnou, zemědělsky využívanou a řídce osídlenou krajinu směrem k obci Kfar Tavor. Terén tu člení několik vádí jako Nachal Kisch, Nachal Ejn Chada, Nachal Ulam a úplně na jihu Nachal Recheš. Na východ od vrcholového hřbetu terén prudce spadá do údolí Bik'at Javne'el. Tam také podél severního okraje hory směřuje vádí Nachal Šarona a z východních svahů vádí Nachal Jama a Nachal Charcit. Pod úpatím pak leží obec Javne'el. Nejvyšším bodem je Micpe Elot s turisticky využívanou vyhlídkou na jižním konci tohoto masivu, který má jinak délku několika kilometrů a zahrnuje četné dílčí vrcholky, například kóty 300, 317 a 314. Har Javne'el je součástí zlomového pásu, který na severu pokračuje horou Har Adami.\n\n"}
{"id": "620010", "url": "https://cs.wikipedia.org/wiki?curid=620010", "title": "Monument Valley", "text": "Monument Valley\n\nMonument Valley (navažsky: \"Tsé Biiʼ Ndzisgaii\"; do češtiny přeloženo jako \"Údolí monumentů\") je region v oblasti severoamerické Koloradské plošiny, který je charakteristický množstvím červených pískovcových skalních útvarů, které se tyčí z plochého údolí. Z geomorfologického hlediska se jedná převážně o tvary, označované jako svědecké a stolové hory. Nejvyšší z nich dosahuje 300 metrů nad údolní plošinou. \n\nOblast se nachází na jižní hranici státu Utah se severní Arizonou v blízkosti Four Corners. Jde o území, které spadá do Navažské autonomní oblasti a je nejlépe přístupné z americké mezistátní silnice číslo 163.\n\nJde o turisticky velmi atraktivní místo, které je hojně navštěvováno lidmi nejen z USA ale i z celého světa. Zdejší romantická krajina mnohokrát posloužila jakožto exteriér při natáčení řady amerických filmů (ať už dobrodružných či westernových).\n\nVzhledem k tomu, že se celé území nachází v autonomní indiánské rezervaci, platí zde zvláštní právní předpisy a pro vstup do oblasti je také nutno zaplatit vstupné.\n\n"}
{"id": "620014", "url": "https://cs.wikipedia.org/wiki?curid=620014", "title": "Micpe Elot", "text": "Micpe Elot\n\nMicpe Elot (: nebo ) je vrch o nadmořské výšce 368 metrů v severním Izraeli, v Dolní Galileji.\n\nLeží cca 12 kilometrů jihozápadně od centra města Tiberias. Jde o nejvyšší bod masivu Har Javne'el, který v délce několika kilometrů dominuje západní straně údolí Bik'at Javne'el, kam terén prudce klesá na severovýchodní straně. Směrem k východu se pak svahy prudce propadají do údolí řeky Jordán. Na západní straně terén jen zvolna klesá skrz plochou, odlesněnou, zemědělsky využívanou a řídce osídlenou krajinu směrem k obci Kfar Tavor. Tímto směrem stéká i vádí Nachal Ulam. Na vrcholu Micpe Elot se nachází turisticky využívaná ale neudržovaná vyhlídková terasa. Místní lidé ji nazývají \"he-Chalilit\" (, \"raketa\") podle jejího tvaru. Byla tu zbudována z iniciativy obyvatel kibucu Afikim v údolí Jordánu. Na jihozápadní straně na Micpe Elot navazuje vyvýšená planina Ramat Sirin, přičemž někdy bývají obě pojmenování používána zaměnitelně. Na oficiálních mapách figuruje jen označení Micpe Elot, ale v případě Micpe Elot jde spíše jen o dílčí vrcholek na severním okraji širšího areálu planiny Ramat Sirin.\n\n"}
{"id": "620022", "url": "https://cs.wikipedia.org/wiki?curid=620022", "title": "Dům U Modré růže", "text": "Dům U Modré růže\n\nDům U Modré růže je název dvou domů v Praze na Starém Městě:\n\n"}
{"id": "620024", "url": "https://cs.wikipedia.org/wiki?curid=620024", "title": "Tel Ma'on", "text": "Tel Ma'on\n\nTel Ma'on (: תל מעון) je vrch o nadmořské výšce 250 metrů v severním Izraeli, v Dolní Galileji.\n\nLeží na západním okraji města Tiberias. Má podobu pahorku, který vystupuje nad výraznou terénní hranu, jež sleduje západní břehy Galilejského jezera. Vrcholová partie je z větší části zastavěna čtvrtí Tverja Ilit (\"Horní Tiberias\"). Na východní straně terén prudce spadá směrem ke Galilejskému jezeru, na severní straně je rovněž prudký svah do údolí Bik'at Arbel. Na jižní straně pozvolna pokračuje vyvýšená hrana, která pak přechází do hory Har Menor a výšiny Ramat Porija. Na západních svazích terén klesá do odlesněného a zemědělsky využívaného údolí Bik'at Javne'el. Tam také odtud směřují vádí Nachal Zor'im a Nachal Sirgona. Jediné místo, kde je modelace terénu mírnější, je úzký hřbet na severozápadní straně, po kterém vede dálnice číslo 77, jež zajišťuje spojení Tiberiasu se zbytkem Dolní Galileji.\n\n"}
{"id": "620029", "url": "https://cs.wikipedia.org/wiki?curid=620029", "title": "Kostel Panny Marie Sedmibolestné", "text": "Kostel Panny Marie Sedmibolestné\n\nKostelů zasvěcených Panně Marii Sedmibolestné je více:\n\n\nNa Slovensku:\n"}
{"id": "620030", "url": "https://cs.wikipedia.org/wiki?curid=620030", "title": "Elektrosmog", "text": "Elektrosmog\n\nElektrosmog je neionizující elektromagnetické záření, které se přirozeně v přírodě na Zemi v produkované intenzitě nevyskytuje.\n\nTento výraz je složen ze dvou slov: elektro (souvislost s elektrickými zařízeními) a smog. Smog je výraz označující chemické znečištění atmosféry způsobené lidskou činností. Název pochází z anglického spojení slov smoke (kouř) a fog (mlha) a znamená, že atmosféra je obohacena o složky, které v ní normálně nejsou a které jsou škodlivé pro zdraví. Název elektrosmog se jeví jako nevhodný vzhledem k definici slova smog. Alternativou v pojmenování tohoto fenoménu je název \"elektromagnetické znečištění\".\n\n\nDopadem elektrosmogu na životní prostředí se zabývalo mnoho studií, ale negativní vliv na životní prostředí dosud nebyl prokázaný.\n\nVzhledem k možnému poškození zdraví existují hygienické limity pro vystavení intenzivnímu neionizujícímu záření. O možném škodlivém vlivu záření se provádějí rozsáhlé výzkumy.\n\nV České republice jsou zdravotní limity pro elektromagnetické pole zavedeny nařízením vlády č. 1/2008 Sb., v platném znění. ČR tyto limity převzala v roce 2000 z doporučení Mezinárodní komise pro ochranu před neionizujícím zářením (International Commission on Non-Ionizing Radiation Protection, ICNIRP). Tyto limity byly v roce 1999 Radou Evropy doporučeny všem státům Evropské Unie. Velmi podobné limity platí i v USA. Světová zdravotnická organizace (World Health Organization, WHO), která vydává nemalé prostředky na výzkum působení elektromagnetických polí na člověka a systematicky sleduje vědecké publikace a výzkumné zprávy vztahující se k této problematice, označila dodržení limitů stanovených dle ICNIRP za dostatečnou ochranu zdraví.\n\nFaktem je, že v komunálním prostředí, kde se zdržuje obyvatelstvo (domácnosti, ulice, letiště, …), je expozice elektromagnetickému poli velmi nízká. Běžné domácí elektrické přístroje generují pole dosahující nejvýše zlomků procent ze zdravotních limitů. I tolik obávané základnové stanice pro mobilní telekomunikace generují pole, které již ve vzdálenosti asi 10 m bezpečně splní zdravotní limity. Obdobné závěry lze udělat i pro rádiové a televizní vysílače. S překročením limitů v komunálním prostředí se setkáváme jen velmi zřídka. Na hranici limitů se lze prakticky dostat pouze v těžkých průmyslových provozech (elektrické proudy řádů stovek až tisíc ampér) či v přímé blízkosti silných vysílačů (vysílací výkony v řádech kilowatů).\n\nJediným prokázaným efektem jsou indukované elektrické proudy v tkáni, které při dostatečné intenzitě mohou způsobovat dráždění nervové tkáně a tím negativně ovlivňovat funkci nervové soustavy. Zdravotní limity jsou stanoveny tak, aby byly bezpečně (přibližně desetkrát) pod prahem prvních fyziologických účinků. První účinky proudu (přibližně desetinásobné překročení limitu) se projevují sice nepříjemnými, ale neškodnými fosfeny, tj. vjemem blikajícího světla způsobným drážděním očního nervu. Tyto efekty bez následků mizí po vypnutí pole. Teprve extrémně velké proudové hustoty (přibližně tisícinásobné překročení limitu) mohou vést k závažnému ohrožení zdraví možným vznikem extrasystol a ventrikulární fibrilace. Elektromagnetické pole, které by bezkontaktně takové proudy způsobilo je však technologicky téměř nedosažitelné. Důležité je poznamenat, že účinky indukovaných proudů jsou ze své podstaty okamžité a nejsou závislé na době expozice. Účinky také velmi rychle slábnou s rostoucí frekvencí pole a při frekvencích vyšších než přibližně 10 MHz jsou již bezvýznamné.\n\nTakové elektromagnetické pole má již příliš vysokou frekvenci (malou vlnovou délku) na to, aby nervy stačily reagovat na rychlé změny pole. Začíná se však uplatňovat jiný jev, ohřev tkáně způsobený přeměnou elektromagnetické energie v teplo. Zdravotní limit je zde (1/2008 Sb.) stanoven pro výkon absorbovaný v jednom kilogramu tkáně těla (Měrný absorbovaný výkon, SAR) a byl stanoven tak, aby ohřev tkáně nebyl vyšší než 0,1 °C při kontrolované expozici a 0,02 °C při nekontrolované expozici. Jelikož ohřev není okamžitý efekt a vykazuje setrvačnost, je při hodnocení expozice nutné absorbovaný výkon průměrovat přes dobu 6 min, která souvisí s termoregulačním mechanismem těla. Pro delší expozice již však čas nehraje roli.\nS rostoucí frekvencí klesá hloubka pronikání elektromagnetického pole do tkáně a při frekvencích přesahujících přibližně 10 GHz již vlna ohřívá pouze pokožku. Nejedná se tedy o objemový ohřev a pro frekvence přesahující 10 GHz je třeba časové průměrování zkracovat.\n\nOptické záření se dělí na infračervené záření (IR), viditelné záření (světlo) a ultrafialové záření (UV). Hlavním přírodním zdrojem optického záření je Slunce, které vyzařuje podle Planckova vyzařovacího zákona s maximem na vlnové délce přibližně 500 nm. Zdrojem infračerveného záření je každý předmět, který má absolutní teplotu vyšší než 0 K (-273,15 °C), tedy i všechny živé organismy. Vlnovou délku maxima vyzařování lze spočítat pomocí Wienova zákona. Viditelné záření, IR a UV mají různý vliv na lidský organismus a přináší různá zdravotní rizika. Souhrnný přehled o zdravotních limitech pro optické zdroje poskytuje mezinárodní nezávislá expertní organizace ICNIRP. Přijetí zdravotních limitů navrhovaných organizací ICNIRP doporučila členským státům směrnice evropského parlamentu 2006/25/EC Česká republika limity zavedla v nařízení vlády 1/2008 Sb.\n\nInfračervené záření nemá dostatečnou energii, aby mohlo způsobit změny ve struktuře molekul nebo spustit fotochemické reakce. Absorpcí infračerveného záření dochází ke zvyšování teploty exponované tkáně stejným mechanismem jako u vysokofrekvenčního pole 100 kHz – 300 GHz. Riziko poškození zdraví IR zářením spočívá ve zvýšení teploty tkáně, které může mít až charakter popálení. Lidské oko je náchylné na popálení, protože není schopno vnímat infračervené záření a tudíž není chráněno přirozeným mrkacím reflexem jako je tomu u viditelného záření. Expozice IR záření může způsobit popálení rohovky vedoucí ke vzniku očního zákalu. Vlnové délky od 780 nm do 1200 nm pronikají až na sítnici, která se zahřívá a tím může dojít až k jejímu popálení, které vede ke ztrátě citlivosti oka. Právě v této oblasti neviditelných záření se vyskytují silné průmyslové lasery.V některých provozech (například slévárna kovů) musí být pracovníci vybaveni ochrannými brýlemi, aby nedošlo k překročení zdravotních limitů a tím i k možnému poškození zdraví.\n\nViditelné záření dopadající na sítnici oka způsobuje fotochemické reakce, které evokují nervové impulsy vysílané do mozku. Působení viditelného elektromagnetického záření se může nepříznivě projevit při dlouhodobém působení silného světla na sítnici oka. Platí to především o světle se silně zastoupenou modrou složkou, které může způsobit zánět sítnice neboli fotoretinitidu. Modré světlo má spolu s fialovým světlem nejkratší vlnovou délku a z viditelného záření tedy největší energii. Velmi silné zelené nebo červené světlo poškodí sítnici dříve přehřátím než fotochemickým procesem. Oko je proti viditelnému záření částečně chráněno mrkacím reflexem, který nedovolí hledět do silného zdroje záření a výrazně tak snižuje expozici.\n\nNejvětší zdravotní rizika má ultrafialové záření v části s nejkratší vlnovou délkou 180 nm až 280 nm (UV-C), které je však zcela pohlceno při průchodu ozónovou vrstvou. V technické praxi však existuje celá řada umělých zdrojů UV-C záření (výboje, obloukové sváření). Expozice UV-C má nepříznivé účinky na kůži i oči. Účinky velmi silně závisejí na vlnové délce. Nejzávažnější pro poškození oka a pro onemocnění kůže je vlnová délka v okolí 270 nm. Při dlouhodobé expozici zvyšuje i riziko vzniku rakoviny kůže. Záření UV-C je zcela absorbováno v povrchové vrstvě oka a nepoškozuje tedy sítnici. Při velké intenzitě však způsobí akutní zánět spojivek (například při obloukovém sváření). Při dlouhodobém působení může trvale poškodit rohovku. V oblasti vlnových délek 280 nm a 315 nm (UV-B) biologická účinnost působení UV záření prudce klesá s rostoucí vlnovou délkou. Ultrafialové záření z intervalu 315 nm až 380 nm (UV-A) není již v rohovce ,oční čočce a sklivci zcela absorbováno a jeho část dopadá až na sítnici. Při vyšší intenzitě zhoršuje zrakovou ostrost.\n\nŠvédská studie z roku 1992 se snažila vypátrat vztah mezi elektromagnetickými vlnami vysílanými mobilními telefony a výskytem rakovin mozku. Výzkumníci se ptali přes 800 účastníků žijících do 300 metrů od vysokofrekvenčního vedení po alespoň 25 let. Studie našla až čtyřikrát větší výskyt dětské leukémie mezi nejblíže žijícími respondenty. Nicméně nebyla přijata širší odbornou veřejností z důvodu neprůkazné metodiky. Pozdější výzkumy o vztahu mozkových nádorů a užívání mobilního telefonu neshledaly žádnou spojitost, nicméně je velmi těžké hledat respondenty, kteří nepoužívají mobilní telefon a ty, které zastihl zároveň mozkový tumor, čili panuje obecný nedostatek vzorků. Nakonec bylo i paradoxně zjištěno, že původní hypotéza, že lidé žijící v blízkosti vysílačů budou přijímat vyšší dávky radiace se ukázala být mylná, protože mobilní telefony nepotřebují vysílat tak intenzivní záření na to, aby komunikovaly s věží.\n"}
{"id": "620031", "url": "https://cs.wikipedia.org/wiki?curid=620031", "title": "Český Robinson", "text": "Český Robinson\n\nČeský Robinson je český třídílný televizní film České televize o osudech českého emigranta, který se po letech vrací natrvalo domů do Česka. Film natočil režisér Dušan Klein v roce 2000.\n\n\n"}
{"id": "620032", "url": "https://cs.wikipedia.org/wiki?curid=620032", "title": "Har Menor", "text": "Har Menor\n\nHar Menor (: הר מנור) je vrch o nadmořské výšce cca 240 metrů v severním Izraeli, v Dolní Galileji.\n\nLeží cca 3 kilometry jižně od centra města Tiberias. Má podobu pahorku, který vystupuje nad výraznou terénní hranu, jež sleduje západní břehy Galilejského jezera. Vrcholová partie je z větší části zabrána povrchovým lomem. Jižně od vrcholu stojí Nemocnice Porija a u ní turistická vyhlídková terasa a o něco dál vesnice Porija Neve Oved. Po hřbetu prochází v severojižním směru lokální silnice 768. Na východní straně terén prudce spadá směrem ke Galilejskému jezeru, kam směřují četná vádí: Nachal Bereniki, Nachal Chamat, Nachal Menorim, Nachal Menora, Nachal Si'a a Nachal Ajiš. Tento svah je turisticky využíván a rozkládá se na něm lesoparkový komplex Ja'ar Švejcarija (\"Švýcarský les\"). Na jižní straně pozvolna pokračuje vyvýšená hrana, která pak přechází do výšiny Ramat Porija, na severní straně navazuje vrch Tel Ma'on. Na západních svazích terén klesá do odlesněného a zemědělsky využívaného údolí Bik'at Javne'el. Tam také odtud směřují vádí Nachal Sirgona a Nachal Cejdata.\n\n"}
{"id": "620034", "url": "https://cs.wikipedia.org/wiki?curid=620034", "title": "Vajgar", "text": "Vajgar\n\nVajgar (z něm. \"Weiher\", rybník) je rybník v Jindřichově Hradci na Hamerském potoce před ústím potoka do řeky Nežárky. Má plochu 45 ha a slouží jako zásobárna užitkové vody, ke sportu, rekreaci i k chovu ryb. Hráz a později most jej dělí na východnější Velký Vajgar a Malý Vajgar blíže k Nežárce.\n\nRybník vznikl už před tisíci lety přehrazením potoka, který předtím protéká mnoha dalšími rybníky. První písemná zmínka pochází z roku 1399. Rybník byl dlouho součástí městského opevnění – část mostu byla padací a na noc se zvedala. \n\nSoustavu rybníků na Hamerském potoce v 16. století významně zdokonalil Jan Šťastný Pušperský z Pleši, hejtman a správce panství za Jáchyma z Hradce, a jeho nástupce Jan Zelendar z Prošovic. Kolem roku 1725 byla do Vajgaru svedena městská kanalizace a čistička odpadních vod byla postavena až v roce 1969. Po roce 1990 byl rybník znovu vybagrován a vyčištěn, v roce 2007 byla vyměněna stavidla a vyčištěn i Malý Vajgar.\n\nRybník je mimo jiné také využíván jako sportoviště pro veslování, které zde zajišťuje Veslařský klub Vajgar Jindřichův Hradec, což je nejstarší veslařský klub v Čechách (začínal zde např. veslař Václav Chalupa).\n\n"}
{"id": "620035", "url": "https://cs.wikipedia.org/wiki?curid=620035", "title": "Seznam chráněných území v okrese Karlovy Vary", "text": "Seznam chráněných území v okrese Karlovy Vary\n\nToto je seznam chráněných území v okrese Karlovy Vary aktuální k roku 2017, ve kterém jsou uvedena chráněná území v oblasti okresu Karlovy Vary.\n"}
{"id": "620039", "url": "https://cs.wikipedia.org/wiki?curid=620039", "title": "Ramat Porija", "text": "Ramat Porija\n\nRamat Porija (: רמת פוריה) je horský hřbet o nadmořské výšce cca 200 metrů v severním Izraeli, v Dolní Galileji.\n\nLeží cca 4 kilometry jižně od centra města Tiberias. Má podobu úzké a podlouhlé náhorní terasy, která vystupuje nad západní břehGalilejského jezera. Vrcholová partie je převážně odlesněná, zčásti zemědělsky využívaná, zčásti ji zabírá soustava zemědělských vesnic Porija Neve Oved (a areál Nemocnice Porija), Porija Ilit, Porija Kfar Avoda a Alumot, které v severojižním směru propojuje lokální silnice 768. Na východní straně terén prudce spadá směrem ke Galilejskému jezeru, kam směřují četná vádí: Nachal Ajiš, Nachal Jachci'el a Nachal Šalem. Tento svah je turisticky využíván. Od Galilejského jezera sem stoupá lokální silnice 767. Na úpatí stojí na břehu jezera obec Kineret. Na západních svazích terén klesá do odlesněného a zemědělsky využívaného údolí Bik'at Javne'el. Tam také odtud směřují vádí Nachal Porija a Nachal Cejdata. Údolí odvodňuje vádí Nachal Javne'el, jež jej opouští soutěskou podél jižního okraje svahů Ramat Porija. Pouze na severní straně terén plynule navazuje na pokračování této vyvýšené hrany s vrchem Har Menor.\n\n"}
{"id": "620041", "url": "https://cs.wikipedia.org/wiki?curid=620041", "title": "Minerální látky ve výživě drůbeže", "text": "Minerální látky ve výživě drůbeže\n\nMinerální látky jsou v metabolismu živočichů nezbytné pro růst a funkci buněk, tkání a orgánů.\n\nPro drůbež mají největší význam vápník a fosfor. Jejich potřeba je nejvyšší ze všech minerálií; největší část dietního vápníku se využívá u rostoucích mláďat k tvorbě kostní tkáně (převážně ve formě fosforečnanu vápenatého) a k tvorbě vaječné skořápy u nosnic (jako uhličitan vápenatý). Vápník je nezbytný pro růst a vývoj buněk, pro přenos signálu mezi buňkami, pro svalové kontrakce, pro srážení krve, a společně se sodíkem a draslíkem i pro srdeční činnost. Fosfor na rozdíl od vápníku je obsažen hlavně v buňkách; je důležitou součástí purinových nukleotidů a jiných fosforylovaných komponent zúčastňujících se při transportu a konzervaci volné energie v biochemických reakcích. Podílí se na metabolismu cukrů a tuků i stavební struktuře buněk. Jeho soli mají významnou úlohu při udržování acidobazické rovnováhy. Využití vápníku i fosforu v organismu závisí na přítomnosti odpovídajícího množství vitamínu D v krmivu. Při nedostatku vitamínu D je ukládání obou minerálů v kostech rostoucích ptáků redukováno, kosti jsou nedostatečně mineralizovány a také ve vaječné skořápce je méně vápníku.\n\nPotřeba vápníku i fosforu je velmi variabilní, zvyšuje se postupně s věkem, mění se v závislosti na ročním období, technice chovu a u nosnic a krůt také na výši snášky. U drůbeže v klecovém chovu je potřeba Ca i P vyšší než při chovu slepic na hluboké podestýlce. Nárok na minerálie se zvyšuje při používání tukovaných krmných směsí - nadbytek tuku v krmivu zhoršuje resorpci Ca z tenkého střeva; vznikají těžko vstřebatelné vápenné soli.\n\nDrůbež využívá především anorganický fosfor. Až 100% využitelný je fosfor z krmiv živočišného původu. V krmivech rostlinného původu (obilniny) je z celkového obsahu fosforu asi 70 % organického fosforu (fytátový) a jen 30 % fosforu anorganického. Tzn. že z krmiv rostlinného původu je fosfor využitelný jen z 30 %. Proto potřeba fosforu se stanovuje s ohledem na využitelný fosfor. Krmné směsi zpravidla obsahují dostatek fosforu (ve formě kostní a masokostní moučky, fosforečnanů aj.).\n\nMezi metabolismem obou prvků existuje úzká vazba. Obecně doporučovaný poměr mezi Ca:P je 2:1 (u mladé drůbeže 1,5-2:1, u nosnic 2,5-4,5:1). Případný nepoměr pomáhá odstraňovat vitamín D, který zajišťuje i jejich lepší asimilaci.\n\nNedostatek vápník a fosforu v krmivu se projevuje zpomaleným a nevyrovnaným růstem mladých zvířat, špatnou tvorbou a vývinem kostry, a vznikem křivice (rachitida). U nosnic nedostatek Ca snižuje snášku a zhoršuje kvalitu vaječnou skořápku. Úbytek vápníku v kostech (osteomalacie) se projevuje jejich zvýšenou lomivostí, zejména páteře, kosti holenní a stehenní. Tento stav je často součástí anebo spouštěcím faktorem tzv. „klecové únavy“. Její etiopatogeneze však dodnes není jednoznačně vysvětlena. Nadbytek vápníku v dietě může způsobovat urolitiázu (tvorba močových kamenů).\nNadbytek fosforu v krmivu nepříznivě ovlivňuje využitelnost a ukládání vápníku v organismu a zhoršuje také kvalitu skořápky. Nízké hladiny dietního fosforu v průběhu odchovu kuřat mohou zhoršovat účinek nadbytku Ca.\n\nZáchovná potřeba Ca pro nosnici se udává v průměru 0,1- 0,2 g/kg žh./den. Nosnice ve snášce vyloučí z těla s každým sneseným vejce v průměru 2,1-2,4 g vápníku (snáška 280 vajec/rok = 600 g vápníku). Vezmeme-li v úvahu nejnižší hodnoty, pak denní potřeba vápníku pro nosnici a den je 0,1 + 2,1 = 2,2 g.\n\nProtože využitelnost vápníku v organismu nosnice je jen 50 % (u starších nosnic <50 %), potřebuje nosnice při denním příjmu 100 g krmiva a 100% snášce přijmout v této krmné dávce dvojnásobek, tj. 4,4 g vápníku. Jestliže má příjem krmiva nižší, musí krmivo obsahovat více Ca a naopak. Stejně tak při nižší než 100% snášce se úměrně množství vápníku snižuje (např. při 85 % snášce a příjmu 100 g krmiva je potřeba Ca 3,7 g/den).\n\nSodík (Na) je hlavní extracelulární kation; vyskytuje se v krvi a v tělních tekutinách ve formě soli (NaCl) nebo jako uhličitan a fosfát. Sodík je nezbytný k udržení nervosvalové dráždivosti, permeability buněk a k regulaci koncentrace vodíkovách iontů v krvi. Váže na sebe velké množství vody. Chlor (Cl), jako hlavní extracelulární anion, zajišťuje rovnováhu iontů a tekutin v organismu. Sůl je rovněž potřebná k tvorbě žaludeční kyseliny solné a sodík společně s draslíkem a vápníkem je důležitý pro srdeční činnost. Sůl je nezbytným přídavkem do krmiv pro drůbež, potřebným k zajištění růstu i vaječné produkce.\n\nNedostatek sodíku se u kuřat projevuje nejen zpomalením růstu, ale také oštipováním peří, měknutím kostí, keratinizací rohovky, zhoršenou činností gonád, hypertrofií nadlevin, zhoršenou utilizací krmiva a snížení objemu tekutin v krvi i těle. Srdeční výkon a průměrný arteriální tlak klesají, hodnoty hematokritu se zvyšují, elasticita podkožní tkáně se zhoršuje, a nedojde-li k nápravě, dochází k šoku a následnému úhynu.\n\nKrmné směsi s nedostatkem soli způsobují u slepic ztrátu tělesné hmotnosti, pokles snášky, snížení velikosti vajec a někdy i kanibalismus. Proto se při kanibalismu někdy doporučuje podávat až 3 % soli v krmivo, ale jen krátkodobě (1-3 dny). U krůt se pozoruje snížená snáška a líhnivost vajec.\n\nNedostatek chlóru (Cl), experimentálně vyvolaný dietou obsahující 190 mg Cl/kg krmiva, se u kuřat projevoval zhoršením růstu, vyšší mortalitou, dehydratací organismu, zahuštěním krve a snížením hladiny Cl v krvi. Při nedostatku Cl u kuřat jsou typické nervové příznaky - po přinucení k pohyby padají dopředu s končetinami vytrčenými vzad a v této poloze mohou být paralyzována i po několik minut.\n\nVětší množství soli v krmivu je pro kura toxické; podíl soli v krmivu by neměl přesahovat 2 %. Letální dávka je asi 4 g/kg tělesné hmotnosti. Zejména kachny a také mladá kuřata jsou citlivější k toxickému účinku soli než starší zvířata. Nadbytečný přívod soli se projevuje zvýšením spotřeby pitné vody, průjmy, svalovou slabostí, křečemi a úhynem.\n\nDraslík (K) je běžně a v dostatečném množství přítomen v krmivech rostlinného a živočišného původu, proto k jeho nedostatku u dospělých zvířat většinou nedochází. Na rozdíl od sodíku se v organismu vyskytuje hojněji v buňkách než v tělních tekutinách. V nejvyšších koncentracích se nachází ve svalech, erytrocytech, mozku a játrech; měkké tkáně kura obsahují 3× více draslíku než sodíku, v kostech je jejich obsah přibližně stejný. Jako hlavní kation v intracelulární tekutině má draslík nezbytnou úlohu v udržování acidobazické rovnováhy a osmotického tlaku. Draslík se přímo zúčastňuje v mnoha biochemických reakcích (biosyntéza bílkovin, metabolismus cukrů, aminokyselin nebo jako kofaktor v mnoha enzymatických reakcích) a je nezbytný pro normální srdeční činnost, kdy zastává opačnou funkci než vápník, tj. redukuje kontraktilitu srdečního svalu a podporuje jeho relaxaci.\n\nDraslík je antagonistou sodíku. Jeho nedostatek v organismu se projevuje celkovou ochablostí svalstva, charakterizovanou slabostí křídel a končetin, zpomalením činnosti střev, srdce a respiračních svalů. V kritických případe se mohou vyskytovat tetanické křeče a úhyn. Deficience draslíku v krmivu kuřat se projevují zpomalením růstu, kanibalismem a zvýšenou mortalitou, u nosnic poklesem snášky a zhoršenou kvalitou vaječné skořápky. Také působením stresu může dojít k poklesu koncentrace draslíku v krvi (hypokalémii). Požadavky na příjem draslíku jsou ovlivňovány koncentrací sodíku, chloridů a energie v krmivu. Toxicita draslíku je minimální, ani dávky 3krát převyšující potřebu nezpůsobují u ptáků žádné problémy.\n\nHořčík (Mg) je nezbytný pro vývin kostry, metabolismus vápníku, fosforu a cukrů a pro aktivaci mnoha enzymů, zejména fosfatáz. Dvě třetiny veškerého hořčíku v těle jsou uloženy v kostech; ve vaječné skořápce je ve formě uhličitanu obsažen v množství kolem 1,4 %. Dále se nachází v játrech, ledvinách a svalstvu. Potřeba Mg u kuřat se odhaduje na 400 mg/kg, u nosnic na 500 mg/kg krmiva. Krmné směsi pro drůbež zpravidla obsahují dostatek hořčíku (asi 2-3 g/kg).\n\nNedostatek hořčíku u kuřat i krůťat zpomaluje až zastavuje růst. Taková mláďata jsou netečná, po vyrušejí dostávají krátkodobé křečovité záchvaty, lapají po dechu a upadají do komatózního stavu; některá mohou i uhynout. Zjišťuje se snížená koncentrace vápníku v krvi (hypokalcémie), abnormality kostí a poruchy osteosyntézy. U nosnic se deficit hořčíku projevuje snížením snášky během 10-14 dnů a poklesem líhnivosti násadových vajec.\n\nPřípadný nadbytek hořčíku se u kuřat projevuje zpomalením růstu a demineralizací kostí, u nosnic průjmem a produkcí menších vajec se slabší skořápkou.\n\nSíra (S) se dostává do organismu ve formě sirných aminokyselin (metioninu, cystinu a cysteinu), částečně i s vitamíny (tiamin, biotin). Má význam pro tvorbu peří a rohoviny (zobák, drápy), proto jsou velké nároky na ni zejména při růstu peří a pelichání. Síra v substanci a anorganické sulfáty nemají pro výživu význam, musí se podávat v organické formě (např. jako živočišná bílkovina). Při používání sirného květu k terapii kokcidiózy před zavedením sulfonamidů byl pozorován rachitický účinek síry i nepříznivé působení na vitamín D3. Nejvyšší obsah síry je v bílkovinách vaječného žloutku a v peří.\nMěď (Cu) podmiňuje vstřebávání železa, podílí se na syntéze hemoglobinu, ovlivňuje stavbu kostí a pigmentaci peří. Nedostatek mědi v krmné dávce způsobuje u kuřat anémii, rupturu aorty, zvýšenou lomivost kostí a zhoršenou pigmentaci peří. U nosnic se snižuje snáška, zvyšuje velikost vajec a zhoršuje kvalitu skořápky - vyskytují se vajíčka bez skořápky, deformovaná vajíčka, zvrásněná a tenčí skořápka.\nNadbytek mědi v krmivu brojlerů může způsobovat zesílení a zvrásnění stěny žaludku, eroze sliznice, krváceniny pod kutikulou a zvýšenou produkci hlenu na sliznici proventrikulu.\n\nŽelezo (Fe) je nepostradatelnou složkou hemu, porfyrinového jádra hemoglobinu a cytochromů, a složkou některých enzymů včetně katalázy, peroxidázy, fenylalanin hydroxylázy, tyrosinázy a prolin hydroxylázy.\n\nDeficience železa způsobuje anémii a redukuje koncentraci nehemového železa v plasmě a brání normální pigmentaci peří u drůbeže. U nosnic také způsobuje anémii u inkubovaných embryí a snižuje líhnivost. Líhnutá kuřata jsou slabá a netečná; přídavek Fe umožňuje rychlou nápravu. Nedostatek železa snižuje u kuřat syntézu niacinu z tryptofanu.\n\nČastou deficiencí minerálních látek u drůbeže je nedostatek manganu (Mn) v krmné dávce, zvláště je-li spojen s jinými deficiencemi (cholinu, biotinu, kyseliny listové nebo vitamínu E). U mladých kuřat, krůťat a bažantů způsobuje vznik perózy. Je potřebný pro růst, tvorbu kostí, vaječnou produkci, líhnivost a kvalitu vaječné skořápky.\n\nVitamín E a selen (Se) mají vzájemný podpůrný efekt v prevenci řady nemocí. Nedostatek selenu u kuřat zpomaluje růst i opeření, zhoršuje trávení tuků, vyvolává atrofii až fibrózu (zmnožení vaziva) pankreatu a podporuje vznik exudativní diatézi; u krůťat způsobuje poškození svalnatého žaludku. Selen je součástí enzymu glutation peroxidázy, který chrání buňky a tkáně před oxidací, a spolupodílí se na konverzi tyroxinu v jeho aktivní formu. Káčata uhynulá pro nedostatek selenu v krmivu vykazují při pitvě hydroperikard, ascites a nekrózy v mnoha tkáních, včetně žaludku, srdce a kosterní svalovin.\n\nZinek (Zn) je nepostradatelný pro všechny živočichy. Je součástí některých enzymů, u jiných je nezbytný pro jejich aktivaci; byl popsán úzký vztah mezi vitamínem E a zinkem. Nedostatek zinku se u kura domácího projevuje retardací růstu, špatným opeřením. oboustrannýmn zduřením hlezenních kloubů, zkrácením a zesílením dlouhých kostí, šupinatěním kůže běháků, dermatitidou, zvýšenou hodnotou hematokritu, neohrabanou chůzí. U káčat se nedostatek zinku projevuje hyperkeratózou kůže v oblasti plovacích blan mezi prsty, na sliznici jazyka a jícnu. Krůťata jsou mnohem citlivější na deficienci zinku než kuřata. Násadová vejce pocházející z rozmnožovacích chovů s nedostatkem zinku, ale nadbytkem Ca a P a kyseliny listové, v krmných směsích, vykazují vysokou mortalitu embryí způsobenou malformacemi a vznikem zrůd.\n\nNadměrný příjem zinku vyvolává u slepic pelichání a rychlý pokles snášky, u kuřat zhrubnutí výstelky svalnatého žaludku a degeneraci pankreatu.\n\n\n"}
