{"id": "698082", "url": "https://cs.wikipedia.org/wiki?curid=698082", "title": "Herzlija (Haifa)", "text": "Herzlija (Haifa)\n\nHerzlija (: הרצליה) je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce cca 100 metrů, cca 1 kilometr jihozápadně od centra dolního města. Tvoří podčást statistického okrsku Hadar-Merkaz. Název odkazuje na zakladatele moderního sionismu Theodora Herzla. Na východě s ní sousedí čtvrť Hadar ha-Karmel, na severu Vádí Nisnas, na západě komplex Světového centra Bahá'í a na jihu okrsek Hadar-Ejlon.\n\nPopulace je smíšená, arabsko-židovská. Rozkládá se na ploše 0,19 kilometru čtverečního. V roce 2008 ze žilo 2 900 lidí. Z toho 1 020 Židů, 770 muslimů a 610 arabských křesťanů.\n\n"}
{"id": "698083", "url": "https://cs.wikipedia.org/wiki?curid=698083", "title": "Cité de la musique", "text": "Cité de la musique\n\nCité de la musique (česky \"Město hudby\") je francouzská veřejnoprávní instituce pod dohledem ministerstva kultury, která zahrnuje několik institucí zabývajících se hudbou. Sídlí v Paříži v 19. obvodu na jihovýchodním okraji parku Villette v moderní budově otevřené 7. prosince 1995, kterou navrhl architekt Christian de Portzamparc. Cité de la musique zahrnuje amfiteátr, koncertní sál pro 800–1500 diváků, muzeum hudby s velkou sbírkou hudebních nástrojů klasické hudby, výstavní prostory a ateliéry. Spravuje rovněž Salle Pleyel v 8. obvodu určený pro symfonické koncerty a po dokončení Philharmonie de Paris v roce 2013 také tuto koncertní síň.\n\nCité de la musique má za cíl podporovat všechny druhy hudby: klasickou hudbu (v Salle Pleyel), jazz, rap, soul, funk, pop rock, world music nebo elektronickou hudbu. Podílí se proto během roku na pořádání hudebních festivalů (\"Jazz à la Villette\" a \"Festival Days Off\"). Sídlí zde rovněž Ensemble intercontemporain.\n\nZdejší knihovna nabízí mnoho zvukových a obrazových záznamů koncertů, které se konaly v Cité de la musique. Od roku 2008 se zde začaly pořizovat audiovizuální záznamy koncertů. Od roku 2010 provozuje internetovou stránku, která obsahuje 100 hodin nahraných koncertů, a kde se uskuteční přímý přenos šedesáti koncertů ročně.\n\nOd roku 1998 Cité de la musique pořádá každý rok jednu nebo dvě tematické výstavy o hudebnících (Jimi Hendrix, Pink Floyd, John Lennon, Serge Gainsbourg, Miles Davis), skladatelích (Richard Wagner, Frédéric Chopin) a okolnostech, které formovaly dějiny hudby (umělecké směry). Tyto výstavy mají vždy souvislost s cyklem konaných koncertů.\n\nCité de la musique nabízí rovněž velký výběr školení a kurzů pro všechny zájemce od útlého věku.\n\n"}
{"id": "698084", "url": "https://cs.wikipedia.org/wiki?curid=698084", "title": "Philharmonie de Paris", "text": "Philharmonie de Paris\n\nPhilharmonie de Paris (česky \"Pařížská filharmonie\") je koncertní sál pro 2400 návštěvníků v Paříži, který byl postaven v letech 2009–2015. Sál je určen v první řadě pro symfonické orchestry, ale také pro komorní jazzové orchestry nebo world music. Stavba se nachází v 19. obvodu mezi \"Boulevardem Sérurier\" a \"Avenue Jean Jaurès\" na jihovýchodním okraji parku Villette v sousedství Cité de la musique a Grande halle de la Villette. Autorem projektu je architekt Jean Nouvel. Filharmonie je sídlem dvou orchestrů (Orchestre de Paris, Ensemble intercontemporain) a tří přidružených organizací (Orchestre de chambre de Paris, Les Arts Florissants a Orchestre national d'Île-de-France). Sál byl otevřen 14. ledna 2015.\n\nV roce 2006 oznámili ministr kultury a komunikací Renaud Donnedieu de Vabres, starosta Paříže Bertrand Delanoë a ředitel Cité de la musique Laurent Bayle záměr na výstavbu nové pařížské koncertní síně a 17. listopadu téhož roku byla vyhlášena mezinárodní architektonická soutěž, do které se přihlásilo 98 soutěžících. Jako vítěz byl vybrán ateliér Jeana Nouvela. V roce 2009 byly zahájeny stavební práce na pozemku o rozloze 19 800 m.\n\nNa financování stavby se podílel stát prostřednictvím ministerstva kultury (45 %), město Paříž (45 %) a region Île-de-France (10 %). Původní náklady na stavbu se odhadovaly na 170 miliónů eur, avšak podle zprávy senátního finančního výboru vystoupaly do výše 386 miliónů.\n\nSlavnostní otevření proběhlo 14. ledna 2015 za účasti francouzského prezidenta Françoise Hollanda. Naopak architekt Jean Nouvel se na otevření záměrně nedostavil, neboť ho považoval za předčasné a kritizoval opovržení, kterému byl vystaven během své práce. Představení odehrál Orchestre de Paris a skládalo se z francouzské hudby (Edgard Varèse, Henri Dutilleux, Gabriel Fauré, Maurice Ravel a Thierry Escaich).\nSpolupracovnicí Jeana Nouvela je architektka se specializací na koncertní sály Brigitte Métra. Projekt je zasazen do sousedství různých staveb jako Cité de la musique, Grande halle de la Villette, Cité des sciences et de l'industrie a La Géode.\n\nKromě hlavního koncertního sálu (Grande Salle) s 2400 místy je zde také výstavní prostor (přes 1100 m) a vzdělávací centrum (1750 m). Kromě toho slouží jako sídlo místních orchestrů včetně zkušeben, studií a restaurace.\n\n"}
{"id": "698086", "url": "https://cs.wikipedia.org/wiki?curid=698086", "title": "Reina (Badajoz)", "text": "Reina (Badajoz)\n\nReina je španělská obec situovaná v provincii Badajoz (autonomní společenství Extremadura).\n\nObec je vzdálena 9,3 km od města Llerena, 108 km od Méridy a 126 km od města Badajoz. Patří do okresu Campiña Sur a soudního okresu Llerena. Obcí prochází silnice EX-200.\n\nV roce 1594 tvořila obec část provincie León de la Orden de Santiago a čítala 174 obyvatel. V roce 1834 se obec stává součástí soudního okresu Llerena. V roce 1842 čítala obec 115 usedlostí a 430 obyvatel.\n"}
{"id": "698087", "url": "https://cs.wikipedia.org/wiki?curid=698087", "title": "Battlefield 3", "text": "Battlefield 3\n\nBattlefield 3 (často označován pod zkratkou BF3) je akční FPS videohra. Byla vytvořena firmou EA Digital Illusions CE a vydána společností Electronic Arts. Hra podporuje rozhraní DirectX 10 a 11, tudíž ji nelze spustit na operačním systému Windows XP, ale pouze na novějším. Hra je zaměřena spíše na počítačové hráče, kteří mají oproti konzolovým některé malé výhody (větší počet hráčů na jedné mapě). Díky novému enginu Frostbite 2 vypadá grafika lépe. K tomu přispívá i použití ANT technologie animace postav, kterou již používá Electronic Arts ve hrách jako je FIFA.\n\nHra se zaměřuje převážně na multiplayer. Přesto je možnost hrát i kampaň pro jednoho hráče, která ale nedosahuje takového rozsahu jako čistě singleplayerové hry. Ve hře proti sobě stojí většinou vojáci Ruska a USA.\n\n30. července 2010 EA oznámili, že limitovaná edice hry Medal of Honor bude obsahovat pozvánku do betaverze Battlefieldu 3. Na E3 2011 poté oznámili, že otevřená betaverze začne v září téhož roku.\n\nV multiplayeru je možné vybrat si ze čtyř hratelných tříd, kde se každá hodí na jiný typ boje a do jiného prostředí.\n\nVe hře je obrovské množství zbraní, které se podle vlastností dělí do několika tříd: (útočné pušky, karabiny, pistole, brokovnice, zbraně osobní obrany, lehké kulomety a odstřelovačské pušky). Všechny tyto třídy se (kromě pistolí) nazývají souhrnně hlavní zbraně; pistole je zbraň vedlejší. Dále jsou zde zbraně speciální (většinou použitelné jen danou třídou) jako jsou raketomety, granátomety a podhlavňové brokovnice. Každý hráč má navíc v základní výbavě jeden granát a nůž.\n\nVybavení každého hráče se tedy skládá z hlavní zbraně, pistole, speciálního vybavení, granátu, nože a volbě specializace. Různorodost vzhledu hráčů zajišťuje velké množství kamuflážových vzorů. Každá hlavní zbraň má množství vylepšení (různé puškohledy, kolimátory, dvounožky, laserové zaměřovače, tlumič…), které se postupně odemykají po dosažení určitého počtu zabití s danou zbraní. Nové zbraně se odemykají po dosažení nových úrovní (zbraně pro všechny třídy), po dosažení nové úrovně určité třídy (zbraně pouze pro tuto danou třídu) nebo po dosažení určitého skóre v kooperativním režimu (zbraně pro všechny třídy).\n\nNové kamuflážové vzory se odemykají po dosažení nových úrovní. Každý kamuflážový vzor má vždy svoji ruskou a USA verzi.\n\nVe hře je také spousta vojenské techniky. Pro vojenskou techniku je možno také odemykat nové vybavení (např. tank lze vybavit detektorem pohybu, kouřovými světlicemi, atp.). Vozidla jsou rozdělena do několika kategorií: hlavní bojové tanky, BVP, bojové a průzkumné vrtulníky, stíhací letouny, stíhače tanků, mobilní dělostřelectvo a stacionární zbraně.\n\nS postupem na další úrovně se odemykají nové specializace, které přímo ovlivňují váš výkon na bojišti. Zpočátku jsou to pouze specializace pro jednotlivce (tedy pro Vás), později se tyto specializace mění a jsou pro celé družstvo. Specializace jsou následující:\n\n\nMód Rush má svůj pod-mód: Squad Rush – 2 týmy z nichž každý obsahuje maximálně jednu četu (4 hráči na každé straně).\n\nMód Team Deathmatch obsahuje také pod-mód: Squad Deathmatch – ve hře jsou 4 týmy (každý po maximálně 4 hráčích). Podmínka vítězství týmu (čety) je stejná jako při klasickém Team Deathmatch.\n\nVe hře lze získávat ocenění v podobě stuh, hvězd, medailí nebo psích známek. Doba potřebná k jejich získání se pohybuje od pár hodin po několik měsíců hraní.\n\nV kampani jsou celkem čtyři postavy za které budete hrát.\n\n\n\n\n\n\n\n\n\n\n\n"}
{"id": "698088", "url": "https://cs.wikipedia.org/wiki?curid=698088", "title": "Kirjat Chajim-Kirjat Šmu'el", "text": "Kirjat Chajim-Kirjat Šmu'el\n\nKirjat Chajim-Kirjat Šmu'el (: קריית חיים-קריית שמואל) je jedna z devítí základních administrativních oblastí města Haifa v Izraeli. Je nazývána Čtvrť číslo 1. Nachází se na severovýchodním okraji města, na pobřeží Haifského zálivu. Od vlastního města ji odděluje Haifský přístav a související průmyslově-komerční zóna. Sestává ze dvou dříve samostatných obcí městského typu, které byly dodatečně připojeny k Haifě: Kirjat Chajim a Kirjat Šmu'el. Rozděluje se na tři základní podčásti: Kirjat Šmu'el, Kirjat Chajim Ma'aravit a Kirjat Chajim Mizrachit.\n\nPopulace je židovská, bez arabského prvku. Rozkládá se na ploše 4,17 kilometru čtverečního. V roce 2008 ze žilo 32 630 lidí. Z toho 30 880 Židů.\n\n"}
{"id": "698089", "url": "https://cs.wikipedia.org/wiki?curid=698089", "title": "Huda Nunu", "text": "Huda Nunu\n\nHuda Ezra Nunu ( ; ) je v současnosti bahrajnským velvyslancem ve Spojených státech amerických. Je první osobou židovského původu, která kdy v arabském světě zastávala tento post. Některá místní média kritizovala její jmenování, zpochybňovala totiž zda bude Žid schopen hájit odmítavé stanovisko bahrajnské vlády ohledně existence státu Izrael.\nPřed jejím uvedením do úřadu velvyslance působila jako prezidentka Bahrajnského sdružení pro ochranu lidských práv a po tři roky byla členkou bahrajnského parlamentu. Nunu patří do rodiny původem z Iráku, která se přistěhovala do Bahrajnu přibližně před sto lety. Není prvním člověkem z rodiny, který vstoupil do politiky – její bratranec Ebrahim Nunu byl roku 2000 také zvolen do parlamentu a pradědeček Abraham Nunu zase sloužil jako člen Manámského zastupitelstva.\n\n"}
{"id": "698091", "url": "https://cs.wikipedia.org/wiki?curid=698091", "title": "Mifrac Chejfa (oblast)", "text": "Mifrac Chejfa (oblast)\n\nMifrac Chejfa (: מפרץ חיפה, doslova \"Haifský záliv\") je jedna z devítí základních administrativních oblastí města Haifa v Izraeli. Je nazývána Čtvrť číslo 2. Nachází se v severovýchodní části města, na pobřeží Haifského zálivu, poblíž Haifského přístavu. Zahrnuje převážně trvale neosídlené plochy průmyslově-komerčních zón. Rozděluje se na tři základní podčásti: Chalucej ha-Ta'asija, Lev ha-Mifrac a Namal Chejfa-Namal ha-Kišon. Čtvrtí prochází pobřežní železniční trať. Nachází se tu železniční stanice Chucot ha-Mifrac a železniční stanice Lev ha-Mifrac.\n\nPopulace je židovská, bez arabského prvku. Rozkládá se na ploše 20,51 kilometrů čtverečních. V roce 2008 zde žilo 1 340 lidí. Z toho 1 300 Židů.\n\n"}
{"id": "698093", "url": "https://cs.wikipedia.org/wiki?curid=698093", "title": "Ha-Ir ha-Tachtit", "text": "Ha-Ir ha-Tachtit\n\nHa-Ir ha-Tachtit (: , doslova \"Dolní Město\") je jedna z devítí základních administrativních oblastí města Haifa v Izraeli. Je nazývána Čtvrť číslo 3. Nachází se v centrální části města, na pobřeží Haifského zálivu při Haifském přístavu. Zahrnuje převážně hustě osídlené plochy s výrazným podílem komerčních zón. Rozděluje se na tři základní podčásti: ha-Ir ha-Tachtit Mizrach, ha-Ir ha-Tachtit Merkaz a ha-Ir ha-Tachtit Ma'arav.\n\nPopulace je smíšená arabsko-židovská. Rozkládá se na ploše 1,92 kilometru čtverečního. V roce 2008 zde žilo  lidí. Z toho  Židů,  muslimů a  arabských křesťanů.\n\n"}
{"id": "698095", "url": "https://cs.wikipedia.org/wiki?curid=698095", "title": "Patricie Holečková", "text": "Patricie Holečková\n\nPatricie Holečková (* 21. prosince 1950, Martin, Československo) je česká spisovatelka aforismů a epigramů.\n\nNarodila se 21. prosince 1950 v Martině. Dětství a školní léta prožila na Slovensku. V letech 1969–1974 studovala na Akademii výtvarných umění v Krakově. Od roku 1982 žije v České republice. Své aforismy publikovala od roku 1976 v novinách a časopisech. Knižně vyšly poprvé v antologii českého aforismu Nezabolí jazyk od dobrého slova (Knižní klub, 2004) a o rok později vydala v nakladatelství Oftis svoji první autorskou sbírku pod názvem \"Aforismy\". V roce 2011 se podílela svými aforismy na publikaci \"Posvícení\" (Balt-East, Praha). V roce 2012 vydává druhou autorskou knihu aforismů pod názvem \"Bez zbytečných slov\".\n\n\n"}
{"id": "698096", "url": "https://cs.wikipedia.org/wiki?curid=698096", "title": "Ma'arav Chejfa", "text": "Ma'arav Chejfa\n\nMa'arav Chejfa (: מערב חיפה, doslova \"Haifa Západ\") je jedna z devítí základních administrativních oblastí města Haifa v Izraeli. Je nazývána Čtvrť číslo 4. Nachází se v západní části města, na pobřeží Haifského zálivu a Středozemního moře. Zahrnuje převážně hustě osídlené plochy s výrazným podílem komerčních zón. Rozděluje se na tři základní podčásti: Chof Bat Galim-Kirjat Eli'ezer, Chof Šikmona a ha-Chof ha-Daromi.\n\nPopulace je židovská, s arabskou menšinou. Rozkládá se na ploše 9,76 kilometru čtverečního. V roce 2008 zde žilo 39 070 lidí. Z toho 28 310 Židů, 1 300 muslimů a 2 770 arabských křesťanů.\n\n"}
{"id": "698099", "url": "https://cs.wikipedia.org/wiki?curid=698099", "title": "Ha-Karmel (Haifa)", "text": "Ha-Karmel (Haifa)\n\nHa-Karmel (: ) je jedna z devítí základních administrativních oblastí města Haifa v Izraeli. Je nazývána Čtvrť číslo 5. Nachází se v západní části města, na severním výběžku hřbetu pohoří Karmel. Zahrnuje převážně hustě osídlené rezidenční oblasti. Rozděluje se na tři základní podčásti: Karmelija-Vardija, Karmel Merkazi u-Ma'aravi a Karmel Carfati.\n\nPopulace je židovská, s nevelkou arabskou menšinou. Rozkládá se na ploše 7,86 kilometru čtverečního. V roce 2008 zde žilo  lidí. Z toho  Židů,  muslimů a  arabských křesťanů.\n\n"}
{"id": "698100", "url": "https://cs.wikipedia.org/wiki?curid=698100", "title": "Hadar (Haifa)", "text": "Hadar (Haifa)\n\nHadar (: הדר) je jedna z devítí základních administrativních oblastí města Haifa v Izraeli. Je nazývána Čtvrť číslo 6. Nachází se v centrální části města, na severních svazích pohoří Karmel. Zahrnuje převážně hustě osídlené rezidenční oblasti s četným zastoupením budov veřejného významu. Rozděluje se na čtyři základní podčásti: Hadar-Ma'arav, Hadar-Ejlon, Hadar-Merkaz a Hadar-Mizrach.\n\nPopulace je židovská, se silnou arabskou menšinou. Rozkládá se na ploše 2,83 kilometru čtverečního. V roce 2008 zde žilo 36 610 lidí. Z toho 22 290 Židů, 3 630 muslimů a 5 140 arabských křesťanů.\n\n"}
{"id": "698101", "url": "https://cs.wikipedia.org/wiki?curid=698101", "title": "Rena (Badajoz)", "text": "Rena (Badajoz)\n\nRena je španělská obec situovaná v provincii Badajoz (autonomní společenství Extremadura).\n\nObec je vzdálena 14,5 km od města Don Benito, 55 km od Méridy a 116 km od města Badajoz. Patří do okresu Vegas Altas a soudního okresu Don Benito. Obcí prochází silnice EX-354.\n\nV roce 1834 se obec stává součástí soudního okresu Don Benito. V roce 1842 čítala obec 40 usedlostí a 150 obyvatel.\n"}
{"id": "698102", "url": "https://cs.wikipedia.org/wiki?curid=698102", "title": "Neve Ša'anan – Jizre'elija", "text": "Neve Ša'anan – Jizre'elija\n\nNeve Ša'anan – Jizre'elija (: ) je jedna z devítí základních administrativních oblastí města Haifa v Izraeli. Je nazývána Čtvrť číslo 7. Nachází se v jihovýchodní části města, na svazích pohoří Karmel. Zahrnuje převážně hustě osídlené rezidenční oblasti. Rozděluje se na tři základní podčásti: Mordot Neve Ša'anan, Neve Ša'anan a Jizre'elija.\n\nPopulace je židovská, se nevelkou arabskou menšinou. Rozkládá se na ploše 3,03 kilometru čtverečního. V roce 2008 zde žilo  lidí. Z toho  Židů,  muslimů a 120 arabských křesťanů.\n\n"}
{"id": "698105", "url": "https://cs.wikipedia.org/wiki?curid=698105", "title": "La Géode", "text": "La Géode\n\nLa Géode je panoramatické kino v Paříži, které se nachází v 19. obvodu v parku La Villette. Název je odvozen od toho, že stavba má tvar geodetické kupole (fr. \"la géode\"). Kino je připojeno k sousednímu muzeu Cité des sciences et de l'industrie. Bylo otevřeno 6. května 1985.\n\nAutory stavby jsou architekt Adrien Fainsilber a inženýr Gérard Chamayou. La Géode je samostatná budova za Cité des sciences et de l'industrie. Jedná se o sféroid o průměru 36 metrů, jehož povrch tvoří 6433 rovnostranných trojúhelník; z ocele, která odráží světlo obdobně jako zrcadlo. Jeho výstavba stála 130 milionů franků. Stavba stojí uprostřed vodní plochy.\n\nFilmy jsou promítány ve formátu IMAX na stěny a strop ve tvaru polokoule o průměru 26 m a ploše 1000 m. Sál je ozvučen systémem Cabasse a má dvanáct bodů pro přenos zvuku, čtyři reproduktory a subwoofery o rozměru 55 cm s celkovým výkonem 21 000 wattů. Promítané filmy trvají asi hodinu.\n\n"}
{"id": "698108", "url": "https://cs.wikipedia.org/wiki?curid=698108", "title": "Ramot Neve Ša'anan", "text": "Ramot Neve Ša'anan\n\nRamot Neve Ša'anan (: רמות נווה שאנן) je jedna z devítí základních administrativních oblastí města Haifa v Izraeli. Je nazývána Čtvrť číslo 8. Nachází se na jihovýchodním okraji města, na hřbetu pohoří Karmel. Zahrnuje převážně hustě osídlené rezidenční oblasti. Rozděluje se na dvě základní podčásti: Ziv-Ramat Alon a Remez-Ramat Sapir.\n\nPopulace je židovská, se nepatrnou arabskou menšinou. Rozkládá se na ploše 3,82 kilometru čtverečního. V roce 2008 zde žilo 19 440 lidí. Z toho 17 690 Židů, 270 muslimů a 120 arabských křesťanů.\n\n"}
{"id": "698113", "url": "https://cs.wikipedia.org/wiki?curid=698113", "title": "Ramot ha-Karmel", "text": "Ramot ha-Karmel\n\nRamot ha-Karmel (: רמות הכרמל) je jedna z devítí základních administrativních oblastí města Haifa v Izraeli. Je nazývána Čtvrť číslo 9. Nachází se na jižním okraji města, na hřbetu pohoří Karmel. Zahrnuje převážně hustě osídlené rezidenční oblasti. Rozděluje se na čtyři základní podčásti: Romemot, Achuza, Cir Chorev, Cir Abu Chuši.\n\nPopulace je židovská, bez arabského prvku. Rozkládá se na ploše 10,67 kilometru čtverečního. V roce 2008 zde žilo 39 790 lidí. Z toho 38 360 Židů a 70 muslimů.\n\n"}
{"id": "698116", "url": "https://cs.wikipedia.org/wiki?curid=698116", "title": "Retamal de Llerena", "text": "Retamal de Llerena\n\nRetamal de Llerena je španělská obec situovaná v provincii Badajoz (autonomní společenství Extremadura).\n\nObec je vzdálena 32 km od města Castuera, 56 km od města Llerena, 57 km od města Don Benito, 66 km od Méridy a 138 km od města Badajoz. Patří do okresu Campiña Sur a soudního okresu Llerena.\n\nV roce 1834 se obec stává součástí soudního okresu Mérida. V roce 1842 čítala obec 62 usedlostí a 225 obyvatel.\n"}
{"id": "698125", "url": "https://cs.wikipedia.org/wiki?curid=698125", "title": "Master of Orion", "text": "Master of Orion\n\nMaster of Orion je první díl série tahových strategických počítačových her typu 4X společnosti MicroProse. Byla vydána v roce 1993.\n\nHráč začíná s kolonií na jedné planetě; úkolem je kolonizovat další planety, bránit je před nepřáteli a pomocí diplomacie a dobývání opanovat galaxii.\n\nVe hře je kromě hráče volitelný počet (1 až 5) dalších ras. Lze vybírat z deseti ras, z nichž každá má jinou rasovou výhodu (bonus na výzkum, na střelbu, na pozemní útoky, na růst populace apod.)\n\nHráč s nimi může uzavírat mír či spojenectví, dávat dary, obchodováním zvýšit průmyslovou produkci či vyměňovat technologie.\n\nPokud jsou již zkolonizovány alespoň dvě třetiny galaxie, každých 25 tahů se sejde Galaktická rada a ze dvou nejmocnějších říší volí Pána Galaxie. Volba je úspěšná, pokud některý z kandidátů získá alespoň dvě třetiny hlasů; zdržení se hlasování se počítá jako hlas proti oběma kandidátům.\n\nPo zvolení Pána Galaxie má hráč možnost odmítnout se podřídit jeho vládě; v takovém případě proti němu vedou příznivci Pána Galaxie válku do úplného vyhlazení.\n\nHráč může vyhrát hru tím, že se stane Pánem Galaxie, nebo vyhlazením ostatních ras.\n\nKaždá hvězdná soustava má nejvýše jednu kolonizovatelnou planetu. Existuje šest typů nepřátelského prostředí, například planeta toxická nebo s radiací. Ty lze kolonizovat až po vynalezené potřebné technologie. Dále se planety liší svojí úrodností, minerálním bohatstvím a kapacitou.\n\nNavíc existují artefaktové planety, na kterých lze najít technologie a výzkum na nich prováděný se počítá dvojnásobně. Nejvýznamnější z nich je Orion, na němž lze najít velmi pokročilé technologie a výzkum se čtyřnásobí. Tato planeta je chráněna velmi silnou válečnou lodí. Dobytí Orionu sice není nutná ani postačující podmínka k vítězství, ale ovlivní vztah ostatních mocností k hráči.\n\nRůst kolonie spočívá ve zvyšování počtu obyvatel, továren a raketových základen. Během hry lze vynalézt technologie, které zvětšují maximální počet továren a obyvatelstva, účinnost raketových základen a efektivitu boje se znečištěním.\n\nProdukci každé kolonie může hráč rozdělit v libovolném poměru mezi pět oblastí:\n\nKaždá z těchto pěti možností má přesně definovanou posloupnost akcí. Například body produkce přidělené na raketové základny jdou přednostně na modernizaci těchto základen (pokud je vynalezeno vylepšení, které ještě není v této kolonii postaveno), poté na modernizaci planetárního štítu (opět pokud je vynalezena) a poté na stavbu nových základen.\n\nBody výzkumu generované všemi koloniemi hráč může libovolně rozdělit mezi šest oblastí. V každé z těchto oblastí má na výběr z několika technologií a jejich vynalezením se otvírá možnost zkoumat další. Těchto šest oblastí se jmenuje:\n\nVesmírné bitvy mohou mít mnoho účelů a dopadů, záleží na počtu lodí i jejich typech (např. flotila obsahující pouze paprskové lodě není schopna bombardovat kolonii, nad kterou hlídkuje). Do vesmírné bitvy lze přejít pouze tehdy, když se spolu utkají dvě nepřátelské flotily. Na levé straně se zobrazí složky vaší flotily, na druhé straně složky flotily nepřátelské.\n\n\nStažení z bitvy trvá dvě kola. Bitva pokračuje, dokud se všechny lodě jedné flotily nestáhnou nebo nejsou zničeny.\n\n\nLodě hlídkující na orbitu napadnou jakoukoli nepřátelskou loď nebo základnu, která bude na dané planetě vytvořena nebo k ní přicestuje.\n\nV každém okamžiku smí hráč vlastnit lodě šesti různých typů. Pokud chce vyvinout další typ (například s využitím modernějších technologií), musí vyřadit všechny lodě některého z dosavadních typů.\n\nExistují čtyři možné velikosti lodi, z nichž každá má oproti předchozí zhruba šestinásobnou cenu, počet hit-points i prostor. Hráč je při tvorbě nového typu omezen prostorem, takže může například vybavit loď silnými motory, odolným trupem nebo přídavnými nádržemi na úkor zbraní, které loď unese.\n\nProstor může hráč vyplnit osmi typy vybavení; u každého z nich může zvolit různě kvalitní a objemné možnosti:\n\nČas od času dojde k náhodných událostem. Některou kolonii například zachvátí mor a hubí její obyvatele, dokud tato kolonie neinvestuje daný počet bodů výzkumu do hledání léčby. Nebo do galaxie doputuje mocná krystalická bytost a ničí kolonie, dokud není zničena.\n"}
{"id": "698126", "url": "https://cs.wikipedia.org/wiki?curid=698126", "title": "Jidiš Wikipedie", "text": "Jidiš Wikipedie\n\nJidiš Wikipedie je jazyková verze Wikipedie v jidiš. Byla založena 3. března 2004 a první článek byl napsán 28. listopadu téhož roku. V lednu 2020 obsahovala téměř 15 000 článků a podle jejich počtu byla 123. z více než 300 existujících jazykových verzí Wikipedie. Přihlášeno bylo přes 35 000 uživatelů a 45 z nich bylo aktivních.\n\n"}
{"id": "698131", "url": "https://cs.wikipedia.org/wiki?curid=698131", "title": "Hlíva plicní", "text": "Hlíva plicní\n\nHlíva plicní (\"Pleurotus pulmonarius (Fr.) Quél.\") je jedlá dřevokazná houba z čeledi hlívovitých.\n\nKlobouk je slonovinově nebo špinavě bělavý až světle žlutohnědý, 5–12 cm široký . Je velmi podobná hlívě ústřičné, která je však šedomodré barvy a roste na podobných stromech avšak od října do prosince.\n\nRoste od května do listopadu, na živých nebo odumřelých kmenech listnatých stromů, nejčastěji na bucích a na lípách. \n\nHlíva plicní je jedlá houba s všestranným použitím jak do hotových jídel, tak k nakládání do octa nebo sušení.\n\n\n"}
{"id": "698133", "url": "https://cs.wikipedia.org/wiki?curid=698133", "title": "Richard Kapuš", "text": "Richard Kapuš\n\nRichard Kapuš (* 9. únor 1973, Bratislava) je slovenský hokejový útočník, hrající na pozici centra.\n\nJe odchovancem bratislavského Slovanu a je jednou z nejvýznamnějších postav klubu po vzniku samostatné slovenské soutěže. Získal šest ze sedmi extraligových titulů Slovanu.\nPřed sezonou 2005/06 uzavřel smlouvu s klubem Metallurg Novokuzněck v ruské hokejové superlize, kde hrál dva roky. V sezóně 2006/07 byl čtvrtým nejproduktivnějším hráčem mužstva, vedení mu však po jejím skončení nenabídlo nový kontrakt. Kapsle vyjádřil přání zůstat v Rusku, 29. června 2007 však podepsal tříletý kontrakt se svým mateřským klubem HC Slovan Bratislava. Hrával na své tradiční pozici centra v útoku (např. s Kropáčem a Pištěkem). V dramatické finálové sérii Slovan porazil HC Košice 4:3 na zápasy a Kapuš získal šestý titul (všechny se Slovanem), čímž utvořil rekord slovenské extraligy. Před ročníkem 2008/09 ho opět angažoval Metallurg Novokuzněck, hrající už KHL, Kapuš zaznamenal 10 gólů a 20 nahrávek.\n\nSlovensko skončilo na zimní olympiádě 2006 na pátém místě. Po kvalitních výkonech v základní skupině, kterou vyhrálo bez ztráty bodu, bylo vyřazeno ve čtvrtfinále Českem. Richard Kapuš byl centrem ve druhém útoku na křídlech s Petrem Bondra a Miroslav Šatan. Získal 2 body za přihrávky na gól Petru Bondra.\n\nTrenér František Hossa ho nominoval na Mistrovství světa v lotyšské Rize. Po zranění Mariána Hossy v zápase s Kazachstánem se stal kapitánem. Vstřelil 3 góly a měl dvě asistence.\n\nTrenér Július Šupler ho nominoval na Mistrovství světa 2007 v Rusku. Nastupoval na pozici centra v útoku s Miroslav Šatan a Markem Uram. Skóroval v zápase s Německem (5:1), v osmifinálové skupině s Českem (3:2) iv neúspěšném čtvrtfinále proti Švédsku. Kromě toho zaznamenal pět přihrávek – byl druhým nejproduktivnějším hráčem svého týmu po Marián Gáborík.\n"}
{"id": "698151", "url": "https://cs.wikipedia.org/wiki?curid=698151", "title": "Kirjat Chajim Ma'aravit", "text": "Kirjat Chajim Ma'aravit\n\nKirjat Chajim Ma'aravit (: קריית חיים מערבית, doslova \"Západní Kirjat Chajim\") je část města Haifa v Izraeli. Tvoří podčást 1. městské čtvrti Kirjat Chajim-Kirjat Šmu'el. Jde o územní jednotku vytvořenou pro administrativní, demografické a statistické účely. Zahrnuje západní území městské čtvrti Kirjat Chajim, na pobřeží Haifského zálivu.\n\nKirjat Chajim Ma'aravit vznikla převážně až po roce 1948 na písečných dunách, západně od železniční trati, a je charakterizována hromadnou zástavbou v převážně bytových domech. Populace je židovská, bez arabského prvku. Rozkládá se na ploše 1,57 kilometru čtverečního. V roce 2008 zde žilo 9 170 lidí, z toho 8 100 Židů.\n\n"}
{"id": "698153", "url": "https://cs.wikipedia.org/wiki?curid=698153", "title": "Neymar", "text": "Neymar\n\nNeymar da Silva Santos Júnior, či krátce Neymar ( , * 5. února 1992 Mogi das Cruzes, São Paulo, Brazílie) je brazilský fotbalista. Hraje jako útočník ve francouzském ligovém klubu Paris Saint-Germain FC a v brazilském národním týmu. Je považován za jednoho z nejtalentovanějších fotbalistů nejen v Brazílii, ale i ve světě. Vyniká vytříbenou technikou a rychlostí. Účastník mistrovství světa 2014 a 2018.\n\nDne 29. prosince 2010 obsadil třetí místo za Andrésem D'Alessandrem a Juanem Sebastiánem Verónem v anketě Fotbalista roku Jižní Ameriky, v roce 2011 a 2012 již tuto anketu ovládl. Za rok 2011 vyhrál cenu FIFA Puskás Award o nejhezčí gól roku. Je známý svým zrychlením, rychlostí, kličkováním, zakončením a technickými schopnostmi. Díky svému stylu hraní je kritiky, médii a fanoušky srovnáván s Lionelem Messim a brazilskou legendou Pelém, který sám označil Neymara za \"nejlepšího fotbalistu na světě\".\n\nNarodil se v Mogi Das Cruzes v São Paulu. V roce 1992 se s rodinou přestěhoval do Sao Vicente, pak v roce 2003 do Santosu, kde začal hrát v témže roce fotbal za Santos FC. V sedmnácti podepsal plnou profesionální smlouvu se Santos FC.\n\nZa Santos FC debutoval dne 7. března 2009 ve věku 17 let. Následující týden vstřelil svůj první gól za Santos proti Mogi Mirim. O měsíc později, 11. dubna, vstřelil gól proti Palmeiras na Campeonato Paulista a rozhodl tak o postupu do semifinále. Ve finále však Santos utrpěl porážku 4-2. Ve své první sezóně dal 14 gólů v 48 zápasech. Stal se nejlepším hráčem v roce 2010 a také nejlepším střelcem v roce 2010.\n\nNeymar vstřelil celkem 6 gólů na Copa Libertadores 2011 a byl tak třetí nejlepší střelec. Ve finále proti uruguayskému týmu CA Peñarol dal jeden gól a Santos zvítězil 2:1. Výhra přinesla Santosu jejich první triumf v Poháru osvoboditelů od roku 1963, kdy hrála za klub brazilská legenda Pelé.\n\nDne 5. února 2012 vstřelil svůj stý gól jako profesionální fotbalista v zápase na Campeonato Paulista proti Palmeiras. Dne 7. března 2012 byl nejlepší hráč proti Internacionalu, kde Santos vyhrál 3-1. Trenér Mano Menezes řekl, že věří, že Neymar získá větší respekt a že je důležité, aby šel hrát do Evropy. 26. května 2013 Neymar oznámil, že podepíše pětiletou smlouvu se španělským velkoklubem FC Barcelona, přičemž zvažoval ještě nabídku z Realu Madrid. V Santosu měl smlouvu platnou do roku 2014, klub ale souhlasil s jeho předčasným odchodem.\n\nV dresu FC Barcelona debutoval 30. července 2013 v přátelském utkání v PGE Areně v Gdaňsku proti domácímu týmu Lechia Gdańsk. Nastoupil 12 minut před koncem řádné hrací doby, střetnutí skončilo remízou 2:2. V La Lize debutoval 18. srpna 2013 v prvním kole proti Levante UD, do zápasu nastoupil v 63. minutě. Barcelona deklasovala soupeře 7:0. První gól vstřelil 21. srpna 2013 v Supercopa de España, kde vyrovnával na konečných 1:1 s Atléticem Madrid. S klubem tuto trofej vyhrál. 24. září 2013 vstřelil svůj první ligový gól (ve svém šestém zápase) proti Realu Valladolid, když v 5. minutě otevíral skóre utkání, které skončilo vítězstvím Barcelony 4:1.\n\nS Barcelonou postoupil ze základní skupiny H do vyřazovacích bojů Ligy mistrů 2013/14, katalánský tým v ní obsadil první místo. V posledním utkání skupiny 11. prosince 2013 vstřelil hattrick proti skotskému týmu Celtic FC a přispěl tak k drtivému vítězství 6:1. Byl to jeho premiérový hattrick v dresu Barcelony a zároveň se poprvé střelecky prosadil v evropské Lize mistrů. O necelý týden později v 16. kole La Ligy sezóny 2013/14 zařídil dvěma góly výhru 2:1 nad Villarealem, dokázal tak opět střelecky nahradit zraněného klíčového hráče Barcelony Argentince Lionela Messiho.\n\nV lednu 2014 se objevily informace, že Barcelona mohla za Neymarův přestup zaplatit až 95 milionů eur (místo oficiálně zveřejněných 57 milionů), což by byl nejdražší transfer v historii fotbalu. Případ řešil španělský soud, který obdržel žalobu od zaměstnance Barcelony na klubového prezidenta Sandro Rosella za netransparentnost přestupu a zpronevěru. Rosell krátce nato odstoupil z funkce. Barcelona nakonec se svolením Neymarova otce Neymara Silvy Santose (který je i jeho agentem) zveřejnila účty ohledně přestupu Neymara. Brazilský klub Santos FC podle nich dostal z 57 milionů eur částku 17,1 milionu eur, zbytek dostala společnost, kterou vlastní hráčovi rodiče. Smlouva obsahuje i klazuli o vyplacení dalších 2 milionů eur, pokud se Neymar dostane během pěti let mezi finalisty Zlatého míče. Neymarův plat činí 56,7 milionu eur (za 5 let platnosti smlouvy).\n\n3. srpna 2017 byl potvrzen již nějakou dobu avizovaný přestup brazilského útočníka do francouzského klubu Paris Saint-Germain vlastněného bohatými katarskými majiteli. PSG využil vysoké klauzule ve smlouvě hráče, která činila 222 milionů eur (více než 6 miliard Kč k datu). Tento transfer překonal více než dvojnásobně hodnotu do té doby nejdražšího hráče, Francouze Paula Pogby, jenž přestoupil v srpnu 2016 z Juventusu do Manchesteru United za 110 milionů eur.\n\nHrál za brazilské mládežnické reprezentace. Představil se v dresu brazilské reprezentace do 17 let na Mistrovství světa hráčů do 17 let 2009 v Nigérii, kde Brazílie nepostoupila ze základní skupiny B. V utkání proti Japonsku (výhra 3:2) vstřelil jeden gól.\n\nDne 10. srpna 2010, ve věku 18 let debutoval za brazilský národní tým s dresem číslo 11.\n\nZúčastnil se Konfederačního poháru FIFA 2013 v Brazílii. V prvním utkání brazilské reprezentace proti Japonsku vstřelil krásný gól, Brazílie porazila asijského soupeře 3:0. Ve druhém utkání zvítězila Brazílie nad Mexikem 2:0, přičemž Neymar první gól vstřelil a na druhý přihrál, když se nádherně protáhl mezi dvěma bránícími hráči. Trefil se i v posledním utkání brazilského mužstva v základní skupině s Itálií 22. června 2013, zápas skončil vítězstvím jihoamerického celku 4:2. Brazílie měla již před zápasem jisté místo mezi nejlepší čtyřkou turnaje, nakonec jej ovládá po výhře 3:0 ve finále nad Španělskem, v němž dal Neymar jeden gól. Navíc dostal Zlatý míč (Adidas Golden Ball) pro nejlepšího hráče turnaje.\n\nZúčastnil se Mistrovství světa 2014 v Brazílii, kde měl neotřesitelnou pozici v týmu. Trenér Luiz Felipe Scolari ho stavěl do role tahouna mužstva, což se mu dařilo naplňovat. V úvodním utkání proti Chorvatsku (výhra 3:1) vstřelil 2 góly. Dvakrát se střelecky prosadil i ve třetím zápase proti Kamerunu (výhra 4:1) a Brazílie postoupila do osmifinále z prvního místa základní skupiny A. Ve čtvrtfinále proti Kolumbii (výhra 2:1) ho v závěru fauloval kolenem Juan Camilo Zúñiga a Neymar musel být odnesen ze hřiště na nosítkách. Podle zpráv z nemocnice měl zlomený obratel, což znamenalo konec jeho působení na mundialu. Nebyl tak u historického debaklu 1:7 v semifinále proti Německu. Brazilci obsadili konečné čtvrté místo a zůstali bez medaile.\n\nKdyž Thiaga Silvu vyloučilo zranění, nový trenér Dunga se rozhodl udělat z Neymara kapitána a 5. září Neymara jmenoval kapitánem na pořád. 14.9.2014 dal Neymar poprvé v jednom zápase 4 góly. Dal všechny góly brazilského týmu v přípravném utkání proti Japonsku. (4:0) Teprve v 22 letech vstřelil 40 gólů v 58 mezinárodních zápasech a stal se pátým nejlepším střelcem Brazílie. 26.3.2015 vstřelil druhý gól v přátelském zápase proti  Francii. (3:1)\n\nDne 15.6.2015 Neymar vstřelil vyrovnávací gól proti Peru a asistoval na gól Douglasu Costovi a pomohl tak k výhře 2:1. Po druhém zápase proti Kolumbii (0:1) Neymar napálil z blízkosti míč do zad protihráče Pabla Armera, vzápětí při dalších diskusích se hlavou pokusil udeřit střelce vítězné branky Jeisona Murilla. Tímto byl vyloučen na 4 zápasy a dostal pokutu ve výši 10 000 dolarů. Copa America pro něj skončila.\n\nBrazilský fotbalový svaz nominoval Neymara na Copa América Centenario a Olympijské hry v Riu během léta 2016,ale na žádost manažera vynechal první turnaj. V červnu se pak připojil k reprezentaci a jako kapitán vedl Brazilii na olympijských hrách.\n\nVe čtvrtfinále Brazílie s Kolumbií 13. srpna zaznamenal Neymar první branku Brazílie z přímého volného kopu a také přidal druhý gól k 2:0 vítězství. V Brazílii v souboji s Hondurasem 18. srpna, Neymar skóroval dvakrát. Brazílie zvítězila 6:0.\n\nVe finále proti Německu Neymar vstřelil gól volným kopem po 27 minutách. Hra skončila 1:1 poté, co Max Meyer vyrovnal v druhé polovině. Brazílie porazila Německo 5:4 na penalty, Neymar dal vítězný gól a Brazílie tak získala zlatou medaili.\n\nNeymar je křesťan. O své víře říká: \"\"Život má smysl jen tehdy, když náš nejvyšší ideál je sloužit Kristu!\"\"K jeho kariéře ho vedl jeho otec, který hrál také fotbal, s hraním ale musel skončit předčasně, kvůli autonehodě u které byl i Neymar Junior když mu byli 4 měsíce, ale nic vážného se mu nestalo.\n\n\n"}
{"id": "698158", "url": "https://cs.wikipedia.org/wiki?curid=698158", "title": "Kirjat Chajim Mizrachit", "text": "Kirjat Chajim Mizrachit\n\nKirjat Chajim Mizrachit (: קריית חיים מזרחית, doslova \"Východní Kirjat Chajim\") je část města Haifa v Izraeli. Tvoří podčást 1. městské čtvrti Kirjat Chajim-Kirjat Šmu'el. Jde o územní jednotku vytvořenou pro administrativní, demografické a statistické účely. Zahrnuje východní území městské čtvrti Kirjat Chajim, na pobřeží Haifského zálivu.\n\nKirjat Chajim Mizrachit vznikala od 30. let 20. století jako čtvrť pro dělníky z nedalekých továren. Charakterizuje ji vyšší podíl individuální a řidší zástavby. Postupně zde ale dochází k zahušťování zástavby. Populace je židovská, bez arabského prvku. Rozkládá se na ploše 1,84 kilometru čtverečního. V roce 2008 zde žilo 17 800 lidí. Z toho 17 210 Židů.\n\n"}
{"id": "698161", "url": "https://cs.wikipedia.org/wiki?curid=698161", "title": "Chalucej ha-Ta'asija", "text": "Chalucej ha-Ta'asija\n\nChalucej ha-Ta'asija (: חלוצי התעשייה, doslova \"Průkopníci průmyslu\") je část města Haifa v Izraeli. Tvoří podčást 2. městské čtvrti Mifrac Chejfa.\n\nJde o územní jednotku vytvořenou pro administrativní, demografické a statistické účely. Zahrnuje severovýchodní okraj čtvrti Mifrac Chejfa podél ulice \"Chalucej ha-Ta'asija\" s četnými průmyslovými a komerčními komplexy, nedaleko pobřeží Haifského zálivu.\n\nPopulace je židovská, bez arabského prvku. Rozkládá se na ploše 20,51 kilometru čtverečního. V roce 2008 zde žilo 1 340 lidí. Z toho 1 300 Židů.\n\n"}
{"id": "698164", "url": "https://cs.wikipedia.org/wiki?curid=698164", "title": "Podhrad (zámek)", "text": "Podhrad (zámek)\n\nZámek Podhrad stával v obci Podhrad u řeky Odravy.\n\nNa místě zámku v minulosti stávala tvrz. První zmínka o ní pochází z roku 1474. Hlavní obytnou a obrannou stavbu tvrze představovala věž a opevnění doplňoval vodní příkop napájený z mlýnského náhonu, u kterého se tvrz nacházela. V 15. století vlastnili tvrz Junckerové, kteří původní tvrz přestavěli do novější podoby. Tvrz v roce 1860 koupil Jan Gottfried Opitz a o 3 roky později ji přestavěl na zámek.\n\nPřesná vnitřní struktura tvrze není známá, nicméně se dá podle umístění arkýře předpokládat, že v patře se nacházeli pokoje majitelů. Před palácem a věží se nacházelo nádvoří a areál byl obehnán hradební zdí. V 17. století (přibližně kolem roku 1663) byla tvrz upravena. Padací most přes vodní příkop nahradil kamenný most a u něj byla přistavěna další budova, pravděpodobně kuchyně.\n\nV roce 1860 koupil tvrz Jan Gottfried Opitz, který ji roku 1863 přestavěl z gotické podoby do podoby pseudogotického zámku. Kromě zámku byly přestavěny také hospodářské budovy. Po jeho smrti zámek zdědil jeho syn Karel Gottfried Opitz. Ten umírá roku 1872 a zámek přešel do rukou Albrechta Kaliny z Jäthensteinu. V roce 1907 se novým majitelem stal Karel Janda. Jeho potomci drželi zámek až do roku 1945, kdy připadl státu. Na konci 50. let 20. století byl kvůli výstavbě vodní nádrže Jesenice zbořen.\n\nStará část tvrze byla během přestavby přeměněna v duchu pseudogotiky. Stejné změny se dočkal i mladší palác, který byl navíc novým křídlem propojená se vstupní místností a mladším obydlím. Venkovní část stavby vyzdobili řadou štítků, cimbuří a dalšími prvky. Nad vstupem navíc postavili novou věž. V této podobě vydržel zámecký areál až do konce 50. let 20. století.\n\nOpitzové také v blízkosti zámku založili rozlehlý park.\n\n"}
{"id": "698165", "url": "https://cs.wikipedia.org/wiki?curid=698165", "title": "Scott Bakula", "text": "Scott Bakula\n\nScott Stewart Bakula (* 9. října 1954 St. Louis, Missouri) je americký herec.\n\nHerectvím se zabýval již během studia na střední škole, poté začal studovat na University of Kansas, ve druhém ročníku ale školy zanechal a začal se věnovat hraní. Byl obsazen do hlavní role v národním turné muzikálu \"Godspell\", které ale bylo krátce po začátku zrušeno. Bakula se přestěhoval do New Yorku, krátce poté dostal roli v muzikálu \"Shenandoah\" v Severní Karolíně. V roce 1983 debutoval na Broadwayi v muzikálu \"Marilyn: An American Fable\", v televizi se poprvé objevil v reklamách. Jeho herecký výkon v broadwayském muzikálu \"Romance/Romance\" a následná nominace na cenu Tony pomohly Bakulovi k získání role doktora Sama Becketta v kritikou ceněném televizním seriálu \"Quantum Leap\". Za tuto roli získal v roce 1991 Zlatý glóbus pro nejlepšího herce v dramatickém seriálu, také byl v kategorii nejlepšího herce čtyřikrát nominován na cenu Emmy. V 90. letech 20. století hrál např. také ve filmech \"První liga 3: Zpátky do druhé ligy\" či \"Americká krása\". V letech 2001–2005 ztvárnil Jonathana Archera, kapitána hvězdné lodi v seriálu \"\". Dále hostoval např. v seriálu \"Kauzy z Bostonu\", hrál ve filmu \"Informátor!\" či se pravidelně objevoval jako Stephen Bartowski v seriálu \"Chuck\". Od roku 2014 hraje v seriálu \"\".\n\n"}
{"id": "698172", "url": "https://cs.wikipedia.org/wiki?curid=698172", "title": "Jan Čáka", "text": "Jan Čáka\n\nJan Čáka (12. června 1929, Praha – 2. září 2018, Příbram, skautskou přezdívkou Bažant) byl český výtvarník, spisovatel a skaut. Ve svém grafickém a literárním díle zachycoval minulost a současnost Příbrami a okolí. Zabýval se rovněž kulturním místopisem Brd a Povltaví a osobou Karla Hynka Máchy.\n\nNarodil se v Praze, rodiče se vrátili do Příbrami v roce 1941. Čákovi předkové však žili na Březových Horách, které tehdy nebyly součástí Příbrami, nýbrž samostatným městem, již na začátku 19. století. V roce 1943 začal studovat Veřejnou obchodní školu v Příbrami, po jejím uzavření o rok později byl nasazen na práci na příbramském nádraží. Po skončení války školu dokončil a do roku 1948 pracoval v Obchodním družstvu Plzeň. V červnu téhož roku složil přijímací zkoušku do druhého ročníku Státní grafické školy v Křižovnické ulici v Praze se zaměřením na obor užitá grafika a knižní ilustrace. Studoval u profesora Jaroslava Vodrážky a později u profesora Petra Dillingera. Po absolvování školy a vykonání základní vojenské služby nastoupil roku 1953 jako kartograf u národního podniku Jáchymovské doly v Příbrami, později přejmenovaném na Uranové doly Příbram. V té době se již intenzivně věnoval grafické práci. Roku 1967 se stal členem Svazu československých výtvarných umělců. Od tohoto roku působil ve svobodném povolání s výjimkou krátkého období let 1968–1969, kdy pracoval na částečný úvazek v Hornickém muzeu v Příbrami.\n\nOd mládí působil Čáka ve skautském hnutí. Angažoval se v něm i v době jeho krátkodobého obnovení v roce 1968. Jeho příručka \"Junácká symbolika\" byla v roce 1970 dána do stoupy. Za účast na ilegálních skautských akcích byl Čáka za normalizace sledován Státní bezpečností. Měl proto potíže s publikováním. Existenční problémy řešil grafickými pracemi do sborníků ze sympozií Hornická Příbram ve vědě a technice. Překážky v publikačních možnostech pro Čáku ukončil rok 1989. V roce 2008 byl oceněn medailí za rozvoj Středočeského kraje, roku 2009 byl jmenován čestným občanem města Příbramě.\n\nČákovy zásluhy o popularizaci Brd literárním a výtvarným dílem nalezly odraz v pojmenování vyhlídkového místa poblíž vrchu Praha jeho jménem: Čákova vyhlídka ().\n\nJan Čáka zemřel 2. září 2018 v příbramské nemocnici.\n\nČákovu tvorbu lze rozdělit do tří oblastí: grafické, literární a medailérské. V grafické tvorbě nejčastěji používal vyškrabovací techniku, dále pak dřevoryt, lept a mědiryt. Námětově je spjata s jeho tvorbou literární a tvoří s ní celek. Vydal přes 30 knih a drobnějších publikací, všechny své knihy si Čáka ilustroval sám. Náměty jeho knížek, stejně tak jako grafických listů, jsou především město Příbram a Brdy. Na Čákových grafických listech ožívají již neexistující partie Příbrami, nahrazené po roce 1945 novou výstavbou související s těžbou uranu. Podobu předválečné Příbrami zachytil Čáka na množství fotografií, z nichž byl knižně vydán výběr. Čáka pojímal předmět svého zájmu komplexně. Literárně i výtvarně zachycoval etnografické stránky života na Příbramsku v minulosti, písně, pověsti a zejména hornickou tradici.\n\nZajímal se o heraldiku a svůj zájem zhodnotil v \"Civitates montanarum in republica Bohemoslovenica\", souboru 120 grafických listů s vyobrazením československých horních měst a jejich znaků. Je autorem 14 znaků a praporů středočeských obcí schválených Parlamentem České republiky. \n\nHistorické motivy znázorňoval rovněž ve své práci medailérské. Podle jeho návrhů bylo dosud vyraženo 21 medailí. Podle Čákových návrhů byla vyzdobena hala příbramské Investiční a poštovní banky a zasedací sál příbramské radnice.\n\n\n\n"}
{"id": "698173", "url": "https://cs.wikipedia.org/wiki?curid=698173", "title": "Peter Cushing", "text": "Peter Cushing\n\nPeter Wilton Cushing, OBE (26. května 1913, Kenley – 11. srpna 1994, Canterbury) byl britský herec. Široké veřejnosti se vryl do povědomí především na konci 50. let, kdy hrál v řadě hororů, především v rolích vědce, lékaře nebo detektiva.\n\nNarodil se Nellii Kingové a Georgemu Cushingovi a vyrůstal v Kenley, nedaleko Londýna. Krátce pracoval jako zeměměřič, poté obdržel stipendium na Guildhall School of Music and Drama. V roce 1939 odjel do Hollywoodu, kde hrál v několika filmech, např. \"Laurel a Hardy studují\" (1940) po boku Laurela a Hardyho. Svoji první hlavní filmovou roli si zahrál ve filmu \"Hamlet\" jako Osric. Roku 1943 se oženil s herečkou Helen Beck.\n\nV roce 1950 pracoval pro televizi, kde se proslavil svou rolí jako Winston Smith v televizní adaptaci románu Georgeho Orwella \"1984\". Kromě toho účinkoval pro televizi BBC v seriálu \"Pride and Prejudice\" (1952) a \"Richard of Bordeaux\" (1955).\n\nSvětově známým se stal zejména díky své roli profesora Van Helsinga v \"Drákulovi\" režiséra Terence Fishera. V roce 1957 podepsal smlouvu s filmovým studiem Hammer Film Productions a pod jeho taktovkou hrál Dr. Frankensteina a Sherlocka Holmese (v \"Psu baskervillském\" (1959)). Dvakrát si zahrál tajemného Doctora ve filmech inspirovaných sci-fi seriálem \"Pán času\" (v originálním seriálu hrál v té době Doctora William Hartnell), v dílech \"Dr. Who and the Daleks\" (1965) a \"Daleks - Invasion Earth 2150 AD\" (1966). Po úspěchu \"Psa baskervillského\" mu v roce 1966 společnost BBC nabídla možnost zahrát si v 16dílném seriálu \"Sherlock Holmes\", kde vystupoval v hlavní roli detektiva. Jako Holmes se v televizi naposled objevil ve filmu \"Maska smrti\" (1984).\n\nZ jeho dalších známých rolí byl později velkomoff Tarkin ve filmu \"\", v prvním díle \"Star Wars\" režiséra Georgeho Lucase.\n\nRoku 1989 byl za své zásluhy ve Velké Británii a takřka celém světě oceněn Řádem britského impéria.\n\nZemřel 11. srpna 1994 ve věku 81 let na rakovinu prostaty.\n\n\n"}
{"id": "698174", "url": "https://cs.wikipedia.org/wiki?curid=698174", "title": "Jolene Blalocková", "text": "Jolene Blalocková\n\nJolene Blalocková (* 5. března 1975 San Diego, Kalifornie) je americká herečka a modelka.\n\nVe svých 17 letech odešla do Evropy a Asie, aby se zde věnovala kariéře modelky. Objevila se na několika obálkách pánských magazínů, byla dvakrát uvedena v galerii časopisu \"Maxim\" „Girls of Maxim“, v roce 2002 pózovala pro \"Playboy\", roku 2005 byla v magazínu \"FHM\" uvedena jako 10. nejvíce sexy žena světa. Hraní se věnuje od roku 1998, po několika reklamách debutovala v sitcomu \"Veroničiny svůdnosti\". Na přelomu století hostovala např. v seriálech \"Loď lásky, Kriminálka Las Vegas\" či \"JAG\", v roce 2000 hrála Médeiu v televizním filmu \"Iásón a argonauti\". Její největší rolí je postava vulkánského subkomandéra T'Pol, jedné z hlavních postav ve sci-fi seriálu \"\" (2001–2005). V první desetiletí 21. století hrála dále např. ve filmech \"Tajemná vražda, Hvězdná pěchota 3: Skrytý nepřítel, Shadow Puppets\" a \"Sinners & Saints\", hostovala v seriálech \"Hvězdná brána, Dr. House, Legend of the Seeker\" či \"Kriminálka Miami\".\n\n"}
{"id": "698182", "url": "https://cs.wikipedia.org/wiki?curid=698182", "title": "HIV/AIDS ve Svazijsku", "text": "HIV/AIDS ve Svazijsku\n\nHIV/AIDS ve Svazijsku dosáhlo epidemických rozměrů.\n\nHIV/AIDS má největší vliv na socioekonomický vývoj Svazijska. První případ se objevil v roce 1986. Od té doby se infekce nekontrolovatelně šíří.\n\nPravidelná měření na klinikách uvedlo, že výskyt u žen v předporodním stádiu je 42,6% v roce 2004. Prelevace 28% byla zjištěna u mladých žen ve věku 15-19 let. U žen ve věku 25-29 byla prelevace alarmujících 56%.\n\nZpráva OSN uvádí, že průměrný věk ve Svazijsku klesl kvůli viru HIV z 61 let v roce 2000 až na 32 let v roce 2009.\n\nPodle údajů Světové zdravotnické organizace z roku 2002, bylo 61% úmrtí ve Svazijsku způsobeno HIV/AIDS.\nKaždý rok na onemocnění způsobené virem HIV umře 2% svazijské populace, což představuje 30 lidí z 1000.\nChronická onemocnění jako mrtvice, rakovina a podobně způsobují v zemi jen asi 5% procent všech úmrtí ročně, což je ohromný rozdíl oproti 55% úmrtí na chornické choroby v USA.\n\nRozvojový program OSN uvedl, že pokud se situace v zemi nestabilizuje, bude \"existence Svazijska jako země vážně ohrožena\".\n\nTradiční svazijská kultura zakazuje ochranu během pohlavního styku, jako jsou kondomy a monogamní vztahy. Víra je založena na plození co nejvíce potomků, kdy správná žena by měla mít nejméně 5 dětí. Polygamie je v zemi běžná a i přesto, že muži se nesmí oženit s více ženami, mají i tak více partnerek..\nBěžnou praxí je také sexuální agrese, kdy 18 % sexuálně aktivních studentů středních škol uvedlo, že do prvního pohlavního styku bylo donuceno.\nJen 22% dětí vyrůstá v úplných rodinách.\n\nV roce 2003 byl vytvořen National Emergency Response Committee on HIV/AIDS (NERCHA), který koordinuje a usnadňuje boj proti nemoci. K dnešnímu dni existuje šest klíčových oblastí - péče a podpora, zmírnění dopadu, komunikace, monitorování a hodnocení, koordinace.\n\nRozsáhlá epidemie onemocnění poznamenala společnost. Jen málo lidí žijící s HIV/AIDS a to zejména těch významných, jako jsou náboženští vůdci a mediální či sportovní osobnosti, chtějí veřejně vystoupit a odhalit svůj zdravotní stav. Stigma brání toku informací a společenství zůstává na mrtvém bodě.\n\n4. června 2009, USA a Svazijsko podepsalo mezinárodní smlouvu o pomoci v boji s HIV a AIDS.\n"}
{"id": "698199", "url": "https://cs.wikipedia.org/wiki?curid=698199", "title": "181 West Madison", "text": "181 West Madison\n\n181 West Madison je postmoderní mrakodrap v Chicagu stojící v ulici Madison Street. Má 50 podlaží a výšku 207,3 metrů. Výstavba probíhala v letech 1988–1990 podle projektu společnosti Shaw & Associates.\n\n"}
{"id": "698200", "url": "https://cs.wikipedia.org/wiki?curid=698200", "title": "Zámecký komplex Podhradí", "text": "Zámecký komplex Podhradí\n\nZámecký komplex Podhradí stával v obci Podhradí v okrese Cheb.\n\nZámecký komplex vznikl za Zedtwitzů z Hofu a skládal se ze čtyř částí:\n\n"}
{"id": "698201", "url": "https://cs.wikipedia.org/wiki?curid=698201", "title": "Josef Sakař", "text": "Josef Sakař\n\nJméno a příjmení Josef Sakař má více známých nositelů:\n\n"}
{"id": "698202", "url": "https://cs.wikipedia.org/wiki?curid=698202", "title": "Petar Introvič", "text": "Petar Introvič\n\nPetar Introvič, vlastním jménem Petr Introvič (14. června 1951 Praha-Bubeneč – 9. ledna 2020) byl český bluesový zpěvák, harmonikář, kytarista a skladatel, nejvíce známý jako zakládající člen skupiny Bluesberry, se kterou hrál od roku 1971 do roku 2019.\n\nByl propagátorem cyklistiky a působil v pražské Technické správě komunikací. V roce 2012 jej při návratu z koncertu v Malostranské besedě přepadli před jeho domem neznámí pachatelé a zranili ho na oku, hlavě a čelisti. V polovině června téhož roku se krátce po svých 61. narozeninách účastnil cyklistického závodu „Křivoklátské peklo“, kdy se během sjezdu ve vysoké rychlosti při sjezdu do obce Městečko chystal předjíždět osobní automobil. Ten však začal odbočovat doleva a Introvič proto vůz předjížděl zprava. Během manévru však o automobil zavadil a upadl. Následkem kolize byla poraněná žebra a obtíže s dýcháním. Proto byl Introvič uveden do umělého spánku. Ze svých zranění se však dostal. Další nehoda Introviče postihla v červnu 2019, po níž musel být uveden do umělého spánku. Z umělého spánku se už neprobral, zemřel 9. ledna 2020.\n\n"}
{"id": "698207", "url": "https://cs.wikipedia.org/wiki?curid=698207", "title": "Adlkofen", "text": "Adlkofen\n\nAdlkofen je německá obec v zemském okrese Landshut ve spolkové zemi Bavorsko. Leží 8 km od města Landshut. V roce 2010 tu žilo 3 850 obyvatel.\n\n"}
{"id": "698208", "url": "https://cs.wikipedia.org/wiki?curid=698208", "title": "Ribera del Fresno", "text": "Ribera del Fresno\n\nRibera del Fresno je španělská obec situovaná v provincii Badajoz (autonomní společenství Extremadura).\n\nObec je vzdálena 10 km od města Villafranca de los Barros, 54 km od Méridy a 83 km od města Badajoz. Patří do okresu Tierra de Barros a soudního okresu Villafranca de los Barros.\n\nV roce 1594 tvořila obec část provincie León de la Orden de Santiago a čítala 754 obyvatel. V roce 1834 se obec stává součástí soudního okresu Almendralejo. V roce 1842 čítala obec 640 usedlostí a 2420 obyvatel.\n"}
{"id": "698209", "url": "https://cs.wikipedia.org/wiki?curid=698209", "title": "Connor Trinneer", "text": "Connor Trinneer\n\nConnor Trinneer (* 19. března 1969 Walla Walla, Washington) je americký herec.\n\nNavštěvoval Pacific Lutheran University v Tacomě, vystudoval herectví a režii na University of Missouri–Kansas City. Věnuje se především divadelnímu herectví, mimo jiné v inscenaci \"Arcadia\" v Huntington Theater Company v Bostonu, dlouho spolupracuje s Circle X Theatre v Hollywoodu. Od roku 1996 příležitostně hraje též v televizi, postupně hostoval např. v seriálech \"One Life to Live, Cesta do neznáma, Dotek anděla, Vražedná čísla, Zločiny ze sousedství, Námořní vyšetřovací služba, Beze stopy, Griffinovi, Myšlenky zločince, , 24 hodin, Closer, Lincoln Heights, Mentalista, Pretty Little Liars\" a \"\". V letech 2001–2005 hrál jednu z hlavních postav seriálu \"\" komandéra Charlese „Tripa“ Tuckera. V letech 2006–2008 se objevil v celkem 10 epizodách seriálu \"\" jako Wraith Michael Kenmore.\n\n"}
{"id": "698210", "url": "https://cs.wikipedia.org/wiki?curid=698210", "title": "Markko Märtin", "text": "Markko Märtin\n\nMarkko Märtin (11. listopad 1975 Tartu, Estonsko) je rallyeový jezdec.\n\nJeho otec byl soutěžním jezdcem a tak se od mala pohyboval v prostředí rally. První soutěž absolvoval v 18 s vozem Lada Samara. Hned v témže roce byl vicemistrem Estonska v kategorii Formule 2. V roce 1995 už byl mistrem v této kategorii. V dalším roce přešel na vůz Ford Escort Cosworth skupiny N a skončil druhý v absolutní klasifikaci. Koncem roku startoval s vozem Toyota Celica GT-Four ST-205 v Litvě a rozhodl se, že další rok pojede s tímto vozem, což proměnil v zisk titulu Mistr Estonska. Další rok poprvé startoval na Finské rallye, kterou nedokončil a Rallye Velké Británie 1998, kde dojel devátý.\n\nDíky tomu získal smlouvu na starty s vozem Fordem Escort WRC na soutěžích Katalánská rallye 1999 a Portugalská rallye 1999. Díky dobrým výkonům mu šéf týmu Toyota Motorsport zajistil starty ve zbytku sezony s vozem Toyota Corolla WRC Švédského týmu a plánoval jej angažovat pro sezonu Mistrovství světa v rallye 2000. Tým ale své působení v mistrovství ukončil a Markko tak startoval se soukromou Corollou. Díky dobrým výkonům dostal nabídku téměř od všech továrních týmů, ale nakonec se pro sezonu Mistrovství světa v rallye 2001 stal třetím členem Subaru World Rally Teamu. Nejlepším závodem byla Finská rallye 2001, kdy dojel pátý. Díky tomu jej jako třetího jezdce pro rok 2002 angažoval tým Ford M-Sport. Po sezoně z týmu odešli Colin McRae i Carlos Sainz a on se stal pro dvě sezony týmovou jedničkou. Pro sezonu Mistrovství světa v rallye 2005 byl členem týmu Peugeot Sport. Na Velšské rallye ale došlo k tragické nehodě, při které zemřel jeho spolujezdec Michael Park. Märtin poté ukončil aktivní závodní kariéru.\n\nStartoval sporadicky na nějakých soutěžích a pomáhal se začátky mladým estonským jezdcům. Také byl partnerem Kena Blocka v jeho týmu.\n"}
{"id": "698212", "url": "https://cs.wikipedia.org/wiki?curid=698212", "title": "Operace Plumbat", "text": "Operace Plumbat\n\nOperace Plumbat byla v roce 1968 izraelská tajná operace, jejímž úkolem bylo získat yellowcake (zpracovaná uranová ruda) pro potřeby programu atomových zbraní.\nFrancie přestala po šestidenní válce zásobovat Izrael uranem. Rok nato Mosad nelegálně přepravil lodí z Amsterdamu 200 tun \"yellowcakeu\". Tato operace byla nazvána \"Plumbat\", podle krycího nápisu \"olovo\" ( ) na barelech.\n"}
{"id": "698215", "url": "https://cs.wikipedia.org/wiki?curid=698215", "title": "UBS Tower", "text": "UBS Tower\n\nUBS Tower je kancelářský mrakodrap v Chicagu stojící v ulici Wacker Drive. Má 50 podlaží a výšku 199 metrů. Výstavba probíhala v letech 1999–2001 podle projektu společnosti Lohan Associates. Budova disponuje prostory o celkové výměře 130 064 m. V roce 2002 byla prodána za 415 milionů dolarů společnosti RREEF America, ta ji ale v roce 2008 prodala za 540 milionů dolarů společnosti Hines Interests, která je současným vlastníkem.\n\n\n"}
{"id": "698217", "url": "https://cs.wikipedia.org/wiki?curid=698217", "title": "Fábio Coentrão", "text": "Fábio Coentrão\n\nFábio Alexandre da Silva Coentrão (* 11. března 1988) je portugalský fotbalista a bývalý reprezentant v současné době bez angažmá. Real Madrid si ho všiml, když zazářil na MS 2010 v Jižní Africe.\n\nLigový titul v sezóně 2013/14 sice nezískal (vyhrálo jej Atlético Madrid), ale stal se vítězem Ligy mistrů UEFA po finálové výhře 4:1 po prodloužení v derby právě nad Atléticem Madrid. Rovněž vyhrál s Realem Copa del Rey 2013/14 (španělský pohár).\n\n"}
{"id": "698220", "url": "https://cs.wikipedia.org/wiki?curid=698220", "title": "Blue1", "text": "Blue1\n\nBlue1 jsou finské aerolinky, které vlastní skupina SAS Group a jsou členem největší světové letecké aliance Star Alliance. Blue1 létají do 30 destinací ve Finsku, Skandinávii a zbytku Evropy a je z hlediska přepravených cestujících druhou největší finskou leteckou společností. V roce 2009 přepravily aerolinky přes 1,4 miliónu lidí. Jejím sídlem je letiště v Helsinkách – Vantaa.\n\nBlue1 nabízí dvě třídy služeb, ekonomikou a zcela novou cestovní třídu Blue1 Premium pro obchodní cesty, kde najdete všechny služby v business třídě na výrazně nižší cenu letenky.\n\nAerolinky byla založeny v roce 1987 a zahájily svou činnost v roce 1988, kdy se jmenovaly jako Air Botnia. První destinací bylo město Oulu, později přibyly města Kuopio, Rovaniemi a Vaasa. V lednu 1998 koupila aerolinky skupina SAS Group.\n\nSpolečnost je přejmenovala na Blue1 v lednu roku 2004 a připojila se jako první regionální aerolinky do aliance Star Alliance 3. listopadu téhož roku.\n\nV roce 2005 se aerolinky Blue1 staly druhou největší leteckou společností Finska s více než 100 lety denně a největším provozovatelem letů mezi Finskem a Skandinávií.\n\nRoku 2006 začaly aerolinky provozovat 10 nových nonstop tras do Evropy, zvýšením jejich kapacity o 50%.\n\nRoku 2009 byly pro zimní období otevřeny trasy do Laponska, Paříže a Kittily. Pro letní období byly otevřeny trasy do měst Biarritz, Dubrovník a Split.\n\n1. ledna 2010 se Blue1 staly právoplatným členem Star Alliance. \n\nBlue1 byly první evropskou leteckou společností, která dostala certifikát ISO 14001 za ochranu životního prostředí.\n\nAerolinky Blue1 spolupracují s těmito společnostmi:\nV květnu 2011 se flotila Blue1 skládá z těchto letadel s průměrným stářím 10,6 let:\n\n"}
{"id": "698221", "url": "https://cs.wikipedia.org/wiki?curid=698221", "title": "Holašovický kruh", "text": "Holašovický kruh\n\nHolašovický kruh známý též pod názvy Holašovické Stonehenge, Jihočeské Stonehenge, nebo Holašovický kromlech, je novodobý kromlech vybudovaný u vsi Holašovice v jižních Čechách.\n\nPrvní balvan vykopal místní občan Václav Jílek kolem roku 2000 na návsi, kde dlouhá léta překážel při sečení trávy. Následně pokračoval sháněním dalších kamenů vhodných pro realizaci stavby. Všechny kameny pocházejí ze vzdálenosti do 15 kilometrů od Holašovic a transport většiny z nich se neobešel bez komplikací. Samotný kromlech byl postaven na konci srpna roku 2008 jako kruh 25 kamenů včetně jednoho centrálního. Zhruba 200 metrů jihovýchodně od kruhu se nachází samostatný velký menhir (později doplněný ještě o menší). Stavbu realizoval na vlastním pozemku Jílek podle návrhu ing. Pavla Kozáka. 25. června 2011 došlo v rámci oslav letního slunovratu k vytvoření dolmenu. Zhruba 30 osob pomocí dřevěných saní podkládaných kmeny přesunulo osmitunový plochý balvan ke trojici menhirů – umístění na jejich vrchol již asistovala těžká technika.\n\nZa stavbu tohoto kamenného seskupení dostal Jílek anticenu Bludný balvan, kterou uděluje Český klub skeptiků Sisyfos.\n\nAreál připomíná historickou památku. Cesta k němu je výrazně značena šipkami od turisticky atraktivní návsi obce Holašovice. Primární účel stavby je dle tvůrců psychotronického charakteru a spočívá ve 3 funkcích: První je léčivá (doplňkově k lékařské péči); energie stavby pozitivně působí na 95% chorob patologického spektra – nestačí ale na léčbu zhoubných nádorů. Dále je kruh vhodný k meditacím a podpoře duchovního rozvoje. Třetí funkce dle tvůrců stavby spočívá v eliminaci patogenních zón (původně do vzdálenosti 600 metrů).\n\nStavba a celý komplex jsou dále využívané k pořádání různých kulturních akcí, oslav a koncertů.\n\nSoučástí areálu je rybníček, jehož břeh lemují stromy a menhiry, dále pahorek (u jehož úpatí stojí tabule informující o areálu, která obsahuje mimo jiné i návod k použití menhirů. Směrem k vesnici se rozkládá dráha pro motorové čtyřkolky.\n\nO kilometr dále bývalo mohylové pohřebiště knovízské kultury, kde došlo roku 1927 k nálezu bronzového depotu s množstvím nástrojů a šperků. V souvislosti s Holašovickým kruhem bývá často zmiňováno Třísovské oppidum, 10 kilometrů vzdálené keltské sídliště z 2. století př. n. l.\n"}
{"id": "698223", "url": "https://cs.wikipedia.org/wiki?curid=698223", "title": "Rozrazil ožankovitý", "text": "Rozrazil ožankovitý\n\nRozrazil ožankovitý (\"Veronica teucrium\") je polovysoká modře kvetoucí vytrvalá rostlina vyskytující se na slunných stanovištích s propustnou půdou.\n\nTento druh je rozšířen hlavně ve střední, východní a jihovýchodní Evropě včetně Turecka. Na severu tvoří hranici výskytu Dánsko a Pobaltí, na jihovýchodě zasahuje v Rusku až do západní Sibiře. Izolované areály jsou také na Kavkaze, ve Střední Asii, v Mongolsku i Číně. Roste na slunných místech, zejména na prosluněných travnatých a křovinatých svazích, na mezích, suchých loukách, lesostepích i ve vzrostlých světlých lesích. Dává přednost na živiny bohatým půdám se zásaditým podkladem.\n\nV České republice je rozšířen v teplých i středních oblastech Čech a Moravy, z hlediska ochrany je řazen k vzácnějším druhům vyžadujícím další pozornost (C4).\n\nRozrazil ožankovitý je vytrvalá bylina vysoká 30 až 70 cm, výjimečně může dorůst i do výše 120 cm. Ze šikmého nebo vodorovného, často dřevnatějícího oddenku s mnoha příchytnými kořeny vyrůstá zpravidla jednoduchá nevětvená lodyha. Je oblá a bývá přímá nebo úplně vespod krátce vystoupavá, po celé délce je hustě pokrytá krátkými vzhůru směřujícími chlupy. Porostlá je vstřícnými, přisedlými, poloobjímavými listy které jsou tvaru vejčitého nebo podlouhle kopinatého, u báze jsou okrouhlé a na vrcholu tupé až špičatě tupé. Bývají dlouhé od 2 do 5 cm a široké od 1 do 2,5 cm. Čepele jsou téměř pravidelně pilovité, ploché nepodvinuté, oboustranně chlupaté, na líci jsou někdy olysalé. Stejný vzhled mají i listy z vrcholové (sterilní) části lodyhy.\n\nÚžlabní květenství jsou hroznovitá, postranní, vstřícná. Při kvetení se jejich stopky prodlužují až na délku 10 cm, při zrání semen se již jejich délka nemění. Květy mají stopky dlouhé 5 až 8 mm porostlé krátkými obloukovitými chlupy. Odstávající listeny jsou čárkovitě kopinaté, obvykle olysalé nebo jen s několika chlupy po okrajích, dlouhé jsou téměř jako květní stopky. Pětičetný chlupatý nebo lysý kalich je obvykle asymetrický, u báze krátce srostlý, kališní lístky čárkovité až čárkovitě kopinaté jsou nestejně velké. Dva nejdelší přední měří od 3 do 5 mm, dva střední jsou velké od 2,5 do 3,5 mm a zadní je pouze 2 mm dlouhý. Kolovitá koruna mívající v průměru 12 až 18 mm je jasně až sytě modrá, kratičká trubka má ústí bílé. Korunní lístky jsou vejčité až široce vejčité, tupě špičaté a mívají tmavší žilkování, spodní je poněkud užší. Dvě tyčinky s nitkami nahoře nafialovělými a modrými prašníky jsou jen o málo kratší než koruna. Pestík má vytrvalou čnělku zakončenou polokulovitou bliznou. Kvete od května do července.\n\nPlody jsou oblé dvoupouzdré tobolky 3,5 až 5,5 mm dlouhé a 3 až 5 mm široké. Na bázi jsou okrouhlé, z boku zploštělé a na vrcholu mají výrazný srdčitý zářez. Někdy jsou i roztroušeně chlupaté. Drobná semena pomáhají rozšiřovat mravenci. Rostliny rozrazilu ožankovitého vypěstované většinou ze semen v zahrádkářských podnicích se používají jako skalničky.\n\n\n \n"}
{"id": "698226", "url": "https://cs.wikipedia.org/wiki?curid=698226", "title": "Pascual de Andagoya", "text": "Pascual de Andagoya\n\nPascual de Andagoya (1495, Andagoia, Kuartango, Španělsko – 18. června 1548, Cusco, Peru) byl španělský conquistador a mořeplavec.\n\nNarodil se ve vesnici Andagoya, v údolí Cuartango (Álava), v severním Španělsku. Již mladý se dne 11. dubna 1514 pod vedením Pedro Ariase de Ávily vydal jako objevitel a průzkumník do Nového světa. Celá expedice měla 22 lodí s 2000 námořníky. Jejich cílem bylo kolonizovat Střední Ameriku. Z počátku se usadil v Panamě, později se přesunul jižněji ke kolumbijské hranici, kde se dozvěděl zprávy o existenci říše Inků, proto v roce 1522 plul na jih až ke 4° s.š., poté se jeho zdravotní stav zhoršil, vrátil se tedy do Panamy, kde šířil zprávy o jeho objevech, zejména o existenci země, kde je mnoho bohatství, zlata a stříbra. Tím vyburcoval další dobyvatelé k hledání této země mezi nimiž byl i Francisco Pizarro. Při této cestě byl prvním Evropanem, který se dostal na tichooceánské pobřeží Jižní Ameriky. V roce 1539 objevil nejkratší cestu z Bogoty přes Kordillery k pobřeží Tichého oceánu. V témže roce byl odměněn králem Karlem V. za zastupování úřadu a práci s Indiány i když ve skutečnosti byl velmi brutální. V roce 1540 se prohlásil guvernérem nově založeného města Popayán, které držel až do roku 1542, kdy ho legitimní guvernér Sebastián de Belalcázar sesadil. V roce 1548 v peruánském Cuscu zemřel.\n\n"}
{"id": "698229", "url": "https://cs.wikipedia.org/wiki?curid=698229", "title": "Rallye Šumava 2002", "text": "Rallye Šumava 2002\n\nRallye Šumava 2002 byla úvodním podnikem Mezinárodního mistrovství České republiky v rallye 2002. Zvítězil zde Karel Trojan s vozem Toyota Corolla WRC.\n\nPrvní test vyhrál Václav Pech mladší s vozem Ford Focus RS WRC. Na dalších pozicích byli Štěpán Vojtěch a Tomáš Vojtěch s Corollami. Hned další úsek Štěpán Vojtěch vyhrál a posunul se do vedení, ale po havárii v dalším úseku ze soutěže odstoupit. Ve vedení byl i po jezdecké chybě Pech. Na druhé místo postoupil Jan Kopecký s další Corollou. Třetí byl Tomáš Vojtěch, čtvrtý Trojan a pátý Tomáš Hrdinka. V druhé etapě Vojtěch havaroval a ze soutěže odstoupil. V sedmé zkoušce havaroval Kopecký, a s poškozeným vozem nemohl pokračovat. Pořadatelé neutralizovali startovní pole, díky čemuž došlo k poškození Pechovo turbodmychadla. Díky tomu se do vedení dostal Trojan, druhý byl Jindřich Štolfa s vozem Peugeot 306 MAXI a třetí Václav Arazim s vozem Mitsubishi Lancer EVO VII. Pech klesl na šesté místo. Pech vyhrál všechny zbývající zkoušky a nakonec vybojoval třetí místo.\n\n"}
{"id": "698235", "url": "https://cs.wikipedia.org/wiki?curid=698235", "title": "Dimonský radar", "text": "Dimonský radar\n\nDimonský radar je zařízení ve výstavbě nedaleko města Dimona v Izraeli. Sestává z dvou 400 metrů vysokých radarových věží a její účelem je zaznamenat blížící se mezikontinentální rakety a poskytnout data potřebná k jejich zničení. Dokáže pokrýt plochu do vzdálenosti až 1500 mil od základny. Zařízení bude vlastněno a provozováno americkou armádou. Radarové věže jsou nejvyšší stavbou v Izraeli a také nejvyšší používané pro radar.\n"}
{"id": "698236", "url": "https://cs.wikipedia.org/wiki?curid=698236", "title": "Veltlínské červené rané", "text": "Veltlínské červené rané\n\nVeltlínské červené rané (zkratka VČR, lidový název \"Večerka\", název dle VIVC \"Veltliner Frührot\") je stará odrůda révy vinné (\"Vitis vinifera\"), určená k výrobě bílých vín. Autochtonní odrůda pochází pravděpodobně z Dolního Rakouska, z vinařského regionu Thermenregion, kde je dnes pěstována zejména v okolí města Gumpoldskirchen. Vznikla samovolným křížením odrůd \"Sylvánské zelené\" a \"Veltlínské červené\". \n\nRéva vinná (\"Vitis vinifera\") odrůda \"Veltlínské červené rané\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé až dlouhé, umožňují této rostlině pnout se po pevných předmětech. Růst je středně bujný až bujný, letorosty jsou silné, polovzpřímené. Včelka je zelená, výrazně bělavě ochlupená s jemně načervenalými okraji. Vrcholek letorostu je středně hustě až hustě bíle vlnatě ochmýřený, světle zelený s vínově červeným nádechem na okrajích, středně silně pigmentovaný antokyaniny. Internodia a nodia jsou zelenovínově červená, s hnědým odstínem, bez ochmýření, pupeny jsou silně pigmentované antokyaniny. mladé lístky jsou zelené s bronzovými skvrnami, středně silně pigmentované antokyaniny, slabě pavučinovitě ochmýřené. Jednoleté réví je poměrně tenké, tmavohnědé, někdy s fialovým nádechem, po délce čárkované, eliptického průřezu, někdy špatně vyzrává. Zimní pupeny jsou středně velké, zahrocené.\n\nList je středně velký až velký, pětilaločnatý se středně hlubokými, výraznými, lyrovitými výkroji s oblým až plochým dnem, světle zelené barvy, na svrchní straně průměrně silně puchýřnatý, na spodní straně hladký, velmi jemně plstnatý. Řapíkový výkroj je lyrovitý s ostrým dnem až šípovitý, úzce otevřený až uzavřený s průsvitem, řapík je silný, kratší než medián listu, narůžovělý, stejně jako žilnatina listu v okolí napojení řapíku. Podzimní barva listů je žlutá.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké (13 x 12 mm, 1,34 g), vejčité až protáhle eliptické bobule, náchylné k hnilobě, které mají růžovou až světle fialovočervenou barvu, středně pevnou, průměrně voskovitě ojíněnou slupku a nezbarvenou, rozplývavou, šťavnatou dužinu sladké, mírně kořenité chuti a nízké acidity. Bobule jsou nejednotné velikosti a barvy, stopečka je krátká, obtížně oddělitelná. Semeno je kulovité až elipsoidní, středně velké, zobáček je krátký, tupý. Hrozen je středně velký až velký (120 mm, 110-160 g), kratší, kompaktní, velmi hustý, válcovitě-kuželovitý, s krátkou, průměrně lignifikovanou stopkou.\n\n\"Veltlínské červené rané\" je raná až středně pozdní, moštová a místy i stolní odrůda révy vinné (\"Vitis vinifera\"). Genetické studie ukazují, že se jedná, podobně jako u blízce příbuzné odrůdy \"Neuburské\", o spontánní křížení odrůd \"Sylvánské zelené\" a \"Veltlínské červené\", u odrůdy \"Neuburské\" však bylo mateřskou odrůdou \"Veltlínské červené\". Podle některých starších zdrojů by měla odrůda pocházet ze severoitalského údolí Valtelina, ale v Itálii se prakticky nepěstuje a dnes se soudí, že zde má původ pouze název celé skupiny odrůd.\n\nZa místo původu odrůdy je dnes označováno Dolní Rakousko, okolí města Gumpodskirchen. Zde, v oblasti Thermenregion, se skutečně pěstuje a je rozšířena v celém Dolním Rakousku pod názvy \"Frühroter Veltliner\" či \"Malvasier\". V Rakousku byla roku 2007 pěstována na 424 hektarech, tedy asi na 1 % plochy vinic, mimo Thermenregion ještě na jihu oblasti Weinviertel a v regionech Kamptal a Kremstal. Hojná je zejména v okolí Wagramu.\n\nDále odrůdu najdeme na malých plochách na severu Itálie, v Německo (roku 2007 na 6 ha, region Rheinhessen, v Německu je poprvé zmíněna již roku 1521), ve Francii (roku 2008 na 4 ha, tvoří zde součást vín AOC Vin de Savoie), ve Švýcarsku, v Maďarsku (okolí Šoproně) a na Slovensku (tvoří zde 2 % plochy vinic, rozšířená je zejména v Nitrianské a Malokarpatské oblasti). Celosvětově nepřesahují plochy s touto odrůdou 1.000 hektarů.\n\nVe Státní odrůdové knize České republiky je odrůda zapsána od roku 1952, od tohoto roku je registrována i na Slovensku. V současnosti ji v ČR reprezentuje pět v roce 1985 vybraných a povolených klonů : PO-1/10, PO-3/15, PO-4/15, PO-4/30 a PO-2/24. V ČR je rozšířena hlavně na Moravě, v Mikulovské a Znojemské oblasti, v Dolních Dunajovicích, daří se jí na písčitých půdách na Bzenecku a na Strážnicku, kde tvoří jednu z hlavních odrůd. Roku 1999 tvořil v ČR podíl vinic s touto odrůdou 3,5 % a roku 2010 již pouze 1,3 % plochy veškerých vinic ČR, roku 2007 byla vysazena na 281 ha. V posledních letech se prakticky nově nevysazuje a proto jsou vinice s touto odrůdou u nás nejstarší, roku 2010 v průměru 32 let.\n\nDo našich regionů se VČR rozšířilo z Rakouska, kde jeho pěstování prosazoval někdejší ředitel známé vinařské školy v Klosterneuburgu u Vídně, významný rakouský šlechtitel August Wilhelm von Babo. Odrůdě se podle něho říkalo „Babovina“ nebo „Babotraube“. Vína (nejenom) z této odrůdy se k nám ovšem dovážela již ve středověku, ta z Itálie pod označením Malvasia a byla to pravděpodobně vína s vysokým zbytkem cukru. Jako památka po nich zůstalo rčení \"sladké jako malvaz\". Vína odrůdy \"Veltlínské červené rané\" ostatně chválili například i Martin Luther a Johann Wolfgang Goethe. Johann Bauhin mu říkal \"rhaetica\" podle starověkého kmene Rétů.\n\nNázev „Veltlínské“ je odvozen od názvu severoitalského alpského údolí Valtellina (francouzsky Valteline, německy Veltlin) v Lombardii, poblíž hranic se Švýcarskem. Podle některých hypotéz by odsud měla pocházet odrůda \"Veltlínské červené\", která je jakýmsi „zakladatelem“ rodiny odrůd \"Veltlínské\", ostatní odrůdy této rodiny jsou její mutace či kříženci této odrůdy.\n\nDalší, lokálně používaná synonyma odrůdy \"Veltlínské červené rané\" jsou : \"Babotraube, Babovina, Babův Hrozen, Červený cinyfál, Crvena Babovina, Eperizue, Eperpiros, Eperszölö, Feldinger, Früher Roter Malvasier\" (Portugalsko), \"F. R. Veltliner, Frührot, Frühroter Malvasier, F. Veltliner\" (Rakousko), \"Hartheunisch Rot, Hellroter Velteliner, Italienischer Malvasier, I. Rother Malvasier, Kalebstraube, Kis Veltelini, Korai piros veltelini, Mährer Roter, Malvasia, M. Nera Precoce, M. Rossa, Malvasie Rouge d´Italie, Malvasier, M. Frührot\" (Itálie), \"M. Italienisch, Malvazia, M. Krasnaja, M. Rozovaja, Malvazinka, Malvazija Krasna\" (Bulharsko), \"Malvazské Rané, Malvoisie de Lasseraz, M. du Chautagne, M. du Po, M. Rosé, M. Rouge\" (Itálie), \"Masový Hrozen, Morillon Rouge, M. R. d´Italie, Ostitalienischer Malvasier, Piros Malvazia, Printschtraube, Rani Crveni Veltlinac\" (Chorvatsko), \"Ranna Babovina, Rojal\" (Španělsko), \"R. Rose d´Italie, Rose d´Espagne, Roter Harteinisch, Rother Malvasier, R. Rampfler, R. Zierfahnler, R. Zierfandler, Skorý Červený Muskatel, Uva Rosa, Valteliner (Rouge) Précoce, Veltliner Frührot, V. Mahrer Roter, V. (Rouge) Precoce, Veltelini Korai Piros\" (Maďarsko), \"Veltlinac (Crveni) Rani, Velteliner Frührot\" (Francie), \"Veltliner Rosso Precoce\" (Itálie), \"Veltlínské červené skoré, Večerka\".\n\nOdrůdy \"Veltlínské červené rané\", lidově zvané „Večerka“, \"Veltlínské červené\" a \"Veltlínské červenobílé\" jsou nejen příbuzné, ale často i navzájem zaměňované odrůdy. Dále lze na vinicích objevit velmi vzácně ještě odrůdy \"Veltlínské hnědé\" a \"Veltlínské šedé\", obě jsou pravděpodobně mutacemi odrůdy \"Veltlínské červené\". Další, v katalogu VIVC uvedená odrůda \"Veltliner Weiss\" je patrně identická s odr. \"Veltlínské červenobílé\".\n\nDo rodiny těchto odrůd nepatří odrůda \"Veltlínské zelené\", dříve považovaná za mutaci odrůdy \"Veltlínské červené\", tato odrůda vznikla dle genetických výzkumů, publikovaných roku 2007, spontánním křížením odrůd \"Tramín\" a \"St. Georgen\".\nOdrůda \"Jubiläumsrebe\", vyšlechtěná roku 1922 Fritzem Zweigeltem, je dle výsledků genové analýzy, provedené Ferdinandem Regnerem v rakouském Klosterneuburgu, křížencem odrůd \"Veltlínské červené rané\" × \"Portugal šedý\". Šlechtitelem původně udávaný údaj, že jde o křížení odrůd \"Modrý Portugal\" a \"Frankovka\" byl tak podstatně pozměněn.\n\nRéví vyzrává pouze průměrně dobře. Odolnost proti zimním mrazům je průměrná, proti jarním mrazům dobrá. Velmi bujně roste, a proto jí vyhovují širší spony a vysoké vedení. Dobře se uplatňuje řez Sylvoz anebo srdcový řez (tvar) se zatížením 8-10 oček na m2. V zahrádkách prospívá na stěnách nebo pergolách. Vhodné jsou podnože T 5C, SO-4, 125 AA, Cr 2, zásadně nevyhovuje K 5BB. Pro hlinitopísčité půdy se osvědčila podnož Schwarzmann. Výnos je střední, 7-12 t/ha při cukernatosti (15) 18-20 °NM a aciditě 7-9 (10) g/1.\n\nRaší a kvete středně pozdně, raší ve 3. dekádě dubna, kvete v polovině června, květy neopadávají. Zaměkat začíná v polovině srpna, období sklizně většinou začíná od první poloviny září a pokračuje do konce září.\n\nJe napadána plísní révovou (\"Plasmopara viticola\"), méně padlím révovým (\"Uncinula necator\"). Za vlhkého počasí husté hrozny rychle infikuje plíseň šedá (\"Botrytis cinerea\"). Netrpí černou skvrnitostí (\"Phomopsis viticola\"). Hrozny jsou vyhledávány vosami, včelami a ptáky.\n\nNa polohu a půdu je odrůda nenáročná, i když jí nejvíce vyhovují středně těžké půdy. Dobře roste i v půdách kamenitých a propustných. Na půdách s vyšším obsahem dusíku však roste velmi bujně a zmrzá. Nevhodné jsou vlhké, nížinné, silně vápenité půdy, hrozny totiž snadno hnijí. Je vhodná pro pěstování v severnějších vinařských oblastech. Velmi dobře využívá méně úrodné, písčité půdy a terasy. Dobře snáší sucho.\nTechnologii výroby vína je třeba zaměřit na zvýraznění aromatického projevu a zachování svěží kyseliny k chuťovému dojmu vína. Proto je vhodné důkladnější odkalení moštu, aplikace čisté kultury kvasinek a kvašení při nižších teplotách. To pomůže získat svěží a dobře pitelné víno. Vzhledem k nízkému obsahu kyselin zraje víno poměrně rychle a proto se ho často využívá k urychlení zrání cuvée vín s odrůdami pozdními (\"Ryzlink vlašský\"). Protože vína postrádají osobitý výraz, jsou méně oblíbená. Výjimkou jsou u nás vína ze severněji položených vinic jižní Moravy, kterým na určité osobitosti nechybí.\n\nTypická vína jsou zlatožlutá, neutrální vůně, při vyšší cukernatosti moštů se objevují mandlové až medové tóny. Chuť je plná, jemně ovocitá až kořenitá, širší a extraktivní, s jemnou kyselinkou ba se středním až vyšším obsahem alkoholu. Ve vůni a chuti můžeme hledat směs zahradního ovoce, mandle, med, chlebnatost. Vhodnost k archivaci je malá, vína se pijí většinou mladá, brzy ztrácí buketní látky a mají sklon k madeirizaci. Zrání vína pokračuje velmi rychle, a proto se musí brzy lahvovat.\n\nPro časné vyzrávání a nízký obsah kyselin je VČR oblíbenou odrůdou k výrobě burčáku. Je také jednou ze tří „bílých“ odrůd, určených k výrobě Svatomartinského.\nVětšinou se vína Veltlínského červeného raného doporučují k běžné denní stravě, například k masu s omáčkami, hutným polévkám a studeným mísám.\n\n\n"}
{"id": "698238", "url": "https://cs.wikipedia.org/wiki?curid=698238", "title": "Lemesos", "text": "Lemesos\n\nLemesos ( Λεμεσός, \"Lemesós\", Limasol/Leymosun) je druhé největší město Kypru s populací čítající k roku 2011 celkem 235 056 obyvatel. Leží v zálivu Akrotiri na jižním pobřeží ostrova a je hlavním městem stejnojmenného distriktu a zároveň největším kyperským přístavem. Město je též významné z hlediska cestovního ruchu, obchodu a služeb. Sídlí v něm Kyperská technická univerzita. Návštěvníky láká na kulturně-historické atraktivity, archeologická naleziště, široké spektrum ubytovacích zařízení a velké mariny, která byla zbudována poblíž starého města.\n\nNedaleko města se nachází britská vojenská základna Akrotiri.\n\n"}
{"id": "698240", "url": "https://cs.wikipedia.org/wiki?curid=698240", "title": "Chlordiazepoxid", "text": "Chlordiazepoxid\n\nChlordiazepoxid (INN) je sedativum a hypnotikum ze třídy benzodiazepinů. Je na trhu například pod obchodními názvy Angirex, Klopoxid, Librax (obsahuje také klodiniumbromid), Libritabs, Librium, Mesural, Multum, Novapam, Risolid, Silibrin, Sonimen nebo Tropium. V Česku je registrován jediný přípravek obsahující chlordiazepoxid, a to Elenium.\n\nChlordiazepoxid byl prvním syntetizovaným benzodiazepinem a jeho objev byl čirá náhoda. Chlordiazepoxid a další benzodiazepiny byly nejdřív široce přijímány, později však naopak masově odmítány a vznikl tlak na přísnější pravidla pro jejich použití.\n\nChlordiazepoxid disponuje amnestickými, anxiolytickými, hypnotickými a myorelaxačními účinky. Má střední až dlouhý biologický poločas, jeho aktivní metabolit má však poločas velmi dlouhý.\n\nKombinován s alkoholem, Chlordiazepoxid někdy překvapí těžkou otravou s psychickou alterací.\n\n"}
{"id": "698242", "url": "https://cs.wikipedia.org/wiki?curid=698242", "title": "Vinohradský hřbitov", "text": "Vinohradský hřbitov\n\nVinohradský hřbitov (někdy nazývaný též množným číslem Vinohradské hřbitovy) je veřejné pohřebiště, které se rozkládá v Praze 10-Vinohradech. Přiléhá ke Krematoriu Strašnice. Podle počtu pohřbených je Vinohradský hřbitov druhým největším v Praze. Je zapsán ve státním seznamu nemovitých kulturních památek.\n\nHřbitov je snadno přístupný tramvajovými linkami jedoucími po Vinohradské třídě, zastávka \"Vinohradské hřbitovy\" je přímo u vchodu.\n\nHřbitov byl založen v roce 1885 a byl postupně ve třech fázích rozšiřován, poprvé roku 1897, kdy byla také ve středu hřbitova postavena kaple sv. Václava. K druhému rozšíření došlo v roce 1912 a o deset let později byl hřbitov rozšířen potřetí. V té době sloužil zejména k ukládání ostatků rodin bohatých pražských měšťanů. Nejvíce hrobů a hrobek je z přelomu 19. a 20. století a z období první republiky.\n\n\nVinohradský hřbitov má dnes rozlohu okolo 10 hektarů a je zde přibližně 16 000 hrobů, přes 900 hrobek, přilehlý urnový háj má 4300 urnových míst a 1850 míst v kolumbáriích. Je plně obsazen a pohřbívá se pouze na uvolněná místa, případně do urnových hrobů a kolumbárií.\n\nZa centrálním křížem stojí novogotická jednolodní kaple sv. Václava z roku 1897, kterou projektoval architekt Antonín Turek a realizoval stavitel Vlad. Sedláček. V arkádách se nachází 14 hrobek, mj. i hrobka rodiny Václava Havla.\n\nPři vchodu z Vinohradské ulice je budova správy hřbitova a cca 200 metrů dále na východ obřadní síň. Síň pojme přibližně 20 sedících a přibližně 30 stojících smutečních hostů. Obřadní síň není vytápěna.\n\nNa východní a jižní straně na hřbitov navazuje areál Krematoria Strašnice s jeho puristickou budovou a vlastním urnovým hájem. Oba celky mají (2016) různé správce a jsou odděleny zdí, průchod je možný brankou u budovy krematoria.\n\n"}
{"id": "698243", "url": "https://cs.wikipedia.org/wiki?curid=698243", "title": "The Lion and the Cobra", "text": "The Lion and the Cobra\n\nThe Lion and the Cobra (\"Lev a kobra\") je debutové album irské zpěvačky Sinéad O'Connorové, vydané 4. listopadu 1987.\nNázev desky odkazuje na slova 91. žalmu „You will tread upon the lion and the cobra“ (česky, v překladu Bible kralické „Po lvu a bazilišku choditi budeš a pošlapáš lvíče i draka“), která v úvodu písně \"Never Get Old\" recituje irsky zpěvačka Enya.\nNa obalu je fotografie Sinéad O'Connorové, kterou pořídila zpěvačka Kate Garnerová. V Evropě se prodávala verze s výrazně emotivní grimasou, ale pro americký trh byl zvolen tradiční portrét.\nStyl desky propojuje rockové písničkářství s prvky elektronické hudby. Všemu dominuje expresivní zpěv O'Connorové. Ta napsala všechny texty a většinu hudby (spoluautory některých skladeb byli zpěvaččin manžel Jack Reynolds, kytarista Kevin Mooney a houslista Steven Wickham, kteří na desce také hráli). Album obsahuje singlový hit \"Mandinka\", který se dostal do TOP 20 britské hitparády.\nDosud se prodalo po celém světě dva a půl milionu kusů tohoto alba.\n\nInterpretka byla nominována na Grammy za nejlepší ženský zpěv.\n\nSinéad O'Connorová nahrála toto album v sedmém měsíci těhotenství.\n\n\nhttp://www.allmusic.com/album/r14360\n\nhttp://www.rollingstone.com/music/albumreviews/the-lion-and-the-cobra-19880128\n\nhttp://kneekal.blogspot.com/2010/03/sinead-oconnor-lion-and-cobra-1987.html\n"}
{"id": "698244", "url": "https://cs.wikipedia.org/wiki?curid=698244", "title": "Katalánská rallye 1996", "text": "Katalánská rallye 1996\n\nKatalánská rallye 1996 byla devátou soutěží Mistrovství světa v rallye 1996 a sedmou soutěží pro kategorii W2L. Zvítězil zde Colin McRae s vozem Subaru Impreza 555. V kategorii W2L vyhrál Oriol Gomez Marco s vozem Renault Mégane MAXI.\n\nTým Škoda Motorsport zde poprvé nasadil vozy Škoda Felicia Kit Car 1600. Ve třídě dvoulitrů vedl odpočátku Gomez. Vozy Škoda se pohybovaly na 11. a 13. pozici ve skupině. Přes velké odpadnutí posádek se ale týmu Škoda nepodařilo vybojovat mistrovský titul. Emil Triner dokončil soutěž na 23. pozici a devátý ve třídě, Pavel Sibera byl vždy o pozici zpět. Tým Škoda tak udržel průběžné druhé místo mezi týmy.\n\n"}
{"id": "698245", "url": "https://cs.wikipedia.org/wiki?curid=698245", "title": "Jaderné výzkumné centrum Sorek", "text": "Jaderné výzkumné centrum Sorek\n\nJaderné výzkumné centrum Sorek je institut blízko kibucu Palmachim a města Javne v Izraeli. Operuje pod záštitou Izraelské komise pro atomovou energii (IAEC). Zaměřuje se zvláště na zkoumání a vývoj různých druhů senzorů, laserů, Defektoskopie, atmosféry, jaderné bezpečnosti, vesmírného prostředí, nukleární medicíny a další.\nMezi zařízení institutu patří mimo jiné i 5 MW lehkovodní nukleární reaktor dodaný z USA v 50. letech a 10 MeV protonový cyklotron. V roce 2009 měl být spuštěn 40 MeV lineární urychlovač.\nStředisko je pojmenováno podle blízkého potoka Sorek.\n\n"}
{"id": "698246", "url": "https://cs.wikipedia.org/wiki?curid=698246", "title": "Ralliart", "text": "Ralliart\n\nRalliart je sportovní oddělení automobilky Mitsubishi a současně její sportovní tovární tým, který ji zastupoval v motorsportu.\n\nAutomobilka Mitsubishi se účastnila soutěží Mistrovství světa v rallye už v 70. letech s vozem Mitsubishi Lancer GSR 1600. Startovala převážně na afrických soutěžích, zejména Safari rallye. V éře skupiny B pak automobilka startovala s typy Lancer 2000 Turbo a Mitsubishi Starion 4WD. Na konci 80. let pak vyvinul tým vůz Mitsubishi Galant VR-4 s pohonem všech kol. Tato koncepce se stala základem pro vývoj závodních speciálů Mitsubishi Lancer Evolution. Tyto vozy startovaly až do své šesté evoluce ve skupině A. Tommi Mäkinen s těmito vozy vybojoval tituly v letech 1996, 1997, 1998 a 1999. V sezoně 2001 byl dokončen vývoj vozu Lancer EVO VII WRC. Tento typ nebyl výrazně úspěšný a tak se tým po sezoně 2002 ze soutěží stáhl. V sezoně 2004 se opět objevil tovární tým s vozem Mitsubishi Lancer WRC. Tým soutěžil dvě sezony pod názvem Mitsubishi Motors Motor Sport a pak Mistrovství světa opustil. V současné době je tým přihlášen do šampionátů Intercontinental Rally Challenge, aby jezdci s těmito vozy mohly bodovat pro značku.\n\nTým také získal řadu vítězství na Rallye Dakar a dodnes se jedná o nejúspěšnější tým v kategorii osobních vozů na této soutěži. S vozy Mitsubishi Pajero, Mitsubishi Pajero Evolution a Mitsubishi Racing Lancer startovali například Shinozuka nebo Stephane Peterhansel.\n\nNa okruzích tým startoval v řadě disciplín včetně závodů GT nebo Japonských cestovních vozů. Závodil s typy Mitsubishi 3000GT nebo Mitsubishi Eclipse.\n"}
{"id": "698252", "url": "https://cs.wikipedia.org/wiki?curid=698252", "title": "Klasifikace jednoduchých konečných grup", "text": "Klasifikace jednoduchých konečných grup\n\nKlasifikace jednoduchých konečných grup je matematické tvrzení. Říká, že každá jednoduchá grupa, která má konečný počet prvků, je izomorfní buď jedné z 18 sérií grup, anebo jedné z 26 sporadických grup. Všechny tyto grupy jsou explicitně popsány a věta o klasifikaci tvrdí, že žádná jiná konečná jednoduchá grupa neexistuje. Kvůli ohromné náročnosti jejího důkazu bývá v angličtině také nazývána „Enormous theorem“.\n\nOdvození a důkaz klasifikace byl jedním z nejrozsáhlejších projektů dějin matematiky. Původně se skládal z více než 500 odborných článků a asi 15 tisíc stran tištěného textu. Účastnilo se jej mezi léty 1920 a 1980 aktivně více než 100 matematiků. Protože části důkazů byly prověřovány pomocí počítačů, existují o korektnosti důkazů u některých matematiků pořád pochybnosti. Po dokončení důkazu kolem 1980 započali vedoucí matematici oboru jako Michael Aschbacher a Daniel Gorenstein program na zjednodušení důkazu, podrobnou dokumentaci a doplnění sporných nebo chybějících částí. U toho objevili mezery, které se většinou daly bez větších komplikací doplnit. Jedna mezera však byla obtížnější a zaplněna byla až roku 2002 (Aschbacher, Smith: The classification of quasithin groups, AMS).\n\nCyklické grupy formula_1 pro \"p\" prvočíslo jsou jediné příklady jednoduchých konečných Abelových grup.\n\nAlternující grupa formula_2 je grupa všech sudých permutací formula_3-prvkové množiny. Jsou jednoduché pro formula_4. Grupa formula_5 má 60 prvků a je nejmenší nekomutativní jednoduchou grupou.\n\nDalší jednoduché konečné grupy jsou tvořeny grupami Lieova typu, anebo též Chevalleyho grupami, což jsou lineární algebraické grupy nad nějakým konečným tělesem. Zbylých 16 sérií jednoduchých konečných grup je tvořeno grupami Lieova typu.\n\nPro konečné těleso řádu formula_6 je speciální projektivní grupa (resp. \"projektivní speciální lineární grupa\") formula_7 definována jako grupa matic dimenze formula_8 s determinantem rovným jedné nad tímto tělesem, z které se odfaktoruje její centrum (tvořeno násobky jednotkové matice). Tato série grup má tedy parametry formula_9 (mocnina prvočísla) a formula_3 (přirozené číslo). Všechny tyto grupy jsou jednoduché kromě formula_11 a formula_12. Alternativní značení je formula_13.\n\nDalší série formula_14 resp. formula_15 jsou tvořeny ortogonálními maticemi dimenze formula_16 resp. formula_17 které mají determinant a spinorovou normu rovnu jedné. Kromě grupy formula_18 jsou všechny jednoduché. Série formula_19 pozůstává se symplektických grup, z kterých se odfaktoruje centrum. Všechny grupy formula_19 jsou jednoduché.\n\nDalších 5 sérií jsou analogie výjimečných Lieových grup. Jsou však definovány nad každým konečným tělesem, proto se jedná o série, indexované číslem formula_6. Značí se formula_22 a kromě formula_23 jsou všechny jednoduché.\n\nDalší 4 série tvoří tzv. Steinbergovy grupy. První z nich je analogie unitárních grup. Existence a konstrukce Steinbergových grup souvisí se symetriemi Dynkinových diagramů grup formula_24 a formula_25, které definují vnější automorfismy těchto grup. Steinbergovy grupy se dají definovat jako pevné body složení akce těchto vnějších automorfizmů a jistého automorfizmu příslušného tělesa. Série se značí formula_26.\n\nDalší série jsou tzv. Suzukiho grupy formula_27, jejichž existence a konstrukce souvisí s existencí speciálního automorfismu těles charakteristiky 2, jehož druhá mocnina je Frobeniův automorfizmus. Podobně se nad speciálními tělesy charakteristiky 2 a 3 definují i Reeovy grupy formula_28 a formula_29.\n\nPět sporadických grup bylo objeveno Mathiem kolem roku 1860 a zbylých 21 mezi léty 1965 a 1975. Většina z nich se jmenuje po matematicích, kteří jako první předpověděli jejich existenci. Seznam jmen těchto grup je:\n\n\n\n"}
{"id": "698253", "url": "https://cs.wikipedia.org/wiki?curid=698253", "title": "Argentinská rallye 2008", "text": "Argentinská rallye 2008\n\nArgentinská rallye 2008 byla čtvrtým podnikem Mistrovství světa v rallye 2008. Zvítězil zde Sebastien Loeb s vozem Citroën C4 WRC.\n\nJeště před startem odstoupil Per-Gunnar Andersson se Suzuki SX4 WRC. První dva testy vyhrál Mikko Hirvonen s vozem Ford Focus RS WRC. Jeho týmový kolega Jari-Matti Latvala měl v druhém testu nehodu a nabral ztrátu devět minut. Ten navíc ve čtvrtém testu poškodil zavěšení. Ten samý problém postihl Hirvonena na páté zkoušce a do čela se tak posunul Loeb, druhý byl Chris Atkinson a o třetí místo bojovali Petter Solberg a Gianluigi Galli. V osmém testu odstoupil Toni Gardemeister s druhým Suzuki. V úvodu druhé etapy zvítězil Solberg, který se posunul na druhé místo před Atkinsona. Loeb udržoval vedení, když vyhrál následující dva testy. Kvůli poškození vozu odstoupili Galli a Andersson, který jel v rámci Superally. O zkoušku později odstoupili Gardemeister, Matthew Wilson a Henning Solberg. Solberg vyhrál poslední dva testy druhé etapy. Ten ale odstoupil v prvním testu třetí etapy, kde opět odstoupil i jeho bratr Henning a Gardemeister. Loeb tak udržoval vedení s vysokým náskokem před Atkinsonem.\n\n"}
{"id": "698256", "url": "https://cs.wikipedia.org/wiki?curid=698256", "title": "Rallye Agropa 1999", "text": "Rallye Agropa 1999\n\nRallye Agropa 1999 byla osmou soutěží šampionátu Mezinárodní mistrovství České republiky v rallye 1999. Zvítězil zde Jan Trajbold s vozem Ford Escort RS Cosworth.\n\nNa soutěži nestartovala řada favoritů. Díky tomu od první zkoušky až do cíle vedl Trajbold. Jediným vážným konkurentem byl Jaroslav Starý s vozem Škoda Octavia Kit Car, ale ten neměl šanci, když začalo pršet. Karel Trojan musel odstoupit a tak o třetí místo bojovali Josef Peták s vozem Audi S2 Coupé a Milan Vítek s vozem Nissan Sunny GTI-R. Nakonec byl třetí Peták. Ve skupině N vyhrál Václav Pech mladší s vozem Subaru Impreza WRX, který skončil celkově pátý.\n\n"}
{"id": "698258", "url": "https://cs.wikipedia.org/wiki?curid=698258", "title": "Valdov (zámek)", "text": "Valdov (zámek)\n\nZámek Valdov stával v osadě Lesná nedaleko Hrzína.\n\nPůvodně gotický zámek nechali v roce 1461 postavit Šlikové. V roce 1545 získal obec Jiří Multz z Wallhofu. Multzové z Wallhofu nechali zámek renesančně přestavět a rozšířit o křídlo. Roku 1803 byl přestavěn barokně a dostal tak konečnou podobu. V roce 1945 připadl zámek státu, který zde zřídil dětskou zotavovnu. Bohužel stát se o zámek přííliš nestaral a ten tak chátral. Později připadl státnímu statku, který zde měl sklad. Rok 1990 znamená pro zámek v podstatě konec existence, protože byl postupně rozebírán, až z něj zůstaly pouze základy.\n\n"}
{"id": "698261", "url": "https://cs.wikipedia.org/wiki?curid=698261", "title": "Třída Ósumi", "text": "Třída Ósumi\n\nTřída Ósumi je třída vrtulníkových výsadkových lodí postavených pro Japonské námořní síly sebeobrany. Z politických důvodů jsou klasifikovány jako tankové výsadkové lodě. Plavidla mohou provádět výsadkové operace, podporovat mezinárodní mise či pomáhat při živelních katastrofách. Celkem byly v letech 1998–2003 do služby zařazeny tři jednotky – \"Ósumi\", \"Šimokita\" a \"Kunisaki\". Všechny jsou stále v aktivní službě.\n\nPůvodně se mělo jednat o třídu lehkých letadlových lodí, plnících defenzivní úkoly a pomáhajících při odminování. Z politických důvodů však byl projekt změněn (vlastnění letadlových lodí Japonsku zakazuje jeho Ústava) na výsadková plavidla, nesoucí vrtulníky. Přesto dokončení celé trojice vyvolalo v regionu kontroverze, jelikož plavidla svým vzhledem připomínají letadlové lodě.\n\nPrvní jednotka \"Ósumi\" byla postavena v letech 1995-1998. Druhá jednotka \"Šimokita\", postavená v letech 1999-2002, má mírně prodloužený trup a je tak nejdelší válečnou lodí japonských námořních sil. Poslední \"Kunisaki\" byla postavena v letech 2000-2003. Zatímco první dvě plavidla postavila loděnice Mitsui Engineering & Shipbuilding  Tamano, třetí postavila loděnice Hitachi Zosen, Maizuru.\n\nJednotky třídy \"Ósumi\":\n\nPlavidlo má průběžnou letovou palubu s velitelským ostrovem na pravoboku. V její přední části je prostor pro uložení tanků a vozidel, nakládaných pomocí jeřábu či rampy na boku lodi. Ve střední části paluby je dále možné zaparkovat dva protiponorkové vrtulníky SH-60J. V její zadní části jsou dva přistávací spoty pro dva těžké transportní vrtulníky Chinook, určené k přepravě vojáků a nákladu. Všechny vrtulníky jsou uskladněny pouze na palubě, přičemž dva výtahy jsou určeny jen pro dopravu vozidel.\n\nCelkově plavidla mohou nést až 20 tanků typu 90 a cca 40 větších vozidel. Lodě jsou rovněž vybaveny 60 metrů dlouhým palubním dokem se dvěma těžkými vznášedly LCAC. Výsadek pěchoty má velikost 330 mužů, v případě nouze loď může vzít krátkodobě na palubu až 1000 osob. Obrannou výzbroj plavidel tvoří dva kanónové komplety Phalanx CIWS a dva 12,7mm kulomety.\n\nPohonný systém tvoří dva diesely Mitsui 16V42M-A, roztáčející dvojici lodních šroubů. Nejvyšší rychlost dosahuje 22 uzlů.\n\n"}
{"id": "698264", "url": "https://cs.wikipedia.org/wiki?curid=698264", "title": "Pierre Basile", "text": "Pierre Basile\n\nPierre Basile († 6. dubna 1199), znám také jako Bertran de Gurdun nebo John Sabroz, byl francouzský lučištník z Limousinu, který 25. března 1199 výstřelem ze své kuše zranil anglického krále Richarda Lví srdce při obléhání hradu Château de Châlus-Chabrol. Zprvu nebylo zranění vážné, ale brzy vyústilo ve sněť.\n\nBasile byl jedním z mála vojáků, kteří hrad bránili. Hrad byl špatně bráněn, na obranu byly použity dokonce i pánve, což Angličany pobavilo. Tento přístup možná vedl k Richardově nepozornosti toho dne, kdy ho Basile střelil.\n\nZprvu nechtěl Richard pro Basila žádný trest (dokonce se za něho zaručil 100 šilinky), ale když 6. dubna na následky infekce zemřel, byly jeho rozkazy ignorovány a Basile byl podle kronikářů \"zaživa stažen z kůže jako dobytek. Čepel mu jezdila po kůži a odlupovala z ní veliké cáry, pod nimiž je vidět červené maso.\" Nakonec byl oběšen.\n\nPodle historických průzkumů, včetně objevu listiny z roku 1239, však existují náznaky, že Basile žil ještě dlouho po roce 1199.\n\n"}
{"id": "698267", "url": "https://cs.wikipedia.org/wiki?curid=698267", "title": "Vila Eduarda Hamburgera", "text": "Vila Eduarda Hamburgera\n\nVila Eduarda Hamburgera je nárožní vila v Olomouci, která byla postavena v roce 1895 v historizujícím slohu na tehdy Parkové, dnes Vídeňské ulici. Šlo o místo, kde byly zbořeny městské hradby a mezi historickým centrem města a parkovým okruhem postupně vznikl jeden z nejvýznamnějších souborů historizující architektury na Moravě.\n\nVila tehdy patřila dlouholetému předsedovi místní židovské náboženské obce, majiteli prosperující sladovny a prezidentu Spolku rakouských sladovníků Eduardu Hamburgerovi (1834–1901). Architektem byl Jakob Gartner a stavební práce vedl Johann Aulegk. Po druhé světové válce byla celá vila rozdělena na bytové jednotky.\n\nVila (včetně zahrady, oplocení a zídky) je památkově chráněna od 5. srpna 2014 jako kulturní památka.\n\n"}
{"id": "698268", "url": "https://cs.wikipedia.org/wiki?curid=698268", "title": "Nick Nolte", "text": "Nick Nolte\n\nNicholas King \"Nick\" Nolte (* 8. února 1941, Omaha) je americký herec.\n\nSvou hereckou kariéru začal roku 1960 v americkém divadle Ensemble hrou \"Inner Circle of Phoenix\". Během dalších osmi let účinkoval ve více než 180 hrách.\n\nV roce 1968 vystupoval v divadle Old Log Theater v Minneapolis a poté v La Mama Experimental Theatre v New Yorku. Později se přestěhoval do Los Angeles. Zde krátký čas studoval herectví u Stelly Adlerové a objevil se v \"Pasadena Playhouse\" v Pasadeně.\n\nI když byl v divadelní scéně úspěšný, rozhodl se pro filmový a televizní průmysl. Jedno z jeho prvních televizních vystoupení bylo roku 1973 v seriálu \"The Streets of San Francisco\". Jeho filmový průlom nastal roku 1977 televizní minisérií \"Rich Man, Poor Man\", kde si zahrál jednu z hlavních rolí. V témže roce hrál v úspěšném celovečerním filmu \"Hlubina\". Do devadesátých let byl Nolte velmi žádaným hercem, nicméně poté zájem o něj rapidně klesl. Od té doby se objevuje především v malých rolích.\n\nJe třikrát rozvedený a má dvě děti, syna Brawleye, který je také herec, a dceru Sophie Lane.\n\nV roce 1992 byl magazínem \"People\" vyhlášen nejpřitažlivějším mužem planety. Jeho otec, Frank Nolte, měl německé kořeny.\n\nByl zatčen za jízdu pod vlivem alkoholu. Nolte tvrdí, že nyní alkoholismus léčí.\n\nDvakrát byl nominován na Oscara:\n\n"}
{"id": "698270", "url": "https://cs.wikipedia.org/wiki?curid=698270", "title": "Willibald Kress", "text": "Willibald Kress\n\nWillibald Kress (13. listopadu 1906 – 27. ledna 1989) byl německý fotbalový brankář a pozdější trenér. Za německou reprezentaci odehrál celkem 16 zápasů. Na Mistrovství světa ve fotbale 1934 odchytal za německou reprezentaci 3 zápasy a získal bronzovou medaili. \n\n"}
{"id": "698273", "url": "https://cs.wikipedia.org/wiki?curid=698273", "title": "Darmyšl (zámek)", "text": "Darmyšl (zámek)\n\nDarmyšl je zaniklý zámek, který stával u rybníka ve stejnojmenné vesnici u Starého Sedla v okrese Tachov.\n\nNa místě panského dvora, jehož hlavní část tvořil zámek, stávala tvrz, kterou ve 14. století postavili pánové z Prostiboře. Roku 1373, kdy ji vlastnil Racek z Prostiboře, byla uváděna jako pustá. V 15. století vznikla na místě tvrze první část zámku. Ve druhé polovině 18. století došlo k barokní přestavbě areálu. K zámku byla připojena sousední budova a navíc se přistavělo první patro. V té době patřil zámek Löwensteinům. V roce 1945 přešel zámek do rukou státu a chátral. Konec existence mu učinil rok 1984, kdy byl zbourán.\n\nNejprve se jednalo o přízemní budovu. Teprve během barokní přestavby se zámek rozrostl. Klenbou byl propojen se sousedním objektem a navíc bylo přistavěno první patro. V období klasicismu prodělal zámek další úpravy, během kterých se přistavěla pavlač podepřená kamennými pilíři. Kromě toho nechali majitelé zazdít arkády na nádvoří.\n\n"}
{"id": "698274", "url": "https://cs.wikipedia.org/wiki?curid=698274", "title": "Lev ha-Mifrac", "text": "Lev ha-Mifrac\n\nLev ha-Mifrac (: לב המפרץ, doslova \"Střed zálivu\") je část města Haifa v Izraeli. Tvoří podčást 2. městské čtvrti Mifrac Chejfa.\n\nJde o územní jednotku vytvořenou pro administrativní, demografické a statistické účely. Zahrnuje část čtvrti Mifrac Chejfa v okolí železniční stanice Lev ha-Mifrac a souvisejících komerčních a průmyslových areálů, nedaleko pobřeží Haifského zálivu.\n\nPopulace je židovská, bez arabského prvku. Rozkládá se na ploše 4,95 kilometru čtverečního. Není zde uváděno trvalé obyvatelstvo.\n\n"}
{"id": "698277", "url": "https://cs.wikipedia.org/wiki?curid=698277", "title": "Namal Chejfa – Namal ha-Kišon", "text": "Namal Chejfa – Namal ha-Kišon\n\nNamal Chejfa – Namal ha-Kišon (: , doslova \"Haifský přístav-Kišonský přístav\") je část města Haifa v Izraeli. Tvoří podčást 2. městské čtvrti Mifrac Chejfa.\n\nJde o územní jednotku vytvořenou pro administrativní, demografické a statistické účely. Zahrnuje část čtvrti Mifrac Chejfa v okolí Haifského přístavu a souvisejících komerčních a průmyslových areálů v ústí řeky Kišon, na pobřeží Haifského zálivu.\n\nPopulace je židovská, bez arabského prvku. Rozkládá se na ploše 6,19 kilometru čtverečního. Není zde uváděno trvalé obyvatelstvo.\n\n"}
{"id": "698281", "url": "https://cs.wikipedia.org/wiki?curid=698281", "title": "Ha-Ir ha-Tachtit Mizrach", "text": "Ha-Ir ha-Tachtit Mizrach\n\nHa-Ir ha-Tachtit Mizrach (: , doslova \"Dolní Město – Východ\") je část města Haifa v Izraeli. Tvoří podčást 3. městské čtvrti ha-Ir ha-Tachtit.\n\nJde o územní jednotku vytvořenou pro administrativní, demografické a statistické účely. Zahrnuje východní část čtvrti ha-Ir ha-Tachtit nedaleko Haifského přístavu a Haifského zálivu.\n\nPopulace je arabská se silnou židovskou menšinou. Rozkládá se na ploše 1,14 kilometru čtverečního. V roce 2008 zde žilo  lidí, z toho 660 židů,  muslimů a 480 arabských křesťanů.\n\n"}
{"id": "698284", "url": "https://cs.wikipedia.org/wiki?curid=698284", "title": "Dušan Bartovič", "text": "Dušan Bartovič\n\nDušan Bartovič (* 4. března 1944, Veľké Kostoľany) je bývalý slovenský fotbalista, záložník, reprezentant Československa, účastník Olympijských her v Mexiku roku 1968.\n\nZa československou reprezentaci odehrál roku 1970 dvě utkání, 6x startoval v olympijském výběru. V československé lize odehrál 146 utkání a dal 17 gólů. Hrál za Jednotu Trenčín (1965-1972).\n\n\n"}
{"id": "698285", "url": "https://cs.wikipedia.org/wiki?curid=698285", "title": "Staré Sedliště (zámek)", "text": "Staré Sedliště (zámek)\n\nZámek Staré Sedliště stával v obci Staré Sedliště. Dnes je zde postavena prodejna potravin.\n\nNa místě zámku stávala původně manská tvrz, která byla v držení vladyků. První písemná zmínka o ní pochází z roku 1357. Jmény známe pouze čtveřici z prvních majitelů – Mareš (1357–1363), Racek (1367–1379), Bohuš Rynéř (1380) a Stupek (1384). V roce 1472 koupil tvrz Zikmund Kfelíř ze Zakšova. Kfelířové ze Zakšova vlastnili panství až do roku 1623, kdy jim bylo zkonfiskováno. V roce 1624 jej koupil Jan Kryštof Kavka z Říčan. V tomto roce je tvrz také uváděna naposledy a to jako \"pohořelá\", neboť na začátku třicetileté války byla vypálena. Sídlo majitele panství bylo přeneseno do Částkova. Do Starého Sedliště se vrátilo až roku 1706, kdy Brisigellové postavili na místě tvrze barokní zámek.\n\nBarokní zámek postavili v roce 1706 na místě tvrze Brisigellové. V roce 1717 jej Anna Barbora z Brisigellu prodala pánům z Vunšvic. Další majitelkou byla Terezie z Tunkela, která zámek roku 1738 prodala Josefu Ignácovi Langerovi. Roku 1772 mění zámek majitele znovu, tentokrát se jím stal významný přírodovědec rytíř Ignác Antonín Born. Born zde napsal svoji knihu o minerálech a vytvořil také sbírku nerostů a mincí. Kromě toho dal zámek upravit a vybudoval u něj botanickou zahradu. Roku 1782 zámek odkoupil Josef ze Schorelu a poté se majitelé často střídali. K významným patřil mariánskolázeňský balneolog, mineralog, botanik, odborný publicista i přítel Goetha, Jana Evangelisty Purkyně či Františka Palackého dr. Karel Josef Heidler z Heilbornu (1792-1866), jeho syn Michal, též lékař, po nichž velkostatek i zámek vyženili baroni Unterrichterové V roce 1945 připadl zámek státu. Původně z něj byla vytvořena administrativní budova, ale v roce 1970 jej zbořili a na jeho místě postavili prodejnu potravin.\n\n"}
{"id": "698286", "url": "https://cs.wikipedia.org/wiki?curid=698286", "title": "Ha-Ir ha-Tachtit Merkaz", "text": "Ha-Ir ha-Tachtit Merkaz\n\nHa-Ir ha-Tachtit Merkaz (: , doslova \"Dolní Město – Střed\") je část města Haifa v Izraeli. Tvoří podčást 3. městské čtvrti ha-Ir ha-Tachtit.\n\nJde o územní jednotku vytvořenou pro administrativní, demografické a statistické účely. Zahrnuje střední část čtvrti ha-Ir ha-Tachtit nedaleko Haifského přístavu a Haifského zálivu. Nachází se tu železniční stanice Chejfa Merkaz ha-Šmona, bývalý hlavní vlakový terminál ve městě.\n\nRozkládá se na ploše 0,45 kilometru čtverečního. Není zde evidováno trvalé osídlení.\n\n"}
{"id": "698287", "url": "https://cs.wikipedia.org/wiki?curid=698287", "title": "Ha-Ir ha-Tachtit Ma'arav", "text": "Ha-Ir ha-Tachtit Ma'arav\n\nHa-Ir ha-Tachtit Ma'arav (: , doslova \"Dolní Město – Západ\") je část města Haifa v Izraeli. Tvoří podčást 3. městské čtvrti ha-Ir ha-Tachtit.\n\nJde o územní jednotku vytvořenou pro administrativní, demografické a statistické účely. Zahrnuje západní část čtvrti ha-Ir ha-Tachtit nedaleko Haifského přístavu a Haifského zálivu. Nacházejí se tu obytné okrsky jako Vádí Nisnas nebo ha-Mošava ha-Germanit (Německá kolonie).\n\nPopulace je arabská se silnou židovskou menšinou. Rozkládá se na ploše 0,77 kilometru čtverečního. V roce 2008 zde žilo  lidí, z toho  židů,  muslimů a  arabských křesťanů.\n\n"}
{"id": "698290", "url": "https://cs.wikipedia.org/wiki?curid=698290", "title": "Jaroslav Boroš", "text": "Jaroslav Boroš\n\nJaroslav Boroš (* 1. ledna 1947, Vranov nad Topľou) je bývalý slovenský fotbalista, útočník, reprezentant Československa, účastník Olympijských her v Mexiku roku 1968.\n\nZa československou reprezentaci odehrál roku 1967 jedno utkání (zápas kvalifikace na mistrovství Evropy 1968 se Španělskem), 5x startoval v olympijském výběru (1 gól). V československé lize nastoupil ve 242 utkáních a dal 29 gólů. Hrál za VSS Košice (1965-1969, 1970-1977) a v době povinné vojenské služby nastoupil v lize v 1 utkání za Duklu Praha. V Poháru UEFA nastoupil ve 3 utkáních.\n\n\n"}
{"id": "698291", "url": "https://cs.wikipedia.org/wiki?curid=698291", "title": "Chof Bat Galim – Kirjat Eli'ezer", "text": "Chof Bat Galim – Kirjat Eli'ezer\n\nChof Bat Galim – Kirjat Eli'ezer (: , doslova \"Pobřeží Bat Galim – Kirjat Eli'ezer\") je část města Haifa v Izraeli. Tvoří podčást 4. městské čtvrti Ma'arav Chejfa.\n\nJde o územní jednotku vytvořenou pro administrativní, demografické a statistické účely. Zahrnuje nejsevernější část čtvrti Ma'arav Chejfa, ležící na okraji Haifského zálivu v místech, kde do něj klesá hřbet pohoří Karmel. Nacházejí se tu obytné okrsky jako Kirjat Elijahu, Kirjat Eli'ezer a Bat Galim.\n\nPopulace je židovská s arabskou menšinou. Rozkládá se na ploše 2,32 kilometru čtverečního. V roce 2008 zde žilo  lidí, z toho  židů, 910 muslimů a  arabských křesťanů.\n\n"}
{"id": "698293", "url": "https://cs.wikipedia.org/wiki?curid=698293", "title": "Karl Hoschna", "text": "Karl Hoschna\n\nKarl Ludwig Hoschna (16. srpna 1876, Strážný – 23. prosince 1911, New York) byl americký hudební skladatel a hobojista českého původu.\n\nNarodil se v šumavské obci Strážný (Kuschwarda). Studoval na konzervatoři \"Musikfreunde der Gesellschaft\" ve Vídni. Po absolvování školy hrál jako hobojista v různých orchestrech a později působil v c.k. vojenské kapele. V roce 1886 emigroval do Ameriky a stal se v New Yorku členem orchestru, který řídil hudební skladatel Victor Herbert. Kromě hry v orchestru spolu s Herbertem zkomponoval řadu operet, které vždy po svém uvedení slavily neobyčejný úspěch. V nejrůznějších transkripcích a úpravách se jeho skladby rozeběhly po celém světě. Byl vynikající melodik a řada jeho písní (např.: \"Cuddle Up A Little Closer, Lovey Mine\" či \"Every Little Movement\") se hraje dodnes.\n\nU Herberta se seznámil s prominentní americkou skladatelkou a vydavatelkou Isidore Witmark a pro její vydavatelství dělal hudební aranžmá. V roce 1902 začala spolupráce s básníkem a libretistou Otto Harbachem (později psal texty pro operety Rudolfa Frimla). Jejich první společná práce \"The daughter of the desert\" však úspěšná nebyla, dokonce nebyla nikdy ani uvedena ani publikována. Na svém posledním díle, operetě \"Wall Street girl\", spolupracoval s Benjaminem Hapggod Burtem. Premiéry se však nedočkal, zemřel v New Yorku ve stáří pouhých 34 let. V New Yorku je také pohřben.\n\n\n\n"}
{"id": "698294", "url": "https://cs.wikipedia.org/wiki?curid=698294", "title": "Chof Šikmona", "text": "Chof Šikmona\n\nChof Šikmona (: חוף שקמונה, doslova \"Pobřeží Šikmony\") je část města Haifa v Izraeli. Tvoří podčást 4. městské čtvrti Ma'arav Chejfa.\n\nJde o územní jednotku vytvořenou pro administrativní, demografické a statistické účely. Zahrnuje severní část čtvrti Ma'arav Chejfa, ležící na pobřeží Středozemního moře, na úpatí pohoří Karmel. Nacházejí se tu obytné okrsky jako Ejn ha-Jam, Ša'ar ha-Alija, Kirjat Šprincak a Neve David. Pojmenována je podle archeologické lokality Tel Šikmona, která se tu nachází na břehu moře.\n\nPopulace je židovská s nevelkou arabskou menšinou. Rozkládá se na ploše 2,58 kilometru čtverečního. V roce 2008 zde žilo 20 260 lidí, z toho 15 780 židů, 390 muslimů a 960 arabských křesťanů.\n\n"}
{"id": "698298", "url": "https://cs.wikipedia.org/wiki?curid=698298", "title": "Ha-Chof ha-Dromi", "text": "Ha-Chof ha-Dromi\n\nHa-Chof ha-Dromi (: , doslova \"Jižní Pobřeží\") je část města Haifa v Izraeli. Tvoří podčást 4. městské čtvrti Ma'arav Chejfa.\n\nJde o územní jednotku vytvořenou pro administrativní, demografické a statistické účely. Zahrnuje jižní část čtvrti Ma'arav Chejfa, ležící na pobřeží Středozemního moře, na úpatí pohoří Karmel. Nacházejí se tu převážně komerční a průmyslové okrsky jako Mevo'ot Dromijim nebo průmyslová zóna Matam.\n\nRozkládá se na ploše 4,85 kilometru čtverečního. Není tu evidována trvalá populace.\n\n"}
{"id": "698299", "url": "https://cs.wikipedia.org/wiki?curid=698299", "title": "Anton Bíly", "text": "Anton Bíly\n\nAnton Bíly (15. ledna 1931 – 21. února 2009) byl slovenský fotbalista, útočník, reprezentant Československa. V lize nastoupil i jeho syn Anton.\n\nZa československou reprezentaci odehrál v letech 1956–1958 dvě utkání (ovšem dohromady jen 23 minut), 1x startoval v reprezentačním B-mužstvu. V lize odehrál 123 utkání a dal 35 gólů. Hrál za Slovan Bratislava (1955–1962), s nímž získal roku 1955 mistrovský titul. 3x startoval v evropských pohárech.\n\n\n"}
{"id": "698300", "url": "https://cs.wikipedia.org/wiki?curid=698300", "title": "Karmelija-Vardija", "text": "Karmelija-Vardija\n\nKarmelija-Vardija (: כרמליה-ורדיה) je část města Haifa v Izraeli. Tvoří podčást 5. městské čtvrti ha-Karmel.\n\nJde o územní jednotku vytvořenou pro administrativní, demografické a statistické účely. Zahrnuje jižní část čtvrti ha-Karmel, ležící na vyvýšených sídelních terasách v pohoří Karmel, oddělených zalesněnými údolími sezónních toků (vádí). Nacházejí se tu obytné okrsky Karmelija, Vardija a Šambur.\n\nPopulace je židovská, bez arabského prvku. Rozkládá se na ploše 2,37 kilometru čtverečního. V roce 2008 zde žilo 13 940 lidí, z toho 13 550 židů.\n\n"}
{"id": "698301", "url": "https://cs.wikipedia.org/wiki?curid=698301", "title": "Emil Synek", "text": "Emil Synek\n\nJUDr. Emil Synek (7. září 1903, Praha – 12. dubna 1993, Paříž, Francie ) byl český novinář, divadelní dramatik, filmový scenárista a kritik, spisovatel.\n\nVystudoval gymnázium v Praze, kde maturoval roku 1921. Následně dokončil úspěšně studia práv, titul získal v roce 1926. Krátkou dobu byl vyšetřujícím soudcem, v období 1927–1939 by redaktorem v listech A–Zet, České slovo a od roku 1936 byl šéfredaktorem deníku Telegraf.\n\nV roce 1932 se oženil s herečkou Evžou Budlovskou. Když v roce 1939 uprchnul z Protektorátu, zanechal manželku s dcerou ve vlasti. Za války pobýval v Londýně, od konce roku 1943 pracoval pro exilovou československou vládu jako zahraničněpolitický zpravodaj. Po válce se vrátil do Československa, od roku 1946 do roku 1955 byl poradcem na československém velvyslanectví ve Francii. Když byl svého pověření zbaven, do vlasti se již nevrátil.\n\nVe dvacátých letech se prosadil jako spisovatel svými povídkami \"Ano i ne\" (1928) a \"Usměvavý bůh\" (1931). Napsal romány \"Muži mezi sebou (1930)\"; \"Krach (1931)\" Ve třicátých letech pracoval jako novinář v České slovo a Telegrafu. Zde působil jako novinář a filmový recenzent. Používal šifry: -es- A-Zet 1932; České slovo 1935. Dramatické tvorbě se věnoval pod pseudonymy: Ricardo Gomez \"(Láska v nebezpečí, 1930)\" a Ríša Záhorský. Věnoval i politické publicistice. V knize \"Svět, jaký je\" (1938) zachytil atmosféru tehdejší Evropy a Asie těsně před propuknutím druhé světové války, kdy také emigroval do ciziny. Tam se umění dále nevěnoval.\n\n\n\nTři jeho divadelní hry – \"Jana (1935)\", \"Mimo proud (1936)\" a \"Výdělečné ženy (1937)\" – byly zfilmovány:\nPro rozhlas napsal či upravil své hry \"Rychlebové\" (1931?), \"Dvojí tvář\" (1934, o Karlu\nSabinovi), \"Dějiny mluví\" (1935, rozhovor dějinných osobností) a \"Noční hlídka\" (1935).\n\n"}
{"id": "698302", "url": "https://cs.wikipedia.org/wiki?curid=698302", "title": "Karmel Merkazi u-Ma'aravi", "text": "Karmel Merkazi u-Ma'aravi\n\nKarmel Merkazi u-Ma'aravi (: , doslova \"Střední a Západní Karmel\") je část města Haifa v Izraeli. Tvoří podčást 5. městské čtvrti ha-Karmel.\n\nJde o územní jednotku vytvořenou pro administrativní, demografické a statistické účely. Zahrnuje střední část čtvrti ha-Karmel, ležící na vyvýšených sídelních terasách v pohoří Karmel, oddělených zalesněnými údolími sezónních toků (vádí). Nacházejí se tu obytné okrsky Ramat Hadar, Karmel Merkazi, Karmel Vatik, Kababir a Karmel Ma'aravi.\n\nPopulace je židovská, s arabskou menšinou. Rozkládá se na ploše 3,26 kilometru čtverečního. V roce 2008 zde žilo 19 940 lidí, z toho  židů,  muslimů a 300 arabských křesťanů.\n\n"}
{"id": "698306", "url": "https://cs.wikipedia.org/wiki?curid=698306", "title": "Mordot Neve Ša'anan", "text": "Mordot Neve Ša'anan\n\nMordot Neve Ša'anan (: מורדות נוה שאנן, doslova \"Svahy Neve Ša'ananu\") je část města Haifa v Izraeli. Tvoří podčást 7. městské čtvrti Neve Ša'anan-Jizre'elija.\n\nJde o územní jednotku vytvořenou pro administrativní, demografické a statistické účely. Zahrnuje severovýchodní část čtvrti Neve Ša'anan-Jizre'elija, ležící svazích pohoří Karmel. Nacházejí se tu obytné okrsky Tel Amal, Neve Paz a Neve Josef.\n\nPopulace je židovská, s arabskou menšinou. Rozkládá se na ploše 1,49 kilometru čtverečního. V roce 2008 zde žilo 14 910 lidí, z toho 10 960 židů, 2 050 muslimů a 100 arabských křesťanů.\n\n"}
{"id": "698309", "url": "https://cs.wikipedia.org/wiki?curid=698309", "title": "Ziv – Ramat Alon", "text": "Ziv – Ramat Alon\n\nZiv – Ramat Alon (: ) je část města Haifa v Izraeli. Tvoří podčást 8. městské čtvrti Ramot Neve Ša'anan.\n\nJde o územní jednotku vytvořenou pro administrativní, demografické a statistické účely. Zahrnuje východní část čtvrti Ramot Neve Ša'anan, ležící na sídelních terasách v pohoří Karmel, oddělených četnými zalesněnými údolími, jimiž protékají sezónní toky (vádí). Nacházejí se tu obytné okrsky Šchunat Ziv a Ramat Alon a komplex vysoké školy Technion.\n\nPopulace je židovská, s nevýraznou arabskou menšinou. Rozkládá se na ploše 2,18 kilometru čtverečního. V roce 2008 zde žilo  lidí, z toho  židů, 230 muslimů a 100 arabských křesťanů.\n\n"}
{"id": "698312", "url": "https://cs.wikipedia.org/wiki?curid=698312", "title": "Arcusaurus", "text": "Arcusaurus\n\nArcusaurus (\"Ještěr duhy\") byl rod vývojově primitivního sauropodomorfního dinosaura, který žil v období spodní jury (geologické stupně hettang-sinemur, asi před 200 až 195 miliony let) na území dnešní Jihoafrické republiky. \n\nFosilie tohoto dinosaura byly objeveny v sedimentech souvrství Elliot (nedaleko města Senekal v provincii Svobodný stát). Byla objevena lebka, části kostí dlouhých končetin a obratle přinejmenším dvou nedospělých jedinců. \"Arcusaurus\" byl zřejmě sesterským taxonem ke geologicky staršímu (a nepříliš dobře známému) rodu \"Efraasia\". Jednalo se o malého dinosaura, který dosahoval délky pouze kolem 2,5 metru.\n\n"}
{"id": "698313", "url": "https://cs.wikipedia.org/wiki?curid=698313", "title": "Remez – Ramat Sapir", "text": "Remez – Ramat Sapir\n\nRemez – Ramat Sapir (: ) je část města Haifa v Izraeli. Tvoří podčást 8. městské čtvrti Ramot Neve Ša'anan.\n\nJde o územní jednotku vytvořenou pro administrativní, demografické a statistické účely. Zahrnuje západní část čtvrti Ramot Neve Ša'anan, ležící na sídelních terasách v pohoří Karmel, oddělených četnými zalesněnými údolími, jimiž protékají sezónní toky (vádí). Nacházejí se tu obytné okrsky Ramat Chen, Ramot Remez a Ramat Sapir a nezastavěný vrch Giv'at Zemer.\n\nPopulace je židovská, bez arabského prvku. Rozkládá se na ploše 1,64 kilometru čtverečního. V roce 2008 zde žilo  lidí, z toho  židů.\n\n"}
{"id": "698314", "url": "https://cs.wikipedia.org/wiki?curid=698314", "title": "Romemot", "text": "Romemot\n\nRomemot (: רוממות) je část města Haifa v Izraeli. Tvoří podčást 9. městské čtvrti Ramot ha-Karmel.\n\nJde o územní jednotku vytvořenou pro administrativní, demografické a statistické účely. Zahrnuje severovýchodní část čtvrti Ramot ha-Karmel, ležící na sídelních terasách v pohoří Karmel, oddělených četnými zalesněnými údolími, jimiž protékají sezónní toky (vádí). Nacházejí se tu obytné okrsky Ramat Ben Gurion a Romema.\n\nPopulace je židovská, bez arabského prvku. Rozkládá se na ploše 0,96 kilometru čtverečního. V roce 2008 zde žilo 8 150 lidí, z toho 7 560 židů.\n\n"}
{"id": "698315", "url": "https://cs.wikipedia.org/wiki?curid=698315", "title": "David Marrero", "text": "David Marrero\n\nDavid Marrero (* 8. dubna 1980, Las Palmas de Gran Canaria) je španělský profesionální tenista. Ve své dosavadní kariéře na okruhu ATP World Tour vyhrál dva turnaje ve čtyřhře. Na challengerech ATP získal k červnu 2011 jeden titul ve dvouhře a třináct ve čtyřhře.\n\nNa žebříčku ATP byl nejvýše ve dvouhře klasifikován 8. února 2010 na 163. místě a ve čtyřhře pak v březnu 2011 na 33. místě.\n\nJeho sestrou je španělská profesionální tenistka Marta Marrerová (nar. 1983).\n\n"}
{"id": "698316", "url": "https://cs.wikipedia.org/wiki?curid=698316", "title": "Cir Chorev", "text": "Cir Chorev\n\nCir Chorev (: ציר חורב) je část města Haifa v Izraeli. Tvoří podčást 9. městské čtvrti Ramot ha-Karmel.\n\nJde o územní jednotku vytvořenou pro administrativní, demografické a statistické účely. Zahrnuje střední část čtvrti Ramot ha-Karmel, ležící na sídelních terasách v pohoří Karmel, oddělených četnými zalesněnými údolími, jimiž protékají sezónní toky (vádí). Nacházejí se tu obytné okrsky Ramat Eškol, Ramat Begin a Giv'at Downes.\n\nPopulace je židovská, bez arabského prvku. Rozkládá se na ploše 2,88 kilometru čtverečního. V roce 2008 zde žilo 14 750 lidí, z toho 14 350 židů.\n\n"}
{"id": "698317", "url": "https://cs.wikipedia.org/wiki?curid=698317", "title": "Cir Abu Chuši", "text": "Cir Abu Chuši\n\nCir Abu Chuši (: ציר אבא חושי) je část města Haifa v Izraeli. Tvoří podčást 9. městské čtvrti Ramot ha-Karmel.\n\nJde o územní jednotku vytvořenou pro administrativní, demografické a statistické účely. Zahrnuje jižní část čtvrti Ramot ha-Karmel, ležící na sídelních terasách v pohoří Karmel, oddělených četnými zalesněnými údolími, jimiž protékají sezónní toky (vádí). Nacházejí se tu obytné okrsky Ramat Golda, Ramat Almogi, Savijonej ha-Karmel a Hod ha-Karmel. Nachází se tu také komplex Haifské univerzity.\n\nPopulace je židovská, bez arabského prvku. Rozkládá se na ploše 5,22 kilometru čtverečního. V roce 2008 zde žilo 11 090 lidí, z toho 10 830 židů.\n\n"}
{"id": "698318", "url": "https://cs.wikipedia.org/wiki?curid=698318", "title": "Rosenheim", "text": "Rosenheim\n\nRosenheim je německé město v Bavorsku. Leží 52 kilometrů jihovýchodně od Mnichova na soutoku řek Inn a Mangfall na hornobavorském úpatí Alp v nadmořské výšce 447 metrů; rozkládá se na ploše 37,2 km. Ve městě žije obyvatel.\n\nRosenheim je sídlem zemského okresu (\"Landkreis\") Rosenheim, avšak není jeho součástí – je jedním ze tří městských okresů správního obvodu \"Oberbayern\" čili Horní Bavorsko. (Městský okres čili \"kreisfreie Stadt\" nepatří do žádného ze zemských okresů, je jakousi obdobou našeho statutárního města.)\n\n\n\n\n"}
{"id": "698320", "url": "https://cs.wikipedia.org/wiki?curid=698320", "title": "Petar", "text": "Petar\n\nPetar je mužské rodné jméno, které má více osobností:\n\n"}
{"id": "698324", "url": "https://cs.wikipedia.org/wiki?curid=698324", "title": "Svetozar Marković", "text": "Svetozar Marković\n\nSvetozar Marković (v srbské cyrilici Светозар Марковић, 1846 — 26. února 1876, Terst) byl srbský realistický spisovatel. Národní tvorbu obohatil o společenská témata.\n\nJako výtečnému studentu technických oborů mu bylo umožněno vycestovat na vysokoškolské studium do Ruska, kde se setkal s idejemi tzv. radikálních demokratů, kteří ho později významně ovlivnili. Názorově se proto přikláněl k levicovým idejím (byl socialistou) a stejně jako marxisté souhlasil s myšlenkou, aby literatura jako taková převzala politické cíle. Veškerá literární činnost dle něho měla být mobilizována proto, aby podporovala pokrokové cíle ve společnosti. To se stalo vzorem i budoucím levicově orientovaným spisovatelům, kteří ať už v Srbsku, či Jugoslávii působili.\nV letech 1871 a 1872 zveřejnil své články \"Pevanje i mišljenje\" (Básnění a myšlení), a také rozpravu \"Realni pravac u nauci i životu\" (Skutečný směr ve vědě a životě), kde ostře odsoudil romantické básníky předchozí éry (do 60. let; v Srbsku trval romantismus déle, než v řadě jiných evropských zemí, vzhledem k pomalejšímu pronikání kulturních trendů do nově budované země). Marković ostře kritizoval společenský řád, zaostalost země a pevně dané zvyklosti; rysy, které například obdivoval Stevan Sremac. V roce 1872 sepsal knihu Serbija na istoku (Srbsko na východě), kde povstání z roku 1804 označil spíše jako sociální vzpouru sedláků proti svým pánům, než jako pokus o národní osvobození, či potlačení útlaku cizí moci. Kromě toho byl také i editorem deníku Radenik (dělník), prvního levicového tiskopisu v Srbsku, který balancoval někde mezi ostře levicovými a umírněnými postoji (aby se vyhnul případnému zakázání ze strany úřadů). Byl také autorem deníků Javnost (Veřejnost) (který byl přece jen vstřícnější k vládě) a Oslobođenje (Osvobození). Po několika procesech však byl donucen k emigraci ze země, nejprve do Vídně a později do Dalmácie, kde zemřel na tuberkulózu.\n\nPo své smrti se stal v jihoslovanském levicovém ideovém proudu významným pojmem. Inspiroval řadu pozdějších spisovatelů.\n\nPopulární byl mezi levicově orientovanými jugoslávskými autory meziválečného období.\n\nJako propagátor federalistického státu a oponent velkosrbských myšlenek a také jako socialista se stal klíčovou osobností pro komunistický pohled na národní dějiny. Byla po něm pojmenována celá řada škol, institucí i ulic. Město Jagodina neslo až do začátku 90. let 20. století název \"Svetozarevo\".\n"}
{"id": "698325", "url": "https://cs.wikipedia.org/wiki?curid=698325", "title": "Radenik", "text": "Radenik\n\nRadenik (v srbské cyrilici Раденик, česky Dělník) byly první socialisticky orientované noviny, který vycházely na Balkánu a také v Srbsku. Jejich tvůrcem i editorem byl realistický spisovatel Svetozar Marković. Vycházely v letech 1871 a 1872 a pak změnily název na \"Radnik\". Zveřejnil v nich několik části Kapitálu a také Marxovu \"Občanskou válku ve Francii\". \n"}
{"id": "698326", "url": "https://cs.wikipedia.org/wiki?curid=698326", "title": "Jaroslav Červeňan", "text": "Jaroslav Červeňan\n\nJaroslav Červeňan (* 16. dubna 1947, Čierna nad Tisou) je bývalý slovenský fotbalista, brankář, reprezentant Československa.\n\nZa československou reprezentaci odehrál roku 1972 dvě utkání (přátelské zápasy s Polskem a Lucemburskem), 3x startoval v olympijském výběru. V lize odehrál 247 utkání. Hrál za Tatran Prešov (1969–1974), na vojně za Duklu Banská Bystrica, Slavoj Trebišov, Inter Bratislava (1980–1982) a DAC Dunajská Streda (1985–1986). V Poháru UEFA nastoupil ve 4 utkáních. Na jaře 1988 byl asistentem Vladimíra Hrivnáka v bratislavském Interu.\n\n\n"}
{"id": "698331", "url": "https://cs.wikipedia.org/wiki?curid=698331", "title": "Meyerasaurus", "text": "Meyerasaurus\n\nMeyerasaurus je vyhynulý rod pliosaura, žijící ve střední křídě v Německu. Dříve byl zařazován do rodu \"Rhomaleosaurus\" nebo \"Thaumatosaurus\" a jméno \"Meyerasaurus victor\" dostal v roce 2010. Byl dlouhý 3,35 m.\n"}
{"id": "698334", "url": "https://cs.wikipedia.org/wiki?curid=698334", "title": "Seznam českých vojáků, kteří zemřeli v zahraničních misích", "text": "Seznam českých vojáků, kteří zemřeli v zahraničních misích\n\nČeští vojáci, kteří zemřeli v zahraničních misích a operacích od roku 1993, kdy vzniklo samostatné Česko.\n\nPřed rokem 1993 zemřel 19. února 1991 v Saúdské Arábii podporučík Petr Šimonka (* 12. 3. 1970), který byl členem československé protichemické jednotky v Operaci Pouštní bouře. V roce 1993 byl zabit při minometné přestřelce Slovák Igor Rigo, který sloužil ještě v existující československé jednotce. Skutečně první a zároveň jediní čeští vojáci padlí v akci byli Luděk Zeman a Petr Valeš v srpnu 1995, kteří zemřeli při srbském minometném ostřelování při chorvatské ofenzívě.\n\n"}
{"id": "698336", "url": "https://cs.wikipedia.org/wiki?curid=698336", "title": "Rancho Texicano", "text": "Rancho Texicano\n\nRancho Texicano, nebo také Rancho Texicano: The Very Best of ZZ Top je kompilační album americké blues rockové skupiny ZZ Top, vydané v roce 2004. Album obsahuje jejich největší hity z let 1970–1992.\n\n"}
{"id": "698340", "url": "https://cs.wikipedia.org/wiki?curid=698340", "title": "Birjusa", "text": "Birjusa\n\nBirjusa, Ona nebo Velká Birjusa ( , nebo ) je řeka v Irkutské oblasti a v Krasnojarském kraji v Rusku. Je dlouhá 1 012 km. Povodí řeky má rozlohu 55 800 km².\n\nPramení na Džuglymském hřbetu v pohoří Východní Sajany. Na středním a dolním toku protéká Středosibiřskou pahorkatinou. V jejím povodí se nachází přibližně 300 jezer o celkové rozloze 14,3 km². Po soutoku s Čunou vytváří řeku Tasejevu v povodí Jeniseje.\n\n\nZdrojem vody jsou dešťové a sněhové srážky, které představují 80% ročního odtoku z povodí řeky. Zamrzá v říjnu až v listopadu a rozmrzá na konci dubna až na začátku května.\n\nŘeka je splavná pro vodáky. Leží na ní město Birjusinsk.\n"}
{"id": "698342", "url": "https://cs.wikipedia.org/wiki?curid=698342", "title": "Kvalifikace na Mistrovství světa ve fotbale 1938", "text": "Kvalifikace na Mistrovství světa ve fotbale 1938\n\nCelkem 37 týmů vstoupilo do kvalifikace o Mistrovství světa ve fotbale 1938 a bojovalo o 14 míst na závěrečném turnaji. Obhájci titulu - Italové a hostitelská Francie měli účast jistou.\n\nKvůli Španělské občanské válce se Španělsko z kvalifikace odhlásilo. Zbývajících 34 týmů bylo rozděleno do 12 skupin podle geografických kritérií následovně:\n\n\nPo odehrání kvalifikace ale došlo k anšlusu Rakouska, které si vybojovalo účast na závěrečném turnaji. Zúčastnilo se ho tudíž pouze 15 týmů.\n\nCelkem 21 týmů sehrálo alespoň jeden kvalifikační zápas. Bylo jich sehráno celkem 22 a bylo v nich vstřeleno 96 branek (průměrně 4,36 na zápas).\n\n\nVysvětlivky:\n\nNěmecko a Švédsko se kvalifikovaly na MS.\n\nNorsko se kvalifikovalo.\n\nPolsko mělo lepší gólový průměr, a tak se kvalifikovalo.\n\nEgypt se odhlásil, takže se Rumunsko kvalifikovalo automaticky.\n\nŠvýcarsko se kvalifikovalo.\n\nŘecko postoupilo do finálové fáze.\n\nMaďarsko se kvalifikovalo.\n\nČeskoslovensko se kvalifikovalo.\n\nLotyšsko postoupilo do finálové fáze.\n\nRakousko se kvalifikovalo, ale později bylo připojeno k Německu (anschluss), a tak se závěrečného turnaje nezúčastnilo.\n\nNizozemsko a Belgie se kvalifikovaly.\n\nArgentina se odhlásila, takže se Brazílie kvalifikovala bez boje.\n\nVšechny týmy kromě Kuby se odhlásily, a tak Kuba postoupila bez boje.\n\nJaponsko se odhlásilo, a tak Nizozemská Východní Indie postoupila bez boje.\n\n\n"}
{"id": "698344", "url": "https://cs.wikipedia.org/wiki?curid=698344", "title": "Daniele Bracciali", "text": "Daniele Bracciali\n\nDaniele Bracciali (* 10. ledna 1978, Arezzo) je italský profesionální tenista. Ve své dosavadní kariéře na okruhu ATP World Tour k červnu 2011 vyhrál jeden turnaj ve dvouhře a tři ve čtyřhře. Za daviscupový tým Itálie debutoval v roce 2005.\n\nV roce 1996 vyhrál spolu s Jocelynem Robichaudem čtyřhru na juniorce Australian Open a ve Wimbledonu.\n\nNa žebříčku ATP byl nejvýše ve dvouhře klasifikován v květnu 2006 na 49. místě a ve čtyřhře pak v červnu 2011 na 40. místě. K roku 2011 jej trénoval Umberto Rianna.\n\nPoté co byl v listopadu 2007 kvůli sázkařské aféře udělen devítiměsíční zákaz startu italskému tenistovi Alessiu di Maurovi, byli ze stejného důvodu penalizováni i další dva Italové Bracciali a Potito Starace. Bracciali obdržel od ATP pokutu 14 300 liber a od 1. ledna 2008 tříměsíční zákaz startu. Nejednalo se ovšem o podezřelé sázky na jejich vlastní zápasy.\n\nItalská tenisová federace kritizovala ATP za to, že distancovala pouze italské tenisty a Bracciali prohlásil, že se organizace zaměřila jen na méně známé hráče: \"„Stali jsme se obětními beránky … Nevěřím tomu, že my Italové byli jediní, kteří občas drobně sázeli“\". Pokud by měl nekalé úmysly, nikdy by nesázel pod vlastním jménem, dodal.\n\n"}
{"id": "698345", "url": "https://cs.wikipedia.org/wiki?curid=698345", "title": "Josef Sakař (architekt)", "text": "Josef Sakař (architekt)\n\nJosef Sakař (7. prosinec 1856, Libeň – 15. leden 1936 Praha-Karlín) byl český architekt, urbanista, stavitel a stavební rada.\n\nStudovat začal původně strojnictví na pražské Polytechnice, před rokem 1877 přešel na stavební odbor. Studium zakončil v roce 1880 v ateliéru architekta Josefa Zítka. Absolvoval studiijní pobyt ve Florencii a v Římě. V letech 1882–1885 se podílel na obnově Národního divadla po požáru. Začátkem roku 1888 se stal stavitelem a tuto živnost provozoval do roku 1899. Poté byl stavebním radou. V roce 1912 byl jmenován mimořádným členem České akademie věd a umění. V roce 1912 mu byl též udělen čestný titul doktora technických věd (Dr.h.c.) Českého vysokého učení technického v Praze .\n\n\n\n\n"}
{"id": "698348", "url": "https://cs.wikipedia.org/wiki?curid=698348", "title": "Rudolf Ducký", "text": "Rudolf Ducký\n\nRudolf Ducký (* 4. června 1957) je bývalý slovenský fotbalista, útočník a záložník, reprezentant Československa.\n\nZa československou reprezentaci odehrál roku 1981 jedno utkání (přátelský zápas s Argentinou), 2x startoval za reprezentační B-mužstvo. V lize odehrál 242 utkání a dal 21 gólů. Hrál za Inter Bratislava (1978–1986) a Slovan Bratislava (1988–1989). 8x startoval v evropských pohárech.\n\n\n"}
{"id": "698351", "url": "https://cs.wikipedia.org/wiki?curid=698351", "title": "Juraj Szikora", "text": "Juraj Szikora\n\nJuraj Szikora (2. března 1947, Tvrdošovce, Československo - 12. prosince 2005, Bratislava, Slovensko) byl slovenský fotbalový útočník a reprezentant Československa. V Brazílii měl přezdívku \"bílý Pelé\".\n\nV československé reprezentaci odehrál v letech 1966–1971 21 utkání a vstřelil 2 góly. Dvakrát nastoupil i v juniorských výběrech. Hrál za Inter Bratislava (1964-1974) a 1976-1977, ČH Bratislava, ZŤS Petržalka (1977-1978),Vagónku Poprad (1978-1979), DAC Dunajská Streda (1979-1980) a Slovan Vídeň (1980–1982). Po skončení hráčské kariéry se stal trenérem. V lize odehrál 203 utkání a vstřelil 56 branek. V \"Malé encyklopedii fotbalu\" z roku 1984 ho autoři charakterizovali slovy: \"\"Technicky mimořádně vybavený hráč, plnému rozvinutí jeho talentu zabránila výkonnostní nevyrovnanost a náladovost.\"\"\n\n\n"}
{"id": "698352", "url": "https://cs.wikipedia.org/wiki?curid=698352", "title": "Chlorid kobaltnatý", "text": "Chlorid kobaltnatý\n\nChlorid kobaltnatý (chemický vzorec CoCl) je chemická látka, která má v bezvodém stavu podobu bledě modrého prášku, silně hygroskopický, který postupnou hydratací přechází přes modrofialový, tmavě fialový, růžově fialový, broskvově fialový až k červenému hexahydrátu. Těchto barevných pochodů se využívá v silikagelu, do kterého se přidává jako indikátor množství obsažené vlhkosti.\nJe dobře rozpustný ve vodě, methanolu, lihu, acetonu, diethyletheru, chinolinu a benzonitrilu, vytváří v roztoku podvojné i komplexní sloučeniny. Hexahydrát je navíc rozpustný v dimethylformamidu (\"DMF\"), alkoholech a pyridinu.\n\nPoužívá například pro výrobu dalších sloučenin kobaltu, jako přísada do směsí na výrobu pneumatik nebo textilních barviv. Slouží jako inhibitor koroze v zařízení pro úpravu vody, ale také v magnetech nebo v indikátorech vlhkosti.\n\nChlorid kobaltnatý se připravuje spalováním kobaltu v proudu chloru.\n"}
{"id": "698354", "url": "https://cs.wikipedia.org/wiki?curid=698354", "title": "Tail Gunner", "text": "Tail Gunner\n\nTail Gunner je monochromatická vektorová arkádová videohra typu shoot 'em up. Vytvořil ji Tim Skelly a roku 1979 ji vydal Vectorbeam.\n\nHráč se stává zadním střelcem (odtud název hry) velké vesmírné lodi. Nepřátelé se k ní blíží a hráč je musí sestřelit dříve, než proletí kolem jeho kanónů. Kromě děl může k zastavení protivníků použít i omezený počet štítů. Hra končí, podaří-li se deseti lodím proniknout kolem hráče.\n\n"}
{"id": "698356", "url": "https://cs.wikipedia.org/wiki?curid=698356", "title": "Jozef Levický", "text": "Jozef Levický\n\nJozef Levický (* 15. listopadu 1942 Zlaté Moravce) je bývalý slovenský fotbalista, útočník, reprezentant Československa.\n\nV československé reprezentaci odehrál roku 1967 jedno utkání, 4x nastoupil v reprezentačním B-mužstvu (3 góly) a dvakrát v juniorských výběrech. Hrál za Inter Bratislava (1961–1978), Slovan Vídeň (1978–1979) a Calex Zlaté Moravce (1979–1982). V československé lize odehrál 340 utkání a vstřelil 100 branek, takže je členem prestižního Klubu ligových kanonýrů. V \"Malé encyklopedii fotbalu\" z roku 1984 ho autoři charakterizovali slovy: \"\"Nenápadný útočník dlouhodobě nadprůměrné výkonnosti. Ani jeden ze svých ligových gólů nevstřelil z pokutového kopu.\"\" V Poháru UEFA nastoupil v 7 utkáních a dal 3 góly.\n\n\n"}
{"id": "698357", "url": "https://cs.wikipedia.org/wiki?curid=698357", "title": "Kateřina Brunšvická", "text": "Kateřina Brunšvická\n\nKateřina Brunšvicko-Kalenberská (28. května 1534 Münden – 10. května 1559 Karlovy Vary) byla dcera brunšvicko-kalenberského vévody Ericha I. a Alžběty Braniborské a první manželka Viléma z Rožmberka. \n\nNarodila se v rodině brunšvicko-kalenberských vévodů a 28. února 1557 se provdala za českého šlechtice Viléma z Rožmberka. V uzavřené svatební smlouvě se Vilém zavázal respektovat knížecí původ nevěsty i její luteránské vyznání. Z manželství se nenarodil žádný potomek. Kateřina zemřela dva roky po svatbě a byla pohřbena v rožmberské hrobce ve Vyšebrodském klášteře. Společně s Vilémem a jeho další chotí Žofií Hohenzollerskou je zobrazena na votivním obraze v třeboňském kostele sv. Jiljí malovaném roku 1568 Tobiášem Elsem. \n"}
{"id": "698358", "url": "https://cs.wikipedia.org/wiki?curid=698358", "title": "Vojtech Masný", "text": "Vojtech Masný\n\nVojtech Masný (* 8. července 1938, Chynorany) je bývalý slovenský fotbalista, útočník, reprezentant Československa, bratr fotbalisty Mariána Masného, držitel stříbrné medaile z olympijských her v Tokiu roku 1964. Po skončení hráčské kariéry se stal trenérem.\n\nV československé reprezentaci odehrál v letech 1964–1967 devět utkání a vstřelil 3 góly. Hrál za Iskru Chynorany (1952–1956), Jednotu Trenčín (1957–1958, 1960–1969, 1972–1975), Duklu Pardubice (1958–1960), First Vienna FC 1894 (1969–1972) a Považan Nové Mesto nad Váhom (1976–1978). V československé lize odehrál 246 utkání (z toho 182 za sebou bez přerušení) a vstřelil 71 branek. V rakouské lize přidal dalších 27 branek (1969/70: 5, 1970/71: 20, 1971/72: 2).\n\n\n\n"}
{"id": "698360", "url": "https://cs.wikipedia.org/wiki?curid=698360", "title": "Therese Alshammarová", "text": "Therese Alshammarová\n\nMalin Therese Alshammarová (* 26. srpna 1977, Solna) je švédská plavkyně. Specializuje se na sprinterské tratě volným způsobem a motýlkem, na kterých vytvořila několik světových rekordů.\n\nZprvu se orientovala na znak, ve kterém jako čtrnáctiletá v roce 1991 zvítězila na švédském mistrovství. Na mezinárodní scéně na medaili nedosáhla, jejím maximem bylo čtvrté místo z mistrovství Evropy 1993 na 100 m znak. V roce 1997 se přestěhovala do USA a začala studovat na University of Nebraska–Lincoln. Účastnila se závodů univerzitního mistrovství USA a postupně přešla na volný způsob. První medaili vybojovala na evropském šampionátu 1997 – bronz na 50 m volný způsob. Do širšího povědomí ale vstoupila až na olympiádě v Sydney 2000, kde skončila dvakrát stříbrná za suverénní Inge de Bruijnovou – v závodě na 50 a 100 m volný způsob. Se švédskými reprezentačními kolegyněmi přidala bronz na kraulařské štafetě 4x100 metrů. V dalších letech se účastnila také závodů na 50 m motýlek, která však není v programu olympijských her. Na nejkratší motýlkářské trati získala svůj první světový titul z padesátimetrového bazénu (na mistrovství světa v roce 2007). Vysokou výkonnost si udržuje nebývale dlouhou dobu, na posledním mistrovství světa v roce 2011 zvítězila na 50 metrů volný způsob a byla druhá na 50 m motýlek.\nV krátkém bazénu sbírala úspěchů ještě více než v dlouhém – je desetinásobnou mistryní světa a sedmnáctinásobnou medailistkou z mistrovství světa. Celkem osmkrát překonala světový rekord.\n\n\nDlouhý bazén\nkrátký bazén\n\n"}
{"id": "698361", "url": "https://cs.wikipedia.org/wiki?curid=698361", "title": "Leopold Šťastný", "text": "Leopold Šťastný\n\nLeopold Šťastný (23. května 1911 Rohožník – 14. května 1996 Toronto) byl slovenský fotbalový obránce, reprezentant Československa a později fotbalový trenér. Měl přezdívku Jim.\n\nHrál v letech 1923 až 1941 za 1. ČsŠK Bratislava (Slovan).\nV československé reprezentaci odehrál v obraně roku 1937 dvě utkání. Za slovenskou reprezentaci nastoupil jednou v roce 1940.\nVíce než jako hráč proslul jako trenér, jímž se stal po skončení hráčské kariéry. Dlouhá léta vedl mužstvo Slovanu Bratislava (1949–1951, 1954–1957, 1963–1965) a byl tvůrcem mužstva, které v 50. letech 20. století rozbilo hegemonii Prahy v československé lize – získal se Slovanem čtyři mistrovské tituly (1949, 1950, 1951, 1955). V letech 1968–1975 vedl ve 49 utkáních rakouskou reprezentaci a v letech 1975–1977 rakouský klub Wacker Innsbruck, s nímž získal jeden mistrovský titul (1977). Poté se stal hlavním instruktorem trenérů při rakouském fotbalovém svazu.\n\n"}
{"id": "698364", "url": "https://cs.wikipedia.org/wiki?curid=698364", "title": "Amguň", "text": "Amguň\n\nAmguň ( ) je řeka v Chabarovském kraji v Rusku. Je 723 km dlouhá. Povodí má rozlohu 55 500 km².\n\nVzniká soutokem Ajakitu a Suluku (Choluku) na svazích Burejského hřbetu. Na horním toku má horský charakter, ale po zbývající většinu svého toku je typickou rovinnou řekou. Teče v široké dolině mezi bažinatou tajgou. Členité a nestálé koryto se větví na množství ramen. Na dolním toku se vyskytuje množství nevelkých ostrovů a mělčin. V povodí řeky se hojně vyskytuje mnoho let zmrzlá půda. Je to levý přítok Amuru.\nHlavním přítokem je Nimelen.\n\nZdrojem vody jsou převážně dešťové srážky. Průměrný průtok vody ve vzdálenosti 193 km od ústí činí 500 m³/s. Letní průtok od června do září je nejvyšší a v tomto období také dochází k povodním. V zimě je průtok nejnižší. Led se na řece vyskytuje od konce října do začátku května.\n\nVodní doprava je možná kromě horního toku. Řeka je bohatá na ryby (losos keta, losos gorbuša, jeseter, kapr obecný).\n"}
{"id": "698366", "url": "https://cs.wikipedia.org/wiki?curid=698366", "title": "Jozef Obert", "text": "Jozef Obert\n\nJozef Obert (* 4. ledna 1938 Baťovany, dnes Partizánske) je bývalý slovenský fotbalový útočník, reprezentant Československa a fotbalový trenér. Členem prestižního Klubu ligových kanonýrů se stal po změně pravidel klubu v listopadu 2016.\n\nV československé reprezentaci odehrál roku 1958 čtyři utkání, 6x nastoupil v reprezentačním B-mužstvu (1 gól) a 3x v olympijském výběru (1 gól). Hrál za Slovan Bratislava (1956–1958, 1960–1964, 1966–1968), RH Brno (1958–1959), ČH Bratislava (1959–1960), Tatran Prešov (1964–1966) a rakouský Wacker Innsbruck (1968–1972), s nímž získal dva tituly mistra Rakouska (1971, 1972). Se Slovanem dvakrát vyhrál Československý pohár (1962, 1963). V československé lize odehrál 262 utkání a vstřelil 94 branek. Po skončení hráčské kariéry se stal trenérem, vedl například Baník Prievidza, VSS Košice či Austrii Salzburg.\n\n"}
{"id": "698369", "url": "https://cs.wikipedia.org/wiki?curid=698369", "title": "Zdeněk Koubek", "text": "Zdeněk Koubek\n\nZdeněk Koubek (* 25. listopadu 1948) je bývalý český fotbalista, levý obránce, reprezentant Československa, mistr Evropy do 23 let z roku 1972.\n\nV československé reprezentaci odehrál v letech 1972–1975 pět utkání, 4x nastoupil v reprezentačním B-mužstvu, 5x v olympijském výběru (1 gól). Hrál za Sklo Union Teplice (1966–1967, 1969–1974), VTJ Dukla Hraničář/RH Cheb (1967–1969, 1979–1983). V československé lize nastoupil ve 352 utkáních a vstřelil 7 branek. Vítěz Českého a finalista Československého poháru 1977 a finalista Českého poháru 1973.\n\n\n"}
{"id": "698376", "url": "https://cs.wikipedia.org/wiki?curid=698376", "title": "Dominga aneb Nápadníci z Oléronu", "text": "Dominga aneb Nápadníci z Oléronu\n\nDominga aneb Nápadníci z Oléronu (v německém originále Dominga oder Die Freier von Oléron; též uváděno jako \"Dominga aneb Pyrenejští pašeráci\" / \"Dominga oder Die Schmuggler in den Pyrenäen\") je komická opera o dvou dějstvích pražského německého skladatele Josefa Dessauera na libreto Alexandra Baumanna. Premiéru měla 5. května 1860 v císařsko-královské Dvorní opeře ve Vídni.\n\n\"Dominga\" má španělský námět stejně jako předchozí \"Pasquitta\" (premiéra ve Vídni 1851), ale stejně jako ona nenavázala na ohlas Dessauerovy první komické opery \"Návštěva v Saint-Cyru\" a nebyla uvedena ani ve skladatelově rodné Praze. Původní verze měla tři jednání, avšak na jevišti byla uvedena ve dvou jednáních, přičemž původní první dvě jednání byla sloučena v jedno s proměnou.\n\n(Zahrada před domem starosty) Vesničané zdobí prostranství květinami na počest narozenin Estelly, dcery oléronského starosty (sbor \"Schmücket mit Blumen\"). U dveří starostova domu se setkávají dva přátelé a současně sokové v lásce: veselý Gaston a ostýchavý Fernand. Debatují o tom, komu dá Estella přednost: každý z nich povzbuzuje toho druhého a pochybuje o vlastních šancích (duet \"Was wäre das? Ein junger Mann\") Estella vychází před dům a přijímá přání. Gaston se neúspěšně pokouší o milostnou píseň s doprovodem kytary, Fernand jí daruje prostou růži. Kráska přijímá Fernandovo blahopřání o poznání vřeleji, přesto se však vyhýbá odpovědi, když na ni oba nápadníci naléhají, aby si z nich zvolila jednoho za muže (tercet \"Doch, mein Fräulein, nun im Ernste\").\n\nPřibíhá udýchaný starostův sluha Pierre. Vypráví všem, že jeho pána v lese na lovu unesli pašeráci z pomsty za to, že nechal uvěznit dva jejich druhy (píseň \"Wir auf der Jagd\"). Estella má o otce strach a vysílá Gastona a Fernanda, aby jej osvobodili. Tomu z nich, který jí otce přivede zpět, pak slibuje svou ruku (finále \"O Himmel! Welch ein Mißgeschick!... Schnell, nur schnell\").\n\n(Proměna – Skalnatá krajina v horách) V polorozpadlém domě žije kramář Lorenzo a jeho schovanka a spolupracovnice Dominga. Lorenzo udržuje styky s bandou pašeráků přivážejících francouzské zboží přes Pyreneje, které pak kramář prodává. Dominga se právě vrací z údolí, kde šla poslední várka pašovaného zboží dobře na odbyt, a zpívá si o své chytrosti a odvaze, ale i o to, že jí chybí láska (kuplety \"Fröhlich in Bergen, fröhlich im Thal\"). Lorenzo vychází z chalupy, vyptává se jí na obchodní úspěch a k Dominžině malé radosti ji ujišťuje o tom, že se brzy stane jeho ženou (duet \"Sammle ja für dich nur Schätze\"). Dovnitř však Dominga momentálně nesmí, probíhá tam důležité obchodní jednání.\n\nFernand přivádí Gastona. V lese je přepadli lupiči a Gaston je raněn. Dominga má nejprve strach, ale pak se trpícího mladíka ujímá. Tomu se péče čiperné dívčiny zamlouvá a rád posílá Fernanda pryč pro vzdáleného doktora (tercet \"Gebt nur den Arm, laßt Euch verbinden… O wie hübsch, jung und frisch\"). Fernand odchází a Dominga Gastona rychle ukryje, protože z Lorenzova stavení právě vycházejí pašeráci (sbor \"Wir tragen, dem schmucken Maulthier gleich\"). Z jejich hovoru vyplývá, že to oni mají starostu v moci a hodlají ho přivést k Lorenzovi.\n(Zanedbaný dvůr Lorenzova stavení) Gaston se rychle uzdravuje a již se do Domingy zcela zamiloval (árie \"Ein vergnügtes Abenteuer… Liebliche Kleine, Listige, Feine\"). Ta mu přináší jídlo a pití a je zřejmé, že i ona se v něm zhlédla (duet \"Sch, wohl bin ich zu beklagen… Bannend die Qual\"). Gaston jí svěřuje cíl své a Fernandovy výpravy a Dominga je ihned ochotna při osvobozování starosty pomoci, nejprve tím, že vynese dopis pro Estellu.\n\nPašeráci a Lorenzo přivádějí zajatého starostu (ansámbl Lorenza, starosty a sboru \"Wird's, Herr Maire, noch lange dauern?\"). Chtějí ho zavřít do jediné vhodné místnosti v domě, Dominžiny komůrky, netušíce, že se tam již skrývá Gaston. Lorenzo si navíc tuto příležitost vyhlédl k tomu, aby Domingu formálně požádal o ruku, a domýšlivě chválí před pašeráky dívčinu poslušnost a poddajnost (tercet se sborem \"Mein Domingchen ist ein Kind\"). Dominga sama uvádí starostu ke Gastonovi. V tuto nevhodnou chvíli se vrací nic netušící Fernand. Dominga zabrání nejhoršímu tím, že Fernanda vydává za svého neodbytného ctitele (ansámbl \"Wißt, es liebet dieser Arme… Sein Domingchen… Ob ich schmählich hintergangen\"). Pašeráci se vysmívají Lorenzovi, že má o srdečních záležitostech své nastávající tak malý přehled, a Fernand skončí zavřený vedle starosty s Gastonem.\nByť se to Lorenzovi právě nehodí, musí pozvat k tanci všechny vesničany, které si přivedl k chystaným zásnubám. Když je veselice v nejlepším, ozve se zvuk velkého bubnu a vojenských rozkazů. Mladý oficír s bubeníkem přicházejí oznámit, že Lorenzův statek je obklíčen vojskem. Důstojník ihned zpívá píseň o vojenském životě (\"Der Krieger übt ein streng' Gericht\" – na slova básně Fedora Löwa). Dominga účinně pomáhá šířit mezi pašeráky paniku, protože v důstojníkovi vytušila Estellu (a bubeníka dělá Pierre).\n\nEstella po straně vypráví Dominze o své svatební přísaze. Když pak pašeráci musí nečinně přihlížet, jak „vojsko“ osvobozuje zajatce, vstupuje Dominga do svého pokoje první a zařídí, aby starostu vyvedl ze dveří Fernand: tím si zasloužil Estellinu roku. Dominga sama pak provází Gastona. Starosta by chtěl všechny pašeráky nechat zatknout, je mu proto třeba stranou vysvětlit, že žádné vojsko venku nečeká a že nejlepší pro něj bude co nejrychleji zmizet – jen co podepíše rozkaz k propuštění obou vězněných pašeráků. Nakonec jsou tedy všichni (až na Lorenza) s výsledkem dobrodružství spokojeni (finále: duet Domingy a Estelly \"O Lust ohne Gleichen\", ansámbl \"Es bringet Euch, Herr Offizier\", duet Gastona a Domingy \"Dich nur, mein Liebchen\" a závěrečný sbor pašeráků \"Seht mit den Schmugglern\").\n\nLibreto \"Domingy\"\n"}
{"id": "698383", "url": "https://cs.wikipedia.org/wiki?curid=698383", "title": "Anna Karen Morrow", "text": "Anna Karen Morrow\n\nAnna Karen (20. září 1914 – 1. července 2009, Encino, Kalifornie, USA), též zkráceně pouze jako \"Anna K. Morrow\", byla americká herečka.\n\nSvoji kariéru zahájila jako modelka v New Yorku a čas od času byla rovněž nucena vzít malé role v televizi. V roce 1947 se vdala za herce Jeffa Morrowa. V té době pak také hrála v divadle na Broadwayi Veřejně známou se stala v polovině 60. let díky své roli paní Chernakové ve filmu \"Peyton Place\". Hereckou dráhu ukončila v roce 1978.\n\n\n"}
{"id": "698384", "url": "https://cs.wikipedia.org/wiki?curid=698384", "title": "Callawayasaurus", "text": "Callawayasaurus\n\nCallawayasaurus (\"Callawayův ještěr\") byl rod plesiosaura žijící v Kolumbii v době před 125 až 112 milióny let. První objevená lebka měřila 35 cm na délku, a celková délka zvířete byla zhruba 8 metrů. Další téměř kompletní kostra byla o něco robustnější než první, což může znamenat sexuální dimorfismus. Živil se pravděpodobně mlži a hlavonožci. Známe jen jediný druh \"Callawayasaurus colombiensis\". Původní lebka holotypu byla nedávno navrácena muzeu v Bogotě.\n\n"}
{"id": "698386", "url": "https://cs.wikipedia.org/wiki?curid=698386", "title": "Misaki Doiová", "text": "Misaki Doiová\n\nMisaki Doiová, (* 29. dubna 1991 Jokohama) je japonská profesionální tenistka hrající levou rukou. Ve své dosavadní kariéře na okruhu WTA Tour vyhrála po jednom singlovém a deblovém turnaji, stejně jako v úrovni WTA 125s. V rámci okruhu ITF získala do července 2016 pět titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v říjnu 2016 na 31. místě a ve čtyřhře pak v říjnu 2014 na 78. místě. Trénuje ji Australan Simon Walsh.\n\nV japonském fedcupovém týmu debutovala v roce 2011 základním blokem 1. skupiny zóny Asie a Oceánie proti Kazachstánu, v němž prohrála dvouhru se Zarinou Dijasovou. Japonky přesto vyhrály 2:1 na zápasy. Do roku 2016 v soutěži nastoupila k dvanácti mezistátním utkáním s bilancí 5–6 ve dvouhře a 1–2 ve čtyřhře.\n\nPrvní ženský turnaj na okruhu ITF odehrála v prosinci 2008 jako sedmnáctiletá. Premiérovou událostí na okruhu WTA Tour se stala kvalifikace ósackého HP Open 2009, v níž vypadla ve druhém kole s Američankou Abigail Spearsovou. Na nejvyšší grandslamové úrovni debutovala kvalifikačním turnajem Australian Open 2010.\n\nPremiérový titul na okruhu WTA Tour získala na červencovém Istanbul Cupu 2014, když s Ukrajinkou Elinou Svitolinovou ovládly deblovou soutěž. Ve finálovém duelu porazily pár Oxana Kalašnikovová a Paula Kaniová po dvousetovém průběhu. Deblovou trofej také vybojovala ze série WTA 125K, v níž vyhrála s Číňankou Sü I-fan čtyřhru na nankingském Ladies Open 2013 po finálovém vítězství nad Švedovovou a Čang Šuaj.\n\nPrvní singlový titul dosáhla na říjnovém BGL Luxembourg Open 2015, hraném v Lucemburku. V rozhodujícím zápase přehrála Němku Monu Barthelovou. V následné klasifikaci WTA se posunula na kariérní maximum, když jí patřilo 60. místo.\n\n"}
{"id": "698388", "url": "https://cs.wikipedia.org/wiki?curid=698388", "title": "Nosní odsávačka", "text": "Nosní odsávačka\n\nNosní odsávačka je přístroj, který se používá při rýmě a ucpaném nosu. Hlenovitý výtok, který při rýmě vzniká může zejména u novorozenců a malých dětí působit potíže. První rok života děti dýchají nosem a neumí se samy vysmrkat. U takto malých dětí je proto potřeba hlenovité výtoky a hleny odsát. K tomuto účelu slouží nosní odsávačka.\n\nNejpoužívanějšími typy nosních odsávaček jsou odsávačky balonkové, hadičkové, bateriové s vlastním sáním a odsávačky za pomoci vysavače.\n\n\"Balonkové\" nosní odsávačky fungují na principu podtlaku vytvořeného stiskem balonku. \n\n\"Hadičkové\" odsávačky se skládají ze dvou hadiček a sběrné nádobky s víčkem. Jedna hadička se zasune dítěti do nosu a druhou si dospělý vloží do úst. Ústy pak vytváří podtlak potřebný pro odsání hlenů.\n\n\"Bateriové\" nosní odsávačky mají vlastní sací systém vytvářející potřebný podtlak pro odsávání. Jsou napájeny pomocí tužkových baterií a zajišťují hygienické odsávání z nosu dítěte. Jejich výhodou je kromě sacího výkonu také velikost. Jsou tedy vhodné i na cesty. \n\nOdsávání za pomoci \"vysavače\" je založeno na vytvoření podtlaku vysavačem. Odsávačka má nástavec pro vložení do vysavače, druhý konec se zasune do nosu dítěte.\n\n"}
{"id": "698390", "url": "https://cs.wikipedia.org/wiki?curid=698390", "title": "Jakub III. Kyperský", "text": "Jakub III. Kyperský\n\nJakub III. Kyperský (28. srpna 1473 – 26. srpna 1474) byl král Kypru a titulární král jeruzalémský. Narodil se v srpnu 1473 jako jediný syn a pohrobek Jakuba Kyperského a benátské patricijky Kateřiny z rodu Cornaro.\n\nV době Jakubova narození byl král Jakub II. již měsíc po smrti. Skonal v důsledku náhlé choroby, podezření z otravy jedem padlo na Benátčany. Vláda za nezletilého chlapce přešla na Kateřinu jako regentku a poté, co ještě před prvními narozeninami zemřel, se Kateřina stala královnou. Kyperskému království oficiálně vládla do roku 1489, kdy byla donucena k abdikaci a k předání ostrova Benátské republice.\n"}
{"id": "698393", "url": "https://cs.wikipedia.org/wiki?curid=698393", "title": "Ernst z Hohenbergu", "text": "Ernst z Hohenbergu\n\nArnošt \"Alfons František Ignác Josef Maria Antonín\", kníže z Hohenbergu () (27. května 1904 zámek Konopiště v Čechách – 5. března 1954 Štýrský Hradec) byl druhorozený syn následníka trůnu Františka Ferdinanda d’Este a jeho morganatické manželky Žofie Chotkové.\n\nDne 25. května 1936 se ve Vídni oženil s Marie Therese Wood (* 1910), dcerou George Jervise Wooda a hraběnky Rosy Lónyay z Nagy-Lónyay a Vásáros-Namény.\n\n\n"}
{"id": "698399", "url": "https://cs.wikipedia.org/wiki?curid=698399", "title": "Finep", "text": "Finep\n\nFINEP HOLDING, SE je česká developerská společnost. Užívá značky Finep, Maxima Reality a ProBydlení. \n\nOd založení v roce 1995 se podílela na výstavbě několika tisíc bytů v Praze a Bratislavě. V roce 2006 rozšířil FINEP svou působnost za hranice České republiky, na Slovensko, od roku 2013 realizuje projekt také v Mongolsku. Společnost se řadí mezi \"city developery\", kteří nestaví pouze izolované bytové projekty, ale kteří řeší celkovou infrastrukturu a služby v okolí. Příkladem jsou zbrusu nové čtvrti Západní Město v Praze-Stodůlkách a Nové Vysočany v lokalitě Prahy 9. \n\nV roce 2011 FINEP zahájil spolupráci s bytovým družstvem SBD Praha a stal se tak průkopníkem nové družstevní výstavby v České republice. K dnešnímu dni postavil více než 1000 nových družstevních bytů v Praze, konkrétně pak v projektu Prosek Park na Proseku, Britská čtvrť ve Stodůlkách a Malý háj ve Štěrboholech. O roku 2018 realizuje FINEP i výstavbu družstevního bydlení na Barrandově v rezidenčním projektu Kaskády Barrandov. V roce 2019 zahájil prodej bytů v projektu Rezidence Pergamenka v pražských Holešovicích. \n\nVedle realitních služeb poskytuje skupina FINEP také finanční služby a poradenství. V letech 2014 až 2019 vlastnil FINEP společnost MAXIMA Reality, která je největší nesíťová realitní kancelář v ČR https://archiv.ihned.cz/c1-66618740-finep-prodal-kancelar-maxima-reality-ktera-je-nejvetsi-nesitovou-realitni-kancelari-v-praze \n\nV roce 2016 spustila developerská skupina nový unikátní projekt - třípatrový showroom a služby ProBydlení. ProBydlení je zaměřeno na rekonstrukce, investiční bydlení, správu nemovitostí a vybavení domácností. \n\nZakladatelé Vladimír Schwarz a Tomáš Zaněk mají ve společnosti podíl 24 %, stejný podíl mají také Michal Kocián a Pavel Rejchrt, kteří jsou spolumajiteli od roku 1997. Minoritní podíly drží Tomáš Pardubický (3 %) a Štěpán Havlas (1 %). \n\nV roce 2006 získali majitelé skupiny Finep 50 % podíl ve společnosti N.J.B. REAL a.s., která o dva roky později zahájila na západním okraji Prahy výstavbu rozsáhlého projektu Západní město. \nV roce 2008 byla část projektu vyčleněna do šesti samostatných společností. U dvou z nich Finep obratem prodal část svého podílu kyperské společnosti CS PROPERTY INVESTMENT LIMITED patřící do skupiny České spořitelny. \nV prosinci 2010 došlo k prodeji první z těchto šesti společností. Realitní skupina Czech Property Investments ovládaná Radovanem Vítkem koupila společnost Office Center Stodůlky DELTA vlastnící kancelářskou budovu ve tvaru diamantu pronajatou společnosti Siemens. Tento projekt získal cenu časopisu CIJ za nejlepší český kancelářský projekt roku 2010 a současně Finep obdržel ocenění \"CIJ český developer roku\". Z účetního pohledu však prodej této společnosti znamenal ztrátu v řádu desítek milionů korun, která přispěla k celkové ztrátě 194 milionů korun vykázané za rok 2010. Za rok 2011 vykázala skupina FINEP ztrátu 70 milionů korun. Společnost Office Center Stodůlky BETA v roce 2012 dokončila kancelářské budovy pro Komerční banku. O dva roky později zde byla dokončena nová kancelářská budova pro společnost Vodafone. \n\n\nV dubnu roku 2000 byl realizován projekt „PANORAMA BARRANDOV“, v rámci nějž vzniklo 240 nových bytových jednotek. Tento objekt byl mezi osmi finalisty soutěže Best of Realty 2002. Další výstavbu na Barrandově Finep realizuje v rámci projektu Kaskády Barrandov. Na Barrandově FINEP v letech 2001 až 2005 postavil tisíc nových bytů a v roce 2012 se do lokality vrátil se čtvrtou a pátou etapou výstavby Kaskády Barrandov. V roce 2018 zde Finep zahájili prodej etap s číslem VI (byty do osobního vlastnictví) a VII (družstevní bydlení) .\n\nPlánem FINEPu je zde v rámci další výstavby postavit nejen moderní domy, ale také parky, odpočinkové zóny, obchodní prostory a také nové barrandovské náměstí. \n\n\nProjekt Bydlení Mazanka na kopci v Praze 8 přinesl v roce 2005 celkem 171 nových bytů. Projekt je koncipován jako uzavřená zástavba s centrálním vstupem a parkem ve vnitrobloku. Projekt získal cenu \"Nejlepší z realit\" (Best of Realty) v kategorii Rezidenční projekty.\n\n\nProjekt Nová Harfa se nachází ve velkém rozvojovém území Nové Vysočany a byla první rezidenční výstavbou tohoto nového centra Vysočan. I. etapa byla dokončena na jaře 2007 a nabídla téměř 700 bytových jednotek, II. etapa na podzim roku 2007 přinesla 391 bytů. V roce 2009 byla zahájena druhá velká fáze projektu (Harfa Park), která se nachází severně od ulice Pod Harfou a ve své jižní části navazuje na první fáze výstavby projektu Nová Harfa. V letech 2009-2015 byly dokončeny další dvě etapy projektu – Harfa Park IV (100 bytů) a Harfa Park V (130) bytů.  Šestá etapa se realizuje. V roce 2017 zde Finep otevřel dětské hřiště a městský park \n\n\nBritská čtvrť je první rezidenční etapou projektu Západní Město, vznikajícího v pražských Stodůlkách. Historie Britské čtvrti se začala psát v roce 2007, kdy byla zahájena první etapa výstavby. Ta byla dokončena v roce 2009 a vzniklo v ní 298 nových bytů v devíti bytových domech, dětské hřiště a vyhlídkové jezírko s dřevěnou lávkou. V dalších čtyřech etapách vzniklo 375 bytů. Na jaře 2015 se nacházela ve stádiu výstavby již šestá etapa projektu a další byly ve stádiu přípravy.\n\nBritská čtvrť je situována v sousedství s administrativním komplexem City West (100 000 m kancelářských ploch – developer také FINEP). Doposud zde byla či je realizována výstavba celkem 1343 bytů (z toho v osobním vlastnictví prodáno 1165 bytů a družstevní vlastnictví 178 bytů) a 71 rodinných domů. Aktuálně (léto 2018) zde žije cca 3 tisíce lidí a v kancelářích zde od pondělí do pátku pracuje přes 7 tisíc lidí. Lokalitu dnes plně využívá (i co se týče služeb, dopravy, městské infrastruktury, atd.) okolo 10 tisíc lidí.\n\nBritská čtvrť patří mezi jednu z „nejzelenějších“ nových městských čtvrtí, kdy zde aktuálně doposud vybudované travnaté / přírodní plochy zabírají přes 30 tisíc m, což je téměř ¾ plochy Václavského náměstí. A další plochy se zde připravují. V létě 2016 zde bylo otevřeno velké dětské hřiště .\n\nNa hvězdárně\n\nRezidenční čtvrť Na Hvězdárně je nejluxusnějším projektem FINEPu, který vytvořil novou čtvrť nad Velkou Chuchlí v lokalitě \"Hvězdárna\". Projekt je navržen architektonickým ateliérem AHK architekti a dokončen byl v roce 2009. Tvoří ho 164 domů, z toho je 146 rodinných a 18 bytových domů. V rámci projektu vznikly dvě dětská hřiště. \n\nProsek Park \n\nCelkem 13 let, 1 660 moderních městských bytů (z toho 1 236 bytů v osobním vlastnictví a 424 družstevních bytů), 20 rezidenčních domů a celkem 13 etap bytové výstavby. Za FINEPem jde přeměna oblasti nevyužívaného brownfieldu o velikosti 72 200 m na moderní městskou rezidenční oblast. Ta všem svým obyvatelům po dokončení výstavby nabídne nejen bydlení, ale také základní občanskou vybavenost. V lokalitě bude k dispozici prodejna potravin, kavárna i lékařské ordinace. Kromě komerčních ploch má Prosek Park také městské travnaté parky se stromy, lavičkami nebo polyfunkčním sportovním hřištěm dětskými prolézačkami. V září 2018 je zde v prodeji poslední XIII:etapa V roce 2017 zde Finep otevřel velké dětské i sportovní hřiště \n\nMalý háj \n\nV pražských Štěrboholech staví FINEP od roku 2007 novou městskou rezidenční čtvrť s názvem Malý háj. Ten nabízí mix moderních městských bytů v osobním i družstevním vlastnictví, tak i rodinných řadových domů s vlastními pozemky. Doposud zde byla nebo je realizována výstavba celkem 1377 bytů (z toho v osobním vlastnictví 1040 bytů a družstevní vlastnictví 337 bytů) a 78 rodinných domů. Aktuálně zde probíhá, vedle prodejů bytů a rodinných domů i výstavba velkého centrálního parku a obchodních prostor v rámci rezidenčních domů. \n\nHolešovice - Rezidence Pergamenka\n\nOd jara 2019 prodává Finep nové moderní byty v projektu Rezidence Pergamenka v srdci Holešovic. Jde o projekt, ve kterém se spojuje nadčasová architektura, která v tzv. blokové výstavbě zachovává původní ráz již stávající okolní zástavby a komfortní městské bydlení, jehož součástí bude i menší útulné náměstí a volně přístupné zelené plochy ve vnitrobloku, které přímo volají po odpočinku uvnitř města. Součástí nově prodávaného projektu Rezidence Pergamenka bude i rekonstrukce historické budovy prodejny Ferony, na kterou navážeme s realizací parku, jehož dominantou bude revitalizovaný ocelový skelet bývalých skladových budov. \n\nJe komplex administrativních budov a nových odpočinkových ploch, který postupně vzniká poblíž metra v lokalitě pražských Stodůlek. Dominantou komplexu je desetipodlažní budova ve tvaru diamantu, ve které má své sídlo společnost SIEMENS. V současnosti se komplex administrativních a kancelářských budov rozkládá na 95 000 m² a pracuje zde přes 6500 lidí. Administrativní komplex City West byl v roce 2010 oceněn v soutěži Best of Realty. S tímto projektem se společnost FINEP umístila v žebříčku TOP 50 kancelářských developerů 2000 - 2010 ve střední Evropě, který sestavil magazín Construction & Investment Journal. Doposud poslední budovou, která zde byla postavena je nová centrála společnosti Vodafone, která byla dokončena v roce 2014 a získala certifikaci LEED. Předcházela jí výstavba nové centrály společnosti Komerční banka, která získala certifikát BREEAM pro ekologicky šetrné budovy. Vzniklo zde i nové centrální náměstí (Náměstí Junkových), které navazuje na nově vznikající park a propojuje administrativní část s rezidenční Britskou čtvrtí. Poslední etapou v rámci I.etapy výstavby City West byla budova A1, tak byla v roce 2017 prodána Komerční bance \n\n"}
{"id": "698400", "url": "https://cs.wikipedia.org/wiki?curid=698400", "title": "Mistrovství světa ve fotbale 1938 (soupisky)", "text": "Mistrovství světa ve fotbale 1938 (soupisky)\n\nSoupisky na Mistrovství světa ve fotbale 1938, které se hrálo v Francie:\nHlavní trenér: Vittorio Pozzo\nHlavní trenér: Károly Dietz a Alfréd Schaffer\nHlavní trenér: Adhemar Pimenta\nHlavní trenér: József Nagy\nHlavní trenér: Josef Meissner\nHlavní trenér: Karl Rappan\nHlavní trenér: José Tapia\nHlavní trenér: Gaston Barreau\nHlavní trenér: Alexandru Săvulescu a Costel Rădulescu\nHlavní trenér: Sepp Herberger\n\nHlavní trenér: Józef Kałuża\nHlavní trenér: Asbjørn Halvorsen\n\nHlavní trenér: Jack Butler\nHlavní trenér: Bob Glendenning\nHlavní trenér: Johan von Mastenbroek\n"}
{"id": "698404", "url": "https://cs.wikipedia.org/wiki?curid=698404", "title": "Kieren Perkins", "text": "Kieren Perkins\n\nKieren John Perkins (* 14. srpna 1973, Brisbane) je bývalý australský plavec. Je považován za jednoho z nejlepších závodníků ve vytrvaleckých disciplínách.\n\nNarodil se a vyrůstal v Brisbane. S plaváním začal ve věku osmi let, nejprve jako součást rehabilitace po vážném úrazu nohy. Brzy se však projevil jeho talent a začal se věnovat plavání závodně. První medaile získal na Hrách britského společenství v letech 1989 a 1990. V roce 1992 se prosadil do pozice nejlepšího plaveckého vytrvalce. V dubnu tohoto roku vylepšil světový rekord na 1500 metrů, a znovu jej výrazně (o téměř 5 sekund) překonal ve finále olympijských her 1992. Vybojoval tak zlatou medaili. V roce 1992 byl krátce držitelem rekordu i na 400 metrů volný způsob, ve finále olympijského závodu však jeho rekord překonal a na druhou olympijskou příčku jej odsunul Jevgenij Sadovyj. V roce 1994 zvítězil na obou oblíbených tratích na mistrovství světa a získal čtyři zlaté medaile na Hrách britského společenství. V tomto roce překonal opět rekordy na 400, 800 i 1500 metrů a byl vyhlášen nejlepším světovým plavcem roku. V roce 1996 se potýkal s poklesem formy. Na australské kvalifikaci na olympijské hry 1996 se neprobojoval do nominace na 400 metrů, ačkoliv držel světový rekord. Na olympiádě tak startoval jen na 1500 metrů a nebyl hlavním favoritem, tím byl jeho týmový kolega Daniel Kowalski. Ve finále však dominoval Kieren Perkins a obhájil své zlato z Barcelony. V kariéře pokračoval až do roku 2000, i když mezitím jej výsledkově přerostl Grant Hackett, který mu také sebral rekordy na 800 a 1500 metrů. Na \"domácích\" olympijských hrách 2000 v Sydney získal stříbro právě za Hackettem.\n\n\n\n"}
{"id": "698405", "url": "https://cs.wikipedia.org/wiki?curid=698405", "title": "Alexander Felszeghy", "text": "Alexander Felszeghy\n\nAlexander Felszeghy (28. října 1933 Košice – 20. prosince 1994 Košice) byl slovenský fotbalista, obránce, reprezentant Československa. Po skončení aktivní kariéry působil jako trenér.\n\nV československé reprezentaci odehrál roku 1955 jedno utkání (přátelský zápas s Bulharskem), třikrát nastoupil v reprezentačním B-mužstvu. V československé lize odehrál 141 utkání a vstřelil 3 branky. Hrál za Tankistu Praha (1954–1955), VSS Košice (1956, 1959–1960, 1963–1966) a Tatran Prešov (1957–1959). Dorostenecký mistr Československa 1951 a 1952.\n\n\n\n"}
{"id": "698406", "url": "https://cs.wikipedia.org/wiki?curid=698406", "title": "Grand Prix Austrálie 1995", "text": "Grand Prix Austrálie 1995\n\nGrand Prix Austrálie 1995 (LVIII. Transurban Australian Grand Prix), 17. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 581. grand prix, se již tradičně odehrála na okruhu Melbourne.\n\n"}
{"id": "698408", "url": "https://cs.wikipedia.org/wiki?curid=698408", "title": "Viliam Jakubčík", "text": "Viliam Jakubčík\n\nViliam Jakubčík (5. října 1928 – 11. srpna 1998) byl slovenský fotbalový útočník a reprezentant Československa.\n\nV československé reprezentaci odehrál v letech 1952–1956 čtyři utkání, 3× nastoupil v reprezentačním B-mužstvu. V československé lize odehrál 186 utkání a vstřelil 66 branek. Hrál za Spartak Trnava (1947–1952, 1955–1958), Duklu Praha (1952–1955) a Dynamo Žilina (1959–1962). S Duklou získal roku 1953 mistrovský titul. 4× startoval v evropských pohárech a dal zde 2 góly.\n\n"}
{"id": "698410", "url": "https://cs.wikipedia.org/wiki?curid=698410", "title": "Dassault Super Mystère", "text": "Dassault Super Mystère\n\nDassault Super Mystère byl francouzský stíhací a stíhací bombardovací letoun vyráběný společností Dassault Aviation, který poprvé vzlétl v roce 1955. Jedná se o první západoevropský nadzvukový letoun, který se dočkal masové výroby, jehož bylo vyrobeno celkem 180 kusů. Až do roku 1977 sloužil ve francouzském letectvu a od roku 1958 též v izraelském vojenském letectvu, kde se dočkal nasazení během šestidenní a jomkipurské války. V 70. letech pak Izrael prodal 16 zkompletovaných draků Hondurasu, který letouny využil v pohraničních střetech.\n\nV polovině roku 1953 hned po ukončení vývoje stíhačky Mystère IVA začala firma Dassault pracovat na novém typu stíhacího letadla. U tohoto stroje, nazvaného Mystère XX, byl použit trup prototypu Mystère IVB a jeho pohon zajišťoval motor Rolls-Royce Avon RA 7. Letadlo, ktere vznikalo jako soukromá iniciativy firmy Dassault, bylo dostalo pozdějí nazev Mystère IVB1 a nakonec Super Mystère B1. Prototyp s tímto názvem poprvé vzlétl 2. března 1955 a pilotoval ho Paul Boudier. S timto letadlem už následující den Paul Boudier pokořil při horizontálním letu rychlostní hranici Mach 1. Ačkoli Super Mystère B1 výkonnostně svého předchůdce předčil, tak francouzské letectvo tyto stroje neobjednalo. To byl jeden z hlavních důvodů, proč o letadlo neprojevil zájem ani žádný zahraniční zákazník.\n\nDassault proto vytvořil verzi Super Mystère B2 s motorem SNECMA Atar 101G, který upřednostňovalo i francouzské letectvo. Prototyp v tomto provedení absolvoval svůj první let 15. května 1956. Letadlo pilotované Gérardem Musellim vydrželo ve vzduchu 40 minut a překonalo rychlost zvuku bez použití přídavného spalování. Dodávka letadel začala v květnu 1958, ale kvůli škrtům v obranném resortu bylo francouzskému letectvu nakonec dodáno jen 154 kusů.\n\nV roce 1958 objednal Izrael 36 letadel, která se později zapojila do arabsko-izraelských válek. V letech 1969-1972 byly zbývající izraelské letouny vybaveny americkým motorem Pratt & Whitney J52 a označeny jako IAI Sa'ar. Později bylo 18 z nich prodáno Hondurasu.\n\nPohon letadla zajišťoval jeden proudový motor SNECMA Atar 101G-3 s axiálním kompresorem. Ten poskytoval stroji tah 36 kN, při použití přídavného spalování to bylo až 43 kN. Šlo o první francouzskou stíhačku s motorem s přídavným spalováním. Super Mystère dosahoval rychlosti 1 195 km/h a měl dolet 870 km. Jeho stoupavost byla 89 m/s a dostup 17 000 m.\n\nŠípovitost křídla se s porovnání s Mystère IVA zvětšila, a to z 38° na 45°. U křídel a ocasních ploch byla použita nová technika, známá jako integrované konstrukce. Byla založena na obrábění velmi silného plechu a použití titanu na šrouby a na určité mechanické části.\n\nZákladní výzbroj tvořily dva kanóny DEFA ráže 30 mm. K útokům na pozemní cíle mohlo být letadlo vyzbrojeno neřízenými střelami vzduch-země ráže 68 mm. Alternativní municí byly volně padající pumy o hmotnosti 400/500 kg.\n\nPrvní letadla Super Mystère dorazila na základnu Chacor 4. prosince 1958 a do konce roku izraelské letectvo získalo všech 18 strojů, které v první várce objednali. Stíhačky byly brzy zařazeny do služby u 105. peruti „Škorpiónů“ a od března 1959 začaly hlídat izraelský vzdušný prostor.\n\n11. března 1959 byla dvě Super Mystère vyslány proti letadlu, které ve vysoké letové hladině narušilo izraelský vzdušný prostor. Sambady, jak Izraelci nazývali nové stroje, však nedokázali vetřelce zachytit. Stroj letěl ve výši více než 21 000 m, což daleko převyšovalo možnosti Super Mystère. Jak se později ukázalo, šlo o americké průzkumné letadlo U-2, které pravděpodobně fotografovalo izraelské nukleární výzkumné středisko v blízkosti města Dimona.\n\nPodobnými výkony, než měly Super Mystère, disponovaly i egyptské MiGy-17. Proto byly izraelští piloti motivováni změřit své síly s egyptským protivníkem. Na přelomu 50. a 60. let se tyto dva stroje dostaly do několika vzdušných soubojů. Na základě těchto střetů však nebylo možné vyvodit, které z letadel je lepší. Při jedné z prvních potyček ze 4. listopadu 1959 byl jeden MiG-17 poškozen, zatímco izraelský Super Mystère se stal neovladatelný a pilot se musel katapultovat. Při dalších střetech bylo mnoho MiGů-17 poškozeno, ale k velkému zklamání izraelských pilotů se ani jeden nepodařilo sestřelit. Příčinu se podařilo odhalit až v roce 1962, kdy získal Izrael modernější stíhačky Mirage IIICJ. Obě letadla byla vyzbrojena kanóny DEFA, jejichž munice byla nastavena na opožděnou detonaci. Tato munice byla vhodná proti sovětským bombardérům, proti kterým byla primárně vyvinuta, byla však neúčinná proti proudovým stíhačkám.\n\nV 60. letech se mezi Izraelem a jeho sousedy rozpoutal konflikt, který dostal označení \"Válka o vodu\". Jak již název napovídá, příčinou byly vodní zdroje Izraele, které se snažily okolní arabské země odklonit, což by znamenalo zredukování přítoku vody do Izraele asi o 35%. Střety mezi izraelskou a syrskou armádou se neomezily pouze na boje pozemních jednotek, ale brzy se zapojilo i letectvo. V průběhu roku 1963 bylo vysláno několik letadel Super Mystère, aby bombardovaly syrské dělostřelectvo a pozice syrských pozemních jednotek na Golanských výšinách.\n\nV dubnu 1967 získal Izrael dalších 24 letadel Super Mystère, které původně sloužily ve francouzském letectvu. Izraelské vzdušné síly tak ke dni vypuknutí šestidenní války disponovaly 39 stíhačkami Super Mystère. Kromě nich měl Izrael starší stroje Ouragan a Mystère IV, ale také nejmodernější produkt francouzského leteckého průmyslu Mirage III. Super Mystère se spolu s ostatními letadly zapojily do \"operace Moked\", během které se jim podařilo vybombardovat několik egyptských, jordánských a syrských leteckých základen. V tomto krátkém konfliktu zrealizovala letka Super Mystère 507 letů při ztrátě 9 letadel. Podařilo se jim zničit desítky nepřátelských letadel přímo na zemi, ale sestřelili 5 letounů i ve vzduchu. Z toho dva byly syrské MiGy-21, které byly z hlediska letových výkonů strojům Super Mystère nadřazené. Po vyřazení arabských vzdušných sil směřovalo izraelské letectvo svou pozornost na pomoc svým pozemním jednotkám. Letadla Super Mystère se tak začala podílet na ničení nepřátelských tanků, dělostřelectva a obrněných vozidel.\n\n\n\n\n"}
{"id": "698414", "url": "https://cs.wikipedia.org/wiki?curid=698414", "title": "Alan Novotný", "text": "Alan Novotný\n\nAlan Novotný (* 9. srpna 1978 Brno) je český divadelní herec.\n\nPo studiích na brněnské konzervatoři, které ukončil roku 1998, začal působit v Městském divadle Brno. Zde získal 1. května 2001 stálé angažmá v činoherním souboru.\n\n\n"}
{"id": "698415", "url": "https://cs.wikipedia.org/wiki?curid=698415", "title": "Zendaya", "text": "Zendaya\n\nZendaya Coleman, známá jen jako Zendaya (* 1. září 1996 Oakland, Kalifornie) je americká zpěvačka, tanečnice, herečka a modelka.\n\nProslavila se rolemi v seriálech stanice Disney Channel \"Na parket!\" (2010–2013) \"Tajný život K.C.\" (2015–2018). V roce 2017 si zahrála roli MJ Jonesové v superhrdinském filmu \"\" a roli Anne Wheeler v muzikálovém filmu \"Největší showman\". V roce 2019 získala hlavní roli v seriálu stanice HBO \"Euphoria\" a zopakovala si roli MJ ve filmu \"\".\n\nNarodila se 1. září 1996 v Oaklandu v Kalifornii. Její matkou je Claire Marie Stoermerová a otcem Kazembe Ajama (narozen jako Samuel David Coleman). Je jedináček, ale má pět starších nevlastních sourozenců z otcovy strany. Její otec je Afroameričan s kořeny v Arkansasu a její matka má německé a skotské předky. \n\nV televizi působí od svých šesti let a její nejznámější rolí je postava Rocky Blue ze seriálu Disney Channelu \"Na parket!\", v němž je její přítelkyní Cece Jonesová (Bella Thorne). \n\nZendaya nazpívala i několik písní „Something to Dance For“, „Swag It Out“, „My All“,„Replay“ a s Bellou Thorne „Watch Me“ a „Made in Japan“. Společně s Bellou Thorne si zahrála i ve filmu \"Ne/Přátelé\". Zahrála si hlavní roli ve filmu \"Zapped\". \n\nBěhem let 2015 až 2018 hrála na Disney Channelu v seriálu \"Tajný život K.C.\" hlavní roli. V roce 2017 si zahrála roli MJ Jonesové v superhrdinském filmu \"\" a roli Anne Wheeler v muzikálovém filmu \"Největší showman\". Ve stejném roce si zahrála ve videoklipu Bruna Marse k písničce „Versace on the Floor“ a objevila se jako hostující porotkyně v reality show \"Project Runway\". V roce 2019 získala hlavní roli v seriálu stanice HBO \"Euphoria\" a zopakovala si roli MJ ve filmu \"\".\n\n"}
{"id": "698416", "url": "https://cs.wikipedia.org/wiki?curid=698416", "title": "Grand Prix Japonska 1995", "text": "Grand Prix Japonska 1995\n\nGrand Prix Japonska 1995 (XXI Fuji Television Japanese Grand Prix), byl 16. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 580. grand prix, se již tradičně odehrála na okruhu v Suzuce.\n\n"}
{"id": "698423", "url": "https://cs.wikipedia.org/wiki?curid=698423", "title": "Kvalifikace na Mistrovství světa ve fotbale 1950", "text": "Kvalifikace na Mistrovství světa ve fotbale 1950\n\nCelkem 34 týmů vstoupilo do kvalifikace o Mistrovství světa ve fotbale 1950 a bojovalo o 14 míst na závěrečném turnaji. Obhájci titulu - Itálie a hostitelská Brazílie měli účast jistou.\n\nZbylých 32 týmů bylo rozděleno na základě geografických kritérií následovně:\nAle kvalifikované týmy Indie, Skotsko a Turecko se před závěrečným turnajem odhlásily, a tak se závěrečného turnaje zúčastnilo pouze 13 týmů.\n\nCelkem 19 týmů sehrálo minimálně jeden kvalifikační zápas. Bylo jich hráno celkem 26 a bylo v nich vstřeleno 121 branek (průměrně 4,65 na zápas).\n\n\nAnglie se kvalifikovala. Skotsko se také kvalifikovalo, ale odmítlo se zúčastnit, protože se chtělo účastnit pouze v případě vítězství skupiny.\n\nSýrie po prvním utkání odvetu vzdala.\n\nTurecko postoupilo do finálové fáze.\n\nRakousko se odhlásilo, a tak Turecko postoupilo automaticky. Ale i Turecko se následně odhlásilo, a tak se závěrečného turnaje nezúčastnilo.\n\nJugoslávie postoupila do finálové fáze.\n\nOba týmy měly stejný počet bodů i skóre, a tak musel rozhodnout zápas na neutrální půdě.\n\nJugoslávie se kvalifikovala na závěrečný turnaj.\n\nŠvýcarsko postoupilo do finálové fáze.\n\nBelgie se odhlásila, takže se Švýcarsko kvalifikovalo bez boje.\n\nŠvédsko se kvalifikovalo. Finsko se odhlásilo v průběhu soutěže.\n\nŠpanělsko se kvalifikovalo.\n\nArgentina se odhlásila, a tak se Bolívie a Chile kvalifikovali automaticky.\n\nCelky Ekvádoru a Peru se odhlásily, a tak Paraguay a Uruguay postoupili na závěrečný turnaj automaticky.\n\nMexiko a USA se kvalifikovali.\n\nCelky Barma, Filipíny a Indonésie se odhlásily, takže se Indie kvalifikovala bez boje. I ta se ale nakonec kvůli nákladům na cestu a vzdálenosti závěrečného turnaje nezúčastnila.\n\n\n"}
{"id": "698427", "url": "https://cs.wikipedia.org/wiki?curid=698427", "title": "Rallye Český Krumlov 1996", "text": "Rallye Český Krumlov 1996\n\nRallye Český Krumlov 1996 byla čtvrtou soutěží šampionátu Mezinárodní mistrovství České republiky v rallye 1996. Zvítězil zde Ladislav Křeček s vozem Ford Escort RS Cosworth. Soutěž se jela ve dnech 17. a 18. května.\n\nO vedení spolu bojovali Milan Dolák s Křečkem. Na třetím místě se držel Jindřich Štolfa s vozem Škoda Felicia Kit Car. V druhé etapě ale Dolák havaroval. Havaroval také Václav Arazim, který se těžce zranil. Pak odstoupil i Výška. Štolffa se po odpadnutí Doláka posunul na druhé místo, ale do cíle jej neudržel a skončil třetí.\n\n"}
{"id": "698428", "url": "https://cs.wikipedia.org/wiki?curid=698428", "title": "Grand Prix Pacifiku 1995", "text": "Grand Prix Pacifiku 1995\n\nGrand Prix Pacifiku 1995 (II Pacific Grand Prix), byl 15. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 579. grand prix, se odehrála na okruhu Okayama International Circuit.\n\n"}
{"id": "698436", "url": "https://cs.wikipedia.org/wiki?curid=698436", "title": "Dornier Do 28", "text": "Dornier Do 28\n\nDornier Do 28 Skyservant je dvoumotorový lehký víceúčelový letoun typu STOL vyráběný německou společností Dornier Flugzeugbau. Vychází z letounu Dornier Do 27.\n\nPrototyp Do 28V1 vzlétl 29. dubnu 1959 v Oberpfaffenhofenu poháněný pístovými jednotkami Lycoming O-360A-1A o výkonu po 206 kW. V následujícím roce byla do sériové výroby zařazena verze Do-28A-1, kterou ve výrobě nahradila varianta Do 28B-1 s motory IO-540A-1A o výkonu 213 kW.\nPlovákové varianty nesly označení Do 28A-1S a Do 28B-1S.\nVelmi slibně se jevil prototyp Do 28C s turbovrtulovými motory Turbomeca Astazou II o výkonu 390 kW, avšak na trhu o něj nikdo neprojevil zájem.\nRozměrnější varianta Do 28D Skyservant byla úspěšně zalétána 23. února 1966 a zákazníci mohli sériové stroje Do 28D-1 odebrat již během roku 1968. Pohon zajišťují dva vzduchem chlazené šestiválce Lycoming IGSO-540-A1A pohánějící třílisté kovové automaticky stavitelné vrtule Hartzell o průměru 2,48 m. Slouží v Luftwaffe, Německém námořnictvu a řadě vojenských letectev po celém světě. Byla vyrobena řada různých variant letounu.\nPozději přišla na trh zlepšená verze Do 28B-2, kterou firma Dornier z obchodních důvodů přeznačila na Do 128-2 Skyservant.\nInstalací turbovrtulových jednotek Pratt & Whitney Canada PT-6A-110 o výkonu 298 kW vznikl prototyp Do 28-6X, který byl zalétán 4. března 1980. Od roku 1982 se tato verze začala prodávat pod označením Do 128-6 Turbo-Skyservant.\n\n\n\n"}
{"id": "698450", "url": "https://cs.wikipedia.org/wiki?curid=698450", "title": "Grande halle de la Villette", "text": "Grande halle de la Villette\n\nGrande halle de la Villette (česky \"Velká hala v La Villette\") je budova bývalých jatek postavená v letech 1865-1867 ve čtvrti La Villette v Paříži. Dnes se nachází v 19. obvodu v parku La Villette a od roku 1979 je chráněná jako historická památka.\n\nBývalá \"volská hala\" byla největší ze tří hal určených k prodeji dobytka a jediná, která se dochovala. Zbývající dvě menší byly zbořeny. Budovu o rozloze 20 000 m navrhl architekt Jules de Mérindol. Hala prošla od vzniku parku La Villette již dvakrát rekonstrukcí – v letech 1983-1985 a 2005-2007.\n\nBudova dnes slouží pro kulturní účely, např. výstavy nebo koncerty.\n\nV parku zůstaly i další pozůstatky jatek, některé byly také zčásti nebo jako celek zapsány na seznam historických památek:\n\n"}
{"id": "698452", "url": "https://cs.wikipedia.org/wiki?curid=698452", "title": "Universidad del Bío-Bío (Chile)", "text": "Universidad del Bío-Bío (Chile)\n\nUniversidad del Bío-Bío je univerzita v Concepciónu v Chile. Navštěvuje ji téměř 9 000 studentů.\n\nUniverzita byla založena v 1947 sloučením několika vysokých škol. \n\n\n\n"}
{"id": "698454", "url": "https://cs.wikipedia.org/wiki?curid=698454", "title": "Herronův ostrov", "text": "Herronův ostrov\n\nHerronův ostrov (angl. \"Herron Island\") je ostrov ve střední Casově úžině, v jižní části Pugetova zálivu v americkém státě Washington. Ostrov se nachází v okrese Pierce, má rozlohu 1,23 km² a při sčítání lidu v roce 2000 měl 152 obyvatel.\n\nOstrov je jedním z jediných soukromých ostrovů Pugetova zálivu. Jediným přístupem k ostrovu je loď \"Charlie Wells\", kterou vlastní obyvatelé ostrova a kterou smí jet pouze ti, kteří jsou na ostrov některým z nich pozváni. Ostrov má délku 2 km a šířku 800 metrů.\n\nMezi korporační vlastnictví na ostrově patří park s pláží na severní části ostrova s malými doky, nerozvinutá jižní pláž, Goodpastor Park a přilehlé mokřiny, obecní budova, hasičská zbrojnice, trajekt a jeho přístaviště, stejně tak mnoho zeleně po celém ostrově. Ostatní pozemky jsou soukromé. Vlastníci půdy na pobřeží vlastní i tu půdu, která při odlivu není zaplavená.\n\nOstrov byl pojmenován Charlesem Wilkesem při jeho expedici v polovině devatenáctého století po bednáři expedice, Lewisi Herronovi.\n\nNyní je ostrov kompletně soukromým pozemkem. Stalo se tak v roce 1958, kdy byla založena společnost Herron Maintenance Co. (HMC), nezisková společnost sestávající z vlastníků pozemků na ostrově. HMC vládne vlastními předpisy a řídí ji správní rada, která je volena každoročně z členů společnosti. Rada je zodpovědná za dohled na provoz a údržbu majetku a řízení financí, které jsou pro to potřebné. Společnost je financována pouze ze členských příspěvků a poplatků za trajekt.\n\nV květnu 1792 prozkoumal poručík Peter Puget pod velením kapitána George Vancouvera oblast známou jako Casův průliv v Pugetově zálivu. 23. května 1792 se námořníci nedostali do práce dříve než v osm hodin ráno, daleko později než obvykle, jelikož se v oblasti vyskytovala hustá mlha. Navíc byla u ústí řeky Nisqually do moře objevena nová skupina indiánů, o které poručík Puget nevěděl, bude-li chovat přátelsky nebo ne. Loď tedy přistála na ostrově až ve dvě hodiny odpoledne, ale další postup zkomplikovaly silné srážky a větry.\n\nMalý ostrov, na kterém přistáli, pojmenovali Středeční ostrov, přestože ve skutečnosti bylo na ostrově úterý, a to proto, že Vancouver používal anglický čas. Lodní botanik Archibald Menzies, jehož prací bylo prozkoumat každé místo, kam lodě Vancouverovy expedice přistály, odmítl posbírat půdní a rostlinné vzorky na ostrově kvůli silnému dešti.\n\nV roce 1841 k ostrovu připlula Wilkesova expedice, která prozkoumala a přejmenovala nejen tento ostrov, ale většinu ostrovů v Pugetově zálivu. Velké a významné ostrovy pojmenoval po svých nejdůležitějších námořnících, ty menší pak po těch, kteří měli menší role. Wilkes přejmenoval Středeční ostrov na Herronův, právě po jednom ze svých námořníků, Herronovi, o kterém je známo jen velice málo. Obyvatelé ostrova jej však oslavují dodnes.\n"}
{"id": "698455", "url": "https://cs.wikipedia.org/wiki?curid=698455", "title": "Niobrarasaurus", "text": "Niobrarasaurus\n\nNiobrarasaurus („ještěr od moře Niobrara/vrstev Niobrara Chalk“) byl rod \"obrněného\" ankylosaura z čeledi Nodosauridae. Žil v lesnatých a pobřežních oblastech někdejšího Kansasu v období svrchní křídy (asi před 87 až 82 miliony let). Živil se zejména nízko rostoucími rostlinami a dosahoval délky okolo 5 až 6,5 metru a hmotnosti asi 4000 kg. Dnes známe pouze jediný druh, \"Niobrarasaurus coleii\", popsaný roku 1995. Jeho zkameněliny však byly objeveny již roku 1930 v sedimentech souvrství Niobrara.\n\n"}
{"id": "698457", "url": "https://cs.wikipedia.org/wiki?curid=698457", "title": "Křídla přírody", "text": "Křídla přírody\n\nKřídla přírody (francouzsky \"Les Ailes de la Nature\") je čtyřdílný francouzský dokumentární cyklus. Každý díl je dlouhý asi hodinu a celý seriál má přiblížit ptáky a jejich život. Celkem má seriál čtyři epizody: Jak se cyklus natáčel, Jaro a léto, Podzim a zima a Mořští ptáci. Českou premiéru měl poté na ČT1.\n\n"}
{"id": "698458", "url": "https://cs.wikipedia.org/wiki?curid=698458", "title": "Netoličtí z Turova", "text": "Netoličtí z Turova\n\nNetoličtí z Turova byla vladycká rodina, jejichž předkové byli Jan a Havel Netoličtí, kteří získali dne 11. června 1573 vladyctví a přídomek z Turova.\n\nJan Netolický z Turova působil ve službách Viléma z Rožmberka, kterého doprovázel na cestě do Polska, později byl do Polska vyslán s poselstvím ještě třikrát. Od roku 1576 působil jako purkrabí v Krumlově, kde roku 1577 zařídil bicí hodiny. Byl i literárně činný, napsal knihu „\"Křesťanský regiment, zpráva, kterak věrný křesťan modliti se má\"“ (v Praze 1577 a 1580). Jeho syn, též Jan, byl úředníkem panství Netolic, který v květnu 1583 dal příkaz ke stavbě zámku Kratochvíle. Protože bahnitá půda neskýtala základům pevnou oporu, byly použity olšové a dubové piloty, vbíjené do mokré půdy. O dalším postupu stavebních prací se nezachovaly podrobnější zprávy.\n\nJe téměř jisté že k tomuto rodu patří i Eliáš Netolička, původem z Brna, který se účastnil stavovského povstání a Jan Netolička, který byl roku 1601 úředníkem panství Dačic.\n"}
{"id": "698459", "url": "https://cs.wikipedia.org/wiki?curid=698459", "title": "Amadeus IX. Savojský", "text": "Amadeus IX. Savojský\n\nAmadeus IX. Savojský, (, ; 1435 Thonon-les-Bains – 30. března 1472 Vercelli) byl savojský vévoda, kníže z Piemontu, hrabě z Aosty a z Maurienne. Roku 1677 byl papežem blahoslaven.\n\nNarodil se jako prvorozený syn savojského vévody Ludvíka a Anny, dcery kyperského krále Januse. Roku 1452 byl oženěn se svou vrstevnicí Violantou, dcerou francouzského krále Karla VII. a jeho sestra Šarlota se roku 1451 či 1457 provdala za nevěstina bratra Ludvíka, následníka trůnu.\n\nAmadeus byl neduživý, trpěl epilepsií a přemírou zbožnosti. Uvažoval i o vstupu do kláštera, od čehož pod vlivem své choti upustil. Roku 1465 převzal po otcově smrti vévodství, ale skutečnou vládu vykonávala Violanta. Zemřel v březnu 1472 ve Vercelli a byl pohřben v tamní katedrále.\n"}
{"id": "698460", "url": "https://cs.wikipedia.org/wiki?curid=698460", "title": "Zénith de Paris", "text": "Zénith de Paris\n\nZénith de Paris je koncertní sál v Paříži, který se nachází v 19. obvodu v parku La Villette na nábřeží kanálu Ourq. Se svou kapacitou 6293 míst patří k největším sálům v Paříži.\n\nLe Zénith byl postaven z iniciativy ministra kultury Jacka Langa v roce 1983 jako náhrada za Pavillon de Paris a jeho architekty byli Philippe Chaix a Jean-Paul Morel. Otevřen byl na začátku roku 1984.\n\nTento sál byl zde původně postaven pouze dočasně na tři roky, poté měl být demontován, převezen na jiné místo na předměstí a na jeho místě měl vzniknout jiný sál. Avšak vzhledem k úspěchu, který zaznamenal, byl ponechán na místě a naopak vzniklo 15 jeho replik v dalších francouzských městech: Štrasburk, Toulouse, Montpellier, Nantes, Clermont-Ferrand, Rouen, Dijon, Pau, Toulon, Saint-Étienne, Caen, Orléans, Nancy, Amiens, Lille a Limoges. Všechny sály nesou stejné jméno Zénith, což je obchodní značka ministerstva kultury.\n\nV roce 1995 zde byly předány ceny \"MTV Europe music award\".\n\nV sále účinkovalo mnoho významných hudebníků, někteří zde natočili svá koncertní alba. Z francouzských umělců to byli např. Serge Gainsbourg (\"Le Zénith de Gainsbourg\"), Vanessa Paradis (\"Live au Zénith\"), Johnny Hallyday, France Gall (\"Le tour de France 88\"), Cheb Khaled, Pleymo, David Guetta (\"F*** me I'M Famous\") nebo Alizée (\"En concert\").\n\nZe zahraničí zde vystoupili (případně natočili album) např. Kiss, A-ha, The Kooks, The Chemical Brothers, Oasis, Blink-182, Laura Pausini (\"Live in Paris '05\"), The Cure (\"Paris\"), Simple Minds (\"Live in the City of Light\"), Evanescence (\"Anywhere but Home\"), Muse (\"Hullabaloo Soundtrack\"), The Stranglers, Deep Purple, Placebo, Cyndi Lauper, (\"Matoub Lounes\"),The Offspring, Tokio Hotel, Britney Spears, Christina Aguilera, Usher, Brandy Norwood, Nightwish, Within Temptation, Mika, Lynyrd Skynyrd, Marilyn Manson, Busta Rhymes, Sum 41, The Black Eyed Peas, Scorpions, Bruce Springsteen, The Strokes, The White Stripes, Status Quo, The Hives, Emir Kusturica, B. B. King, Toto (\"Falling in Between Live\", \"Live\"), Franz Ferdinand, Alpha Blondy (\"Live au Zénith\"), Avril Lavigne, Rihanna, Dream Theater, Metallica,Megadeth, Iron Maiden, Dir en grey, Alicia Keys, Enrique Iglesias, 30 Seconds to Mars, Green Day, Gary Moore, Ozzy Osbourne, My Chemical Romance, ZZ Top, The Who, Slipknot, SKA-P, Motörhead, The Prodigy, Lil Wayne, Deftones, Linkin Park, Limp Bizkit, Fall Out Boy, Jonas Brothers, Lily Allenová, Neil Young, Machine Head, Kanye West, Airbourne, Arctic Monkeys, Nine Inch Nails, The Killers, Daddy Yankee, Deep Purple, Paco de Lucía, Sum 41.\n\n"}
{"id": "698461", "url": "https://cs.wikipedia.org/wiki?curid=698461", "title": "Lorazepam", "text": "Lorazepam\n\nLorazepam (INN, systematický název (RS)-9-chlor-6-(2-chlorfenyl)-4-hydroxy-2,5-diazabicyklo[5.4.0]undeka-5,8,10,12-tetraen-3-on), známý i pod obchodními značkami Ativan a Temesta, je vysoce potentní krátko- až střednědobě působící benzodiazepin (z podskupiny 3-hydroxybenzodiazepinů), disponující anxiolytickým, amnestickým, sedativním, hypnotickým, antikonvulzivním a myorelaxačním účinkem. Používá se ke krátkodobé léčbě úzkosti, nespavosti, křečí včetně \"status epilepticus\" a pro sedaci hospitalizovaných a agresivních pacientů. V Česku není v současné době registrován žádný léčivý přípravek s lorazepamem jako účinnou látkou.\n\n"}
{"id": "698462", "url": "https://cs.wikipedia.org/wiki?curid=698462", "title": "Methylpyrrolidon", "text": "Methylpyrrolidon\n\nMethylpyrrolidon (systematický název \"1-methyl-2-pyrrolidon\") je dusíkatá heterocyklická organická sloučenina (methylderivát pyrrolidonu) používaná jako rozpouštědlo v nátěrových hmotách, čisticích prostředcích, pří výrobě elektronických zařízení, v petrochemii a farmacii či při výrobě agrochemikálií. Pro svoji reprodukční toxicitu byl methylpyrrolidon mezi prvními sedmi látkami zařazenými na Seznam látek vzbuzujících zvlášť velké obavy.\n"}
{"id": "698463", "url": "https://cs.wikipedia.org/wiki?curid=698463", "title": "Petr V. z Rožmberka", "text": "Petr V. z Rožmberka\n\nPetr V. z Rožmberka, zvaný též Petr Kulhavý (17. prosince 1489 – 2./6. listopadu 1545), byl český šlechtic a rožmberský vladař.\n\nNarodil se jako syn Voka II. z Rožmberka a jeho manželky Markéty z Gutštejna. V mládí studoval na škole v bavorském Wolfratshausenu. Později spolu se svými bratry Joštem a Jindřichem stál v opozici proti svému strýci a rožmberskému vladaři Petru IV. Strýc ve své závěti synovce vydědil. Společně se jim však podařilo dosáhnout revize závěti a po vysokém finančním vyrovnání uhájit rožmberské dědictví. Po smrti svého bratra Jošta se Petr stal desátým rožmberským vladařem a v této funkci se stal zároveň poručníkem svých nezletilých synovců Viléma a Petra Voka. V dalších letech se snažil připravit co nejlepší podmínky pro své synovce. Zemřel počátkem listopadu 1545 a byl pohřben v rodové hrobce ve Vyšebrodském klášteře.\n\n"}
{"id": "698465", "url": "https://cs.wikipedia.org/wiki?curid=698465", "title": "Heřman I. Bádenský", "text": "Heřman I. Bádenský\n\nHeřman I. Bádenský ( \"Hermann I. von Baden\", \"Hermann I. vu Bade\", 1040 – 25. dubna 1074 Cluny) byl hrabě z Breisgau, markrabě veronský a bádenský. Je považován za zakladatele linie bádenských markrabat.\n\nNarodil se jako nejstarší syn Bertolda ze Zähringenu. Roku 1073 se znechucen válečným sporem vzdal světských titulů a vstoupil jako laický bratr do kláštera v Cluny. Zemřel o rok později a dočkal se blahoslavení. Katolíci si jej připomínají 25. dubna.\n"}
{"id": "698468", "url": "https://cs.wikipedia.org/wiki?curid=698468", "title": "Václav Kočí", "text": "Václav Kočí\n\nVáclav Kočí (* 15. července 1979) je český hokejový obránce. Hraje za HC ČSOB Pojišťovna Pardubice, kam přestoupil po sezoně 2008/2009 z Liberce. V sezoně 2009/2010 získal s Pardubicemi mistrovský titul. O rok později ještě získal bronz. V sezoně 2010/2011 byl zvolen nejužitečnějším hráčem týmu.\n\n"}
{"id": "698469", "url": "https://cs.wikipedia.org/wiki?curid=698469", "title": "Simo Matavulj", "text": "Simo Matavulj\n\nSimo Matavulj (v srbské cyrilici Симо Матавуљ, 1852, Šibenik – 20. února 1908, Bělehrad) byl srbský realistický spisovatel, původem z Dalmácie. Proslavil se hlavně romány Bakonja fra Brne (později zfilmován), či Uskok, kde barvitě líčil prostředí dalmatské (v prvním případě), či černohorské (v druhém) společnosti, národnostně i nábožensky rozdělené.\n\nMatavulj studoval v jazykově smíšené oblasti přímoří, kde se mluvilo jak srbsky či chorvatsky, tak italsky. Studoval v jazykově smíšené škole - šibenickém gymnáziu, poté se chtěl stát igumenem v pravoslavném klášteře. Italské prostředí (v 70. letech pracoval Matavulj v Herceg Novém jako učitel italštiny) jej dosti ovlivnilo. Přestože byla realistická generace srbských autorů poměrně mnohostranně orientována a od socialistických témat pokrývala i vlastenectví a lásku k tehdejšímu řádu, orientace na západní Evropu v podobě konkrétně Itálie a ještě Francie nebyla příliš běžná.\n\nV roce 1875 se zapojil do hercegovského povstání. Poté působil na černohorském dvoře jako vychovatel nástupníka trůnu, Danila. V pozdějších letech se pak přestěhoval nejprve do Zaječaru (1887) a nakonec do Bělehradu, kde se stal jedním z průkopníků těch autorů, kteří se věnovali ve své tvorbě právě srbské metropoli. Pracoval jako profesor, či jako sekretář tiskového úřadu ministerstva zahraničí Srbska.\n"}
{"id": "698471", "url": "https://cs.wikipedia.org/wiki?curid=698471", "title": "Hell: The Sequel", "text": "Hell: The Sequel\n\nHell: The Sequel je EP amerického rapového dua Bad Meets Evil, které tvoří rappeři Eminem a Royce da 5'9\". V USA bylo EP vydáno 14. června 2011, pod labely Shady Records a Interscope Records. Po vydání debutovalo na první příčce žebříčku Billboard 200.\n\nDuo Bad Meets Evil bylo utvořeno již v devadesátých letech, když spolu Eminem a Royce da 5´9´´ nahráli singl \"Nuttin' to Do\". Samotný název dua je odvozen od stejnojmenného Eminemova singlu z alba \"The Slim Shady LP\", na kterém hostoval právě Royce da 5´9´´. Avšak po úspěchu skupiny D12 se duo rozpadlo. Roku 2008 se však Royce da 5´9´´ přidal do skupiny Slaughterhouse, která je upsána pod Eminovým labelem Shady Records, a tak nemohlo nic zabránit oživení staré spolupráce. EP \"Hell: The Sequel\" vzniklo k zpropagování dua.\n\nHosté na albu jsou zpěvák Bruno Mars a skupina Slaughterhouse, se statusem \"uncredited\" na albu spolupracovali Liz Rodriguez, Claret Jai a Sly Jordan.\n\nPrvním singlem z EP je píseň \"Fast Lane\", která se umístila na 32. příčce žebříčku Billboard Hot 100. Druhým pak píseň \"Lighters\" (ft. Bruno Mars), ta se umístila na 4. příčce žebříčku Billboard Hot 100. Oba singly dosáhly i mezinárodního úspěchu.\n\nEP debutovalo na první příčce žebříčků Billboard 200, Top R&B/Hip-Hop Albums, Top Rap Albums a Canadian Albums Chart. V USA se v první týden prodeje prodalo 171 000 kusů. V druhý pak 63 000 kusů. Zatím se v USA prodalo 688 000 kusů alba. V září 2011 EP obdrželo certifikaci zlatá deska od společnosti RIAA.\n\n\n"}
{"id": "698472", "url": "https://cs.wikipedia.org/wiki?curid=698472", "title": "Sofronij Vračanský", "text": "Sofronij Vračanský\n\nSofronij Vračanský (bulharsky \"Софроний Врачанский\", 1739, Kotel – 1813, Bukurešť) byl pravoslavný mnich z oblasti dnešního Bulharska.\n\nZnal se dobře s Pajsijem Chilendarským, další významnou osobností, která stála na samém počátku Bulharského národního obrození. Na Vračanského udělaly velký dojem Pajsijovy Dějiny Slavenobulharské, které mu ukázal. V roce 1803 odešel do Rumunska. V Bukurešti sepsal svá nejznámější díla – \"Nedělnik\" (soupis mravnostních norem a základů pro pravoslavné věřící) a rozsáhlou autobiografii \"Život a utrpení hříšného Sofronije\" (bulharsky \"Житие и страдания грешнаго Софрония\"). Podobně jako u řady národů i u Bulharů v této době probíhal zásadní spor o budoucí podobu jazyka, neboť staroslověnský byl příliš konzervativní a církevní a lidový jazyk neměl pevně danou podobu. Sofronij psal však právě tak, jak mluvila většina obyvatel, čímž si získal sympatie řady spisovatelů hlavně v pozdějších obdobích, kdy probíhal obrozenecký proces.\n\n"}
{"id": "698475", "url": "https://cs.wikipedia.org/wiki?curid=698475", "title": "Respect", "text": "Respect\n\nRESPECT, a.s. je česká společnost působící na pojistném trhu jako pojišťovací makléř se zaměřením na pojištění průmyslových a podnikatelských rizik; je členem Asociace českých pojišťovacích makléřů (AČPM) . RESPECT, a.s. je součástí skupiny RESPECT Group, která je největším česko-slovenským pojišťovacím makléřem s vybudovanou sítí 41 obchodních zastoupení a 260 odbornými pojišťovacími specialisty a likvidátory .\n\nJako exkluzivní člen světové sítě pojišťovacích makléřů UNiBA dokáže RESPECT Group prostřednictvím této instituce poskytnout své služby na území celého světa.\n\nSpolečnost RESPECT založili Ing. Zdeněk Reibl a Ing. Tomáš Urbana, kteří se v roce 1993 pracovně setkali v britské pojišťovací makléřské společnosti Minet a po úspěšně zakončené práci na společném projektu se rozhodli vybudovat si vlastní společnost. Název RESPECT je složen z počátečních písmen jednotlivých slov, která vyjadřují formu a poslání, které se rozhodli pro své klienty uskutečňovat: Riziko Eliminujeme Systematicky, Preventivně, Ekonomicky, Cílevědomě a Takticky. \n\nNová společnost byla do obchodního rejstříku zapsána dne 9.8.1993 jako Respect, spol. s.r.o. a v roce 1997 se transformovala na akciovou společnost.\n\nKromě standardního rozsahu služeb poskytovaných velkými pojišťovacími makléři – audit a komplexní správa pojistného programu včetně likvidací pojistných událostí – pořádá RESPECT několikrát do roka v rámci vzdělávacího programu pro klienty pod názvem RESPECT ACADEMY odborné vzdělávací semináře na aktuální témata. Exkluzivní službou klientům je také možnost využívání internetové aplikace ONLINE.RESPECT, prostřednictvím které mají klienti nonstop k dispozici přehled o stavu svých pojistných smluv a pojistných událostí a další důležité informace.\n\nRESPECT se zapojuje také do pomoci druhým, a to formou podpory některých akcí zaměřených na rozvoj sportovních aktivit dětí a mládeže, při pořádání regionálních kulturních a společenských akcí, v oblasti vzdělávání a oblasti zdravotní péče a pomoci handicapovaným lidem. Hlavním charitativním projektem zaměstnanců RESPECTu je od roku 2009 pomoc handicapovaným dětem z dětské léčebny Vesna, která je součástí Státních léčebných lázní Janské lázně, s.p.\n\n"}
{"id": "698476", "url": "https://cs.wikipedia.org/wiki?curid=698476", "title": "Dominic Keating", "text": "Dominic Keating\n\nDominic Keating (* 1. července 1962 Leicester, Anglie) je britský herec.\n\nNa University College London vystudoval historii, od mala však měl rád herectví, kterému se v průběhu studia také věnoval. Po ukončení studia hrál ve Spojeném království v divadlech, objevil se například v inscenacích \"The Pitchfork Disney\" či \"Amongst Barbarians\" (za tuto roli získal Mobil Award). Větší publicity se mu dostalo při roli částečně pravidelné postavy Tonyho v televizním sitcomu \"Desmond's\" (1989–1994), hrál také v seriálu \"Inspector Morse\". Po přestěhování do USA se objevil např. v seriálu \"The Immortal\" a filmech \"The Hollywood Sign\" nebo \"Z džungle do džungle\", hostoval v různých seriálech jako \"Buffy, přemožitelka upírů, Dobro proti zlu, Lovci netvorů, Las Vegas: Kasino, Holby City\" nebo \"Kriminálka New York\". V letech 2001–2005 ztvárnil jednu hlavních postav sci-fi seriálu \"\", taktického důstojníka poručíka Malcolma Reeda.\n\n"}
{"id": "698477", "url": "https://cs.wikipedia.org/wiki?curid=698477", "title": "Království na konci cesty", "text": "Království na konci cesty\n\nKrálovství na konci cesty (švédsky \"Riket vid vägens slut\", anglicky \"The Kingdom at the End of the Road\") je kniha a poslední (třetí) díl \"Křižácké trilogie\" švédského spisovatele Jana Guilloua. Kniha se odehrává na přelomu 12. století a 13. století a sleduje osudy fiktivní postavy Arna Magnussona od roku 1192 až do jeho smrti. Poprvé vyšla ve Švédsku v lednu 2000. Celé \"Křižácké trilogie\" se prodalo více než 2 milióny výtisků a byla přeložena do více než 10 jazyků (angličtina, bulharština, čeština, dánština, nizozemština, estonština, finština, italština, katalánština, němčina, norština, polština, portugalština, španělština).\n\n\nVšechny tři díly \"Křižácké trilogie\" byly zpracovány ve filmech \"Arn – Templář\" (\"Arn - Tempelriddaren\", 2007) a \"Arn – Království na konci cesty\" (\"Arn - Riket vid vägens slut\", 2008). Hlavní roli Arna Magnussona ztvárnil v obou filmech švédský herec Joakim Nätterqvist.\n\n"}
{"id": "698482", "url": "https://cs.wikipedia.org/wiki?curid=698482", "title": "Anthony Montgomery", "text": "Anthony Montgomery\n\nAnthony T. Montgomery (* 2. června 1971 Indianapolis, Indiana) je americký herec a hudebník. Je vnukem jazzového kytaristy Wese Montgomeryho.\n\nVystudoval herectví na Ball State University, poté se věnoval stand-up komediím. Po přestěhování do Kalifornie debutoval v roce 1998 malou rolí ve filmu \"Povodeň\", později dále hostoval např. v seriálech \"JAG, Hvězdná brána, Frasier, Čarodějky, Námořní vyšetřovací služba\" či \"Dr. House\". V roce 2000 byl ve filmu \"Leprechaun in the Hood\" poprvé uveden jako A. T. Montgomery. V letech 2000 a 2001 se objevil v celkem 11 epizodách seriálu \"Popular\". Posléze ztvárnil jednu z hlavních postav ve sci-fi seriálu \"\", kormidelníka Travise Mayweathera.\n\nVydal album vlastní hudby na základě témat Star Treku s názvem \"What You Know About…\", v roce 2008 vydal debutové hip hopové album pojmenované prostě \"A.T.\".\n\n"}
{"id": "698484", "url": "https://cs.wikipedia.org/wiki?curid=698484", "title": "Vádí Salib", "text": "Vádí Salib\n\nVádí Salíb (: , : ) je čtvrť v centrální části Haify v Izraeli. Nachází se v administrativní oblasti Ha-Ir ha-Tachtit, nedaleko pobřeží Haifského zálivu.\n\nLeží v nadmořské výšce cca 50 metrů, necelý 1 kilometr jižně od centra dolního města. Na severu s ní sousedí čtvrť Kirjat ha-Memšala Rabin, na severozápadě Vádí Nisnas, na západě Hadar ha-Karmel, na jihu Nachala a na východě Haifský přístav.\n\nJde o jeden z nejstarších okrsků v Haifě. Vznikl ještě před ustavením britského mandátu Palestina. Nachází se nedaleko hradeb starého města Chejfa el-Atika postavených roku 1761. Po vzniku státu Izrael opustila velká část arabského obyvatelstva Haifu, ale několik tisíc zůstalo a spolu s židovskými přistěhovalci, zejména z afrických a asijských zemí, tvoří dodnes výraznou složku místní populace. V roce 1959 zdejší orientální Židé vyvolali ekonomicky a sociálně motivované nepokoje (nepokoje ve Vádí Salib). V současnosti je čtvrť významným turistickým cílem. Rozkládá se na ploše 0,15 kilometru čtverečního.\n\n"}
{"id": "698495", "url": "https://cs.wikipedia.org/wiki?curid=698495", "title": "Chejfa el-Atika", "text": "Chejfa el-Atika\n\nChejfa el-Atika (: חיפה אל-עתיקה, doslova \"Stará Haifa\") je čtvrť v centrální části Haify v Izraeli. Nachází se v administrativní oblasti Ma'arav Chejfa respektive v její podčásti Chof Bat Galim-Kirjat Eli'ezer, nedaleko pobřeží Haifského zálivu.\n\nLeží v nadmořské výšce do 50 metrů poblíž Rambamovy nemocnice, v oblasti přiléhající k Haifskému zálivu a sevřené ulicemi \"Chejil ha-Jam\" a \"Derech Jafo\". Má rozlohu 0,16 kilometru čtverečního a není zde evidována trvalá populace. Nachází se tu zbytky hradeb starého města Haifa postavených roku 1761. Většina plochy ale je využita pro novodobou administrativní a komerční zástavbu.\n\n"}
{"id": "698497", "url": "https://cs.wikipedia.org/wiki?curid=698497", "title": "Viola di bordoni", "text": "Viola di bordoni\n\nViola di bordoni (baryton , bariton, barydon, paradon, paridon, pariton, viola paradon, viola di bardone, viola di bordone) je smyčcový nástroj z rodiny viol.\n\nMá šest až sedm střevových strun, na které se hraje smyčcem. Jejich ladění je D-G-c-e-a-d'. Kromě těchto strun má dalších devět až deset kovových resonančních strun naladěných pevně, zpravidla A-d-e-fis-g-a-h-cis’-d’. Kromě rezonanční funkce může hudebník tyto struny rozeznívat úderem prstů. Tento zvuk připomíná cembalo. Hmatník je zpravidla opatřen pražci. Velikost nástroje je srovnatelná s violoncellem a obdobné je i držení nástroje. Počty strun nebyly ustálené a vyskytovaly se i nástroje značně kuriózní. Andreas Lidl (1769-1774), violoncellista esterházyovské kapely, měl nástroj opatřený 27 resonančními strunami.\n\nNástroj se v Evropě používal od konce 17. století po celé 18. století. Se změnou hudebního vkusu v 19. století (ale zřejmě i pro obtížnost hry na tento nástroj) prakticky z koncertních sálů vymizel. Nicméně jedním z nejobdivovanějších virtuózů 19. století byl hudební skladatel Vincenc Houška pocházející z Čech, který pro tento nástroj i komponoval. Počátkem 60 let minulého století byly ve Vídni objeveny italské \"Canzonetti\" podepsané \"Vincenzo Hauschka\", pro různé hlasy s doprovodem violy do bordoni.\n\nZe skladeb pro tento nástroj je patrně nejznámější 175 skladeb, které v letech 1766–1775 zkomponoval Joseph Haydn pro prince Nikolaus II. Esterházy (1765–1833), který byl velkým milovníkem tohoto nástroje.\nRenesance nástroje začala ve 20. století. Důvodem byla nejen touha po autentickém znění starých skladeb, ale začali se o něj zajímat i současní skladatelé. Např. současný německý hudební skladatel Manfred Herbig zkomponoval dvě třídílná tria a použil jej i v kantátě \"Jesus in der Wüste\". Maďarský skladatel János Liebner napsal \"Divertimento concertante\" (1971) pro baryton a komorní orchestr a mnozí další.\n\n\n\n"}
{"id": "698503", "url": "https://cs.wikipedia.org/wiki?curid=698503", "title": "Kirjat ha-Memšala Rabin", "text": "Kirjat ha-Memšala Rabin\n\nKirjat ha-Memšala Rabin (: קריית הממשלה ע\"ש רבין, doslova \"Rabinovo vládní město\") je čtvrť v centrální části Haify v Izraeli. Nachází se v administrativní oblasti ha-Ir ha-Tachtit respektive v její podčásti ha-Ir ha-Tachtit-Merkaz, nedaleko pobřeží Haifského zálivu.\n\nLeží v nadmořské výšce do 50 metrů poblíž Haifského přístavu, podél ulic \"Sderot ha-Paljam\" a \"Derech ha-Acma'ut\". Je pojmenována podle izraelského vojáka a politika Jicchaka Rabina. Nachází se tu komplex využívaný Ministerstvem vnitra Izraele a dále ústřední soudní budova. Výraznou stavbou tohoto komplexu je výškový dům Migdal ha-Mifras. Čtvrť má rozlohu 0,16 kilometru čtverečního a není zde evidována trvalá populace.\n\n"}
{"id": "698505", "url": "https://cs.wikipedia.org/wiki?curid=698505", "title": "Lockheed L-18 Lodestar", "text": "Lockheed L-18 Lodestar\n\nLockheed L-18 Lodestar bylo dvoumotorové transportní letadlo pro 15 až 18 cestujících vyráběné americkou společností Lockheed v Burbanku stát Kalifornie.\n\nPrvní tři prototypy vznikly přestavbou starších letounů Lockheed Electra řady L-14-H a L-14-H-2. První z nich (NX17385) poprvé vzlétl 21. září 1939. 2. února 1940 byl zalétaný čtvrtý (NX25064), konstrukčně i výrobně nový stroj.\n\nLodestary byly Lockheedem nabízeny se širokou nabídkou motorů. L-18-07 poháněla dvojice motorů Pratt & Whitney Hornet S1E2-G o výkonu po 643 kW. L-18-08 a L-18-10 měly instalovány dvouhvězdicové pohonné jednotky Pratt & Whitney Twin Wasp S1C3-G po 882 kW, L-18-14 S4C4-G o stejném výkonu.\nL-18-40 měl zabudované dva motory Wright Cyclone GR-1820-G104A po 882 kW, stejný výkon pak měly další verze Cyclonů u řady L-18-50, L-18-56, L-118-56 a L-218-56.\n\nJako první začala s Lodestary létat civilní dopravní společnost Mid-Continent Airlines v březnu 1940, nejvíce kusů (12) odebral dopravce Pan American. 96 strojů šlo na export civilním zákazníkům, přičemž největším se stal jihoafrický dopravce South African Airways s 29 letouny. Jedinou evropskou dopravní společností používající Lodestary se stala britská BOAC. Zakoupila 9 kusů a během II. světové války jí přibylo dalších 29 strojů.\n\nV létech 1942 a 1943 byla řada civilních Lodestarů zabavena pro USAAF pod označením C-56, C-57, C-59, C-60 a C-60A. US Navy a US Marine Corps užívaly Lodestary pod typovým označením R5O-1 až R5O-6.\nJeho nástupcem se stal Lockheed Ventura.\n\nÚdaje dle\n\n\n"}
{"id": "698506", "url": "https://cs.wikipedia.org/wiki?curid=698506", "title": "TV7", "text": "TV7\n\nTV7.cz je křesťanská internetová televize s vlastní produkcí a zároveň moderním prostorem pro sdílení křesťanských videí uživatelů. TV7 nabízí streamovaná videa bez pevně daného programového schématu.\n\nPo zahájení provozu v roce 2007, kdy TV7.cz nabízela především prostor pro vkládání videí registrovaným uživatelům a organizacím, spustila také vlastní produkci pořadů – záznamy nedělních bohoslužeb církve Slovo života Brno. Postupně byly přidávány další záznamy z různých seminářů a konferencí a od roku 2009 již přináší nedělní bohoslužby pravidelně.\n\nV roce 2011 se TV7.cz objevila v novém designu a postupně se připojilo více protestanstských církví. Návštěvnost přesahuje tisíc návštěv denně. Na podzim 2011 TV7.cz zahájil živé vysílání nedělních bohoslužeb.\n\n"}
{"id": "698511", "url": "https://cs.wikipedia.org/wiki?curid=698511", "title": "Kašinský rajón", "text": "Kašinský rajón\n\nKašinský rajón ( ) je jedním z rajónů Tverské oblasti v Rusku. Jeho administrativním centrem je město Kašin. V roce 2010 zde žilo 26 530 obyvatel.\n\nRajón leží na východě Tverské oblasti u hranic s Jaroslavskou oblastí a jeho rozloha je 2 010 km². Skládá se z 12 samosprávných obecních obvodů, z toho je jeden městský a 11 vesnických.\n\nSousední rajóny:\n"}
{"id": "698512", "url": "https://cs.wikipedia.org/wiki?curid=698512", "title": "Le Grand Rex", "text": "Le Grand Rex\n\nLe Grand Rex je kino v Paříži, které se nachází na \"Boulevardu Poissonnière\" ve 2. obvodu. Od roku 1981 je stavba chráněna jako historická památka. Se svými 1,25 milionu návštěvníků ročně je největším kinem v Paříži.\n\nNa počátku 30. let 20. století filmový producent a vlastník Olympie Jacques Haïk zahájil stavbu kina s několika sály o rozloze 2000 m a se stropem více než 30 m vysokým, který představuje hvězdné nebe. Autory návrhu byli architekt Auguste Bluysen a inženýr John Eberson. Jedná se o zmenšenou repliku Radio City Music Hall v New Yorku.\n\nKino je známé svou vnitřní výzdobou. Velký sál je vyzdoben ve stylu art deco jako vila na francouzské Riviéře. Původně měl mít sál 3300 míst, avšak jejich počet byl snížen o 600. Grand Rex byl otevřen 8. prosince 1932 a měl okamžitý úspěch.\n\nBěhem okupace Francie bylo kino zabaveno německou armádou jako vojenské kino. V roce 1957 byl v Grand Rex za přítomnosti Garyho Coopera a Mylène Demongeotové zprovozněn eskalátor jako první v evropském kině. Kino s fasádou ve stylu art deco bylo v roce 1981 zařazeno na seznam historických památek.\n\nV roce 1988 disponoval Grand Rex největším promítacím plátnem ve Francii o rozměrech 21×11 m. Na plátně byl poprvé promítán film \"Magická hlubina\" Luca Bessona. Dnes je překonáno největší plátnem v Evropě v kině \"Mégarama\" ve Villeneuve-la-Garenne (27×13 m).\n\nGrand Rex je využíván rovněž na konání festivalů, koncertů nebo one man show.\n\nKino má celkem sedm promítacích sálů a jeden koncertní (Rex Club). Kinosály mají kapacitu 2702, 500, 262, 210, 155, 125 a 100 míst. Projekce na 35 mm a digitální. Zvuk stereo s Dolby Digital/DTS.\n\n"}
{"id": "698513", "url": "https://cs.wikipedia.org/wiki?curid=698513", "title": "Průmyslová zóna Matam", "text": "Průmyslová zóna Matam\n\nPrůmyslová zóna Matam (: , Merkaz ta'asijot mada, akronym Matam, , doslova \"Vědecko-průmyslové centrum\", oficiálně nazýváno též , Matam – Neve Karmel, alternativní název lokality , Park Matam) je průmyslová zóna a čtvrť v jihozápadní části Haify v Izraeli. Nachází se v administrativní oblasti Ma'arav Chejfa, respektive v její podčásti ha-Chof ha-Daromi na pobřeží Středozemního moře, nedaleko úpatí pohoří Karmel.\n\nLeží na pobřeží Středozemního moře v nadmořské výšce do 50 metrů, cca 4,5 kilometru jihozápadně od centra dolního města. Na východě s ní sousedí čtvrť Achuza a Karmelija, na severu Kfar Samir a hřbitov Sde Jehošua, na jihu Kirjat Eli'ezer a na jihu Karmel Cafoni. Okolní oblast se též nazývá Mevo'ot Daromim. Zaujímá úzký rovinatý pás území mezi mořským břehem a západním okrajem prudkých svahů pohoří Karmel, ze kterých sem stékají četná vádí jako Nachal Achuza. Hlavní dopravní osou je pobřežní dálnice číslo 2, která tu ústí do dálnice číslo 4 (třída \"Sderot ha-Hagana\"), z nichž tu odbočují Karmelské tunely coby jižní obchvat města. Podél moře prochází také železniční trať a na ní zde stojí železniční stanice Chejfa Chof ha-Karmel.\n\nJde o největší a nejstarší průmyslovou zónu v Izraeli zřízenou v 70. letech 20. století na podporu moderních technologií. Rozloha vlastních areálů dosahuje cca 220 000 čtverečních metrů. Pracuje tu 8000 lidí. Funguje zde cca 50 firem jako Intel, Elbit Systems, Microsoft, Philips, Google nebo Yahoo. Zóna je vlastněna firmou \"Gav-Yam\" (podíl 50,1 %) a podnikem \"Haifa Economic Corporation\", který je komunálně vlastněn městem Haifa (49,9 %). Správa průmyslové zóny nabízí zdejším podnikům i služby, péči o děti, dopravní spojení, poštovní úřad a čerpací stanice.\n\nJde o intenzivně využitou a převážně neosídlenou lokalitu využívanou zejména pro komerční a průmyslové účely. Jako městská čtvrť má rozlohu 4,85 kilometru čtverečního. Není tu evidována trvalá populace.\n\n\n"}
{"id": "698517", "url": "https://cs.wikipedia.org/wiki?curid=698517", "title": "André Villas-Boas", "text": "André Villas-Boas\n\nLuís André de Pina Cabral e Villas-Boas (* 17. října 1977, Porto) je portugalský fotbalový trenér. V létě roku 2011 se stal trenérem Chelsea FC, kde nahradil italského kouče Carla Ancelottiho. Od roku 2012 byl trenérem Tottenham Hotspur FC, kde ovšem skončil v prosinci roku 2013. Nyní trénuje francouzský celek Olympique Marseille.\n\nŠestnáctiletý André napsal dopis trenérovi svého oblíbeného klubu FC Porto Bobby Robsonovi, ve kterém žádal vysvětlení, proč nedává více prostoru útočníkovi Domingosovi. Mladý fanoušek zaujal slavného trenéra svým zaujetím a dobrou angličtinou a ten ho angažoval jako poradce. Pod vedením Robsona získal trenérskou C-licenci UEFA.\nV letech 2000-2001 vedl ve dvou zápasech jako hlavní trenér reprezentaci Britských Panenských Ostrovů. Poté působil jako asistent Josého Mourinha u A-týmu FC Porto.\n\nV říjnu 2009 převzal poslední celek portugalské první ligy Académicu de Coimbra a vytáhl ho na konečné 11. místo v sezoně 2009/10 a do semifinále portugalského ligového poháru.\n\nPo úspěšné sezoně v provinčním klubu podepsal 2. června 2010 smlouvu s nejúspěšnějším portugalským klubem posledních let FC Porto. Začal vítězstvím v domácím Superpoháru, když v tradičním zápase před začátkem sezony porazil Benficu 2:0.\nS klubem během sezony vyhrál další tři trofeje: portugalskou ligu, pohár a Evropskou ligu. Stal se tak nejmladším trenérem, který kdy vyhrál evropský pohár.\n\nBěhem sezony vytvořil spolu s týmem několik rekordů:\n\n22. června 2011 podepsal smlouvu s londýnskou Chelsea, kde nahradil odvolaného Carla Ancelottiho. Jako prvního nového hráče přivedl do týmu belgického brankáře Thibauta Courtoise. Po neuspokojivých výsledcích byl z funkce odvolán 4. března 2012 (kdy tým spadnu na 9 příčku) a jeho funkci převzal do konce sezóny dosavadní asistent Roberto Di Matteo, jemuž se podařilo dovést tým k vítězství v Lize mistrů UEFA.\n\n3. července 2012 se stal trenérem londýnského klubu Tottenham Hotspur FC, kde nahradil Harryho Redknappa. V sezóně 2012/2013 skončil Tottenham na 5. místě, čili jednu příčku za kvalifikací do Ligy mistrů. Byl prvním trenérem po 23 letech, který porazil Manchester United na Old Trafford. V sezóně 2012/2013 dovedl Tottenham Hotspur FC do čtvrtfinále Evropské ligy UEFA, kde vypadl s FC Basilej.\n\n"}
{"id": "698518", "url": "https://cs.wikipedia.org/wiki?curid=698518", "title": "Giv'at Zemer", "text": "Giv'at Zemer\n\nGiv'at Zemer (: גבעת זמר, nazýváno též Ramat Zemer, רמת זמר, Giv'at Ofer,גבעת עופר nebo Ramat Ofer, רמת עופר) je čtvrť v jihovýchodní části Haify v Izraeli. Nachází se v administrativní oblasti Ramot Neve Ša'anan, respektive v její podčásti Remez-Ramat Sapir, v pohoří Karmel.\n\nLeží v nadmořské výšce okolo 250 metrů, cca 4 kilometry jihovýchodně od centra dolního města. Na východě s ní sousedí čtvrť Ramot Remez, na západě Ramat Ben Gurion, na severu Ramat Sapir a na jihu čtvrť Ramat Almogi. Jde o vyvýšený zalesněný pahorek, který je na západě i východě ohraničen údolí, kterým k severu protékají vádí, která pak dál k severu ústí do mohutného kaňonu Nachal Giborim. Severně od lokality prochází ulice \"Derech Chankin\".\n\nČtvrť se rozkládá na rozloze 1,64 kilometru čtverečního. Není tu evidována trvalá populace. Plánuje se tu výstavba obytného souboru.\n\n"}
{"id": "698523", "url": "https://cs.wikipedia.org/wiki?curid=698523", "title": "Horský věnec", "text": "Horský věnec\n\nHorský věnec (v srbštině Gorski vijenac/Горски вијенац, v původní podobě Горскıй вıенацъ) je rozsáhlá lyrickoepická skladba v dramatizované formě oslavující hrdinský osvobozovací boj černohorského lidu v době turecké dominance jihovýchodní Evropy. Jejím autorem je Petr II. Petrović-Njegoš, černohorský panovník z poloviny 19. století. Dílo vyšlo v roce 1847 a bylo jedním z prvních v oblasti Balkánu, které bylo psáno lidovým jazykem. To přispělo k tomu, aby reforma srbského jazyka tak, jak ji představili Vuk Stefanović Karadžić a Đuro Daničić (založená rovněž na dobové lidové mluvě) byla nakonec přijata za spisovnou podobu. \n\nTematicky pojednává o vyhánění muslimského obyvatelstva z Černé Hory a oslavuje hrdinství lidu. Mobilizuje proti islámu, naopak opěvuje pravoslavnou víru jako \"tu pradědovskou\". Jedná se o jedno z klíčových děl romantické literatury, Srbům. \n"}
{"id": "698524", "url": "https://cs.wikipedia.org/wiki?curid=698524", "title": "Cristina García Rodero", "text": "Cristina García Rodero\n\nCristina García Rodero (* 14. října 1949, Puertollano, Ciudad Real) je španělská fotografka. Je členkou agentury Magnum Photos a Vu.\n\nOd roku 2005 je členkou agentury Magnum Photos.\n\nCristina García Rodero získala řadu ocenění, včetně:\n\n\nDíla Garcii Roderové jsou součástí mnoha sbírek ve Španělsku, jako je například Musée Reina Sofía, Institut valencien d'art moderne, MUSAC (León), Musée de las Peregrinaciones Saint-Jacques de Compostelle nebo nadace Fondation Banesto à Madrid.\n\nV zahraničí jsou její práce v muzeích jako jsou například následující:\n\n\n\n\n"}
{"id": "698526", "url": "https://cs.wikipedia.org/wiki?curid=698526", "title": "Me'onot Ge'ula", "text": "Me'onot Ge'ula\n\nMe'onot Ge'ula (: מעונות גאולה) je čtvrť v centrální části Haify v Izraeli. Nachází se v administrativní oblasti Hadar, na okraji pohoří Karmel.\n\nLeží v nadmořské výšce okolo 100 metrů, cca 2 kilometry jihovýchodně od centra dolního města. Jde o podčást čtvrti Ramat Vižnic. Výstavba tu začala počátkem 70. let 20. století. \n\n"}
{"id": "698528", "url": "https://cs.wikipedia.org/wiki?curid=698528", "title": "Seznam zápasů mongolské hokejové reprezentace", "text": "Seznam zápasů mongolské hokejové reprezentace\n\nSeznam zápasů mongolské hokejové reprezentace.\n\n Mongolia Men All Time Results\n"}
{"id": "698531", "url": "https://cs.wikipedia.org/wiki?curid=698531", "title": "Je vinen osud?", "text": "Je vinen osud?\n\nJe vinen osud? (srbsky Je li kriva sudbina?/Је ли крива судбина?) je povídka bulharského spisovatele Ljubena Karavelova, kterou sepsal srbsky, během svého pobytu v Bělehradě. Vydána bylo v roce 1868. Patří k nejvýznamnějším dílům tohoto obrozeneckého autora.\n\nPojednává o postavení ženy a nesvobodném prostředí srbské společnosti, nevyhýbá se tématu domácího násilí a neschopnosti osob v špatném postavení cokoliv změnit. Kritizuje bohatou vrstvu Bělehraďanů a do protikladu jim staví nového člověka, kulturního a rozvinutého. \n\nPovídka byla přeložena do češtiny a vyšla v roce 1951 spolu se známějšími \"Bulhary za starých časů\".\n\nKaravelov pracoval na druhé části, který měl být sepsán rusky, ten však nedokončil.\n"}
{"id": "698532", "url": "https://cs.wikipedia.org/wiki?curid=698532", "title": "Mew (rozcestník)", "text": "Mew (rozcestník)\n\nMew může být:\n\n"}
{"id": "698536", "url": "https://cs.wikipedia.org/wiki?curid=698536", "title": "Betty Boop", "text": "Betty Boop\n\nBetty Boop je animovaná postava vytvořená Maxem Fleischerem za pomoci animátorů jako je Grim Natwick. Původně se objevila v seriálu \"Talkartoon\" a filmové sérii \"Betty Boop\", kterou produkovalo studio Fleischer Studios a vydalo studio Paramount Pictures. Byla ztvárněna také v komiksech a použita pro produkty masové podpory prodeje. Přestože bylo v polovině 30. let 20. století umírněna, aby působila více rezervovaně, stala se Betty Boop jednou z nejznámějších a nejpopulárnějších animovaných postav na světě.\n\n"}
{"id": "698538", "url": "https://cs.wikipedia.org/wiki?curid=698538", "title": "Volbeat (rozcestník)", "text": "Volbeat (rozcestník)\n\nVolbeat může být:\n\n"}
{"id": "698541", "url": "https://cs.wikipedia.org/wiki?curid=698541", "title": "Nachmanides", "text": "Nachmanides\n\nNachmanides (1194, Girona, Katalánsko – 1270, Země izraelská), celým jménem Moše ben Nachman Gerondi, známý též pod hebrejským akronymem Ramban (: רמב״ן) a španělským jménem Bonastruc de Porta či v katalánštině Bonastruc ça Porta, byl středověký rabín, filosof, lékař, kabalista a komentátor Tanachu.\n\nVe filosofii byl zastáncem Maimonidova učení, v biblistice zase odpůrcem názorů komentátora Abrahama Ibn Ezry. Jeho \"Komentář k Tóře\" je jedním z nejdůležitějších židovských biblických komentářů vůbec. Začal ho psát zřejmě už kolem roku 1250 a hodlal ho opatřit obsáhlými kabalistickými vysvětlivkami. Od tohoto záměru ho ale odradil varovný sen, takže se nám delší vysvětlivky kabalistického rázu, jež uvozoval formulkou „po pravdivém způsobu“, dochovaly jen k první kapitole Genesis. Stalo se tak díky tomu, že tyto vysvětlivky už mezitím stačili rozšířit jeho žáci, mezi něž patřil například Šlomo ben Aderet.\n\nV roce 1263 se zúčastnil známé veřejné disputace mezi židy a křesťany v Barceloně. Přinutil jej k tomu král Jakub I. Aragonský. Nachmanides v této disputaci zastupoval židy, zatímco ve prospěch pravdy křesťanského učení argumentoval dominikán a židovský konvertita Pablo Christiani. Debata trvala celkem čtyři dny. Jelikož Nachmanides po čase vydal písemný záznam debaty, ve kterém se vylíčil jako vítěze, byl dominikány obviněn z urážky křesťanské víry a zřejmě i v důsledku hrozícího pronásledování se v roce 1267 rozhodl Katalánsko opustit a vydat se na pouť do země izraelské.\n\nPo krátkém pobytu v Jeruzalémě se usadil v Akku. Zemřel ve věku 76 let a jeho hrob se údajně nachází na vrcholu kopce Karmel v Haifě.\n\n\n\n"}
{"id": "698547", "url": "https://cs.wikipedia.org/wiki?curid=698547", "title": "Kvalifikace na Mistrovství světa ve fotbale 1954", "text": "Kvalifikace na Mistrovství světa ve fotbale 1954\n\nCelkem 37 týmů vstoupilo do kvalifikace o Mistrovství světa ve fotbale 1954 a bojovalo o 14 míst na závěrečném turnaji. Obhájci titulu - Uruguay a hostitelské Švýcarsko měli účast jistou.\n\nTýmy byly rozděleny do 13 skupin na základě geografických kritérií následovně:\n\nCelkem 33 týmů sehrálo alespoň jeden kvalifikační zápas. Bylo jich sehráno 57 a padlo v nich 208 branek (3,65 na zápas).\n\n\nSRN se kvalifikovala.\n\nBelgie se kvalifikovala.\n\nAnglie a Skotsko se kvalifikovali.\n\nFrancie se kvalifikovala.\n\nRakousko se kvalifikovalo.\n\nŠpanělsko i Turecko mělo stejný počet bodů, a tak rozhodl zápas na neutrální půdě.\n\nO postupujícím se nerozhodlo, a tak bylo jako postupující vylosováno Turecko.\n\nPolsko se odhlásilo, a tak Maďarsko postoupilo bez boje.\n\nČeskoslovensko se kvalifikovalo.\n\nItálie se kvalifikovala.\n\nJugoslávie se kvalifikovala.\n\nBrazílie se kvalifikovala.\n\nMexiko se kvalifikovalo.\n\nJižní Korea se kvalifikovala.\n\n\n"}
{"id": "698550", "url": "https://cs.wikipedia.org/wiki?curid=698550", "title": "Evropský den památky obětí stalinismu a nacismu", "text": "Evropský den památky obětí stalinismu a nacismu\n\nEvropský den památky obětí stalinismu a nacismu, také známý jako Mezinárodní den černé stuhy, který se připomíná 23. srpna, byl Evropským parlamentem v roce 2008 a 2009 vyhlášen „Evropským dnem památky obětí všech totalitních a autoritářských režimů, které mají být připomínány důstojně a nezaujatě“. Je připomínán Evropskou unií každoročně od roku 2009. Tento den byl zvolen, aby připomínal výročí uzavření paktu Molotov-Ribbentrop. V roce 1989 v tento den proběhla v pobaltských zemích demonstrace proti sovětské okupaci známá pod jménem baltský řetěz.\n"}
{"id": "698552", "url": "https://cs.wikipedia.org/wiki?curid=698552", "title": "Migdal ha-Mifras", "text": "Migdal ha-Mifras\n\nMigdal ha-Mifras (: מגדל המפרש, doslova \"Plachtová věž\", nazýváno též Bejt ha-Mifras, בית המפרש, \"Plachtový dům\", oficiálně קרית הממשלה המחוזית חיפה - בניין ב, \"Kirjat ha-Memšala ha-Mechozit Chejfa - Binjan Bet\", : Sail Tower) je mrakodrap v centrální části Haify v Izraeli. Nachází se v městské části ha-Ir ha-Tachtit respektive v její podčásti Kirjat ha-Memšala Rabin, u ulic \"Sderot ha-Paljam\" a \"Derech ha-Acma'ut\", nedaleko pobřeží Haifského zálivu u Haifského přístavu.\n\nJe pojmenována podle izraelského vojáka a politika Jicchaka Rabina. Výstavba začala v roce 1999 a budova byla dokončena 28. února 2002. Má 29 pater a výšku 137 metrů (405 stop). Byla krátce nejvyšším mrakodrapem v Haifě do roku 2003 (tento titul přebrala starší věži Migdal Eškol), kdy ji předstihla věž IEC Tower. Při započítání antény zůstává i nadále nejvyšší stavbou ve městě. Bez antén má výšku 113 metrů a hlavní střecha 95 metrů. Je začleněna do nově zřízeného vládního okrsku, který by navržen jako kombinace staré a moderní architektury. Pěší cesta vedoucí k Migdal ha-Mifras je pojata v tradičním orientálním stylu včetně mozaikových dlažeb s vyobrazením dějin Haify.\n\n"}
{"id": "698555", "url": "https://cs.wikipedia.org/wiki?curid=698555", "title": "Speciální muzeologie", "text": "Speciální muzeologie\n\nSpeciální muzeologie představuje způsob aplikace muzeologických principů v rámci jednotlivých vědních oborů zastoupených v muzeích. Dochází k prolnutí muzeologických postupů a specifického oborového přístupu.\n\nNa jedné straně obecná muzeologie zkoumá běžný vztah člověka k realitě, kterou tvoří sběratelství, ochrana a dokumentace předmětů, které tuto realitu vystihují. Oproti tomu speciální muzeologie aplikuje tyto poznatky na jednotlivé vědní obory a to především na archeologii, etnografii, výtvarné umění, historii, technologii a přírodní vědy.\n\nZpracovává výsledky archeologických výzkumů. Zabývá se výzkumem hmotných dokladů pod zemí/pod vodou, hlavně artefakty, ale též naturfakty. Archeologické průzkumy může ze zákona provádět Archeologický ústav Akademie věd ČR, muzea, soukromé firmy a vysoké školy s povolením Ministerstva kultury. O nálezy jsou tyto instituce povinny se náležitě starat a vhodně je uložit – proto je většinou předávají do muzeí, kde se tento materiál hromadí a odborně zpracovává.\n\nDále ji dělíme na \"etnologii\" – srovnávací studie všech kultur, \"etnografii\" – zkoumá jednu konkrétní kulturu a \"národopis\" – zkoumá vesnickou kulturu. Etnografická dokumentace shromažďuje hmotné dokumenty lidové kultury vesnic, život šlechty a měst. Při dokumentaci se uplatňují tři faktory – hodnota historická – vázaná na momenty vývoje, hodnota estetická – úroveň řemeslného zpracování a hodnota etnografická – odlišnost kultur na území různých regionů.\n\nZabývá se hlavně artefakty sbírané podle estetického hlediska, chybí však doklad o působení děl. Také nepokrývá celou oblast, ale soustřeďuje se na špičková díla. Užité umění je náplní činnosti uměleckoprůmyslových muzeí.\n\nZabývá se hmotnými dokumenty týkajícími se vývoje společnosti a prostředí. Zachycuje hlavně významné historické události. Sbírky i dokumentace jsou interdisciplinární. \nHistorická muzeologie ovlivňuje také způsob dokumentace ostatních oborů. \n\nJe prostředkem hlavně pro technická muzea, pro dokumentaci technických výrobků, exaktních věd, ale také osobností vědy a techniky. Jedná se o funkční exponáty názorně demonstrující činnost mechanismu. Může být multioborová nebo jednooborová.\n\nDlouho pracovala na základě taxonomického hlediska (rozdělení dokumentů na základě druhové příslušnosti), dnes je více ovlivněna ochranou přírody. Vzájemnými vztahy různých přírodních druhů k prostředí, též vlivem člověka na skladbu ekosystému, ať už pozitivní nebo negativní.\n"}
{"id": "698556", "url": "https://cs.wikipedia.org/wiki?curid=698556", "title": "Migdal Eškol", "text": "Migdal Eškol\n\nMigdal Eškol (: מגדל אשכול, doslova \"Eškolova věž\") je mrakodrap v jižní části Haify v Izraeli. Nachází se v areálu Haifské univerzity v pohoří Karmel.\nJe pojmenována podle izraelského politika Leviho Eškola. Její výstavba byla inspirována prací Oscara Niemeyera, autora nového hlavního města Brazílie, Brasília. Projekt budovy vypracoval izraelský architekt Šlomo Gil'ad. Byla dokončena roku 1978. Stavba má 30 pater a výšku 102 metrů takže dosahuje do nadmořské výšky 597 metrů. Vzhledem k tomu, že je situována na hřbet pohoří Karmel, je viditelná z rozsáhlých částí státu Izrael a dominuje siluetě města Haifa. Budova je poměrně úzká a při poryvech větru proto je konstrukce rozkmitána až do úrovně 40 centimetrů. Sídlí v ní administrativa Haifské univerzity. Na střeše jsou instalovány antény. Do roku 1989 šlo o nejvyšší univerzitní budovu v Asii a do roku 2002 o nejvyšší budovu v Haifě (pak ji předstihla věž Migdal ha-Mifras). Během války v Zálivu v roce 1991 věž využívaly izraelské obranné síly jako pozorovatelnu pro střely Scud z Iráku.\n\n"}
{"id": "698559", "url": "https://cs.wikipedia.org/wiki?curid=698559", "title": "Risco (Badajoz)", "text": "Risco (Badajoz)\n\nRisco je španělská obec situovaná v provincii Badajoz (autonomní společenství Extremadura).\n\nObec je vzdálena 129 km od Méridy a 188 km od města Badajoz. Patří do okresu La Siberia a soudního okresu Herrera del Duque.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 56 usedlostí a 216 obyvatel.\n"}
{"id": "698560", "url": "https://cs.wikipedia.org/wiki?curid=698560", "title": "Eurocopter AS 355", "text": "Eurocopter AS 355\n\nEurocopter AS 355 Écureuil 2 (Twin Squirrel) je lehký dvoumotorový víceúčelový vrtulník s třílistým nosným a dvoulistým vyrovnávacím tlačným rotorem. Původně jej vyráběla společnost Aérospatiale, která se později stala součástí Eurocopter Group. V Severní Americe byl na trh uveden pod označením Twin Star. Jednomotorová verze vrtulníku nese označení Eurocopter AS 350 Écureuil.\n\nJednomotorová verze vrtulníku byla vyvíjena od počátku 70. let, aby ve výrobě nahradila stroj Aérospatiale Alouette II. První let proběhl 27. června 1974. Dvoumotorová verze označená jako Écureuil 2, Twin Squirrel nebo v Severní Americe Twin Star, vzlétla poprvé 28. srpna 1979. I přes pozdější zavedení moderního vrtulníku Eurocopter EC 130, který vycházel koncepčně ze stroje AS 350, zůstala produkce vrtulníků AS 350 a AS 355 vysoká. Jednomotorové i dvoumotorové verze vrtulníků byly licenčně vyráběny brazilským závodem Helibras.\n\n\nVrtulníky Eurocopter AS 355 Écureuil 2 se v Československu objevily poprvé v roce 1992. Využívány byly pro potřeby letecké záchranné služby. Prvním provozovatelem byla slovenská společnost ATE, která provozovala od roku 1992 dva kusy (imatrikulace \"OK-WIQ\", \"OK-MIQ\"). Vrtulník s imatrikulací \"OK-WIQ\" se v roce 1996 dostal i do Česka. V Česku se začaly vrtulníky objevovat od roku 1996. Jejich uživatelem se stala společnost DSA, která začala ve službě nahrazovat staré vrtulníky Mil Mi-2. Její partnerská společnost Alfa Helicopter se vydala jinou cestou; staré vrtulníky Mi-2 nahrazovala stroji Bell 206. DSA měla v provozu celkem šest těchto strojů. Vrtulníky sloužily od druhé poloviny 90. let na základnách letecké záchranné služby v Ostravě (Kryštof 05), Liberci (Kryštof 18) a Ústí nad Labem (Kryštof 15). Od 29. prosince 2003 do ledna 2005 se vrtulník AS 355 objevil také ve službách letecké záchranné služby v Brně (Kryštof 04). Později došlo ke změně provozovatele, stanici převzala Letecká služba Policie ČR a do služby nasadila moderní vrtulníky Eurocopter EC 135. 3. února 2003 představila společnost DSA nový vrtulník Eurocopter EC 135. Ten se v průběhu následujících týdnů představil na všech základnách LZS, které DSA provozovala. Poté byl trvale nasazen do služby v Ostravě a nahradil tak ve službě vrtulník AS 355. V roce 2005 byly zakoupeny další vrtulníky EC 135 a docházelo tak k postupnému ukončování provozu vrtulníků AS 355. Od roku 2005 neslouží u letecké záchranné služby v Česku již žádný vrtulník AS 355. Některé vrtulníky společnost DSA odprodala do zahraničí. V současnosti (2011) má ve službě společnost DSA stále tři kusy AS 355, avšak zdravotnickou zástavbu již vrtulníky nemají, slouží k natáčení filmů, k leteckým pracím a dalším účelům.\n\n\"Data podle vrtulnik.cz\"\n\"Data podle Jane's All The World's Aircraft 1988-89\"\n\n\n\n"}
{"id": "698564", "url": "https://cs.wikipedia.org/wiki?curid=698564", "title": "Hřbitov Sde Jehošua", "text": "Hřbitov Sde Jehošua\n\nHřbitov Sde Jehošua (: בית קברות שדה יהושע, \"Bejt kvarot Sde Jehošua\") je hřbitov v západní části Haify v Izraeli. Nachází se v administrativní oblasti Ma'arav Chejfa na úpatí pohoří Karmel.\n\nLeží nedaleko pobřeží Středozemního moře v nadmořské výšce do 50 metrů, cca 4 kilometry jihozápadně od centra dolního města. Na východě s ním sousedí čtvrtě Kababir a Karmelija, na jihu průmyslově-komerční oblast Mevo'ot Daromim, na západě lokalita Kfar Samir a na severu čtvrť Neve David. Zaujímá úzký rovinatý pás území mezi mořským břehem a západním okrajem svahů pohoří Karmel, odkud sem stékají četná vádí, zejména Nachal Sijach. Západní okraj hřbitova vymezuje dálnice číslo 4.\n\nVětšina plochy hřbitova již je zaplněna, a to i přesto, že v poslední době se zde prováděly i pohřby do betonových víceúrovňových schránek. V roce 2004 byl proto otevřen nový haifský hřbitov Tel Regev.\n\n"}
{"id": "698565", "url": "https://cs.wikipedia.org/wiki?curid=698565", "title": "Hřbitov Tel Regev", "text": "Hřbitov Tel Regev\n\nHřbitov Tel Regev (: בית קברות תל רגב, \"Bejt kvarot Tel Regev\") je hřbitov v Izraeli, sloužící městu Haifa a satelitním obcím Krajot.\n\nLeží v pahorcích na okraji Zebulunského údolí v nadmořské výšce cca 50 metrů, cca 12 kilometrů jihovýchodně od centra Haify a cca 1 kilometr severovýchodně od města Ibtin. Po severním okraji areálu prochází dálnice číslo 70.\n\nByl založen roku 2004 jako nové centrální pohřebiště aglomerace Haify. Kvůli úspoře pozemků byl navržen pro plošně úsporné pohřby do betonových víceúrovňových schránek. Nahradil mimo jiné zaplněný hřbitov Sde Jehošua v západní Haifě. Izraelská pozemková správa v první fázi pro hřbitov poskytla 100 dunamů (10 hektarů). Design hřbitova provedl architekt Arie Salme Rahamimoff pro studio Luis D. Labaton & Partners.\n"}
{"id": "698566", "url": "https://cs.wikipedia.org/wiki?curid=698566", "title": "Zsolt Semjén", "text": "Zsolt Semjén\n\nZsolt Semjén (* 8. srpna 1962, Budapešť) je maďarský teolog, sociolog a politik, současný předseda parlamentní Křesťanskodemokratické lidové strany. V letech 1994 až 1998 byl a od roku 2002 opět je poslancem parlamentu. Ve druhé vládě Viktora Orbána zastává post místopředsedy vlády a ministra bez portfeje.\n\n"}
{"id": "698567", "url": "https://cs.wikipedia.org/wiki?curid=698567", "title": "Kvalifikace na Mistrovství světa ve fotbale 2006", "text": "Kvalifikace na Mistrovství světa ve fotbale 2006\n\nV kvalifikaci na Mistrovství světa ve fotbale 2006 se národní týmy ze šesti fotbalových konfederací ucházely o 31 postupových míst na závěrečný turnaj, který proběhl v Německu v červnu a červenci 2006. Této kvalifikace se účastnilo 197 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 194 týmů sehrálo alespoň jeden kvalifikační zápas. Celkem jich bylo sehráno 847 a padlo v nich 2464 branek (tj. 2,91 na zápas).\n\nPoprvé v historii neměl účast na závěrečném turnaji jistou obhájce titulu. Brazílie si tudíž svoje místo musela vybojovat v kvalifikaci.\n\n\"(51 týmů bojujících o 5 místenek)\"\n\nV africké kvalifikaci byly dvě fáze. Nejlepších 9 týmů (5 kvalifikavších se na MS 2002 a 4 nejlepší podle žebříčku FIFA bylo přímo nasazeno do skupinové fáze. Zbylých 42 týmů se účastnilo předkola, kde byli rozlosováni do dvojic a utkali se systémem doma - venku o postup do skupinové fáze. V té bylo 30 týmů rozlosováno do 5 skupin po 6 týmech. Ty se utkaly dvoukolově každý s každým a vítězové skupin postoupili na MS.\n\n\"(39 týmů bojujících o 4 nebo 5 místenek - baráž proti týmu ze Severní a Střední Ameriky rozhodla o držiteli páté místenky)\"\n\nKvalifikace v této zóně se skládala ze tří fází. Nejhorších 14 týmů podle žebříčku FIFA se účastnilo předkola, kde se celky utkaly systémem doma a venku. Vítězové postoupili do první skupinové fáze, kde se přidali ke 25 nasazeným týmům. Týmy zde byly rozlosovány do osmi skupin po čtyřech. Celky se zde utkaly dvoukolově každý s každým a vítězové všech skupin postoupili do druhé skupinové fáze. Zde bylo 8 týmů rozlosováno do dvou skupin po čtyřech. Ty se zde utkaly opět dvoukolově. První dva týmy z každé skupiny se kvalifikovaly na MS. Reprezentace ze třetích míst se utkali v baráži o páté místo, která se hrála systémem doma a venku. Její vítěz se následně utkal v mezikontinentální baráži se čtvrtým týmem zóny CONCACAF.\n\n\"(51 týmů bojujících o 13 místenek)\"\n\nTýmy zde byly rozlosovány do 8 skupin po sedmi a šesti týmech. Vítězové skupin a nejlepší dva týmy na druhých místech postoupili přímo na MS. Zbylých 6 týmů ze druhých míst sehrálo baráž o zbylé tři místenky.\n\n\"(10 týmů bojujících o 4 nebo 5 místenek - baráž proti týmu z Oceánie rozhodla o držiteli páté místenky)\"\n\nVšech deset týmů se v jedné skupině utkalo dvoukolově každý s každým. Nejlepší čtyři celky se kvalifikovaly na mistrovství světa, zatímco pátý tým se utkal s vítězem zóny OFC v mezikontinentální baráži.\n\n\"(12 týmů bojujících o 0 nebo 1 místenku - baráž proti týmu z Jižní Ameriky rozhodla o držiteli této místenky)\"\n\nV oceánské kvalifikační zóně byly tři fáze. Nejvýše postavené celky žebříčku FIFA - Austrálie a Nový Zéland byly nasazeny do druhé fáze. V první fází bylo 10 týmů rozlosováno do dvou skupin po 5, kde se utkaly jednokolově na jednom centralizovaném místě. První dva týmy z každé skupiny postoupily. Ve druhé fázi bylo se 6 týmů utkalo jednokolově na centralizovaném místě. První dva týmy postoupily do třetí fáze. V ní se utkaly systémem doma a venku o účast v mezikontinentální baráži proti pátému týmu zóny CONMEBOL.\n\n\"(34 týmů bojujících o 3 nebo 4 místenky - baráž proti týmu z Asie rozhodla o držiteli čtvrté místenky)\"\n\nV prvním předkole se 20 nejníže nasazených týmů střetlo o postup do druhého předkola. V něm se 24 týmů (10 postupujících a 14 přímo nasazených) utkalo o 12 postupových míst do první skupinové fáze. Dvanáct týmů v bylo v první skupinové fázi rozděleno do tří skupin po čtyřech. První dva týmy z každé skupiny postoupily do druhé skupinové fáze, ve které byla jedna skupina čítající 6 týmů. První tři z této skupiny postoupili na mistrovství světa, čtvrtý celek postoupil do baráže proti pátému celku ze zóny AFC.\n\n\n\"Celkové skóre dvojzápasu bylo 1:1, vyhrála 4:2 na penalty a postoupila na závěrečný turnaj.\"\n\n\n\" vyhrál celkovým skóre 2:1 a postoupil na závěrečný turnaj.\"\n\n"}
{"id": "698571", "url": "https://cs.wikipedia.org/wiki?curid=698571", "title": "Kvalifikace na Mistrovství světa ve fotbale 2006 (UEFA)", "text": "Kvalifikace na Mistrovství světa ve fotbale 2006 (UEFA)\n\nKvalifikace na Mistrovství světa ve fotbale 2006 zóny UEFA určila 13 účastníků finálového turnaje. Evropská kvalifikace začala v srpnu 2004 po Mistrovství Evropy ve fotbale 2004. Celkem 51 týmů bylo rozlosováno do 8 skupin po sedmi a šesti týmech. Vítězové skupin a nejlepší dva týmy na druhých místech postoupili přímo na MS. Zbylých 6 týmů ze druhých míst sehrálo baráž o zbylé tři místenky.\n\nDo tohoto žebříčku se nezapočítávaly zápasy se sedmým týmem dané skupiny. Dva nejlepší týmy postoupily přímo na MS, zbylá šestice se účastnila baráže.\n\n\" zvítězilo celkovým skóre 6:2 a postoupilo na Mistrovství světa ve fotbale 2006.\"\n\n\"Skóre dvojzápasu bylo 4:4, zvítězilo díky více vstřeleným brankám na hřišti soupeře a postoupilo na Mistrovství světa ve fotbale 2006.\"\n\n\" zvítězilo celkovým skóre 2:0 a postoupilo na Mistrovství světa ve fotbale 2006.\"\n\n"}
{"id": "698572", "url": "https://cs.wikipedia.org/wiki?curid=698572", "title": "Dluhová krize v Řecku", "text": "Dluhová krize v Řecku\n\nDluhová krize v Řecku má svůj původ v počínání řeckých vlád, počínaje vládami Kostase Simitise (1996–2004) a také Kostase Karamanlise (2004–2009), mj. za pomoci nesprávných statistik. Účelem bylo usnadnění vstupu země do třetí fáze Evropské měnové unie (tzv. Eurozóny). Tyto vlády připustily nadměrné výdaje jak státního, tak soukromého sektoru, které nebyly kryté skutečnou hospodářskou výkonností země. Výsledkem bylo mimořádně vysoké zadlužení u zahraničních věřitelů, usnadněné oboustrannou vírou v evropskou měnovou solidaritu, a dlouhodobě neúnosný schodek státního rozpočtu. K prohloubení domácí krize značně přispěla celosvětová krize hospodářská a především finanční od roku 2007.\n\nHluboké zadlužení Řecka má počátek ve druhé polovině 90. let 20. století, kdy bylo u moci Panhelénské socialistické hnutí (PASOK) premiéra Kostase Simitise. Ačkoliv snaha o zabezpečení vysoké životní úrovně obyvatel měla podíl na rostoucích státních výdajích, daleko větší měrou se na nich podílely předražené státní zakázky. V roce 1997 řecké hlavní město Athény získalo právo na pořádání olympijských her 2004. To byl Simitisův velký politický úspěch. Kromě nových sportovních areálů bylo kompletně rekonstruováno mezinárodní letiště, výrazně rozšířeno athénské metro a příměstský dopravní systém. Okolo metropole byla postavena nová dálnice „Attiki Odos“, která, ač z velké části financována ze státních peněz, evropských fondů a půjček, za které ručil stát, byla svěřena do soukromých rukou.\n\nNa druhou stranu Simitisova vláda v roce 1998 nepřivedla Řecko do eurozóny, když nedokázala splnit konvergenční kritéria. Poté začala řecká vláda falšovat statistiky o velikosti rozpočtového deficitu a současně pomocí nekalých transakcí prostřednictvím investiční banky Goldman Sachs opticky snižovala výši zadlužení státu, tak že finanční operace nepřesně vykazovala jinak než přikazovala pravidla. Tyto machinace pomohly Řecku k přijetí eura od 2001. Do té doby si Řecko pomáhalo „umazávat“ dluh také pomocí devalvace drachmy; po vstupu do eurozóny zase získalo přístup k levnějším půjčkám na další a další investice. Díky tomu se řecká ekonomika v letech 2000–2007 řadila mezi nejrychleji rostoucí v rámci eurozóny (roční přírůstek 4,2 % HDP)\n\nV březnu 2004 Eurostat odmítl (již podruhé) statistická data poskytnutá řeckou vládou jakožto zmanipulovaná a následně též Evropská komise obvinila Řecko ze špatné fiskální politiky. V téže době korupční skandály a další potíže vyústily ve volební porážku levicové strany PASOK a vlády se ujala pravicová strana Nová demokracie (ONNED). Nový premiér Karamanlis pak nechal provést finanční audit, jehož výsledek ukázal, že údaje, na jejichž základě bylo Řecko přijato do eurozóny, Simitisova vláda zfalšovala. Navíc se ukázalo, že ačkoliv do olympijských her zbývalo již jen pár měsíců, řada staveb dosud nebyla hotova – urychlené dokončení způsobilo vícenáklady a další zadlužení země.\n\nKaramanlisova vláda pokračovala v praktikách svých předchůdců. V letech 2005–2009 Eurostat každoročně zpochybnil řeckou fiskální statistiku a navíc se pokoušela oživit ekonomiku snížením daní a investičními pobídkami, což v letech 2004–2009 vyústilo v hrozivou disproporci mezi příjmy a výdaji řeckého státu.\n\nSvětová finanční krize v roce 2008 těžce postihla dvě tradičně největší řecká odvětví (turismus a dopravu). Výrazně deficitní vládní návrh rozpočtu v listopadu 2009 pak definitivně učinil přítrž levným půjčkám a naopak postavil Řecko před vážný problém splácení dluhů.\n\nŘecko se dostalo do vážných finančních potíží poté, co 20. října 2009 Giorgos Papakonstantinu, tehdejší řecký ministr financí, v Lucemburku na schůzce ministrů financí oznámil, že bývalá řecká vláda lhala Evropské unii o schodku státního rozpočtu. Vláda Kostase Karamanlise totiž tvrdila, že schodek rozpočtu nebude ani čtyřprocentní, přitom do něj nezapočetla například platby za velké stavební projekty, jako jsou dálnice. Podle Papakonstantina měl deficit rozpočtu na konci roku 2009 dosáhnout 12,5 % HDP, po revizi provedené Eurostatem dosáhl 15,4 % HDP. Veřejné zadlužení v roce 2009 dosáhlo 126,8 procenta HDP.\n\nV květnu 2010, když zemi hrozil státní bankrot kvůli nemožnosti uhradit splatné dluhy, poskytly Evropská unie a Mezinárodní měnový fond Řecku úvěry v celkové výši 110 miliard eur. Výměnou za záchranný úvěr MMF a EU se Řecko zavázalo zkrotit vysoký rozpočtový schodek a přijmout celou řadu reforem. V roce 2010 měl deficit sice klesnout na 9,4 % HDP, ale zadlužení by bylo nadále na neúnosné úrovni 144 % HDP. S reformami ale nesouhlasily odbory, které svolaly celou řadu stávek.\n\nDluhovou krizi v Řecku se však nepodařilo zastavit, pokračovala i v následujícím roce 2011. V důsledku krize pod tlakem řecké i mezinárodní veřejnosti i své vlastní politické strany v listopadu 2011 odstoupil premiér Jorgos Papandreu, nahradil jej Lukas Papadimos, který v době, kdy řecká vláda ve spolupráci s bankou Goldman Sachs prováděla kontroverzní transakce a falšovala statistiky k zamaskování skutečné výše státního dluhu, zastával post guvernéra Řecké centrální banky (1994–2002) a měl tedy na finanční situaci Řecka nezanedbatelný podíl.\n\nDne 9. února 2012 se řečtí politici dohodli v Aténách na nezbytných škrtech a přijali tak už druhý záchranný úvěr od EU a MMF ve výši 130 miliard eur (bailout neboli „minibankrot“, věřitelé totiž Řecku zároveň odpouštěli část dluhů). Ihned po dohodě odboráři oznámili další generální stávky.\nDluh Řecka činil cca 160 % HDP (tedy celkově 350 miliard eur), a tak i přes finanční pomoc bylo riziko státního bankrotu velmi vysoké. To potvrzovaly i ratingové agentury, třeba Moody's snížila hodnocení Řecka na nejnižší možnou známku své stupnice, tedy na úroveň C, ratingová agentura Standard & Poor's zařadila Řecko do kategorie „selektivní platební neschopnosti“. Panovaly obavy, že pokusy o záchranu Řecka nemají požadovaný efekt. Např. podle slovenské premiérky Radičové peníze měly nejspíše jít hlavně do zemí, které se rozhodly na Řecko přispět, příp. je měly dostat soukromé subjekty, výměnou za dluhopisy, které měly v držení.\n\nSituace v Řecku byla zoufalá a mezi občany sílily extremistické názory. Nadace pro hospodářský a průmyslový výzkum (IOBE) odhadovala, že v roce 2012 může v Řecku nastat až pětiprocentní ekonomický propad, přičemž odhad Mezinárodního měnového fondu (MMF) byl propad o 4,7 – 4,8 %. Na základě úsporných opatření rostla i nezaměstnanost, a to až na 20 %.\n\n6. května se v Řecku konaly předčasné volby, ve kterých proevropské strany utrpěly velké ztráty. Nová demokracie (ND) se sice stala vítězem voleb, ale získala jen 18,9 % hlasů, její dosavadní koaliční partner PASOK skončil třetí s 13,2 % a radikálně levicová SYRIZA získala 16,76 % hlasů. Protože se politické strany se neshodly na sestavení vlády, připravovaly se další volby na 17. června a zemi k nim vedla přechodná vláda. Země, banky i Evropské unie se pomalu začínaly připravovat na případný odchod Řecka z eurozóny (tzv. „Grexit“). Řekové vybírali z bank nemalé částky, což hrozilo přejít k „runu na banky“ (vybírání vkladů z bank ve větší než obvyklé míře probíhalo i ve Španělsku a Irsku), a tak čtyři největší řecké banky (National Bank of Greece, Alpha Bank, Eurobank a Piraeus Bank) dostaly od Řeckého fondu finanční stability 18 miliard eur na posílení svého kapitálu.\n\n17. června se konaly nové předčasné volby, ve kterých opět vyhrála pravicová ND a socialisté z PASOK. Obě strany obnovily vládní koalici, podporující úsporný plán navržený Evropskou komisí, Mezinárodním měnovým fondem a Evropskou centrální bankou. Už 26. září ale odbory zorganizovaly generální stávku na protest proti dalším plánovaným škrtům v rozpočtu, které měly činit 11,6 miliardy eur a jejichž přijetím bylo podmíněno uvolnění dalších peněz z úvěru slíbeného Řecku. Stávkovali i státní zaměstnanci, zaměstnanci ministerstva financí, daňoví úředníci, celníci, dokonce i soudci a státní zástupci. Generální stávka se opakovala 18. října, při níž policie proti demonstrantům, kteří házeli kameny a zápalné lahve, použila slzný plyn.\n\nV říjnu zákonodárci v Řecku těsnou většinou rozhodli o privatizaci klíčových státních podniků, což byla jedna ze základních reforem, které po zemi požadovali mezinárodní věřitelé za své úvěry. Předlužená země měla prodat podíly v desítkách přístavů, energetických a dopravních firmách nebo v poště, stát tím chtěl do roku 2016 získat 11,1 miliard eur. Šlo např. o prodej největší rafinerie Hellenic Petroleum, největších přístavů a vodárenských společností, následovat měl prodej státních podílů v elektrárenském gigantu DEI, ropné společnosti EP či v poště a velkých dopravních společnostech včetně správy přístavů.\n\n6. listopadu v Řecku opět začala dvoudenní generální stávka, provázená demonstracemi na protest proti novým úsporným opatřením vlády. Už v pondělí 5. listopadu nepřišli do práce novináři, řidiči veřejné dopravy a popeláři. Stávky se zúčastnili zaměstnanci veřejného sektoru včetně učitelů, železničáři, ale i někteří živnostníci, takže zavřené zůstaly úřady, školy, ale i obchody a banky. Zastavila se i letecká, železniční a lodní doprava, v Aténách nefungovala městská hromadná doprava ani taxislužba, televize a rozhlas nevysílal. Státní nemocnice udržovaly jen pohotovostní službu. V hlavním městě se sešlo kolem 55 tisíc osob, v Soluni demonstrovalo na 20 tisíc lidí. I přes protesty řecký parlament 11. listopadu schválil úsporný rozpočet na rok 2013, který počítal s dalšími škrty a zvyšováním daní. Šlo o program úspor ve výši 13,5 miliardy eur. Jeho schválením Řecko splnilo předpoklad pro uvolnění další záchranné půjčky ve výši 31,5 miliardy eur. Nový rozpočet počítal s dalším poklesem HDP v následujícím roce o 4,5 % (v roce 2012 byl pokles 6,5 %), deficit rozpočtu měl klesnout na 5,2 % (roku 2012 deficit 6,6 %), státní dluh měl vzrůst z 340 na 346,2 miliardy eur.\n\nNásledně se 27. listopadu ministři financí eurozóny, kteří jednali i se zástupci MMF, dohodli, že Řecko získá další půjčku ve výši zhruba 44 miliard eur ze záchranného balíku. Původně se počítalo s tím, že řecký dluh bude v roce 2020 dosahovat zhruba 120 % HDP, přičemž právě tuto hranici Mezinárodní měnový fond označil za trvale udržitelnou. Jenže vzhledem ke stavu řecké ekonomiky a postupu reforem to nebylo příliš reálné, dluh Řecka měl totiž vystoupat až na hranici kolem 190 % HDP. Řecká ekonomika se navíc za posledních pět let propadla o téměř 25 % a příští rok se očekával další pokles. Čtyři největší řecké banky potřebovaly 27,5 miliardy eur (podle zprávy řecké centrální banky všech 14 řeckých komerčních bank potřebovalo minimálně 40,5 miliardy eur), proto se spekulovalo o jejich znárodnění.\n\nV roce 2012 byl rozpočtový schodek Řecka 15,7 miliardy eur, zatímco v roce 2011 činil tento schodek 22,8 miliardy eur. Deficit se tak v roce 2012 snížil na 8,1 % HDP z 9,4 % HDP v roce 2011. Pro rok 2012 bylo tedy dosaženo cíle vlády a mezinárodních věřitelů, kterým byl pokles schodku na 16,3 miliard eur, tedy na 8,4 % HDP.\n\nDne 16. ledna 2013 začali stávkovat řidiči aténského metra. Odbory zaměstnanců metra a částečně i povrchové dopravy hodlali ve stávce pokračovat až do konce měsíce, i když soudy po jejím týdenním trvání rozhodly o její nezákonnosti a vláda zvažovala vyhlášení mobilizace řidičů (tedy nařízení práce). 20. února se konala další generální stávka. Do ulic Atén vyrazilo asi 60 tisíc lidí, kteří před sídlem parlamentu dávali najevo nevoli s úspornou politikou vlády, která snižovala důchody a platy státních zaměstnanců. Zastavila se veřejná doprava, provoz omezily mj. nemocnice, školy či letiště. Lodě nevypluly z přístavů, až do večera nejezdily městské autobusy, trolejbusy a příměstské vlaky. Další stávka v hromadné dopravě a také u lodních spojů a na železnicích se konala 1. května, odbory zorganizovaly v Aténám demonstraci, na níž požadovaly zamezení narůstající nezaměstnanosti, která dosahovala rekordních 27,2 % (60 % u mladých do 25 let). Podle Eurostatu byla stále největší v eurozóně, navíc řecký parlament schválil nový soubor úsporných opatření, která mj. počítala s dalším propouštěním tisíců státních zaměstnanců.\n\nŘecká ekonomika měla podle řecké centrální banky v roce 2013 poklesnout o 4,6 % a míra nezaměstnanosti měla stoupnout na přibližně 28 %. Dne 12. června řecká vláda rozhodla, že v rámci úsporných opatření zásadně omezí výdaje na veřejnoprávní televizi a rozhlas ERT (roční náklady na provoz ERT činily zhruba 300 miliónů eur, koncesionáři přispívali měsíčním poplatkem 4,30 euro), s tím že později bude s výrazně zjednodušenou strukturou opět spuštěna. ERT přestala vysílat 11. června 2013 a jak propuštění zaměstnanci, tak tisíce dalších rozhořčených občanů demonstrovali před jejím sídlem. Po zhruba měsíční odstávce začala ERT opět vysílat, z původních 2700 zaměstnanců se navrátila asi polovina.\n\nVe dnech 16. až 18. července Řecko ochromila už čtvrtá generální stávka v tomto roce. Sama stávka trvala jeden den, série protestů, soustředěných především do hlavního města, ale trvaly tři dny. Lidé protestovali proti plánovanému novému propouštění zaměstnanců státních a polostátních podniků (do konce roku mělo jít o 25 tisíc lidí), nejezdily vlaky, trolejbusy a autobusy, nemocnice omezily provoz na minimum. Nová úsporná opatření vlády směřovala k uspokojení věřitelů, aby poskytli další balík peněz ve výši 6,8 miliardy eur.\n\nV říjnu se Řecku podařilo uzavřít první velkou privatizaci v rámci záchranného programu od Evropské unie a Mezinárodního měnového fondu. Česko-řecká investiční skupina Emma Delta, v níž působil investor Jiří Šmejc, totiž dokončila převzetí kontrolního podílu v řeckém sázkovém monopolu OPAP. Novým generálním ředitelem a předsedou představenstva OPAP se stal český bankéř Kamil Ziegler.\n\nV roce 2014 se situace v Řecku začala mírně zlepšovat a ke konci roku vykázala mírný hospodářský růst. Nezaměstnanost ve druhém čtvrtletí klesla na 26,6 %.\n\nPředčasné parlamentní volby v Řecku vyhrálo levicové hnutí SYRIZA, které uzavřelo koalici s národně konzervativní stranou Nezávislí Řekové. Premiérem se stal Alexis Tsipras, který začal usilovat o nová jednání s věřiteli, jenž by vedla k revizi obrovského a neúnosného zadlužení země (počátkem roku 2012 umazalo Řecko po dohodě s věřiteli zhruba 100 miliard eur tím, že jim cenné papíry nahradilo jinými, ale méně ziskovými; avšak země, která byla od roku 2010 závislá na mezinárodní finanční pomoci, byla stále ještě zatížená dluhem dosahujícím asi 175 % HDP). Řecko v té době čekalo na poslední část peněz ve výši 7,2 miliardy eur z tzv. druhého záchranného programu. Aténám přitom hrozilo, že v létě budou muset uhradit splátky dluhů ve výši zhruba 10 miliard eur. Už na konci února 2015 muselo Řecko splatit dlužnou částku zhruba 2,3 miliardy eur. Spekulovalo se o tom, že pokud se Řecko s věřiteli nedohodne, bude muset opustit eurozónu – nastane tzv. grexit. Vrátilo by se pak ke své původní měně, řecké drachmě.\n\nMezi lednem a dubnem 2015 se prohloubil odliv kapitálu ze země, takže z řeckých bank odteklo do zahraničí více než 26 miliard eur a na konci dubna byl objem vkladů v bankách nejnižší za více než deset let. Úbytek kapitálu pokračoval i v měsících květnu a červnu. Jen mezi 15. a 20. červnem z řeckých bank lidé vybrali dalších pět miliard eur.\n\nDne 25. dubna řecký parlament schválil kontroverzní vládní plán záboru veškeré volné hotovosti na všech stupních státní správy a ve veřejnoprávních institucích, mimo jiné i v nemocnicích a školách. Vláda premiéra Tsiprase, která se potýkala s rostoucím nedostatkem peněz, si od daných institucí oficiálně půjčovala finanční prostředky, aby mohla zaplatit důchody a mzdy státních zaměstnanců. 10. června 2015 pak řecký Nejvyšší správní soud rozhodl, že škrty v důchodovém systému z let 2012 až 2014 byly protiústavní. Koaliční vláda vedená hnutím SYRIZA se proto rozhodla reformu minulé vlády zrušit a důchody vrátit na původní částku, ačkoli škrty zůstaly podmínkou mezinárodních věřitelů i v roce 2015.\n\nPo několika neúspěšných kolech vyjednávání mezi řeckou vládou a evropskými věřiteli se řecká vláda rozhodla vypsat referendum o přijetí návrhů věřitelů na řešení dluhové krize. Parlament vládní návrh schválil dne 28. června 2015 s tím, že referendum se bude konat 5. července. Vláda současně požádala o prodloužení finanční pomoci, což ale věřitelé ze zemí EMU a Mezinárodní měnový fond (MMF) odmítli. Dne 28. června řecký premiér Tsipras také oznámil, že od 29. června do 6. července budou uzavřeny banky a burza cenných papírů. Výběr z bankomatů musel být omezen na 60 eur na osobu za den. Kvůli situaci v Řecku zaznamenaly akciové trhy v eurozóně dne 29. června nejprudší jednodenní pokles od roku 2011, nejhorší propad v roce 2015 zaznamenaly i americké akciové trhy. Uzavření řeckých bank a zavedení dalších nástrojů omezení pohybu kapitálu bylo nicméně posvěceno Evropskou komisí. Na konci června bylo také oznámeno, že řecká vláda odmítá zaplatit červnovou splátku Mezinárodnímu měnovému fondu v hodnotě 1,6 miliardy eur.\n\n29. června na podporu vlády a odmítnutí škrtů v referendu v Řecku demonstrovalo přes sedmnáct tisíc lidí. Následující den řecká vláda předložila nový návrh reforem a vyjádřila vůli prodloužit finanční pomoc o dva roky. Vyjádřila tím snahu znovu začít vyjednávat. Německá kancléřka Angela Merkelová ovšem uvedla, že do oznámení výsledků referenda se závazně jednat nebude. Řecký premiér Alexis Tsipras nakonec 30. června ustoupil a v dopise potvrdil, že přijme většinu požadavků mezinárodních věřitelů tak, jak byly téhož dne nabídnuty. Tato zpráva sice oživila kurzy evropských akcií, avšak vzápětí vyzval Tsipras řecké občany, aby v referendu hlasovali pro odmítnutí podmínek věřitelů. Referendum konané 5. července, jehož netradičně komplikovaná otázka směřovala k tomu, zda souhlasí s předloženými podmínkami, skončilo tak, že 61 % hlasujících zvolilo „Ne“. Řekové tento výsledek oslavili, zároveň to však posílilo názory, že Řecko eurozónu opustí.\n\nNásledujícího dne, tedy 6. července 2015, odstoupil ze své funkce ministr financí Janis Varufakis. Novým ministrem financí se stal Euklidis Tsakalotos, který již vedl jednání s tzv. „trojkou“.\n\nOd 12. července 2015 vedli představitelé Evropské měnové unie (EMU), především Angela Merkelová, François Hollande, Jean-Claude Juncker a Donald Tusk, v Bruselu jednání s ministerským předsedou Alexisem Tsiprasem o řešení řecké dluhové krize. Tsipras o tato jednání požádal bez ohledu na výsledek referenda z 5. července, protože se krize během několika dní vážným způsobem prohloubila. Dne 13. července 2015 bylo v Bruselu podepsáno předběžné ujednání mezi představiteli EMU a ministerským předsedou Tsiprasem o poskytnutí nových úvěrů ve výši zhruba 86 miliard eur (po odpočtu předpokládaného vlastního řeckého příspěvku jen 72 miliard eur) v rámci třetího záchranného programu s cílem dosáhnout v následujících třech letech restrukturalizaci státního dluhu země. V tom je započtena také částka 25 miliard eur na nezbytnou výpomoc pro opětné zprovoznění řeckého finančního systému, především bank. Potřebné úvěry by mohlo Řecko obdržet z prostředků Evropského stabilizačního mechanismu (EMS). Aby však byl tento program vůbec uskutečněn, musí být mj. schválen parlamenty některých členských zemí EMU. K tomu je nutné, aby řecký parlament do středy 15. července přijmul 12 bodů opatření. Nejdůležitější z nich jsou zvýšení sazeb daně z přidané hodnoty, zvýšení věku pro odchod do starobního důchodu na 67 let a vytvoření fondu státního majetku s předpokládanou hodnotou zhruba 50 miliard eur, který má být zprivatizován. Výnos z privatizace státního majetku má být zčásti použit na splacení stávajícího státního dluhu, avšak 25 %, tedy v předpokladu 12,5 miliardy eur, by mohlo být použito na investice v Řecku samotném (tohoto ústupku dosáhl Tsipras v bilaterálním jednání s německou kancléřkou Merkelovou).\n\nDne 20. července 2015, po třech týdnech, znovu otevřely řecké banky. Téhož dne řecká vláda odeslala věřitelům (Evropské centrální bance a Mezinárodnímu měnovému fondu) splátky dlužných částek v hodnotě 6,25 mld. eur. Současně obdržela překlenovací úvěr ve výši 7,1 mld. eur z prostředků tzv. Evropského nástroje finanční stability ( , odtud zkratka EFSF). Od tohoto data se také v Řecku skokově navýšila DPH pro mnohé zboží, mj. některé potraviny, a pro služby (hotelové ubytování a konzumace v restauracích) ze 13 na 23 %. Komplikovaná jednání o podmínkách řešení a dalším postupu v řecké dluhové krizi pokračují poté, co řecká vláda provedla první potřebné reformy.\n\n\n"}
{"id": "698573", "url": "https://cs.wikipedia.org/wiki?curid=698573", "title": "Paul Davies", "text": "Paul Davies\n\nPaul Charles William Davies (* 22. dubna 1946) je britský fyzik, spisovatel a popularizátor vědy, v současnosti profesor na Arizona State University. \n\n\n"}
{"id": "698577", "url": "https://cs.wikipedia.org/wiki?curid=698577", "title": "Leopold Adler", "text": "Leopold Adler\n\nLeopold Adler (12. července 1848 Praha – 8. května 1924 Brașov) byl český fotograf se zaměřením na tvorbu portrétů.\n\nLeopold Adler měl asi 10 sourozenců, vyrůstal v Praze-Nuslích a otec Markus Adler měl chemickou výrobnu. Jako fotografický živnostník zřejmě začínal v Kronstadtu v Sedmihradsku, asi v roce 1870–1871 si zde zřídili s bretrem Moritzem fotografický ateliér. Z tohoto ateliéru se dochovaly vizitky. Od roku 1872 začal ateliér fungovat pod názvem „Bratři Adlerové“ a od roku 1875 byl hlášen v tomto ateliéru pouze Leopold. Leopold Adler se pomalu stal jedním z nejvýznamnějších fotografů jihovýchodní části Rakousko-Uherska, Sedmihradska (součásti dnešního Rumunska), a to díky nejenom portrétní tvorbě ale hlavně místopisnou fotografií.\n\nJeho bratr Moritz Adler ze Sedmihradska odešel hledat uplatnění jako fotograf do jiných měst. Po roce 1881 provozoval fotografické živnosti v Praze na Novém Městě. Dle údajů z pražských archivů i další sourozenec, Adolf Adler, byl „fotografem v Sedmihradsku“.\n\n"}
{"id": "698578", "url": "https://cs.wikipedia.org/wiki?curid=698578", "title": "Steve Biko", "text": "Steve Biko\n\nStephen Biko (18. prosince 1946, King William's Town, Jihoafrická unie – 12. září 1977, Pretoria, Jihoafrická republika) byl jihoafrický aktivista, který vedl kampaň proti apartheidu, za rasovou rovnost v Jihoafrické republice.\n\nZačínal jako studentský lídr a později založil hnutí Black Consciousness Movement (BCM). Ve svých článcích a projevech se snažil získat práva pro domorodé obyvatele jižní Afriky. Po své smrti v policejní vazbě roku 1977 se stal mučedníkem hnutí proti apartheidu. Proslul svým sloganem \"černá je krásná\", kterým vyjadřoval, že člověk je dokonalý takový, jaký je. Nikdy nebyl členem Afrického národního kongresu, ti ho přesto považovali za hrdinu.\n\nNarodil se v roce 1946 v oblasti dnešního východního Kapska. Jeho rodiče byli Mzingayi Mathew a Alice 'Mamcete' Biko. Jeho otec byl vládním úředníkem a matka služkou v domech bílých obyvatel. Jeho otec, který studoval práva, zemřel v roce 1950.\n\nByl příslušníkem národa Xhosů, mluvil plynně anglicky a afrikánsky. Navštěvoval školy Brownlee Primary School a Charles Morgan Higher Primary School. V roce 1964 byl poslán na internátní školu Lovedale High School ve městě Alice. Ze školy byl ale brzy vyloučen za svůj politický aktivismus. Ve stejné době byl jeden z jeho bratrů zatčen za členství v organizaci Poqo (dnes známá jako Azaniánská lidová osvobozenecká armáda). Po vyloučení nastoupil na katolickou St. Francis College na předměstí Mariannhill v Pinetown. Nakonec studoval medicínu na lékařské škole University of Natal v Natalu. I z té byl ale vyloučen (roku 1972) kvůli svým politickým názorům.\n\nV roce 1970 se oženil s Ntsiki Mashalaba. Měli spolu dvě děti Nkosinathi (*1971) a Samora. Měl také dvě děti s lékařkou Dr. Mamphelou Ramphele, která byla členkou hnutí Black Consciousness., dceru Lerato (*1974), která zemřela dva měsíce od narození na zápal plic, a syna Hlumela (*1978). Měl dceru i s Lorraine Tabane, pojmenovanou Motlatsi (*1977).\n\nByl členem multirasové organizace Národní unie jihoafrických studentů (NUSAS). Brzy však nabyl dojmu, že nebílí studenti potřebují vlastní organizaci, a proto spoluzaložil Jihoafrickou studentskou organizaci (SASO). Cílem organizace bylo propagovat černošskou soběstačnost a uvědomění. V roce 1968 byl zvolen prvním předsedou organizace SASO. Tato organizace přerostla do hnutí Black Consciousness. Biko byl v kontaktu i se Světovou studentskou křesťanskou federací (WSCF).\n\nV 70. letech byl aktivní během nepokojů proti apartheidu v Durbanu. V roce 1972 byl kvůli svým politickým postojům vyloučen z University of Natal. Téhož roku se stal čestným předsedou Kongresu černých obyvatel. V únoru 1973 mu bylo z nařízení vlády zakázáno mluvit na veřejnosti a setkávat se s více jak jednou osobou naráz. Jeho pobyt byl omezen pouze na okrsek King William's Town. Stejně tak nesměl mluvit s novináři či psát pro noviny. I přes represe založil řadu organizací, jako Zanempilo, Zimele Trust Fund, Njwaxa Leather-Works Project a Ginsberg Education Fund.\n\nJeho aktivity a činnost hnutí napomohly v červnu 1976 k povstání ve městě Soweto. Povstání bylo brutálně potlačeno (stovky mrtvých) a hnutí Black Consciousness se poté stalo cílem častých represí.\n\nDne 18. srpna 1977 byl zadržen policií během silniční kontroly u města Port Elizabeth. Během výslechu, který trval dvacet dva hodin byl mučen a zbit do kóma. Během svého pobytu na policejní stanici Walmer utrpěl vážné poranění hlavy a během dne býval připoután k okenní mříži.\n\nDne 11. září 1977 ho policie naložila do Land Roveru, nahého a spoutaného, s cílem ho dopravit do 1100 km vzdálené vězeňské nemocnice v Pretorii. Zemřel krátce po převozu dne 12. září. Policie dlouho tvrdila, že oficiálním důvodem smrti byla hladovka, ale pitva později odhalila podlitiny, oděrky a smrtelné krvácení do mozku, způsobené zraněním na hlavě. Toto zjištění mnozí považují za důkaz, že byl Biko zavražděn policií. O případu hodně psal novinář Donald Woods, který o Bikovi vydal i knihu.\n\nNa pohřeb dorazilo okolo 10 000 lidí. V roce 1978 byli policisté spojovaní s vězněním Bikoa zproštěni obvinění. V červenci 1979 bylo rozhodnuto, že rodina Bikoa obdrží odškodnění 78 000 dolarů. O rok později napsal Peter Gabriel píseň Biko.\n\nV roce 1987 byly souborně vydány jeho spisy v knize \"I Write what I Like: A Selection of His Writings\". O jeho životě bylo natočeno i několik dokumentárních filmů \"The Life and Death of Steve Biko\" (1977) a \"The Biko Inquest\" (1985). A také celovečerní film \"Volání svobody\" (1987), který režíroval Richard Attenborough a hlavní roli si zahrál Denzel Washington; film se soustředí i na osudy novináře Donalda Woodse, kterého si zahrál Kevin Kline.\n\n"}
{"id": "698583", "url": "https://cs.wikipedia.org/wiki?curid=698583", "title": "Salvaleón", "text": "Salvaleón\n\nSalvaleón je španělská obec situovaná v provincii Badajoz (autonomní společenství Extremadura).\n\nObec je vzdálena 34,5 km od města Jerez de los Caballeros, 53 km od města Badajoz a 77 km od Méridy. Patří do okresu Sierra Suroeste a soudního okresu Jerez de los Caballeros. Obcí prochází silnice EX-112 a národní silnice N-435.\n\nV roce 1834 se obec stává součástí soudního okresu Jerez de los Caballeros. V roce 1842 čítala obec 592 usedlostí a 2098 obyvatel.\n"}
{"id": "698586", "url": "https://cs.wikipedia.org/wiki?curid=698586", "title": "Odtud až na věčnost", "text": "Odtud až na věčnost\n\nVojín Robert E. Lee Prewitt přezdívaný \"Prew\" (Montgomery Clift) byl dobrovolně převelen do Schofieldských kasáren na ostrově Oahu na Havaji. Na předešlé vojenské základně totiž funkci prvního trubače získal jiný vojín a to ho vyprovokovalo nechat se přemístit. Než se hlásí u nového kapitána Holmese (Philip Ober) potkává kamaráda Angela Maggieho (Frank Sinatra). Holmes začne na Prewa naléhat, aby se stal členem boxerského spolku. On to tvrdošíjně odmítá, protože během posledního zápasu vážně zranil soupeře. Od té doby boxovat nechce. Nezlomí ho ani nekalé a tvrdé praktiky kapitána, ani domlouvání přímého nadřízeného seržanta Miltona Warden (Burt Lancaster). Mezitím co jsou Prew a Angelo šikanováni, přichází seržant do domu Holmesových. Ví velice dobře, že kapitán je ve městě, ale touží se setkat s jeho ženou Karen (Deborah Kerrová), která mu silně imponuje už od první chvíle. Manželka kapitána odmítá jakékoliv sblížení, ale ve svém světě se cítí osamělá a nešťastná. Nakonec Wardenovu šarmu podlehne.\n\nV den výplaty si jdou Prew s Angelem vypít do uzavřeného podniku \"New Congress\". Prew tam natrefí na sympatickou hostesku Lorene (Donna Reedová), se kterou stráví noc. Angelo se mezitím dostane do potyčky s \"tučňákem\" Judsonem (Ernest Borgnine), který je seržantem ve vojenské věznici. Rvačce na poslední chvíli zabrání Prew. V tu samou noc se ve vlnách oceánu líbají Warden a Karen. Jejich tajná schůzka se však zvrtne v hádku a staré rány vycházejí na povrch. Karen byla těhotná a měla už rodit, když její manžel Holmes přišel domů opilý. Prosila ho, aby s ní jel do nemocnice, ale byl natolik nevládný, že usnul na posteli. Karen mezitím přišla o dítě a dozvěděla se, že už nikdy žádné mít nebude. Warden po vyslechnutí příběhu žádá Karen o prominutí.\n\nPrew nadále odmítá nátlak kapitána Holmese stát se boxerem. Ten ho chce nechat zavřít. Warden se za něj přimluví, a tak zůstane jen u šikany. I to ale vojína Prewa vyčerpává. Odpočinkem mu je vysedávání v baru s kamarádem Angelem. Naneštěstí se tam objevuje i Tučňák Judson a strhne se rvačka. Wardenův zásah zabrání nejhoršímu, ale Angelovi a Judsonovi je jasné, že tímto to nekončí. Lorene přizná Prewovi, že se jmenuje Alma, ale jako společnice používá pseudonym. Dá mu klíč od svého příbytku.\n\nNastává další volný večer. Angelo se chce zabavit, ale je pověřen aby hlídal kasárna. Alma tráví noc s Prewem v místním podniku, když je v tom vyruší opilý Angelo. Utekl při plnění povinností. Zatknou ho a vojenský soud mu určí trest. Ve věznici potkává Tučňáka, který ho denně mlátí a trestá. Warden a Karen plánují společný život. Kapitán Holmes se nesmí dozvědět, že jeho podřízený a jeho manželka mají poměr. Řešením by byl rozvod a převelení Wardena do Států. Prewa stále provokuje seržant Galovitch (John Dennis), s nímž se nakonec pustí do rvačky na nádvoří vojenské základny. Kapitán Holmes to vidí a nezasahuje. Později jeho praktiky odhalí přímí nadřízení, kteří ho zbaví služby. Prew je však již ztlučen a přesto, že už nechce boxovat, pustí se do silné odplaty a Galovitcha zmlátí.\n\nV tu noc se Prew a seržant Warden opijí, aby ulehčili svým složitým životním situacím. Při rozmluvě je najde zakrvácený Angelo. Utekl z vězení poté, co ho dali na samotku a co ho Tučňák Judson zmlátil. Angelo umírá v náručí Prewa, který slibuje pomstu. Počká si na Tučňáka, když vychází z nočního baru a vyzve ho na souboj nožem. Zalezou do tmavé uličky, kde si změří síly. Prew Tučňáka zabije a skryje se u milenky Almy.\n\nPíše se 7. prosinec 1941, když japonské armádní stíhačky zaútočí na Pearl Harbor. Prew je už několik dní nezvěstný, vražda Tučňáka je stále nevyřešená, seržant Warden se snaží zmobilizovat své vojáky. V to nedělní ráno nastává na základně obrovský zmatek. Prew má informace z rádia a navzdory svým zraněním, ke kterým přišel v zápase s Judsonem, a přes Alminy protesty se večer vykrádá do kasáren. Chce se vrátit mezi vojáky, aby mohl bojovat s ostatními. Noční hlídka ho odhalí a vyzve, aby neutíkal a vzdal se. V šeru noci a napjaté situaci neodhadne o koho jde a Prewa zastřelí.\n\nFilm končí záběrem na evakuační loď. Na její palubě rozmlouvají Karen a Alma. První se rozhodla vrátit s manželem do USA a skončit románek s Wardenem, druhá se ve svém smutku rozhodla opustit Havaj navždy. Vypráví Karen příběh o svém snoubenci, který byl pilotem a zemřel při plnění svých povinností.\n\n\n\n\n\n"}
{"id": "698591", "url": "https://cs.wikipedia.org/wiki?curid=698591", "title": "Drumheller", "text": "Drumheller\n\nDrumheller je menší město, nacházející se v údolí Jelení řeky (Red Deer River) na jihu kanadské provincie Alberta (asi 110 km severovýchodně od Calgary). Aglomerace zde byla založena roku 1910 kolonelem Samuelem Drumhellerem, který zde začal o rok později dolovat uhlí. Od roku 1913 byl Drumheller obcí, od roku 1930 pak městem. V roce 1997 byl překategorizován na městečko. Průměrná nadmořská výška činí asi 670 m n. m. Počet obyvatel dosahuje téměř 8000 (k roku 2006).\n\nVýznamnou místní atrakcí je sklolaminátová naddimenzovaná socha tyranosaura, která ční do výšky 26,2 metru a nabízí výhled na Badlands s paleontologickými lokalitami. Ve městě sídlí také Royal Tyrrell Museum of Palaeontology, počtem sbírek nejvýznamnější paleontologické muzeum v Kanadě. Bylo otevřeno 25. září roku 1985 a ročně jej navštíví kolem 375 tisíc návštěvníků.\n"}
{"id": "698594", "url": "https://cs.wikipedia.org/wiki?curid=698594", "title": "Royal Tyrrell Museum of Palaeontology", "text": "Royal Tyrrell Museum of Palaeontology\n\nRoyal Tyrrell Museum of Paleontology (česky:\"Královské Tyrellovo muzeum paleontologie\") je významným paleontologickým muzeem v kanadské provincii Alberta. Jeho název je odvozen od příjmení prvního paleontologa, který v oblasti Jelení řeky (Red Deer River) v roce 1884 objevil zkameněliny místních dinosaurů.\n\nMuzeum bylo oficiálně otevřeno dne 25. září 1985. Nachází se ve vzdálenosti asi 6 kilometrů od města Drumheller a zhruba 135 kilometrů od Calgary. Je umístěno přímo v terénu paleontologických lokalit s fosíliemi dinosaurů z období svrchní křídy (souvrství Horseshoe Canyon o stáří zhruba 75 milionů let). Muzeum v současnosti opatruje na 130 000 vzorků.\n\nJednou z významných postav, spojených s touto institucí je paleontolog Philip J. Currie. Muzeum má výměru 11 200 m a je zaměřeno zejména na zkameněliny dinosaurů, ale také jiných pravěkých organismů. Muzeum Každoročně jej navštíví kolem 400 tisíc návštěvníků, v roce 2010 přivítalo desetimilióntého návštěvníka.\n"}
{"id": "698596", "url": "https://cs.wikipedia.org/wiki?curid=698596", "title": "Třída Canberra", "text": "Třída Canberra\n\nTřída Canberra je třída vrtulníkových výsadkových lodí stavěných v současnosti pro Australské námořnictvo. Jsou to vůbec největší válečné lodě, které kdy v australském námořnictvu sloužily. Slouží pro výsadkové operace, záchranné a humanitární operace či mírové mise. Třída je modifikací španělské víceúčelové lodě \"Juan Carlos I\". Jedna loď může přepravovat až 1000 vojáků, 110 vozidel a 8-18 vrtulníků. První jednotka HMAS \"Canberra\" byla zařazena do služby v listopadu 2014 a její sesterská loď HMAS \"Adelaide\" následovala v roce 2015.\n\nObjednávka celé třídy vyplynula z urgentní potřeby australského námořnictva po obnově jeho výsadkových sil. Dosavadní australské výsadkové lodě - jedna jednotka třídy \"Kanimbla\" a HMAS \"Tobruk\" (L 50), totiž byly poměrně staré a téměř neschopné služby. O jejich náhradě bylo rozhodnuto v roce 2006, přičemž námořnictvo volilo mezi španělským typem \"Juan Carlos I\" loděnice Navantia a francouzskou třídou \"Mistral\" loděnice DCNS-Thales. Španělský projekt zvítězil, přičemž stejná loděnice Austrálii dodává rovněž tři raketové torpédoborce třídy \"Hobart\" a zajišťuje tak modernizaci samého jádra australského námořnictva.\n\nStavba dvou objednaných výsadkových lodí probíhala ve spolupráci loděnic Navantia a BAE Systems Australia. Probíhala formou modulů, vyráběných na řadě odlišných míst a později na jednom místě zkompletovaných. Ve španělské loděnici Navantia v Cádizu byla nejprve vyroben trup lodě až po letovou palubu, který byl následně přepraven do australských loděnic BAE ve Williamstownu ve státě Victoria, kde na něj byl instalován velitelský ostrov a další vybavení.\n\nTrup výsadkové lodě \"Canberra\" byl v Cádizu postaven v letech 2009–2011. V srpnu 2012 byl naložen na velkokapacitní transportní loď, která ho dopravila do Austrálie. Do Williamstownu v Melbourne plavidlo dorazilo v polovině října 2012. Trup druhé jednotky\"Adelaide\" byl měl být do Austrálie dopraven v roce 2013. Během první zkušební plavby vlastní silou byla \"Canberra\" poškozena vibracemi způsobenými chybným chodem podů. Zkoušky byly obnoveny v srpnu 2014, po dokončení oprav. Do operační služby loď vstoupila 28. listopadu 2014. Sesterská loď \"Adelaide\" byla postavena v letech 2011–2015. Plných operačních schopností třída dosáhla 12. listopadu 2019.\n\nJednotky třídy \"Canberra\":\nPlavidla mají čtyři hlavní paluby. První z nich je letová paluba, s velitelským ostrovem na pravoboku, sloužící provozu transportních vrtulníků. Horní patro v trupu lodě je rozděleno na hangár pro vrtulníky a garáž pro lehká vozidla či náklad. Pod ním se nachází hlavní ubytovací paluba a ještě níže palubní dok s garáží pro těžká vozidla. Celkově může jedna loď přepravovat 1000 vojáků, 110 vozidel a 8-18 vrtulníků.\n\nVe spodním patře je prostor o velikosti 1410 m² sloužící pro uskladnění tanků či nákladu. Do nitra lodě se vjíždí pomocí dvou bočních ramp o nosnosti 65 tun. Těžká vozidla přitom zůstávají dole, zatímco lehká vozidla mohou vyjet do garáže v horním patře pomocí vnitřní rampy, která obě části lodě spojuje. Z prostoru pro těžká vozidla je po pevné rampě přímý přístup do doku s vyloďovacími čluny.\n\nPalubní dok má rozměry 69,3x16,8 metru. Vejdou se do něj čtyři vyloďovací čluny LCM-1E a čtyři malé rychlé čluny RHIB. Alternativou je využití výsadkových prostředků spojeneckých zemí, včetně amerických těžkých vznášedel Landing Craft Air Cushion.\n\nProstřední ubytovací paluba zahrnuje nejen kajuty pro 400 členů posádky a 1000 členů palubního výsadku, ale i palubní nemocnici, kanceláře či místa pro odpočinek posádky. Palubní hangár má plochu 990 m² a paluba pro lehká vozidla dalších 1880 m². V samotném hangáru je možné umístit 8 středních vrtulníků, přičemž v případě potřeby může být využit prostor pro lehká vozidla pro dalších 10 lehkých vrtulníků.\n\nLetová paluba má rozměry 202,3×32 metru a s palubou pod ní ji spojují dva výtahy. Na její přídi bude skokanský můstek, ale s nasazením letounů se zatím nepočítá. Najednou z ní může operovat šest středních či čtyři těžké vrtulníky. V současnosti se jedná o typy MRH-90, CH-47 Chinook, UH-60 Blackhawk a SH-60 Seahawk.\n\nObrannou výzbroj tvoří čtyři izraelské systémy Rafael Typhoon vybavené americkým 25mm kanónem M242 Bushmaster. Doplňuje je šest 12,7mm kulometů. Lodě rovněž nesou protitorpédové systémy a výmetnice klamných cílů na obranu proti protilodním střelám.\n\nPohonný systém je diesel-plyno-elektrický. Elektromotory pohání plynová turbína General Electric LM2500 a dva dieselové generátory MAN 16V32/40. Elektřina pohání dva pody Siemens - plně otočné závěsy obsahující elektromotory a dvojici lodních vrtulí. Loď tak nepotřebuje kormidlo. Dosah je 9000 námořních mil při 15 uzlech. Tato koncepce přináší značnou úsporu nákladů, vnitřního prostoru, zmenšení posádky,snížení hluku a zlepšuje manévrovací schopnosti lodi.\n\n"}
{"id": "698597", "url": "https://cs.wikipedia.org/wiki?curid=698597", "title": "Pedro Passos Coelho", "text": "Pedro Passos Coelho\n\nPedro Passos Coelho (* 24. července 1964, Coimbra) je portugalský ekonom, politik a předseda Sociálně demokratické strany Portugalska. Od 24. června 2011 do 24. listopadu 2015 byl portugalským premiérem. V minulosti byl v letech 1991 až 1999 poslancem portugalského parlamentu zvolený za Lisabon a členem zákonodárného sboru se stal znovu po předčasných volbách v červnu 2011.\n\n"}
{"id": "698598", "url": "https://cs.wikipedia.org/wiki?curid=698598", "title": "Slovenská republika (rozcestník)", "text": "Slovenská republika (rozcestník)\n\nSlovenská republika je oficiální název Slovenska (od 1. března 1990). Dále může označovat:\n\n"}
{"id": "698599", "url": "https://cs.wikipedia.org/wiki?curid=698599", "title": "Rozvrh práce", "text": "Rozvrh práce\n\nRozvrhem práce se každoročně u všech českých soudů vytvářejí jednotlivá soudní oddělení, zařazují se do nich soudci a zaměstnanci soudu a určuje se, jaká agenda bude v jednotlivých odděleních vyřizována. Rozvrh práce je veřejně přístupný a každý soud jej navíc zpřístupňuje přes internet. Vydává jej předseda soudu po projednání se soudcovskou radou. V průběhu roku jej lze podle potřeby měnit.\n\nV rozvrhu práce soudu se zejména:\n\nVěci se rozdělují mezi jednotlivá soudní oddělení podle jejich druhu, určeného předmětem řízení v jednotlivé věci. Způsob rozdělení věcí musí být současně stanoven tak, aby byla zajištěna specializace soudců, aby pracovní vytížení jednotlivých soudních oddělení bylo v zásadě stejné a aby nejpozději v den, kdy věc soudu došla, bylo nepochybné, do kterého soudního oddělení náleží.\n\nRozvrh práce přitom není normou pouze interní organizační povahy, protože se jím také stanoví příslušnost konkrétního soudce, porušení jeho pravidel by znamenalo porušení ústavně chráněného práva na zákonného soudce, jednu ze záruk nezávislého a nestranného rozhodování soudů.\n"}
{"id": "698600", "url": "https://cs.wikipedia.org/wiki?curid=698600", "title": "Mistrovství světa ve fotbale žen", "text": "Mistrovství světa ve fotbale žen\n\nMistrovství světa ve fotbale žen (oficiální anglický název FIFA Women's World Cup) je mezinárodním turnajem ve fotbale ženských reprezentací, pořádaným Mezinárodní fotbalovou asociací FIFA. Turnaj se koná každé čtyři roky, první ročník se odehrál v roce 1991 pod dřívějším názvem \"FIFA Women's World Championship\".\n\nÚčast na Mistrovství si tým musí vybojovat v kvalifikaci – týmy soupeří o 23 míst ve finálovém turnaji, přičemž poslední místo je vyhrazeno pro pořádající zemi.\n\nHostitelskými zeměmi byly dosud Čína (2x), USA (2x), Kanada, Německo a Švédsko. MS v roce 2019 bude hostit Francie.\n\nTrofej pro MS ve fotbale žen byla navržena v roce 1998 pro třetí ročník MS a měla vzhled spirálovitého pásu, který na vrcholu obepíná fotbalový míč. V roce 2010 k nim byla přidána ještě kuželová základna. Pod základnou jsou vyryta jména vítězů turnaje. Trofej je 47 cm vysoká, váží 4,6 kg a je tvořena stříbrnými pláty a 23karátovým žlutým a bílým zlatem. Odhadovaná cena v roce 2015 byla 30 000 USD. Mužská trofej je vyrobena z 18karátového zlata a má hodnotu přibližně 150 000 USD, ale pro ženské turnaje se trofej vyrábí vždy nová, zatímco mužská je jen jedna a vítěz ji pro nový turnaj vrací.\n\nV šesti kontinentálních zónách, do kterých se rozděluje FIFA (tj. Afrika, Asie, Severní a střední Amerika a Karibik, Jižní Amerika, Oceánie, Evropa), se pořádají kvalifikační turnaje. Ty jsou organizovány jednotlivými geografickými asociacemi: CAF, AFC, CONCACAF, CONMEBOL, OFC a UEFA. Před začátkem kvalifikací FIFA rozhoduje v závislosti na relativní síle týmů, jak rozdělí účastnická místa na finálovém turnaji. Od roku 2015 se navýšil počet účastníků finálového turnaje z 16 na 24.\n\nV hlavním turnaji proti sobě soupeří 12 až 24 týmů. Nejprve jsou všechny týmy rozděleny do skupin, kde spolu hrají systémem každý s každým, a poté přichází na řadu vyřazovací část („play-off“).\n\nOd roku 2015, kdy se turnaje poprvé účastnilo 24 družstev, jsou týmy ve skupinové fázi rozděleny do 6 skupin po 4, z nichž postupují vždy první dva týmy každé skupiny + 4 nejlepší týmy ze třetích míst. Tím zůstane v turnaji 16 týmů, které jsou pak nasazeny do vyřazovací fáze a ta určí vítěze turnaje. Poražení semifinalisté hrají o 3. místo.\n\n"}
{"id": "698601", "url": "https://cs.wikipedia.org/wiki?curid=698601", "title": "Česká republika (rozcestník)", "text": "Česká republika (rozcestník)\n\nČeská republika může být:\n\n"}
{"id": "698603", "url": "https://cs.wikipedia.org/wiki?curid=698603", "title": "August Harambašić", "text": "August Harambašić\n\nAugust Harambašić (14. července 1861 – 16. července 1911, Záhřeb) byl chorvatským realistickým básníkem, politikem a překladatelem. \n\nStudoval právo ve Vídni a v Záhřebu. Aktivně se zapojil do činností strany práva, jednoho z politických proudů v zemi na konci 19. století. Jeho politická činnost vedla k několika trestním stíháním, a také věznění. Kromě toho, že byl básník se živil jako reportér pro různé noviny a časopisy (např. Preporod, Bič, Trn, Balkan, Hrvatska vila i Prosvjeta). V roce 1883 vyšla jeho první sbírka básní s názvem Ružmarinke (česky Rozmarýnky), poté vyšly i některé další (Slobodarke, Sitne pjesme (1884), Tugomilke (1887) a Pesničke pripovijesti (1889). V roce 1901 byl zvolen do chorvatského sněmu, Saboru. Kromě toho překládal také i z řady jazyků, včetně např. ruštiny, bulharštiny, či češtiny.\n\n"}
{"id": "698604", "url": "https://cs.wikipedia.org/wiki?curid=698604", "title": "Rova Darom", "text": "Rova Darom\n\nRova Darom (: רובע דרום, doslova \"Jižní čtvrť\") je čtvrť v jižní části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě se Rova Darom překrývá se čtvrtí Rova 8.\n\nLeží v rovinaté, zcela urbanizované krajině nedaleko od pobřeží Středozemního moře v nadmořské výšce do 20 metrů. Na jihu sousedí s katastrem města Cholon.\n\nNa severu je ohraničena ulicemi \"ha-Rakevet\" a \"Derech Menachem Begin\", na jihu ulicí \"ha-Lochamim\" a podél ní vedoucí dálnice číslo 20, která tvoří hranici proti městu Cholon. Na východě je hranicí rovněž dálnice číslo 20, zde nazývaná \"Derech Chejl ha-Širjon\" a v pozdějším úseku \"Netivej Ajalon\" (Ajalonská dálnice). Na západě čtvrť vymezují ulice \"Elifelet\", \"Šlabim\" a \"Heinrich Heine\".\n\nČtvrť Rova Darom je spíše umělou územní jednotkou vytvořenou pro samosprávní a správní účely. Sestává ale z pěti podčástí, které představují autentické a specifické urbanistické celky. Jde o následující čtvrtě:\n\nZástavba má smíšený charakter, s rozsáhlými plochami nízké starší zástavby i oblastmi husté nové výstavby. Populace je rozmanitá, vyšší je tu podíl mladých rodin s dětmi. K prosinci 2007 zde žilo 35 432 lidí.\n\nNachází se tu Telavivské centrální autobusové nádraží, Staré telavivské centrální autobusové nádraží, tržnice Šuk Levinsky nebo historicky a urbanisticky významné náměstí Kikar ha-Mošavot.\n\n"}
{"id": "698608", "url": "https://cs.wikipedia.org/wiki?curid=698608", "title": "Vincenc Houška", "text": "Vincenc Houška\n\nVincenc Houška, také Hauschka, Hauska či Houschka (21. ledna 1766 Stříbro – 13. září 1840 Vídeň), byl hudební skladatel českého původu.\n\nZáklady hry na housle a klavír získal u svého otce, který byl učitelem ve Stříbře. Odešel do Prahy, kde kromě studia na gymnáziu se dále vzdělával v hudbě. Zpíval ve sboru chrámu sv. Víta, který tehdy řídil skladatel Antonín Laube. Skladbu studoval u Josefa Segera. Ve hře na violoncello, která ho později proslavila, byl prakticky samouk.\n\nPo studiích se stal violoncellistou v kapele hraběte Johanna Josepha Thuna (1711–1788). Po smrti hraběte se osamostatnil a koncertoval po celém Německu a Rakousku. Také pilně komponoval a na koncertech často uváděl vlastní skladby.\n\nV roce 1792 se usídlil ve Vídni. Stal se radou císařské a královské účtárny, ale nadále se věnoval koncertní a skladatelské činnosti. Oblíbil si zejména violu di bordoni a slavil s ní mimořádné úspěchy i u císařského dvora. \n\nByl činný při organizaci hudebního života ve Vídni. Byl členem společnosti \"Wittwen-Sozietät\", což byla \"Jednota hudebních umělců na podporu vdov a sirotků\". Byl zakládajícím členem vídeňské společnosti přátel hudby (\"Gesellschaft der Musikfreunde\") i vídeňské konzervatoře.\n\nTiskem vyšlo:\n\nV rukopise zůstaly violoncellové koncerty, velké množství komorní hudby, žalmy a písně. Počátkem 60 let minulého století byly ve Vídni objeveny italské Canzonetti podepsané \"Vincenzo Hauschka\", pro různé hlasy s doprovodem barytonu. V knihovně \"Gesellschaft der Musikfreunde\" je uložen rovněž rukopis Houškovy autobiografie.\n\n\n"}
{"id": "698609", "url": "https://cs.wikipedia.org/wiki?curid=698609", "title": "Bezkontaktní platba", "text": "Bezkontaktní platba\n\nBezkontaktní platby (také známé jako touch and go nebo wave and pay) jsou prováděny pomocí kreditních a debetních karet, přívěsků na klíče, čipových karet nebo jiných zařízení, která používají RFID za účelem vykonání bezkontaktních plateb. Bezkontaktní platby umožňují zrychlení procesu placení v obchodech oproti dosavadnímu způsobu, kdy se platební karta zasouvá do čtečky. Česko je po Austrálii země s druhým největším podílem bezkontaktních plateb na světě (91 %), září 2017.\n"}
{"id": "698610", "url": "https://cs.wikipedia.org/wiki?curid=698610", "title": "Rova Darom Mizrach", "text": "Rova Darom Mizrach\n\nRova Darom Mizrach (: רובע דרום מזרח , doslova \"Jihovýchodní čtvrť\") je čtvrť v jihovýchodní části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě Rova Darom Mizrach tvoří spolu se sousední Rova Mizrach správní čtvrť Rova 9.\n\nLeží v rovinaté, zcela urbanizované krajině nedaleko od pobřeží Středozemního moře v nadmořské výšce do 20 metrů. Na jihu sousedí s enklávou původní zemědělské krajiny podél toku Nachal Ajalon. Na severovýchodě sousedí s městem Giv'atajim.\n\nNa severu je ohraničena ulicí \"Derech ha-Hagana\", na jihu a západě takzvanou Ajalonskou dálnicí (\"Netivej Ajalon\"), která sestává z částečně se překrávajících úseků dálnice číslo 1 a dálnice číslo 20. Na východě je hranicí třída \"Derech ha-Tajasim\".\n\nČtvrť Rova Darom Mizrach je spíše umělou územní jednotkou vytvořenou pro správní, demografické a statistické účely. Sestává ale z jedenácti podčástí, které představují autentické a specifické urbanistické celky. Jde o následující čtvrtě:\n\nZástavba má smíšený charakter. 88 % plochy tvoří obytné okrsky, zbytek zaujímají komerční a průmyslové areály. V posledních 30 letech zde došlo k rozsáhlé výstavbě a renovaci starších urbanistických souborů. Došlo tím k výraznému zvýšení obytné kapacity, zejména v lokalitě Kfar Šalem. Populace je rozmanitá, vyšší je tu podíl nových přistěhovalců. K prosinci 2007 zde žilo 44 297 lidí.\n\nNachází se tu Stadion Šchunat Hatikva, tržnice Šuk Hatikva nebo urbanisticky významný Park Edith Wolfson.\n\n"}
{"id": "698614", "url": "https://cs.wikipedia.org/wiki?curid=698614", "title": "Rova Lev ha-Ir", "text": "Rova Lev ha-Ir\n\nRova Lev ha-Ir (: רובע לב העיר, doslova \"Čtvrť střed města\") je čtvrť v centrální části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě Rova Lev ha-Ir zahrnuje území čtvrtí Rova 5 a Rova 6.\n\nLeží v rovinaté, zcela urbanizované krajině na pobřeží Středozemního moře v nadmořské výšce do 20 metrů.\n\nNa severu je ohraničena ulicí \"Bograšov\", \"Sderot Ben Cijon\", \"Marmorek\" a \"Ša'ul ha-Melech\". Na jihu ulicemi \"ha-Rakevet\", \"Derech Menachem Begin\", \"Derech Jafo\" a \"Ejlat\". Na východě ji ohraničuje takzvaná Ajalonská dálnice (\"Netivej Ajalon\"), která sestává z úseku dálnice číslo 20. Na západě je hranicí pobřeží Středozemního moře s plážovými areály.\n\nČtvrť Rova Lev ha-Ir je spíše umělou územní jednotkou vytvořenou pro správní, demografické a statistické účely. Sestává ale z osmi podčástí, které představují autentické a specifické urbanistické celky. Jde o následující čtvrtě:\n\nNacházejí se tu nejstarší obytné okrsky v Tel Avivu. Zástavba má smíšený charakter. Zčásti jde o původní výstavbu s úzkými ulicemi a nízkými objekty, rozkládá se tu soubor funkcionalistické architektury z 30. a 40. let 20. století (Bílé Město) a dále rostoucí počet nových staveb, často výškového charakteru. Čtvrť je oblíbená turisty a mladými páry. K prosinci 2007 zde žilo 37 877 lidí.\n\n"}
{"id": "698619", "url": "https://cs.wikipedia.org/wiki?curid=698619", "title": "Rova Mizrach", "text": "Rova Mizrach\n\nRova Mizrach (: רובע מזרח , doslova \"Východní čtvrť\") je čtvrť ve východní části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě Rova Mizrach tvoří spolu se sousední Rova Darom Mizrach správní čtvrť Rova 9.\n\nLeží v rovinaté, zcela urbanizované krajině nedaleko od pobřeží Středozemního moře v nadmořské výšce do 50 metrů. Na severovýchodě sousedí s městem Giv'atajim a Ramat Gan.\n\nNa severu je ohraničena ulicí \"Arvej Nachal\", \"Alijat ha-No'ar\", \"Derech ha-Šalom\" a \"Derech Jicchak Rabin\". Na západě ulicí takzvanou Ajalonskou dálnicí (\"Netivej Ajalon\"), která sestává z úseku dálnice číslo 20. Na východě je hranicí třída \"Derech ha-Tajasim\" a \"Derech ha-Šalom\". Čtvrť Rova Mizrach je spíše umělou územní jednotkou vytvořenou pro správní, demografické a statistické účely. Sestává ale z šesti podčástí, které představují autentické a specifické urbanistické celky. Jde o následující čtvrtě:\n\nZástavba má smíšený charakter. Jad Elijahu je nejlidnatější čtvrtí města. Rozvíjí se výškové stavby. Zůstává tu ale vysoký podíl veřejné zeleně. Bydlí zde starousedlé rodiny i mladé rodiny s dětmi. K prosinci 2007 zde žilo 33 699 lidí.\n\nNachází se tu Stadion Jad Elijahu nebo mrakodrap Tel Aviv Towers.\n\n"}
{"id": "698628", "url": "https://cs.wikipedia.org/wiki?curid=698628", "title": "Rova Cafon Mizrach", "text": "Rova Cafon Mizrach\n\nRova Cafon Mizrach (: רובע צפון מזרח, doslova \"Severovýchodní čtvrť\") je čtvrť v severovýchodní části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě se Rova Cafon Mizrach kryje s čtvrtí Rova 2.\n\nLeží v rovinaté, zcela urbanizované krajině nedaleko od pobřeží Středozemního moře v nadmořské výšce do 50 metrů. Na severu sousedí s městem Ramat ha-Šaron, na jihu s městem Bnej Brak.\n\nNa severu je ohraničena katastrem města Ramat ha-Šaron, na jihu tokem řeky Jarkon, na východě dálnicí číslo 4 a na západě dálnicí číslo 20, takzvanou Ajalonskou dálnicí (\"Netivej Ajalon\").\n\nČtvrť Rova Cafon Mizrach je spíše umělou územní jednotkou vytvořenou pro správní, demografické a statistické účely. Sestává ale z patnácti podčástí, které představují autentické a specifické urbanistické celky. Jde o následující čtvrtě:\n\n+ ráz samostatné čtvrti má i průmyslová zóna Kirjat Atidim a hřbitov Kirjat Ša'ul\n\nZástavba má převážně charakter řidší, volnější výstavby s nižší výškou. Výjimkou jsou novější obytné soubory ha-Mištala a Tel Baruch Cafon postavené v poslední dekádě. Zůstává tu ale vysoký podíl veřejné zeleně, zejména podél Jarkonu. Bydlí zde starousedlé rodiny i mladé rodiny s dětmi. K prosinci 2007 zde žilo 49 347 lidí. Nachází se tu hřbitov Kirjat Ša'ul.\n\n"}
{"id": "698631", "url": "https://cs.wikipedia.org/wiki?curid=698631", "title": "Skagitské pohoří", "text": "Skagitské pohoří\n\nSkagitské pohoří (\"Skagit Range\") je část Kaskádového pohoří na jihozápadě Britské Kolumbie a severozápadě státu Washington. Na východě s pohořím hraničí řeka Skagit, na západě a severu pak řeka Chilliwack a také tvoří svah na boku Fraserova údolí řeky Fraser v regionu Lower Mainland.\n\nZe tří částí Severních Kaskád je Skagitské pohoří to nejhornatější. Na severu se protahuje až k samotné řece Fraser, někde pak nese různé místní názvy. Hory Naděje a Hory řeky Anderson jsou od Skagitského pohoří odděleny různými přírodními hranicemi, ale jinak se jedná o pohoří podobného charakteru.\n\nPodle horolezce Freda Beckeyho se v nazývání pohoří nacházejí odlišnosti, především mezi americkou a kanadskou stranou, a to i přesto, že dřívější geologové a topografové měli o názvech dohodu. Skagitské pohoří bylo vnímáno jako hornaté území mezi řekami Skagit a Fraser, nejnovější kanadské mapy ale ukazují pohoří jako území mezi údolími řek Sumallo a Nicolum na západě a řekou Coquihalla na východě.\n\nBCGNIS (Databáze geografických názvů v Britské Kolumbii) Skagitské pohoří definuje jako území západně od řeky Skagit, které se rozprostírá až za kanadsko-americké hranice. USGS provozuje pro USA podobnou databázi, kde je Skagitské pohoří definováno jediným bodem, který se nachází severně od Granite Mountain. Peakbagger.com definuje pohoří jako velké, ale ne zcela hornaté území, které ohraničuje řeka Fraser na severu, řeka Skagit na jihu a východě, Georgijská úžina na západě a řeky Nicolum a Sumallo na severovýchodě. Definice tedy zahrnuje i rozměrná nehornatá území, především po boku dolního toku řeky Fraser a při pobřeží Tichého oceánu.\n\nMezi části pohoří patří také Cheamovo pohoří a Plaňkové pohoří.\n\nMezi důležité vrcholky pohoří patří Hope Mountain, Mount Barr, Cheam Peak, Slesse Mountain, American Border Peak a Canadian Border Peak. \n"}
{"id": "698634", "url": "https://cs.wikipedia.org/wiki?curid=698634", "title": "Josef Sakař (historik)", "text": "Josef Sakař (historik)\n\nJosef Sakař (29. duben 1870, Týn nad Vltavou – 25. listopad 1937, Praha) byl český katolický kněz, středoškolský pedagog a historik.\n\nNarodil se v rodině panského zahradníka v zámku Týn nad Vltavou Antonína Sakaře a jeho druhé manželky Anny Hallové. Měl šest starších sourozenců z otcova prvního manželství.\n\nPo obecné škole v Týnu nad Vltavou absolvoval gymnázium v Českých Budějovicích. Maturitu složil v roce 1891. Studoval na Katolická teologické fakultě c. k. české Karlo–Ferdinandovy university. 14. července 1895 byl vysvěcen na kněze v chrámu sv. Salvátora.\n\nPoté studoval dějepis a zeměpis na filosofické fakultě, kde jej ovlivnil Jaroslav Goll. V roce 1899 složil státní zkoušku a získal oprávnění vyučovat na vyšších středních školách.\nPo absolutoriu učil jeden rok na reálce v Mladé Boleslavi. V letech 1901-1903 působil na pardubické reálce. V letech 1903-1907 učil na státním gymnáziu v Třeboni. Pak se vrátil na pardubickou reálku, kde působil až do odchodu na odpočinek.\n\nV roce 1927 se odstěhoval do Prahy, kde pracoval na svých stěžejních dílech.\n\nZemřel náhle 25. listopadu 1937 ve svém tehdejším bytě v Praze na Vinohradech. 1. prosince 1937 byl pohřben v rodinné hrobce v Týně nad Vltavou.\n\nByl členem následujících spolků:\n\nJe autorem dvou rozsáhlých historických děl: \"Dějiny hradu a města Týna nad Vltavou a okolí\" a \"Dějiny Pardubic nad Labem\".\n\nByl předsedou pardubické městské památkové komise a člen pardubického Muzejního spolku. V těchto funkcích pozitivně ovlivnil celou řadu rozhodnutí městské rady.\n\n\n\n"}
{"id": "698637", "url": "https://cs.wikipedia.org/wiki?curid=698637", "title": "Mimoň (zámek)", "text": "Mimoň (zámek)\n\nMimoňský zámek stával na východní straně náměstí 1. máje v Mimoni. Jeho existenci připomíná jen zámecký park u zde protékající Ploučnice, na jejímž břehu stál. Existoval v letech 1570 až 1985, poté byl zbořen.\n\nZámek byl na náměstí postaven roku 1570 za Karla z Biberštejna, tehdy jako prostá renesanční obdélná budova. O 50 let později byl při jedné z válečných událostí poprvé vypálen Výraznými přestavbami a rozšířením prošel zámek v letech 1604 a hlavně po roce 1664, kdy byl panský dům přestavěn na zámek. Tehdy jej vlastnil Jan Putz z Adlersthurnu, přestavbu provedl stavitel Giulio Broggio.\n\nV červnu 1806 zámek spolu s velkou částí města vyhořel, shořela mu střecha a v období do roku 1829 prošel opravou a přestavbou vedenou zákupským stavitelem Pfockem, stala se z něj klasicistní novostavba. To již byl v majetku rodu Hartigů, kteří jej vlastnili až do roku 1945.\n\nPůvodně se jednalo o podsklepenou budovu nepravidelného půdorysu. V roce 1604 bylo přistavěno jižní křídlo, u severního křídla vybudován průjezd a za ním nová obdélná budova. Při přestavbě v letech 1807-1829 vzniklo přistavěním nového křídla, vnitřní nádvoří. Uvnitř zámku bylo vybudováno empírové schodiště, které přečkalo přestavbu ve 20. století. \n\nV roce 1945 přešel do správy československé armády. V roce 1950 zasáhl zámek další požár. Následující oprava a přestavba trvala až do 80. let 20. století. Od roku 1956 byla vedena řada jednání o využití zámku, která pokračovala i po roce 1971, kdy byl zámek převeden do správy městského národního výboru Mimoň. Po roce 1968 československou armádu vystřídala sovětská a devastace zámku pokračovala. Roku 1975 bylo rozhodnuto o opravě fasády, kterou měla provést firma Pozemní stavby Liberec, ta to ale o dva roky později odmítla. V roce 1977 nabídlo vedení města velký objekt zámku k využívání muzeu, které ovšem o něj údajně neprojevilo zájem. Ovšem podle sborníku Bezděz se jej neúspěšně pokoušelo získat vedení Vlastivědného muzea v České Lípě (zde byl ředitel Břetislav Vojtíšek). Na konci téhož roku byl podán návrh na zrušení památkové ochrany.\n\nDne 28. dubna 1985 v 9:00 bylo zbouráno severní křídlo. Původně měl 7. června následovat odstřel hlavního traktu, jenže krátce předtím uhodil blesk z letní bouřky do budov s připravenými náložemi, následný výbuch některých z nich objekt jen poničil. Trosky byly zčásti vyčištěny, nálože upraveny a dne 9. června 1985 bylo zbouráno jižní křídlo a střední část zámku. Z budov zámku nezůstalo nic. Stavební suť byla použita jako podklad pod budované autobusové nádraží.\n\nPřed demolicí bylo dlouholetým přičiněním vojsk zničeno původní vybavení zámeckých budov, tedy i velká knihovna ve dvou patrech, zmíněné široké schodiště a mobiliář.\n\n\n"}
{"id": "698638", "url": "https://cs.wikipedia.org/wiki?curid=698638", "title": "Kvalifikace na Mistrovství světa ve fotbale 2002", "text": "Kvalifikace na Mistrovství světa ve fotbale 2002\n\nV kvalifikaci na Mistrovství světa ve fotbale 2002 se národní týmy ze šesti fotbalových konfederací ucházely o 29 postupových míst na závěrečný turnaj. Pořadatelé (Jižní Korea a Japonsko) spolu s obhájcem titulu - Francií měli účast na závěrečném turnaji jistou. kvalifikace se účastnilo 199 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 193 týmů sehrálo alespoň jeden kvalifikační zápas. Celkem jich bylo sehráno 777 a padlo v nich 2452 branek (tj. 3,16 na zápas).\n\n\"(51 týmů bojujících o 5 místenek)\"\n\nPo tom, co se Burundi na poslední chvíli odhlásilo, čekaly na 50 týmů dvě fáze. V té první byli rozlosováni do dvojic a utkali se systémem doma a venku o postup do skupinové fáze. V ní bylo 25 celků rozlosováno do 5 skupin po 5 týmech. Vítězové jednotlivých skupin postoupili na MS.\n\n\"(40 týmů bojujících o 2 nebo 3 místenky - baráž proti týmu z Evropy rozhodla o držiteli třetí místenky)\"\n\nCelkem 40 účastníků bylo rozlosováno do 10 skupin po 4 týmech. Vítězové skupin následně postoupili do druhé skupinové fáze, kde bylo 10 týmů rozlosováno do dvou skupin po pěti. Vítězové skupin postoupili na MS a druhé týmy se utkaly v baráži o třetí místo zaručující postup do mezikontinentální baráže proti týmu z Evropy.\n\n\"(50 týmů bojujících o 13 nebo 14 místenek - baráž proti týmu z Asie rozhodla o držiteli čtrnácté místenky)\"\n\nVšech 50 reprezentací bylo rozlosováno do 9 skupin po 6, resp. 5 týmech. Vítězové skupin postoupili přímo na MS. Jeden z celků na druhých místech byl náhodně vylosován do mezikontinentální baráže proti třetímu celku z Asie. Zbylá osmička týmů na druhých místech se utkala v baráži o zbylé 4 místenky na závěrečném turnaji.\n\n\"(10 týmů bojujících o 4 nebo 5 místenek - baráž proti týmu z Oceánie rozhodla o držiteli páté místenky)\"\n\nVšech deset týmů se v jedné skupině utkalo dvoukolově každý s každým. Nejlepší čtyři celky se kvalifikovaly na mistrovství světa, zatímco pátý tým se utkal s vítězem zóny OFC v mezikontinentální baráži.\n\n\"(10 týmů bojujících o 0 nebo 1 místenku - baráž proti týmu z Jižní Ameriky rozhodla o držiteli této místenky)\"\n\nV první fází bylo všech 10 týmů rozlosováno do dvou skupin po 5, kde se utkaly jednokolově na jednom centralizovaném místě. První tým z každé skupiny postoupil do finálové fáze. V ní se oba vítězové utkali doma a venku o účast v mezikontinentální baráži proti pátému celku zóny CONMEBOL.\n\n\"(35 týmů bojujících o 3 místenky)\"\n\nV zóně CONCACAF bylo hned několik kvalifikačních fází. Nejlepší čtveřice týmů v žebříčku FIFA byla přímo nasazena do semifinálové fáze a pátý tým byl přímo nasazen do předbaráže. Zbylých 30 týmů bylo rozděleno do dvou zón. V té Karibské bylo 24 týmů rozlosováno do tří skupin po 8 týmech. Ve skupinách se utkali vyřazovacím systémem doma a venku. Vítězové skupin postoupili do semifinálové fáze a poražení finalisté skupin se zúčastnili předbaráže. Ve středoamerické zóně bylo 6 účastníků rozlosováno do dvou skupin po třech týmech, kde se utkali dvoukolově doma a venku. Vítězové skupin postoupili do semifinálové fáze, celky ze druhých míst se zúčastnili předbaráže. V předbaráži se šestice týmů utkala doma a venku o postup do semifinálové fáze. Dvanáct týmů v bylo v semifinálové fázi rozlosováno do tří skupin po čtyřech. První dva týmy z každé skupiny postoupily do druhé skupinové fáze, ve které byla jedna skupina čítající 6 týmů. První tři z této skupiny postoupili na mistrovství světa.\n\n\n\" zvítězilo celkovým skóre 2:1 a postoupilo na Mistrovství světa ve fotbale 2002.\"\n\n\n\n"}
{"id": "698642", "url": "https://cs.wikipedia.org/wiki?curid=698642", "title": "Vilém Zlatník", "text": "Vilém Zlatník\n\nVilém Zlatník (19. dubna 1910, Hradec Králové – 1976) byl český fotbalista, útočník, reprezentant Československa. \n\nV československé reprezentaci odehrál roku 1937 dvě utkání (se Skotskem a Itálií). Gól se mu vstřelit nepodařilo.\n\nV československé lize nastoupil k 131 utkáním a vstřelil 24 branek. Hrál za SK Náchod (1932–1934) a SK Plzeň (1934–1941).\n\n"}
{"id": "698644", "url": "https://cs.wikipedia.org/wiki?curid=698644", "title": "Bedřich Vacek", "text": "Bedřich Vacek\n\nBedřich Vacek (* 17. srpna 1919, Modřany) je bývalý český fotbalista, útočník, reprezentant Československa.\n\nV československé reprezentaci odehrál roku 1948 jedno utkání (s Polskem), dvakrát startoval v juniorských reprezentacích. V lize nastoupil k 89 utkáním a vstřelil 25 branek. Hrál za Slavii Praha (1935–1940) a SK Nusle (1942–1944). Se Slavií získal jeden československý titul (1937) a jeden protektorátní v tzv. Národní lize (1940). Roku 1938 v sešívaném dresu vyhrál i prestižní Středoevropský pohár, v této soutěži startoval 8x.\n\n\n"}
{"id": "698650", "url": "https://cs.wikipedia.org/wiki?curid=698650", "title": "Salvatierra de los Barros", "text": "Salvatierra de los Barros\n\nSalvatierra de los Barros je španělská obec situovaná v provincii Badajoz (autonomní společenství Extremadura).\n\nObec je vzdálena 28 km od města Jerez de los Caballeros, 64 km od Méridy a 66 km od města Badajoz. Patří do okresu Sierra Suroeste a soudního okresu Jerez de los Caballeros.\n\nV roce 1834 se obec stává součástí soudního okresu Jerez de los Caballeros. V roce 1842 čítala obec 593 usedlostí a 2060 obyvatel.\n"}
{"id": "698651", "url": "https://cs.wikipedia.org/wiki?curid=698651", "title": "Nitrid křemičitý", "text": "Nitrid křemičitý\n\nNitrid křemičitý (SiN) je anorganická sloučenina, patří mezi nitridy, což jsou dvouprvkové sloučeniny dusíku s elektropozitivnějšími prvky.\n\nNitrid křemičitý tvoří tři krystalové modifikace:\nJedno z nejčastějších použití nitridu křemičitého je v automobilovém průmyslu, kde se používá jako materiál na části motoru. Vyskytuje se v naftových motorech (používá se k výrobě žhavicích svíček).\n\nNitrid křemičitý se používá jako izolant ve výrobě integrovaných obvodů.\n\n"}
{"id": "698653", "url": "https://cs.wikipedia.org/wiki?curid=698653", "title": "Ľudovít Koiš", "text": "Ľudovít Koiš\n\nĽudovít Koiš (* 9. srpna 1935, Hrnčiarovce nad Parnou – 14. května 2012, Trenčín) byl slovenský fotbalista, útočník, reprezentant Československa. V československé reprezentaci odehrál roku 1958 jedno utkání (přátelský zápas s Bulharskem), jednou nastoupil v reprezentačním B-mužstvu. V československé lize odehrál 190 utkání a vstřelil 43 branek. Hrál za Spartak Trnava (1957-1959) a Jednotu Trenčín (1960-1967).\n\n\n"}
{"id": "698656", "url": "https://cs.wikipedia.org/wiki?curid=698656", "title": "Jan Mazák", "text": "Jan Mazák\n\nJan Mazák (* 30. června 1957, Kroměříž) je český divadelní herec.\n\nPo maturitě na kroměřížském gymnáziu v roce 1976\nstudoval na brněnské JAMU, kde úspěšně ukončil studium v roce 1981. Poté působil v divadlech jako Divadlo Petra Bezruče Ostrava, Klicperovo divadlo Hradec Králové. Od 1. května 2003 má stálé angažmá v Městském divadle Brno.\n\n"}
{"id": "698658", "url": "https://cs.wikipedia.org/wiki?curid=698658", "title": "Jan Neplach", "text": "Jan Neplach\n\nJan Neplach (23. února 1322 Hořiněves – pravděpodobně 16. září 1371 Opatovice nad Labem) byl opatovický opat, kronikář a diplomat.\n\nV roce 1328 nastoupil do benediktinské školy v Opatovicích. V roce 1332 byl přijat do benediktinského řádu v opatovickém klášteře a o dva roky později složil řeholní sliby. V roce 1340 byl poslán opatem Hroznatou na boloňskou univerzitu. Roku 1347 již s opatem pobýval u papežské kurie v Avignonu. Tam 11. února 1348 obdržel od papeže Klimenta VI. provizí opatství, za něž zaplatil vysokou taxu 500 zlatých a po Hroznatově rezignaci nastoupil na jeho místo. Vedle toho si získal přízeň Karla IV.. Je doloženo jeho časté cestování jak v Karlových službách (roku 1353 jel opět do Avignonu), císaře provázel roku 1354 do Trevíru a roku 1355 na korunovační cestu do Říma. Tak cestoval i ve službách arcibiskupa Jana Očka z Vlašimi, například roku 1365 do Řezna a do Týnce u Krakova.\n\nJeho jediné známé dílo \"Stručný spisek kroniky římské i české\" (Summula chronicae tam Romanae quam Bohemicae) pochází nejspíše z roku 1360 a je nepříliš velkého rozsahu, která nemá příliš velkou cenu po stránce literární a po stránce historické mají cenu pouze některé jednotlivé zápisy ze 14. století. Velkou část tvoří prosté analistické zápisy, obsahující chronologii římských císařů, papežů s doplňky o svatých, poněkud obsáhlejší chronologie českých panovníků, speciálně je potom pojednáno období Karla IV.\n\n\n"}
{"id": "698661", "url": "https://cs.wikipedia.org/wiki?curid=698661", "title": "Vladimír Hruška", "text": "Vladimír Hruška\n\nVladimír Hruška (* 2. srpna 1957, Praha) je bývalý český fotbalista, útočník, reprezentant Československa.\n\nZa československou reprezentaci odehrál roku 1985 tři zápasy a vstřelil 1 gól (v zápase kvalifikace na Mistrovství světa 1986 s Portugalskem), jednou startoval v olympijském výběru. V československé lize odehrál 196 utkání a dal 49 gólů. Hrál za Bohemians (1978-1979, 1981-1988) a RH Cheb (1979-1981). S Bohemians získal historický titul mistra republiky roku 1983 a postoupil do semifinále Poháru UEFA. V Poháru mistrů evropských zemí nastoupil ve 3 utkáních a dal 1 gól a v Poháru UEFA nastoupil v 17 utkáních a dal 4 góly. V nižších soutěžích hrál za AS Angoulême a FK Chmel Blšany.\n\n\n"}
{"id": "698663", "url": "https://cs.wikipedia.org/wiki?curid=698663", "title": "Vladimir Salnikov", "text": "Vladimir Salnikov\n\nVladimir Valerjevič Salnikov (rusky Владимир Валерьевич Сальников, * 21. května 1960) je bývalý ruský plavec, který reprezentoval Sovětský svaz. Na přelomu sedmdesátých a osmdesátých let 20. století byl nejlepším světovým plavcem na delších kraulařských tratích a překonal dvanáctkrát světový rekord na 400, 800 a 1500 metrů.\n\nS plavání začal ve věku sedmi let v petrohradském klubu Zenit. Na velké mezinárodní soutěži debutoval jako šestnáctiletý na olympijských hrách 1976. V závodě na 1500 m volným způsobem vytvořil evropský rekord, který ale stačil až na páté místo. O rok později na mistrovství Evropy již na nejdelší trati volným způsobem zvítězil a začala tak série jeho vítězství na velkých akcích. V roce 1978 zvítězil na mistrovství světa na 1500 i 400 metrů, přičemž na kratší trati vytvořil světový rekord. Na olympijských hrách v Moskvě 1980 byla konkurence na startu při bojkotu USA a některých dalších zemí menší, Salnikov však nikoho nenechal na pochybách, že je jasnou světovou jedničkou. Závod na 1500 metrů suverénně vyhrál v novém světovém rekordu 14:58.27, když jako první na světě prolomil hranici 15 minut. Získal také další dvě zlaté medaile na 400 m a ve štafetě 4×200 m volný způsob. Podobně dominoval i na mistrovství světa 1982 a několika evropských šampionátech. O účast na olympiádě 1984 přišel kvůli bojkotu Sovětského svazu a socialistických zemí. Od roku 1986 měla jeho výkonnost sestupnou tendenci, přesto rozhodl startovat ještě na olympijských hrách 1988. Tam mezi favority rozhodně nepatřil, překvapivě však na své nejoblíbenější 1500metrové trati zvítězil. Po skončení aktivní kariéry působil jako šéftrenér ruské reprezentace.\n\n\n\n"}
{"id": "698665", "url": "https://cs.wikipedia.org/wiki?curid=698665", "title": "Rova Cafon Ma'arav", "text": "Rova Cafon Ma'arav\n\nRova Cafon Ma'arav (: רובע צפון מערב , doslova \"Severozápadní čtvrť\") je čtvrť v severozápadní části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě se Rova Cafon Ma'arav kryje s čtvrtí Rova 1.\n\nLeží v rovinaté, zcela urbanizované krajině na pobřeží Středozemního moře v nadmořské výšce do 50 metrů. Na severu sousedí s městem Herzlija.\n\nNa severu je ohraničena katastrem měst Herzlija a Ramat ha-Šaron, na jihu tokem řeky Jarkon, na východě dálnicí číslo 20, takzvanou Ajalonskou dálnicí (\"Netivej Ajalon\") a na západě pobřežím moře.\n\nČtvrť Rova Cafon Ma'arav je spíše umělou územní jednotkou vytvořenou pro správní, demografické a statistické účely. Sestává ale z jedenácti podčástí, které představují autentické a specifické urbanistické celky. Jde o následující čtvrtě:\na dále Ramat Aviv respektive její podčásti:\n+ ráz samostatné čtvrti má i nový obytný komplex Migdalej Ne'eman za severním okrajem města\n\nZástavba má zčásti charakter řidší, volnější výstavby s nižší výškou a zčásti sestává z novějších obytných okrsků s hustou vysokopodlažní zástavbou. Budování nových bytových souborů zde stále pokračuje a zaplňuje zejména západní okraj oblasti, kde postupně nahrazuje dosavadní písečné duny. K prosinci 2007 zde žilo 50 368 lidí. Nachází se tu letiště Sde Dov a Telavivská univerzita.\n\n"}
{"id": "698667", "url": "https://cs.wikipedia.org/wiki?curid=698667", "title": "Anton Hrušecký", "text": "Anton Hrušecký\n\nAnton Hrušecký (2. ledna 1942 Sereď – 18. června 2019) byl slovenský fotbalista, záložník, reprezentant Československa. Po skončení aktivní kariéry působil jako trenér.\n\nV československé reprezentaci odehrál roku 1972 tři utkání (na tzv. Poháru nezávislosti) a dal jeden gól. Jednou nastoupil i v olympijském výběru. V československé lize nastoupil ve 277 utkáních a dal 32 gólů. Hrál za Spartak Trnava (1964-1975), s nímž získal pět titulů mistra republiky (1968, 1969, 1971, 1972, 1973), dvakrát vyhrál Československý pohár (1967, 1971) a postoupil do semifinále Poháru mistrů evropských zemí (1969). V Poháru mistrů evropských zemí nastoupil ve 24 utkáních a dal 2 góly, v Poháru vítězů pohárů nastoupil ve 4 utkáních a v Poháru UEFA nastoupil v 6 utkáních. Po skončení ligové kariéry v Trnavě odešel do druhé ligy do Dukly Banská Bystrica.\n\nPo skončení aktivní kariéry působil jako trenér v Dukle Banská Bystrica.\n\n"}
{"id": "698668", "url": "https://cs.wikipedia.org/wiki?curid=698668", "title": "Iberismus", "text": "Iberismus\n\nIberismus nebo Iberský federalismus je politické hnutí, které usiluje o sjednocení Španělska a Portugalska.\n\nSpolečnými předky Španělů i Portugalců byli Iberové. V letech 1580-1640 byly obě země spojeny do personální unie. Za zakladatele moderního iberismu je pokládán spisovatel a politik José Marchena (1769-1821). Myšlenka iberismu měla velký ohlas mezi radikálními demokraty inspirovanými italským Risorgimentem nebo snahami o sjednocení Německa na národním základě. Iberisté chtěli zrušit obě monarchie a vytvořit federaci sedmi historických zemí (pěti španělských a dvou portugalských). Uvažovalo se také o hlavním městě unie, které by leželo mezi dosavadními metropolemi – byl navržen Santarém nebo Mérida. Vznikla i vlajka tohoto státu tvořená čtyřmi obdélníky: červený a žlutý reprezentuje Španělsko, modrý a bílý jsou z tehdejší vlajky královského Portugalska . K významným osobnostem hnutí patřili intelektuálové Sinibald Mas y Sans, Oliviera Martins, Juan Valera, Miguel de Unamuno či Emilio Castelar, přívržencem společného státu byl i generál Juan Prim. Iberismus podporovali také katalánští obrozenci jako Joan Maragall, kteří v něm viděli protiváhu proti kastilské dominanci.\nVe dvacátém století se k iberismu hlásili kritici obou vlád (hlavně té portugalské), jejich neschopnosti a zkorumpovanosti. Příkladem je Iberská anarchistická federace, působící v obou zemích.\n\nObě země mají podobnou historii, jazyk i kulturu (např. silné katolické cítění obyvatelstva), poukazuje se také na ekonomické výhody společného trhu po vzoru Beneluxu.\nPo vstupu obou zemí do EU existuje intenzivní přeshraniční spolupráce (byla např. vytvořena společná ragbyová liga ), ale také nebyl dosud vyřešen územní spor o oblast Olivenza. V průzkumu roku 2011 se pro integraci obou zemí vyslovilo 40 % Španělů a 46 % Portugalců . Vlivnými hlasateli iberismu jsou spisovatelé Arturo Pérez-Reverte, José Saramago a Antonio Lobo Antunes, jejich záměry podpořil i Günter Grass . Plánovaný stát by měl zahrnovat celý Iberský poloostrov včetně Andorry a Gibraltaru. Byla by to 44. největší země světa, 22. nejlidnatejší a 11. nejsilnější ekonomika. \nIberská unie\n\nhttps://web.archive.org/web/20160313051117/http://unioniberica.forogeneral.es/\n\nhttp://www.presseurop.eu/cs/content/article/105451-portugalci-volili-rovnez-pro-spanelsko\n"}
{"id": "698670", "url": "https://cs.wikipedia.org/wiki?curid=698670", "title": "Emil Folta", "text": "Emil Folta\n\nEmil Folta (* 10. června 1924 - 22. května 1992) byl český fotbalista, brankář, reprezentant Československa.\n\nV československé reprezentaci odehrál roku 1948 jedno utkání (se Švýcarskem), jednou nastoupil i za reprezentační B-mužstvo. V československé lize nastoupil k 129 utkáním. Hrál za Viktorii Plzeň (1946–1948, 1949–1952) a ATK Praha (1948).\n\n\n"}
{"id": "698671", "url": "https://cs.wikipedia.org/wiki?curid=698671", "title": "Dočasná národní přechodná rada", "text": "Dočasná národní přechodná rada\n\nDočasná národní přechodná rada (arabsky المجلس الوطني الإنتقالي, \"al-madžlis al-waṭaní al-'intiqálí\") byl nejvyšší orgán povstalců v libyjské občanské válce, bojujících proti jednotkám Muammara Kaddáfího. V současnosti je též vládou Libye.\n\nDočasná národní přechodná rada byla vytvořena 27. února 2011 v centru povstání ve městě Benghází. Zpočátku ji tvořilo 33 členů, v současnosti se rozšířil jejich počet na 51, přičemž existují návrhy na další rozšíření. Předsedou je bývalý ministr spravedlnosti Mustafa Abdul Džalíl, premiérem Abdar Rahím Kíb, mluvčím advokát Abdul Háfiz Ghoga a vrchním velitelem ozbrojených sil byl generál Abdul Fatah Júnis, který byl za nejasných okolností 29. července 2011 zavražděn, a posléze ho nahradil generál Haftar.\n\nV srpnu 2011 slíbil předseda Dočasné národní přechodné rady Mustafa Džalíl vypsání svobodných voleb během osmi měsíců. V těchto volbách pak měl být zvolen sněm 200 reprezentantů, který měl sestavit ústavu Libye a do 30 dnů od první schůze stanovit datum voleb, vzdálený ne více jak šest měsíců od jejího konání.\n\nVolby proběhly 7. července 2012, čímž se role Národní přechodové rady zakončila a moc byla 8. srpna předána Národnímu kongresu.. Kvůli sporům o počtu delegátů z jednotlivých částí Libye v kongresu však zároveň Národní přechodová rada těsně před volbami rozhodla, že samotnou ústavu vytvoří nezávislý, přímo volený orgán s rovným zastoupením účastníků ze tří regionů Libye, tj. Kyrenaiky, Fezzánu a Tripolska. Půjde o první platnou ústavu od roku 1969.\n\nV současnosti má Dočasná národní přechodná rada dvě hlavní části.\n\nLegislativní částí je samotná \"Národní přechodová rada\", ta se skládá ze 51 reprezentantů libyjských měst a pověřenců, kteří zastupují některé klíčové skupiny či rezorty (například Dr. Salwa Fawzi El-Deghali zastupuje ženy a věnuje se i právní problematice).\n\nDruhou částí je \"Výkonná rada\". Je složena z 15 členů a uvádí v praxi rozhodnutí Přechodné rady. Tvoří ji odborníci spravující přidělené rezorty jako je zdravotnictví, ekonomika či doprava.\n\nDne 10. března 2011 uznala Francie jako první stát světa tuto Radu za legitimního představitele Libye. Dne 23. března 2011 oznámili představitelé Dočasné národní přechodné rady vytvoření Libyjské republiky s Džalílem jako prezidentem a Mahmúdem Džibrílem jako předsedou vlády. Zároveň převzali státní symboly královské Libye z let 1951-1969. Povstalci také založili organizace jako centrální banka, úřad pro ropný průmysl nebo televizní stanice. Jejich cílem je po svržení Kaddáfího uspořádat referendum o nové ústavě a pak svobodné volby.\n\nPo Francii uznaly povstaleckou vládu také Katar (28. března), Maledivy (3. dubna), Itálie (4. dubna) a další státy. Některé země sice Dočasné národní přechodné radě poskytly faktickou podporu, ale oficiální diplomatické styky s ní navázaly později: USA a Japonsko 15. července, Spojené království 27. července či Egypt a Tunisko 22. srpna. Po dobytí hlavního města Tripolisu uznala přechodovou radu i Česká republika. Podporu této organizaci vyjádřil také libyjský exilový panovník Muhammad as-Senussi.\n\nDočasná národní přechodová rada nakonec 16. září 2011 získala uznání Valného shromáždění OSN jakožto legitimní zástupce Libye poměrem 114 hlasů ku 17. 15 států se zdrželo hlasování.\n\nLibyjská opozice měla od počátku sympatie světové veřejnosti, i když v současnosti bývá terčem kritiky za špatné vedení války a spoléhání na zahraniční pomoc. Podle některých osobností (například amerického admirála Jamese Stavridise) se vyskytují mezi opozicí i radikální islamisté.\n\n"}
{"id": "698677", "url": "https://cs.wikipedia.org/wiki?curid=698677", "title": "Runový kámen", "text": "Runový kámen\n\nRunový kámen je svisle postavený kámen s runovým nápisem. Někdy se může jednat nápisy na bludných kamenech nebo skálách. Kameny lze datovat do čtvrtého do dvanáctého století, avšak mnoho kamenů pochází z Vikinské éry. Nejvíce runových kamenů se nachází ve Skandinávii, ale kameny jsou roztroušeny i v oblastech obývaných severskými národy během Vikinské éry. \nRunové kameny bývají často pomníky zemřelých osob. Po osazení, byly runové kameny obyčejně opatřeny jasnými barvami, jež se do dnešních dnů již nedochovaly.\n"}
{"id": "698678", "url": "https://cs.wikipedia.org/wiki?curid=698678", "title": "Oreocereus", "text": "Oreocereus\n\nOreocereus je rod jihoamerických, horských, nepříliš vysokých sloupovitých kaktusů. Vyznačují se množstvím vlasů v areolách, které mohou zcela zakrývat stonek. Pěstírny produkují velké množství malých semenáčků, které jsou jako „Chlupatý kaktus“ v supermarketech a květinářstvích nabízeny široké veřejnosti.\n\nOblastí výskytu oreocereusů jsou horské oblasti Jižní Ameriky. Jedna větev má centrum v Bolívii a severní Argentině a v přilehlé oblasti severního Chile. Druhá větev má centrum v Peru s přesahem do severního Chile. Oreocereusy rostou ve značně řídkých porostech odolné vysokohorské vegetace nebo zcela samostatně v otevřené holé krajině.\n\nOreocereus celsianus\nmá široký areál výskytu, je to severní Argentina, hraniční oblasti Bolívie a Chile, ve výškách 2 000 až 3 700 m n. m.\n\nOreocereus fossulatus\nmá lokality v Bolívii.\n\nOreocereus trollii\nje domovinou v Bolívii a severní Argentině, ve výškách až 3 500 – 4 300 m n. m., lokality jsou vystavené povětří na holých kamenitých pláních bez krytu další vegetace.\n\nOreocereus leucotrichus\nroste v jižní části Peru, severní Chile, okrajově Bolívie. Místy vytváří husté kolonie, až 2 m vysoké kaktusové křoviny.\n\nOreocereus variicolor\nroste v jižní části Peru a v severním Chile, okolo 3 000 m n. m. Areál výskytu se překrývá s \"Oreocereus leucotrichus\" a v okrajových oblastech se oba druhy kříží.\n\nOreocereus ritterii\nmá centrum výskytu v jižním Peru, přibližně v oblasti výskytu \"Oreocereus variicolor\", ale ve vyšších polohách okolo 3 500 až 4 000 m n. m.\n\n\"Oreocereusy\" jsou sloupovité kaktusy, obvykle jen do 2 m vysoké. Většinou odnožují odspodu, některé populace rostou i stromovitě. Silnější stonky nesou 8 až 20 plochých, oblých žeber s hrbolovitým rozšířením okolo areol. Trny výrazné, až 10 cm dlouhé, přímé nebo mírně prohnuté, odstávající, různých barev, žluté, hnědavé, červené. Hlavní ozdobou jsou početné vlasy. Jsou značně různorodé co do tvaru i počtu. Někdy tvoří jen podklad pod trny, jindy rostlinu zcela zahalují. Obvykle jsou bílé, ale mohou mít i jiné barvy, žlutavé, rezavé, hnědé. Květy jsou 4 až 9 cm dlouhé, s dlouhou, chlupy porostlou trubkou a malou korunnou, zygomorfní, v odstínech červené. Mnohdy jsou opylovány kolibříky. Plody malé šťavnaté bobule, semena asi 1 mm velká, hnědá až černá.\n\nOreocereus celsianus\nje značně variabilní, mohutné rostliny jsou okolo 2 m vysoké. Má dlouhé vlasy, značně nepravidelně odstávající. Středové trny žluté, jantarové, červené až hnědavé. Forma vysoká až 3 m byla nazývaná \"Oreocereus maximus\".\n\nOreocereus fossulatus\nje až 2 m vysoký, ale velmi štíhlý, trny žlutavě hnědé, u formy \"rubrispinus\" výrazně červené.\n\nOreocereus leucotrichus\nje podobný \"Oreocereus fossulatus\", ale má méně trnů. Vlasový pokryv bývá řidší.\n\nOreocereus variicolor\nmá méně vlasů, zato velmi mohutné trny až 10 cm dlouhé.\n\nOreocereus trollii\nje nejnižší, obvykle jen 0,5 m vysoký, zato jsou stonky poměrně silné. Je celý zahalený do měkkých bílých vlasů, ze kterých nepravidelně trčí až 7 cm dlouhé tmavočervené nebo žlutavé trny. Nejvíce ceněný druh pro vzhled.\n\nOreocereus ritterii\nvytváří odspodu rozvětvené trsy až 1,5 m vysoké a 4 m široké. Střední, medově zbarvené trny jsou až 10 cm dlouhé a stonek je zcela zahalen do vlasů. Obvykle jsou bílé, ale mohou být i nažloutlé, nahnědlé, rezavé. Může jich být až 500 v jedné areole.\n\n\"O. celsianus\" byl do Evropy dovezen již roku 1850 jako \"Pilocereus celsianus\".\n\nJednotlivé taxony jsou značně variabilní, vzhledem se okrajové formy překrývají a jejich pojetí se mění.\n\"O. celsianus\" je znám i pod názvem \"O. neocelsianus\". Nejvyšší formy byly popsány jako \"O. maximus\", další platně nepopsaná katalogová jména jsou \"O. giganteus\", \"O. magnificus\".\nDruh \"O. fossulatus\" bývá řazen jako varieta \"O. neocelsianus\", nebo uváděn jako \"O. pseudofossulatus\". Další druh \"O. leucotrichus\" je znám více pod názvem \"O . hendriksenianus\".\nDále bývají uváděny druhy \"O. tacnaensis\" a \"O. urmiriensis\".\nNěkteří taxonomové do rodu \"Orecereus\" přiřazují rod \"Morawetzia\" (\"M. sericata, M. doelziana\"), který se však liší tvorbou malého cephalia v květní zoně.\n\nHorské oreocereusy \"O. celsianus, O. trolii, O. ritterii\" jsou odolné rostliny. Vyhovuje jim přímé osvětlení ve volné kultuře a střídání denního tepla s nočním chladem a přezimování od 5 °C výše. Populace \"O. leucotrichus\" a částečně \"O. variicolor\" z nižších poloh jsou více teplomilnější, vyhovuje jim pěstování ve skleníku a přezimování při teplotách nad 10 °C. U nás kvetou ojediněle, množí se výsevem semen z dovozu, nebo vegetativně. Ačkoliv všechny rostou dobře pravokořené po naroubování na silnou podnož, např. \"Cereus peruvianus\", vytváří mohutnější trny a hustší vlasy.\n\nJsou často nabízeny jako malé semenáčky a občas i větší reprezentativní rostliny v květinářstvích a supermarketech.\n\n\"Slaba R.,\" Oreocerus, rod s málo druhy a mnoha jmény, Kaktusy, ročník XXV, č. 4, 1989, ISSN 0862-4372\n\n \n"}
{"id": "698680", "url": "https://cs.wikipedia.org/wiki?curid=698680", "title": "Archaeonectrus", "text": "Archaeonectrus\n\nArchaeonectrus („starý plavec) je vyhynulý rod pliosaura žijící ve spodní juře, jehož kompletní kostra byla objevena v jihovýchodní Anglii. Poprvé ho popsal Richard Owen v roce 1865 pod jménem Plesiosaurus rostratus. V roce 1964 byl zařazen do podřádu Pliosauroidea, a pojmenován Archaeonectrus rostratus. Byl příbuzný známějšímu rodu Rhomaleosaurus.\n"}
{"id": "698682", "url": "https://cs.wikipedia.org/wiki?curid=698682", "title": "Jevgenij Sadovyj", "text": "Jevgenij Sadovyj\n\nJevgenij Viktorovič Sadovyj (rusky Евгений Викторович Садовый, * 19. ledna 1973, Volžskij) je bývalý ruský plavec, trojnásobný olympijský vítěz z her 1992.\n\nS plaváním začal jako šestiletý, intenzivnější trénink absolvoval ve Volgogradu, kam se rodina v roce 1981 přestěhovala. První medaile z vrcholné plavecké akce získal na mistrovství Evropy v roce 1991. O rok později se proslavil ziskem třech zlatých medailí z Letních olympijských her 1992 v Barceloně. Zvítězil na 200 metrů volným způsobem, když o jednu setinu sekundy zaostal za světovým rekordem Giorgia Lambertiho, ale na dvojnásobné trati překonal rekord Kierena Perkinse, kterého také v olympijském finále odsunul na druhé místo. Rovněž se štafetou Společenství nezávislých států překonal při vítězném závodě na 4×200 metrů světový rekord.\n\nV roce 1993 byl stříbrný v závodě na 200 m volný způsob na mistrovství Evropy a dvakrát zlatý s ruskou štafetou. Kariéru ukončil v roce 1996.\n\n\n\n"}
{"id": "698683", "url": "https://cs.wikipedia.org/wiki?curid=698683", "title": "Kvalifikace na Mistrovství světa ve fotbale 2002 (UEFA)", "text": "Kvalifikace na Mistrovství světa ve fotbale 2002 (UEFA)\n\nKvalifikace na Mistrovství světa ve fotbale 2002 zóny UEFA určila 13 účastníků finálového turnaje a jednoho účastníka mezikontinentální baráže se třetím celkem zóny AFC. Evropská kvalifikace začala v srpnu 2000 po Mistrovství Evropy ve fotbale 2000. Celkem 50 reprezentací bylo rozlosováno do 9 skupin po 6, resp. 5 týmech. Vítězové skupin postoupili přímo na MS. Jeden z celků na druhých místech byl náhodně vylosován do mezikontinentální baráže proti třetímu celku z Asie. Zbylá osmička týmů na druhých místech se utkala v baráži o zbylé 4 místenky na závěrečném turnaji.\n\nDruhý tým skupiny 2 (Irsko) byl vylosován do mezikontinentální baráže proti třetímu celku z Asie. Ostatních 8 celků z druhých míst se utkalo v baráži UEFA.\n\n\"Belgie zvítězila celkovým skóre 2:0 a postoupila na Mistrovství světa ve fotbale 2002.\"\n\n\"Německo zvítězilo celkovým skóre 5:2 a postoupilo na Mistrovství světa ve fotbale 2002.\"\n\n\"Slovinsko zvítězilo celkovým skóre 3:2 a postoupilo na Mistrovství světa ve fotbale 2002.\"\n\n\"Turecko zvítězilo celkovým skóre 6:0 a postoupilo na Mistrovství světa ve fotbale 2002.\"\n\n"}
{"id": "698688", "url": "https://cs.wikipedia.org/wiki?curid=698688", "title": "Rova Bnej Dan", "text": "Rova Bnej Dan\n\nRova Bnej Dan (: רובע בני דן, doslova \"Čtvrť Synové Danu\") je čtvrť v severním sektoru centrální části Tel Avivu v Izraeli. Jde o jednu ze sedmi částečně samosprávných částí, na které byl Tel Aviv rozdělen (přičemž část území města do tohoto systému nespadá). Ze správního a administrativního hlediska se Tel Aviv rozděluje na devět částí, které se z těmito částečně překrývají. V tomto případě Rova Bnej Dan zahrnuje území čtvrtí Rova 3 (ha-Cafon ha-Jašan) a Rova 4 (ha-Cafon ha-Chadaš).\n\nLeží v rovinaté, zcela urbanizované krajině na pobřeží Středozemního moře v nadmořské výšce do 30 metrů.\n\nNa severu je ohraničena tokem řeky Jarkon, na východě dálnicí číslo 20, takzvanou Ajalonskou dálnicí (\"Netivej Ajalon\") a na západě pobřežím moře. Pojmenována je podle biblického kmene Dan, který v této oblasti sídlil.\n\nČtvrť Rova Bnej Dan je spíše umělou územní jednotkou vytvořenou pro správní, demografické a statistické účely. Sestává ale z devíti podčástí, které představují více autentické a specifické urbanistické celky. Jde o následující čtvrtě:\n\nZápadní část oblasti je zaplněna zástavbou z 30. a 40. let 20. století, která byla realizována podle územního plánu, jenž zpracoval urbanista Patrick Geddes, část ze zdejší funkcionalistické architektury (takzvané Bílé Město) je památkově chráněna. Zaplňování bloků ve východní části čtvrti probíhalo v 50. a 60. letech 20. století. Jde o hustou rezidenční zástavbu, s vysokým podílem komerčních ploch, turistických areálů a sídel sektoru služeb. Vzhledem k dalšímu doplňování zástavby o mnohapodlažní budovy hustota zalidnění v poslední době dále stoupá. Dopravními osami čtvrtě jsou rušné městské třídy jako ulice Ben Jehuda nebo ulice Dizengoff s nákupním střediskem Dizengoff Center. Sídlí tu přední kulturní instituce jako Telavivské muzeum umění. Socioekonomicky jde nadprůměrnou oblast. K prosinci 2007 zde žilo 99 687 lidí.\n\n"}
{"id": "698698", "url": "https://cs.wikipedia.org/wiki?curid=698698", "title": "Pöttingeum", "text": "Pöttingeum\n\nPöttingeum je školní budova v Olomouci, která byla postavena mezi lety 1894–1895 v novogotickém slohu Karlem Starým starším podle projektu architekta Jakoba Gartnera. Pöttingeum bylo postaveno za účelem sídla Ústavu hraběte Pöttinga pro výchovu dívek, což byla první olomoucká škola pro ženská povolání s českým vyučovacím jazykem, kterou založil právě hrabě Pötting.\n\nOd roku 1948 funguje v budově zdravotnická škola, po roce 1997 nazvaná Střední zdravotnická škola a Vyšší odborná škola zdravotnická Emanuela Pöttinga. Od roku 2002 je budova chráněna jako kulturní památka České republiky.\n\nÚstav hraběte Pöttinga byla dívčí vzdělávací instituce v Olomouci, kterou založil hrabě Pötting a která působila v letech 1895–1948. Sídlila v novogotické budově postavené přímo pro tento účel, tzv. Pöttingeu.\n\nHrabě a olomoucký kanovník Pötting, ač německého původu, se velmi angažoval v českém kulturním životě na Moravě a v Olomouci obzvlášť. Jedním z jeho nejvýznamnějších počinů bylo založení ústavu pro výchovu dívek, první takové olomoucké dívčí školy, kde se vyučovalo česky. Původně měla být realizována na církevní bázi, ale nakonec se rozhodl po vzoru brněnské Vesny pro světský ústav, který organizačně zajišťoval jím založený čistě ženský spolek s názvem „Ústav hraběte Pöttinga v Olomouci, český pensionát a škola pro vzdělání dívek“. Otevření školy se událo 15. září 1895 a stalo se významnou vlasteneckou událostí ve městě, které v té době mělo ještě převážně německý charakter.\nExistovalo vlastně několik škol: byla zde škola literní pro dívky od 11 do 14 let, která měla prohloubit znalosti ze školy obecné, dále zde fungovaly školy kuchařsko-hospodyňská a industriální, které je připravovaly pro praktický život. V budově byl i penzionát pro ubytování žákyň nejen z olomouckého venkova či vzdálenějších koutů Moravy, ale i z dalších zemí rakouské monarchie. Ústav se totiž brzy stal velmi populární a žádaný, takže navíc roku 1899 muselo být přistavěno druhé křídlo budovy. Ve stejném roce zde byla založena dívčí Obchodní škola, první taková na Moravě. Po první světové válce, kdy část budovy obsadilo vojsko, se ústav opětovně stabilizoval a byla založena další škola, tzv. „Švýcarský penzionát“, později přejmenována na Soukromou dívčí jazykovou školu. Až roku 1932 je kvůli finanční krizi ústav zredukován jen na školy obchodní a kuchařskou.\n\nÚstav se kromě výuky dívek soustředil i na širší veřejnost a byla zde proto pořádána řada osvětových přednášek. Byl také kulturním střediskem, Pöttingeum se stalo prostorem pro pořádání mnoha divadelních představení, výstav, slavností a koncertů. Ústav v tomto spolupracoval především s olomouckou divadelní ochotnickou jednotou nebo s pěveckým spolkem „Žerotín“, vystupovala zde ale i např. Ema Destinnová.\n\nZa druhé světové války je budova opět obsazena a po Únoru 1948 je ústav postátněn, aby se postupně proměnil na střední zdravotnickou školu. Ta se vrátila k užívání názvu bývalého zakladatele až roku 1995.\n\n"}
{"id": "698702", "url": "https://cs.wikipedia.org/wiki?curid=698702", "title": "Grand Prix Evropy 1995", "text": "Grand Prix Evropy 1995\n\nGrand Prix Evropy 1995 (IXL Grand Prix of Europe), 14. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 578. grand prix, se odehrála na okruhu Nürburgring.\n\n"}
{"id": "698706", "url": "https://cs.wikipedia.org/wiki?curid=698706", "title": "Grand Prix Portugalska 1995", "text": "Grand Prix Portugalska 1995\n\nGrand Prix Portugalska 1995 (XV Grande Prémio de Portugal), byl 13. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 577. grand prix, se již tradičně odehrála na okruhu v Estorilu.\n\n"}
{"id": "698708", "url": "https://cs.wikipedia.org/wiki?curid=698708", "title": "Grand Prix Itálie 1995", "text": "Grand Prix Itálie 1995\n\nGrand Prix Itálie 1995 (LXVI Gran Premio Vodafone d'Italia), 12. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 576. grand prix, se již tradičně odehrála na okruhu v Monze.\n\n"}
{"id": "698709", "url": "https://cs.wikipedia.org/wiki?curid=698709", "title": "Flavours", "text": "Flavours\n\nFlavours je patnácté studiové album kanadské rockové skupiny The Guess Who, vydané v lednu roku 1975 u RCA Records. Album produkoval Jack Richardson.\n\n"}
{"id": "698715", "url": "https://cs.wikipedia.org/wiki?curid=698715", "title": "Grand Prix Belgie 1995", "text": "Grand Prix Belgie 1995\n\nGrand Prix Belgie 1995 (LIII Foster's Belgian Grand Prix) jedenáctý závod 46. ročníku mistrovství světa jezdců Formule 1 a 37. ročníku poháru konstruktérů, historicky již 575. grand prix, se uskutečnila na okruhu Circuit de Spa-Francorchamps.\n\n"}
{"id": "698716", "url": "https://cs.wikipedia.org/wiki?curid=698716", "title": "Grand Prix Maďarska 1995", "text": "Grand Prix Maďarska 1995\n\nGrand Prix Maďarska 1995 (XI Magyar Nagydíj) desátý závod 46. ročníku mistrovství světa jezdců Formule 1 a 37. ročníku poháru konstruktérů, historicky již 574. grand prix, se uskutečnila na okruhu Hungaroring.\n\n"}
{"id": "698718", "url": "https://cs.wikipedia.org/wiki?curid=698718", "title": "Rašeliniště Jizerky", "text": "Rašeliniště Jizerky\n\nRašeliniště Jizerky je národní přírodní rezervace nalézající se severně od obce Kořenov, přesněji severozápadně od její horské osady Jizerka na území CHKO Jizerské hory. Oblast je chráněná z důvodu ochrany porostů, květeny, rašelinišť a krajinných útvarů.\n\nNárodní přírodní rezervace Rašeliniště Jizerky se rozprostírá v široké ploché pánvi o průměrné nadmořské výšce 880 metrů mezi dvojicí horských hřebenů a to Vlašským a Středním Jizerským. Chráněným územím protéká potok Jizerka.\n\n"}
{"id": "698721", "url": "https://cs.wikipedia.org/wiki?curid=698721", "title": "Sociální zabezpečení", "text": "Sociální zabezpečení\n\nSociální zabezpečení je systém, který se snaží zajistit sociální stabilitu, přiměřenou a minimální úroveň sociálního zabezpečení a sociální suverenitu. Snaží se pomoci lidem, kteří čelí různým hrozbám nebo jsou v mimořádné životní situaci. Tento systém vznikl v závislosti na měnících se životních podmínkách. S těmito změnami se pojí sociální rizika, která ovlivňují život každého člověka. Společnost se snaží tyto vlivy a jiné následky odstraňovat pomocí sociálního zabezpečení, které je součástí politiky a jedná se o prostředek k uskutečňování úkolů a cílů. Jedná se o soubor institucí, zařízení a opatření, s nimiž se předchází sociálnímu vyloučení a sociálním událostem. Sociální zabezpečení má v různých zemích odlišný systém. Liší se charakterem, formou, cíli i náplní, vymezením okruhu událostí. Sociální zabezpečení je souhrn právních, finančních a organizačních nástrojů a opatření. V užším pojetí se zabývá převážně důchodovým pojištěním, v širším pak těmito tématy:\n\nTento koncept je podmíněn historickým vývojem, národní tradicí a také jinými faktory, které na sebe navazují a ovlivňují se:\n\n1. pilíř\n\nSociální pojištění je povinný finanční systém, zajištující občana pro budoucí sociální událost (např. z důvodu nemoci, starobního důchodu,ošetření člena rodiny,atd.)\n\n2. pilíř\n\nStátní sociální podpora stát se podílí na krytí, na výživu a základní osobní potřeby dětí a rodin. Řízení o dávku je zahájeno na základě písemné žádosti oprávněné osoby na oddělení státní sociální podpory.\n\n3. pilíř\n\nSociální pomoc\n\nPomoc v hmotné nouzi je poskytována občanům v hmotné nouzi k uspokojení jejich základních potřeb v nezbytném rozsahu.\n\n\n\n\n\n\n\n\n"}
{"id": "698723", "url": "https://cs.wikipedia.org/wiki?curid=698723", "title": "Emausaurus", "text": "Emausaurus\n\nEmausaurus byl rod vývojově primitivního opancéřovaného dinosaura z podřádu Thyreophora, žijící na území současného Německa v období spodní jury (asi před 183 až 176 miliony let). Jeho jméno pochází od zkratky EMAU (Ernst-Moritz-Arntdt-Universitat), univerzity nacházející se v blízkosti nálezu. Vzhledem připomínal svého příbuzného scelidosaura.\n\n\"Emausaurus\" byl dlouhý okolo 2 až 2,5 metru a vážil asi 50 kilogramů. Z kostry emausaura byly nalezeny jen úlomky lebky, jednotlivé kosti a části ochranného brnění, takže je obtížné rekonstruovat jeho vzezření.\n\n"}
{"id": "698724", "url": "https://cs.wikipedia.org/wiki?curid=698724", "title": "Malá zeď nářků", "text": "Malá zeď nářků\n\nMalá zeď nářků ( ) je židovské náboženské místo situované v muslimské části Starého Města v Jeruzalémě poblíž Železné brány vedoucí na Chrámovou horu.\nVznik zdi se datuje do období existence Druhého chrámu (516 př. n. l. – 70 n. l.). Je pokračováním větší Zdi nářků (jiný název je Západní zeď) a kdysi téměř přesně čelila Velesvatyni.\n\n\"Kotel Katan\" před sebou nemá, na rozdíl od mnohem slavnější Zdi nářků, velké volné prostranství. Nachází se v úzké uličce uprostřed zástavby; vypadá tedy stejně jako \"Západní zeď\" před dobytím izraelskou armádou v šestidenní válce. Její cihly také nejsou tolik ohlazeny rukama věřících jako je tomu u \"Západní zdi\".\n\n\"Kotel Katan\" je významný pro zbožné Židy, jelikož je mnohem blíže k pravděpodobnému umístění Velesvatyně, než \"Západní zeď\", a tak se k ní v poslední době začínají chodit modlit. Pro místní muslimské obyvatele je ulička známa pod názvem Rabat el-Kurd a používají ji k přístupu do domů okolo Zdi.\n"}
{"id": "698725", "url": "https://cs.wikipedia.org/wiki?curid=698725", "title": "Josef Hotový", "text": "Josef Hotový\n\nJosef Hotový (8. srpna 1904 Radějovice – 2. dubna 1975 tamtéž) byl český kapelník, skladatel taneční hudby a varhaník.\n\nHotový neabsolvoval žádné soustavné hudební studium. Nějaký čas se učil hře na housle u Aloise Příhody, otce houslového virtuosa Václava Příhody. Byl však mimořádně nadaný a víceméně samostatně se naučil hrát na řadu hudebních nástrojů. V kapele svého bratra Františka hrál nejprve na housle, ale později i na akordeon, klarinet a tubu. Podobně se naučil hrát na varhany a po úmrtí varhaníka v Popovičkách nastoupil na jeho místo.\n\nVe svých 19 letech začal komponovat. Jeho skladby hrál nejprve vlastní orchestr, ale po velkém úspěchu je přejímaly i další kapely a začaly proto vycházet tiskem. Nejprve je vydával sám prostřednictvím hudebních časopisů a později byly vydávány v nakladatelství Supraphon. \n\nNapsal na tři sta skladeb. Texty pro něj psali Svatopluk Radešínský, V. Moravecký a V. Sýkora. Jeho skladby jsou dnes základem hudebního repertoáru většiny dechových hudeb v tuzemsku i v zahraničí.\n\n\n(Pozn.: V této publikaci je uvedeno datum úmrtí 9. dubna.)\n"}
{"id": "698726", "url": "https://cs.wikipedia.org/wiki?curid=698726", "title": "Glutamátový receptor", "text": "Glutamátový receptor\n\nGlutamátový receptor (GluR) je obecné označení pro receptor, jehož ligandem je glutamát (tedy kyselina glutamová, přesněji L-glutamová). Jsou běžné v nervových soustavách savců – glutamát u savců totiž plní funkci základního excitačního neurotransmitera. Receptory glutamátového typu se tak vyskytují na většině rychlých excitačních synapsí obratlovců. U člověka bylo nalezeno více než 20 genů pro různé glutamátové receptory. Je totiž známo velké množství různých typů glutamátových receptorů, a to jak tzv. ionotropních (iGluR, jež se po vazbě glutamátu stávají otevřenými iontovými kanály), tak metabotropních (mGluR, které mají povahu tzv. receptorů spřažených s G proteinem).\n\nIonotropní glutamátové receptory jsou ligandem řízené iontové kanály, které po aktivaci propouští sodné, draselné a někdy i vápenaté ionty:\n\nMetabotropní glutamátové receptory jsou méně početná a teprve nedávno objevená skupina glutamátových receptorů, které po navázání glutamátu aktivují na vnitřní straně membrány G proteinovou kaskádu. Označují se čísly, jsou známy mGluR1–mGluR6. Hrají rozmanité role v regulaci neuronální dráždivosti a synaptického přenosu.\n"}
{"id": "698729", "url": "https://cs.wikipedia.org/wiki?curid=698729", "title": "Ionotropní glutamátový receptor", "text": "Ionotropní glutamátový receptor\n\nIonotropní glutamátové receptory (iGluRs) jsou ligandem řízené iontové kanály, které jsou aktivovány pomocí neurotransmiteru glutamátu. Tyto receptory zprostředkovávají většinu excitačního synaptické transmise v centrálním nervovém systému a jsou klíčovými hráči v synaptické plasticitě, která je důležitá pro učení a paměť. iGluRs se dělí do čtyř podtypů na základě jejich vazebných vlastnosti (farmakologie) a sekvenční podobnosti: AMPA, kainátové receptory, NMDA receptory a delta receptory (viz níže).\n\nAMPA receptory jsou hlavní nosiče náboje během bazální transmise, umožňující příliv sodíkových iontů pro depolarizaci postsynaptické membrány. NMDA receptory jsou blokovány hořčíkovými ionty, a proto pouze umožní tok iontů po depolarizace. To jim umožňuje působit jako náhodné detektory synaptické plasticity. Příliv vápníku prostřednictvím NMDA receptorů vede k přetrvávající úpravě síly synaptického přenosu.\n\niGluRs jsou tetramery (jsou tvořeny ze čtyř podjednotek). Všechny podjednotky mají společnou architekturu čtyř  vrstev: dvě extracelulární domény nazýváme N-terminální domény (NTD) a ligand-vázající domény (LBD váže glutamát), transmembránové domény (TMD), které tvoří iontový kanál, a intracelulární C-terminální doménu (CTD).\n\nAMPA receptory: GluA1/GRIA1; GluA2/GRIA2; GluA3/GRIA3; GluA4/GRIA4;\n\ndelta receptory: GluD1/GRID1; GluD2/MŘÍŽKA 2;\n\nkainátové receptory: GluK1/GRIK1; GluK2/GRIK2; GluK3/GRIK3; GluK4/GRIK4; GluK5/GRIK5;\n\nNMDA receptory: GluN1/GRIN1; GluN2A/GRIN2A; GluN2B/GRIN2B; GluN2C/GRIN2C; GluN2D/GRIN2D; GluN3A/GRIN3A; GluN3B/GRIN3B;\n"}
{"id": "698740", "url": "https://cs.wikipedia.org/wiki?curid=698740", "title": "Rova 9", "text": "Rova 9\n\nRova 9 (: רובע 9, doslova \"Čtvrť 9\") je čtvrť v jihovýchodní části Tel Avivu v Izraeli. Jde o jednu z devíti správních a administrativních čtvrtí města. Tel Aviv je zároveň rozčleněn na sedm samosprávných obvodů, jejichž hranice se se správním dělením zčásti překrývají. V tomto případě je čtvrť Rova 9 rozdělena na samosprávné obvody Rova Mizrach a Rova Darom Mizrach.\n\n"}
{"id": "698744", "url": "https://cs.wikipedia.org/wiki?curid=698744", "title": "Česká hokejová extraliga 2011/2012", "text": "Česká hokejová extraliga 2011/2012\n\nČeská hokejová extraliga 2011/2012 byla 19. ročníkem nejvyšší hokejové soutěže v České republice. Soutěž začala 16. září 2011 a základní část skončila 26. února 2012. Titul z předchozí sezóny obhajoval celek z Třince. Mistrem se stal tým HC ČSOB Pojišťovna Pardubice.\n\nHlavním sponzorem soutěže byla sázková společnost Tipsport.\n\n\nSoutěže se účastnilo celkem 14 klubů. Ty se nejprve utkaly vzájemně 4× mezi sebou (vždy dvakrát na svém hřišti a dvakrát na soupeřově hřišti). Po odehrání těchto 52 utkání se sestavila tabulka (vítězství bylo obodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec). Prvních šest týmů postoupilo do playoff přímo, týmy na 7. až 10. místě postoupily do předkola playoff a níže umístěné celky se utkaly ve skupině playout.\n\nV předkole playoff se utkal tým na 7. místě s týmem na 10. místě a tým na osmém místě s týmem na místě devátém. Do dalších bojů postoupil z dvojice vždy ten celek, který dříve dosáhl tří vítězství. Postoupivší týmy doplnily předchozích šest týmů v playoff, v němž se utkal 1. tým po základní části s týmem postupujícím z předkola, který byl po základní části hůře umístěn. Zbývající postupující z předkola se utkal s týmem na druhém místě a další dvojice vytvořily týmy na 3. a 6. místě, resp. na 4. a 5. místě. Z těchto čtyř dvojic postoupily do dalších bojů celky, jež dříve dosáhly čtyř vítězství. V semifinále se utkal tým postupující ze čtvrtfinále, který byl po základní části nejvýše postaven ze všech čtyř semifinalistů, s týmem postoupivším ze čtvrtfinále, který byl po základní části naopak nejhorším ze všech týmů, jenž do semifinále postoupily. Zbylé dva týmy utvořily druhou dvojici. Do finále postoupil z obou dvojic vždy ten celek, který dosáhl dříve čtyř vítězství. Finále se hrálo na čtyři vítězná utkání a jeho vítěz získal titul mistra extraligy. Ve všech fázích playoff začínaly boje vždy dvěma utkáními na stadionu lépe postaveného týmu po základní části, dále následovalo jedno nebo dvě utkání (to podle vývoje série) na hřišti hůře postaveného týmu a následně se – pokud bylo odehrání těchto utkání nutné – týmy v pořadatelství střídaly, a to vždy po jednom zápase, přičemž se vždy začínalo na hřišti lépe postaveného týmu po základní části.\n\nDo playout si celky přinášely bodové zisky a počty vstřelených i obdržených branek totožné se základní tabulkou a následně se utkávaly vzájemně mezi sebou, kdy každý z týmů odehrál čtyři utkání s každým z týmů ve skupině playout (jednou coby hostitel utkání, podruhé co by hostující tým). Výsledky i bodové zisky (vítězství je bodováno 3 body, vítězství v prodloužení či na samostatné nájezdy za 2 body, naopak porážka v prodloužení či na samostatné nájezdy za 1 bod a porážka v základní době nebyla bodována vůbec) byly připočítány k ziskům po základní části a nejhorší tým se utkal s vítězem první ligy v baráži o setrvání v extralize i pro příští sezónu.\n\nV baráži se střetnul nejhorší tým extraligy (po odehrání zápasů skupiny playout) s vítězem první ligy. Série se hrála na čtyři vítězná utkání a začínalo se na hřišti extraligového týmu. Po dvou odehraných utkáních si týmy na další dvě utkání pořadatelství vyměnily. Pokud ani tehdy nebylo rozhodnuto, střídaly se týmy v pořadatelství utkání po jednom odehraném zápase, přičemž začínalo utkání na hřišti extraligového týmu. Vítěz série hraje v příští sezóně extraligu, poražený první ligu.\n\n\nInternetový portál iDNES.cz vyhlašuje za každý odehraný týden hráče, jehož tituluje „Hvězda týdne“:\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\nDo čtvrtfinále postoupil tým PSG Zlín, když zvítězil 3:2 na zápasy.\n\n1. utkání\n\n2. utkání\n\n3. utkání\nDo čtvrtfinále postoupil tým HC Kometa Brno, když zvítězil 3:0 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nDo semifinále postoupil tým HC Kometa Brno, když zvítězil 4:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\nDo semifinále postoupil tým HC Plzeň 1929, když zvítězil 4:3 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\nDo semifinále postoupil tým HC ČSOB Pojišťovna Pardubice, když zvítězil 4:3 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\nDo semifinále postoupil tým Bílí Tygři Liberec, když zvítězil 4:1 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\nDo finále postoupil tým HC Kometa Brno, když zvítězil 4:1 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nDo finále postoupil tým HC ČSOB Pojišťovna Pardubice, když zvítězil 4:2 na zápasy.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\nMistrem se stal tým HC ČSOB Pojišťovna Pardubice, když zvítězil 4:2 na zápasy.\n\nV baráži se v sérii na čtyři vítězné zápasy utkal poslední tým play out proti vítězi play off 1. ligy. Vítěz série si vybojoval právo hrát v další sezóně extraligu.\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\nDo extraligy postoupil tým Piráti Chomutov, když zvítězil 4:3 na zápasy.\n"}
{"id": "698748", "url": "https://cs.wikipedia.org/wiki?curid=698748", "title": "Seznam čtvrtí v Tel Avivu", "text": "Seznam čtvrtí v Tel Avivu\n\nToto je seznam čtvrtí v Tel Avivu:\n\nPro účely statistické, správní a demografické je Tel Aviv rozdělen na devět čtvrtí. Jde o velké a zčásti umělé územní jednotky:\n\nPro účely samosprávné, lokální iniciativy a aktivismu, byl Tel Aviv zatím rozdělen na sedm čtvrtí (přičemž část území města do tohoto systému nespadá). Jde rovněž o velké a zčásti umělé územní jednotky. Částečně se překrývají s výše uvedenými správními jednotkami. Dělí se pak na menší podčásti, které mají většinou ráz kompaktnějších a specifičtějších urbanistických souborů.\n\nRova Cafon Ma'arav (překryv se čtvrtí Rova 1)\n\nRova Cafon Mizrach (překryv se čtvrtí Rova 2)\n\nRova Bnej Dan (zahrnuje čtvrtě Rova 3 a Rova 4)\n\nRova Lev ha-Ir (zahrnuje čtvrtě Rova 5 a Rova 6)\n\nRova Darom (překryv se čtvrtí Rova 8)\n\nRova Darom Mizrach (tvoří část čtvrti Rova 9)\n\nRova Mizrach (tvoří část čtvrti Rova 9)\n\nDo tohoto samosprávného systému není zahrnuta Jaffa s okolím, kde se nacházejí další menší urbanistické soubory jako Adžami, Giv'at Alija, Neve Golan (neboli \"Jafo Gimel\"), Šikunej Chisachon, Cahalon, Dakar, Giv'at ha-Temarim (neboli \"Jafo Dalet\") nebo Giv'at Herzl.\n\n"}
{"id": "698749", "url": "https://cs.wikipedia.org/wiki?curid=698749", "title": "Michelle Trachtenberg", "text": "Michelle Trachtenberg\n\nMichelle Christine Trachtenberg (* 11. října 1985, New York, New York, USA) je americká televizní a filmová herečka. K jejím nejznámějším rolí patří Dawn Summersová v seriálu \"Buffy, přemožitelka upírů\" (2000–2003) a Georgina Sparksová v seriálu \"Super drbna\" (2008–2012). Zahrála si také ve filmech, jako jsou např. \"Špionka Harriet\" (1996), \"Inspektor Gadget\" (1999), \"Eurotrip\" (2004), \"Princezna ledu\" (2005), \"Černé Vánoce\" (2006) a \"Znovu 17\" (2009)\".\n\nNarodila se v New Yorku. Její otec, bankovní manažer, pochází z Německa, matka se narodila v Rusku a pracuje jako technik při vývoji optických vláken. Její prarodiče žijí v Izraeli. Celá její rodina je židovského původu, která slaví jak Vánoce, tak chanuku. Vychovaná byla se svou sestrou Irene v Sheepshead Bay v Brooklynu, kde navštěvovala základní školu PS 99 a také The Bay Academy for the Arts and Sciences. Později se přestěhovala do Los Angeles a nastoupila na Notre Dame High School. Kromě rodného jazyka angličtiny hovoří také rusky.\n\nPoprvé před kamerou byla ve třech letech v reklamě na prací prášek, následně se objevila v dalších více než 100 komerčních spotů. Její první hraná role byla v seriálu \"The Adventures of Pete & Pete\". Ve stejném období hrála roli Lily Montgomery v seriálu \"All My Children\". Ve filmu debutovala v roce 1995, o rok později dostala hlavní rolí ve filmu \"Špionka Harriet\". Za výkon v seriálu \"MeeGo\" získala cenu Young Artist Award. V roce 1999 se objevila ve filmu \"Inspektor Gadget\", kde hrála Penny, o rok později byl jejím dalším filmem \"To ani nemůže být nebe\". V letech 2000–2003 hrála v seriálu \"Buffy, přemožitelka upírů\" postavu Dawn Summersové. V roce 2004 se objevila ve filmu \"Eurotrip\", o rok později hrála hlavní roli v rodinném komediálním drama \"Princezna ledu\" (ztvárnila zde Casey Carlyleovou, která milovala vědu a která se vzdá svého akademického života a stát se profesionální krasobruslařkou). V roce 2006 hostovala v seriálech \"Dr. House\" a \"\" a hrála v snímku \"Černé Vánoce\", remaku filmu z roku 1974. V roce 2007 byla obsazena do hlavní ženské role v pilotním díle komedie \"The Hill\", dále hrála např. ve filmu \"Znovu 17\" a v seriálech \"Nemocnice Mercy\", \"Láska bolí\", \"Tráva\" a \"Super drbna\".\n\nV březnu 2011 byla cover girl časopisu \"Maxim\".\n\n"}
{"id": "698755", "url": "https://cs.wikipedia.org/wiki?curid=698755", "title": "Moves Like Jagger", "text": "Moves Like Jagger\n\nMoves Like Jagger je píseň hudební skupiny Maroon 5 a popové zpěvačky Christiny Aguilery. Produkce se ujal producent Benny Blanco.\n"}
{"id": "698759", "url": "https://cs.wikipedia.org/wiki?curid=698759", "title": "EVA-ADAM", "text": "EVA-ADAM\n\nEVA-ADAM (zkratka z Einzelrohr Versuchsanlage – Anlage für dreistugigen adiabaten metanisierung) byl německý projekt dálkového přenosu tepla, vázaného ve formě chemické energie. Byl vyvíjen v 70. letech 20. století pro potřeby jaderné energetiky. Měl umožnit přenos tepla až do vzdáleností kolem 100 km s minimálními ztrátami a vysokou teplotou na výstupu. Po roce 1980 byl postaven ověřovací projekt přenosové soustavy o výkonu 10MW.\n\nPrincip přenosu spočívá v tepelné přeměně směsi methanu a vodní páry na směs vodíku a kysličníku uhličitého, resp. uhelnatého. Druhá směs má výrazně vyšší obsah chemické energie. Vzniklý plyn lze dopravit do místa spotřeby. Tam je zpět přeměněn na methan a vodu za uvolnění tepla (o teplotě až 600°C, což umožňuje například výrobu páry o teplotě kolem 450°C). Vzniklý methan je pak veden zpět, čímž se cyklus uzavře\n\nSystém lze použít i pro akumulaci energie.\n\nPodmínkou k širokému praktickému využití byl však vývoj vysokoteplotních jaderných reaktorů. Pokusný reaktor s požadovanými parametry byl sice postaven, ale další vývoj se zastavil.\n\nLiteratura:Bedřich Heřmanský, Ivan Štoll:Energie pro 21. století, vydavatelství ČVUT, 1992\n"}
{"id": "698760", "url": "https://cs.wikipedia.org/wiki?curid=698760", "title": "Kaple Notre-Dame-de-la-Médaille-miraculeuse", "text": "Kaple Notre-Dame-de-la-Médaille-miraculeuse\n\nKaple Notre-Dame-de-la-Médaille-miraculeuse (tj. \"Zázračné medaile Panny Marie\") též nazývaná Chapelle de la rue du Bac (\"kaple v Převoznické ulici\") je kaple v Paříži v ulici \"Rue du Bac\" č. 140, kde v roce 1830 došlo k údajnému zjevení Panny Marie svaté Catherine Labouré (1806–1876). Tato kaple je dnes významným poutním místem.\n\nŘádová sestra Catherine Labouré se údajně v noci z 19. července 1830 setkala s Pannou Marií a podruhé 27. listopadu téhož roku, kdy jí světice svěřila medaili. Zjevení v kapli bylo uznáno Vatikánem po šetření, které provedl pařížský arcibiskup Hyacinthe-Louis de Quélen. V Římě v roce 1846 potvrdil závěry papež Řehoř XVI.\n\nV roce 1933 bylo tělo Catherine Labouré přeneseno do kaple.\n\n"}
{"id": "698761", "url": "https://cs.wikipedia.org/wiki?curid=698761", "title": "Entiatské pohoří", "text": "Entiatské pohoří\n\nEntiatské pohoří (\"Entiat Range\") se nachází v americkém státě Washington, západně od řeky Columbie, severně od řeky Wenatchee a jižně od řeky Entiat, a je částí Severních Kaskád, které patří do rozsáhlého Kaskádového pohoří. Pohoří je svislým směrem dlouhé a vodorovným úzké, od Chelanského pohoří ho na severovýchodě odděluje údolí řeky Entiat, na západě a jihu od Wenatcheejských hor řeka Wenatchee a její přítoky, jako např. řeka Chiwawa.\n\nEntiatské pohoří se na jih rozprostírá až k řece Columbii, mezi ústími řek Entiat a Wenatchee. Severní konec pohoří se pak spojí se severním koncem Chelanského pohoří. Většina Entiatského pohoří se nachází ve Wenatcheejském národním lese. Severní část pohoří také patří do divočiny Glacier Peak.\n\nNejvyšším vrcholem pohoří je s 2 819 metry Mount Fernow, nad 2 700 metrů se dostávají také Seven Fingered Jack a Mount Maude. Všechny tři hory leží na severu pohoří, jelikož nejvyšší hory jižní části pohoří dosahují pouze 2 100 metrů nad mořem. \n\nPohoří dostalo své jméno po Indiánském kmeni Entiatů a mnoho jeho vrcholků pojmenoval topograf Albert H. Sylvester.\n"}
{"id": "698762", "url": "https://cs.wikipedia.org/wiki?curid=698762", "title": "Nikoloz Gilauri", "text": "Nikoloz Gilauri\n\nNikoloz Zurabis „Nika“ Gilauri (: ნიკოლოზ [ნიკა] გილაური; * 14. února 1975, Tbilisi) je gruzínský politik, který od února 2009 do července 2012 zastával post gruzínského premiéra. V minulosti působil v řadě ministerských funkcích, jmenovitě například jako ministr energetiky, ministr financí či první místopředseda vlády.\n\nNika Gilauri se narodil v roce 1975 v Tbilisi. Po absolvování středoškolského vzdělání nastoupil na Tbiliské státní univerzitě na studium mezinárodních ekonomických vztahů. Během studií se dostal na zahraniční pobyty a ve Velké Británii získal v roce 1998 diplom z angličtiny na Bournemouth College. O rok později dokončil svá studia na Limerick University v Irsku, kde získal diplom z ekonomických a finančních studií. V letech 1999 až 2000 si vzdělání doplnil ve Filadelfii v USA na Temple University ziskem titulu MBA po absolvování oboru managementu mezinárodního obchodu.\n\nJeště před dokončením studií začal v roce 1999 pracovat pro dublinské mezinárodní finanční centrum jako manažer společnosti v oddělení správy aktiv podniku Invesco. Zde však brzy skončil, neboť se přesunul do Spojených států amerických do Filadelfie. Tam si při studiu našel místo ekonomického poradce ve Philadelphia Small Business Development Centre, kde měl na starosti projekty týkající se obnovitelných zdrojů energie.\n\nZ Ameriky se po absolvování studií v roce 2001 vrátil zpátky do Gruzie, kde nastoupil v podobné pozici do Gruzínského Telecomu. O rok později nastoupil na tutéž pozici ve vedení španělského energetického podniku Iberdrola, jenž prováděl tou dobou v Gruzii průzkum gruzínského energetického trhu. Dále pracoval v letech 2002 až 2003 jako manažer pro gruzínský státní energetický podnik a pro irskou společnost SBE, a nakonec jako finanční kontrolor Gruzínských státních rozvodných závodů.\n\nNika Gilauri vstoupil v roce 2004 do politiky, když byl jmenován novým prezidentem Gruzie Michailem Saakašvilim do funkce ministra energetiky. Toho čekaly nelehké úkoly, kdy odstraňoval dlouhodobé problémy s výpadky proudu v zemi zavedením nezbytných reforem a také odstraňováním korupce v jeho resortu. Jeho reformy zahrnovaly přepsání energetických zákonů Gruzie, zavedení nového sazebníku cen. To si též vyžádalo tvrdá vyjednávání s velkými vlastníky výrobních prostředků energie, jako např. s ruským Gazpromem, SOCARem, Interem RAO a dalšími. V případě prvního jmenovaného se musel hodně snažit, neboť čelil z ruské strany vydírání v době, kdy se jednalo o nové smlouvě mezi Gruzií a Gazpromem na dodávky zemního plynu. V té době v roce 2006 totiž docházelo k zhoršování vztahů s Ruskem a hrozilo, že Gruzie na rok 2007 zůstane bez plynu, nebo bude muset zaplatit Gazpromu dvojnásobnou cenu. Také se spekulovalo, že by Gruzie přepustila správu své energetické infrastruktury Gazpromu úplně, avšak Gilauri novinářům na tuto otázku odvětil jedním slovem: \"Nikdy\". Gruzie totiž začala jednat o dodávkách plynu s jinými zeměmi, aby se zbavila energetické závislosti na Rusku, jež svou energetickou dominanci podle Gilauriho i premiéra Zuraba Nogaideliho zneužívá k politickým účelům, tedy s Íránem a s Ázerbájdžánem. Další důležitá jednání vedl též s Tureckem.\n\nPo třech letech na ministerstvu energetiky se přesunul na post ministra financí, kde rovněž zaváděl programy na odstraňování korupce a zamezení netransparentních procesů. Ve vládě prosazoval zavedení reformy daňové legislativy s cílem zjednodušit ji a zamezit dvojímu zdanění. Tento nový daňový zákon dokončil i kvůli válečným událostem až v roce 2009, aby vytvořil spravedlivé prostředí pro podnikatele a zahraniční investory. Na začátku rou 2009 také snížil daň z příjmu z 20 na 15 %, tedy provedl přesný opak toho, co prováděli ministři financí v druhých zemích kvůli světové finanční krizi. Díky tomu byla gruzínská ekonomika schopna se celkem rychle vzpamatovat z recese, ale účinek nebyl okamžitý a Michail Saakašvili musel požádat spřátelené země o finanční pomoc.\n\nKrátce po uvedení výše zmíněných reforem totiž ze zdravotních důvodů rezignoval předseda vlády Grigol Mgaloblišvili, který Gilauriho doporučil jako svého nástupce. Tehdy měl před sebou obtížné úkoly, neboť reformy zaváděl v době, kdy HDP meziročně kleslo o 9 %, ale po zisku důvěry se pouštěl do dalších reforem hospodářství, kdy se mu do roku 2012 povedlo obnovit hospodářský růst a nalákat zahraniční investory, přičemž též uvedl v platnost legislativu ochraňující investice. Kvůli tomu též navštívil i Českou republiku, pátého největšího zahraničního investora, kde nabízel českým investorům podílet se na velkých energetických projektech a také připomněl, že se Gruzie může stát pro Česko tranzitní zemí v dodávkách ázerbájdžánského plynu. Spolu s tím též Niko Gilauri usiloval o přijetí Gruzie do NATO a evropských struktur.\n\nKromě pozvednutí hospodářství jeho vláda hodně investovala do výstavby nových nemocnic a do medicínského vzdělání, také do vzdělání v ostatních oborech. V roce 2012 však ve funkci premiéra skončil, když si Saakašvili s blížícím se funkčním obdobím vybral na tuto pozici dosavadního ministra vnitra Vana Merabišviliho, aby posílil svou pozici před blížícími se volbami.\n\nPo svém odchodu z vlády a politiky zaujal místo ředitele fondu JSC Partnership, vlastněným státem, a začal se věnovat na volné noze také poradenstvím v oblasti gruzínského veřejného sektoru. Od prosince 2013 stojí v čele istanbulské pobočky holdingu Bank of Georgia.\n\nJe ženatý a jeho manželka je gruzínská modelka a účastnice soutěže Miss Gruzie 2004 jménem Marine Šamugijová-Gilaurijová.\n\n"}
{"id": "698764", "url": "https://cs.wikipedia.org/wiki?curid=698764", "title": "Azorej Chen", "text": "Azorej Chen\n\nAzorej Chen (: אזורי חן) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, necelý kilometr od pobřeží Středozemního moře a cca 3,5 kilometru severně od řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím východním okraji. Na východě sousedí se čtvrtí Ramat Aviv Gimel, na jihu s Gimel ha-Chadaša, na západě leží pruh volné krajiny při mořském břehu a na severu leží věžový komplex Migdelej Ne'eman.\n\nPlocha čtvrti je vymezena na severu i jihu ulicí \"Uri Cvi Greenberg\", na západě ulicí číslo 2040. Zástavba má charakter vysokopodlažních obytných budov. V roce 2007 tu žilo 3 734 obyvatel. \n\n"}
{"id": "698767", "url": "https://cs.wikipedia.org/wiki?curid=698767", "title": "Ramat Aviv Gimel", "text": "Ramat Aviv Gimel\n\nRamat Aviv Gimel (: 'רמת אביב ג) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav. V jejím rámci pak tvoří podčást širšího urbanistického okrsku Ramat Aviv.\n\nLeží na severním okraji Tel Avivu, cca 1,5 kilometru od pobřeží Středozemního moře a cca 3 kilometry severně od řeky Jarkon, v nadmořské výšce okolo 30 metrů. Dopravní osou je dálnice číslo 2 (\"Derech Namir\"), která prochází po jejím západním okraji. Na východě sousedí se čtvrtí Afeka, na jihu s Neve Avivim, na západě s Azorej Chen a Gimel ha-Chadaša a na severu leží fragment volné zemědělské krajiny.\n\nPlocha čtvrti je vymezena na severu okrajem zástavby a katastrem sousedního města Ramat ha-Šaron, na jihu ulicemi \"Barkaj Šmu'el\" a \"Sderot Keren kajemet le-Jisra'el\", na západě ulicí \"Sderot Namir\" a na východě takzvanou \"Ajalonskou dálnicí\" (dálnice číslo 20), podél které vede i železniční trať. Zástavba má charakter vysokopodlažních obytných budov. V roce 2007 tu žilo 11 864 obyvatel. \n\n"}
{"id": "698769", "url": "https://cs.wikipedia.org/wiki?curid=698769", "title": "Neve Avivim", "text": "Neve Avivim\n\nNeve Avivim (: נווה אביבים) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav. V jejím rámci pak tvoří podčást širšího urbanistického okrsku Ramat Aviv.\n\nLeží na severním okraji Tel Avivu, cca 1,5 kilometru od pobřeží Středozemního moře a cca 2 kilometry severně od řeky Jarkon, v nadmořské výšce okolo 30 metrů. Dopravní osou je dálnice číslo 2 (\"Derech Namir\"), která prochází po jejím západním okraji. Na východě sousedí s areálem Telavivské univerzity, na jihu s Ramat Aviv ha-Jaroka, na západě s Ramat Aviv ha-Chadaša a na severu leží Ramat Aviv Gimel.\n\nPlocha čtvrti je vymezena na severu ulicí \"Sderot Keren kajemet le-Jisra'el\", na jihu ulicí \"Tagore\" a \"Andersen\". Na západě ulicí \"Sderot Namir\" a na východě ulicí \"Chajim Levanon\". Zástavba má charakter vysokopodlažních obytných budov. V roce 2007 tu žilo 11 529 obyvatel, což je stejný počet jako ve čtvrti Ramat Aviv Bet. Někdy bývá Ramat Aviv Bet považován jen za jiné jméno pro čtvrť Neve Avivim. V seznamu čtvrtí jsou ovšem obě uváděny samostatně \n\n"}
{"id": "698771", "url": "https://cs.wikipedia.org/wiki?curid=698771", "title": "Stollwerck", "text": "Stollwerck\n\nStollwerck (výslovnost \"štolverk\") je německá firma vyrábějící cukrovinky, především čokoládu.\n\nV roce 1839 začal v Kolíně nad Rýnem místní cukrář Franz Stollwerck vyrábět pastilky proti kašli. V roce 1860 rozšířil provoz o zpracování kakaa, které se stalo hlavním artiklem. Roku 1871 byla založena s. r. o. Gebrüder Stollwerck, které se podařilo proniknout do většiny Evropy (v Rakousku vyráběla oblíbenou značku \"Alpia\") i do USA, kde otevřela závod ve Stanfordu. Na vrcholu slávy koncem 19. a začátkem 20. století produkovala i takové zboží, jako reklamní fonografy, filmové promítačky či prodejní automaty. Dvě světové války, velká hospodářská krize i ztráta německých kolonií vedly k postupnému úpadku podniku. V roce 1972 se stal majitelem Hans Imhoff, kterému se podařilo zvýšit obrat, v devadesátých letech otevřel filiálky v Maďarsku a Rusku, v roce 1993 založil v Kolíně nad Rýnem muzeum čokolády. Přesto firma neudržela samostatnou existenci a roku 2002 se stala součástí koncernu Barry Callebaut, což vedlo mj. k uzavření původního kolínského provozu.\n\nTovárna Stollwerck vyráběla také cucavé bonbony a špalky. Protože si na nich nejeden konzument vylámal zuby, vžilo se lidové rčení \"\"tvrdý jako štolverk\"\". To se později začalo používat i v přeneseném smyslu - např. pro člověka nechápavého nebo opilého do bezvědomí.\n\n"}
{"id": "698772", "url": "https://cs.wikipedia.org/wiki?curid=698772", "title": "Ulomené ucho", "text": "Ulomené ucho\n\nUlomené ucho je šestá kniha z komiksového cyklu Tintinova dobrodružství. Příběhy poprvé vycházely v časopise \"Petit Vingtiéme\" v letech 1935–1937. Hergé tuto verzi v roce 1943 upravil na 62 stran.\n\nCelý příběh začíná v etnografickém muzeu v Bruselu. Po uzavření muzea, začne správce uklízet a všimne si, že byla odcizena vzácná Arumbajská modla. Den poté je celá věc ohlášena v rádiu, kde se o ní dozví i Tintin. Okamžitě běží do muzea, kde jsou již detektivové Tkadlec a Kadlec, kteří případ vyšetřují. Příštího dne, správce objeví modlu zase na stejném místě. U modly je dopis, na kterém je napsáno, že celá krádež byla provedena kvůli jedné sázce. Policie řekne, že tímto je případ vyřešený a odejde. Tintin však zjistí, že modla je falešná(protože nemá nalomené pravé ucho, kdežto originál má kousek poškozený). Poté se z novin se dozví, že v Londýnské ulici prý zemřel známý sochař Balthazar, který se specializoval na exotické sošky. Po usilovném přemýšlení, se do ulice vypraví a po prohledání pokoje sochaře dojde k názoru, že sochař byl zabit, ale oficiální verze prohlašuje, že sochař spáchal sebevraždu. Jde domů, když vtom ho napadne, že by mohl koupit sochařova papouška (mimo jiné jediného svědka sochařovy smrti). Po doběhnutí do ulice však zjistí, že papouška si před minutou koupil muž, kterého potkal na ulici když odcházel. Rychle za ním běží, muž se však popere s jedním pánem, protože papoušek na něho krákal neslušná slova. Při rvačce se krabice rozpadne, a papoušek uletí. Muž Tintinovi poděkuje, ale Tintin si všimne, že muž lže, protože prohlašuje, že to byl dárek od strýčka. Tintina překvapí, že mu muž lže. Následně neznámý muž i Tintin podají inzerát do novin „ztratil se papoušek“. Papouška nakonec získá Tintin, ale onen neznámý muž se mu ho pokusí ukrást, přičemž málem Tintina usmrtí nožem. Tintinovi se podaří zjistit, v jakém domě muž bydlí. Jedné noci se tam vypraví, a zjistí, že muž má společníka jménem Alonso a sám se jmenuje Ramón. Zjistí, že věhlasného sochaře zabil muž jménem Tortilla. Následuje Alonsa s Ramónem až do Jižní Ameriky, na palubě lodi Město Lyon. Alonso a Ramón, se snaži Tintina objevit, ale vždy se spletou. Nakonec jednu noc zavraždí Tortillu a hodí ho do moře. Druhý dej ale Tintin odhalí, a nechá je zatknout vládním vojskem republiky San Teodoros. Netuší však, že plukovník, který si pro ně přijede, je jejich dobrý přítel. Na Tintina je nachystána léčka, která skončí tím, že Tintin je zavřen do vězení jako atentátník. Druhý den je připravena poprava. Během popravy je však svržen vládnoucí generál Tapioca, a vládu převezme generál Alcázar, ovšem jenom na půl hodiny. Vzhledem k tomu je opět přichystána poprava. Pušky se ovšem porouchají, a plukovník pozve Tintina na kapku whisky. Tintin se i s plukovníkem opije a v opilosti začne při popravě vykřikovat: Ať žije generál Alcázar! V téže chvíli, proběhne revoluce a Tintina jmenuje generál svým pobočníkem místo plukovníka Díaze, kterého degraduje na desátníka, a ten se proto přidá k hnutí odporu. Při Tintinově pobytu u generála, proběhne několik atentátů na něj i na generála(atentátníkem je vždy Díaz), ale všechny přežijí. Generál ale po jednom z atentátů dostane psotník, a Tintin de facto převezme vládu. Odmítne zástupce společnosti General American Oil, který mu nabízí 10 000 dolarů, když přiměje generála zaútočit na sousední republiku Novoriko, protože u hranic v pohoří Gran Chapo se údajně nachází ropa. Zástupci se to příliš nelíbí a dá svému sluhovi Pablovi peníze, aby na Tintina spáchal atentát. Atentát se nepovede, ale Tintin Pablovi odpustí, a ten se proto stane jeho věrným přítelem. Následně Tintina unesou Alonso a Ramón a chtějí, aby jim vyzradil, kde je ukryta pravá modla. Tintin jim nalže, že je na palubě lodi(sám netuší kde modla je). Alonso a Ramón ho chtějí zabít, ale během toho prolétne místností kulový blesk a pomůže Tintinovi k útěku. Mezitím zástupce společnosti General American Oil přemluví generála Alcázara, aby zaútočil na sousední republiku a nevěřil Tintinovi. Následně vlády obou dvou států obletí obchodník se zbraněmi Basil Bazaroff, který je přítelem zástupce, a podaří se mu prodat 150 děl a 120 000 niklovaných granátů, ale získá také listinu, díky které je Tintin generálem poslán do vězení. Pablo mu však pomůže uniknout, a Tintin prchá automobilem směrem ke státní hranici s Novorikem. Brzy ho začne pronásledovat obrněný vůz, s několika vojáky, které Tintin obelstí a unikne v jejich autě. Naneštěstí projede vojenským autem do sousední republiky Novoriko, kde ho zatknou. Republika Novoriko, domnívajíc se, že Tintin na ně zaútočil, vyhlásí válku San Teodorosu a rozhoří se válka o Gran Chapo. Tintin uteče z vozu, který ho veze do věznice a po mnoha nesnázích se dostane až k Arumbajům. Tam se dozví, že jistý mišenec jménem Lopéz, jim ukradl diamant, který ukryl do modly. Jede zpět do civilizace na kánoi, ale potká se s Alonsem a Ramónem, které sice porazí, ale špatně jim sváže ruce, a Alonso ho svrhne do řeky. Tintin nakonec dojde pěšky, ovšem ví, že oba zločinci mají týden náskok. Nakonec se vrátí do Evropy, kde zjistí že někdo začal vyrábět sošky sériově. Jde po stopě a zjistí, že originál sošky vlastní bohatý Američan Goldwood, který odjel zrovna do Ameriky, na lodi Washington. Doletí k lodi na hydroplánu s poštou a okamžitě utíka do Goldwoodovy kajuty. Setká se s Alonsem a Ramónem, kteří zrovna ukradli sošku. Popere se s nimi, soška se rozbije a diamant spadne do moře. Všichni tři spadnou do vody, ale Tintin přežije, kdežto oba dva zločinci se utopí. Vrátí sošku do muzea a jde vstříc dalším dobrodružstvím.\n"}
{"id": "698773", "url": "https://cs.wikipedia.org/wiki?curid=698773", "title": "Ramat Aviv ha-Chadaša", "text": "Ramat Aviv ha-Chadaša\n\nRamat Aviv ha-Chadaša (: רמת אביב החדשה, jde pouze o pracovní název) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav. V jejím rámci pak tvoří podčást širšího urbanistického okrsku Ramat Aviv.\n\nLeží na severním okraji Tel Avivu, cca 1 kilometr od pobřeží Středozemního moře a cca 2,5 kilometru severně od řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím východním okraji. Na východě sousedí se čtvrtí Neve Avivim, na jihu s Lamed, na severu leží Gimel ha-Chadaša, na západě byl fragment volné krajiny písečných dun při pobřeží u areálu letiště Sde Dov zastavěn novou čtvrtí ha-Guš ha-Gadol.\n\nPlocha čtvrti je vymezena na severu ulicí \"Cvi Propes\", na jihu ulicí \"Einstein\". Na východě ulicí \"Sderot Namir\" a na západě ulicí \"Levi Eškol\". Zástavba má charakter vysokopodlažních obytných budov. V roce 2007 tu žilo 4 006 obyvatel. \n\n"}
{"id": "698774", "url": "https://cs.wikipedia.org/wiki?curid=698774", "title": "Mauricio Funes", "text": "Mauricio Funes\n\nCarlos Mauricio Funes Cartagena (* 18. října 1959, San Salvador) je salvadorský novinář, politik a mezi roky 2009 a 2014 rovněž prezident Salvadoru. Tím byl zvolen za levicově orientovanou Národní osvobozeneckou frontu Farabunda Martího. Je ženatý a má jednoho syna.\n\nBěhem salvadorské občanské války působil hlavně jako televizní reportér a později pokračoval v žurnalistické kariéře, přičemž se stal úspěšným moderátorem vícero publicistických pořadů a byl známým kritikem salvadorské pravicové vlády. Později se stal více aktivní v místní politice a v roce 2007 jej Národní osvobozenecká fronta Farabunda Martího nominovala do prezidentských voleb v březnu 2009. Ty vyhrál se ziskem 51,32 % hlasů a stal se prvním levicově orientovaným prezidentem v novodobé historii země. Úřadu se ujal 1. června 2009. V zahraniční politice udržuje dobré vztahy se Spojenými státy a navázal diplomatické vztahy s Kubou, které jeho země přerušila po Kubánské revoluci. Zavedl též řadu sociálních reforem. Do prezidentského křesla usedl po Funesovi 1. června 2014 Salvador Sánchez Cerén ze stejné politické strany.\n\n"}
{"id": "698784", "url": "https://cs.wikipedia.org/wiki?curid=698784", "title": "Svojkov (zámek)", "text": "Svojkov (zámek)\n\nZámek Svojkov stával v obci Svojkov nedaleko hradu na Českolipsku. Zanikl při požáru během adaptace objektu v roce 1958.\n\nZakladatelem zámku byl pravděpodobně ve 30. letech 17. století Zdeněk Lev Libštejnský z Kolovrat (1588–1640). V roce 1647 zámek odkoupil Adam František z Knoblochů, který nechal původní zámek v letech 1650-1664 barokně přestavět. Po jeho smrti v roce 1670 zdědila zámek sestra Anna Kateřina z Putzharrdtu, po ní Žofie Kateřina z Nickelů a v roce 1687 její sestra Mechtela. Dne 10. října 1750 odkoupil zámek hrabě Josef Jan Maxmilián Kinský. Kinští v té době vlastnili také panství Sloup v Čechách, a došlo tak ke spojení obou panství. Roku 1870 zdědili zámek příslušníci chlumecké větve Kinských, kteří zde ovšem nepobývali. Posledním majitelem z rodu Kinských byl hrabě August František Kinský, který zemřel v roce 1940. Zámek po něm zdědila jeho dcera Marie, manželka Viléma Emanuela Preysinga, jenž jej držel až do května 1945. Po druhé světové válce jim byl zámek zkonfiskován a stát zde zřídil domov důchodců. Při přeměně objektu však zámek v roce 1958 vyhořel a trosky byly následně zbourány.\n\nJednalo se o jednopatrovou budovu s obdélníkovým půdorysem s rizalitem, ve kterém se ukrývalo schodiště, a mansardovou střechou. V okolí zámku byl vytvořen park, do něhož patřil také nedaleký skalní hrad Svojkov.\n\nV roce 1980 byla část parku trvale obsazována stanovým táborem. Rostlo zde 13 jehličnatých a 37 listnatých stromů. Významnými byly cypřišky, varieta černé borovice, přivislý buk a převislý jasan.\n\n"}
{"id": "698785", "url": "https://cs.wikipedia.org/wiki?curid=698785", "title": "Kainátový receptor", "text": "Kainátový receptor\n\nKainátové receptory(KARs), jsou ionotropní receptory , které reagují na neurotransmiter glutamát. Poprvé byly identifikovány jako samostatný typ receptoru prostřednictvím jejich selektivní aktivace agonisty kainátovu, léku poprvé izolováného z červených řas \"Digenea simplex\". Tradičně byly klasifikovány jako non-NMDA-typ receptor, spolu s AMPA receptorem. KARs, jsou méně prozkoumané než jiné ionotropní glutamátové receptory (AMPA a NMDA ) Postsynaptické kainátové receptory jsou zapojeny v excitační neurotransmisi. Presynaptický kainátové receptory byly zapojeny v inhibiční neurotransmisi tím, že modulují uvolňování inhibičního neurotransmiteru GABA prostřednictvím presynaptického mechanismu.\n\nExistuje pět typů kainátových receptorových podjednotek, GluR (), GluR (), GluR (), KA1 () a KA2 (), které jsou podobné AMPA a NMDA receptorovým podjednotkám a mohou být uspořádány různými způsoby do  tetrameru GluR mohou tvořit homomery (GluR5) a heteromery ( se skládá z obou GluR a GluR), nicméně, KA1 a KA2 může tvořit funkční receptory tak, pokud je složen z  GluR podjednotek. Od roku 2009 kainátové receptory podjednotky byly přejmenovány, aby odpovídaly názvu genu. Proto GluR5-7 jsou nyní GluK1-3 a KA1 a KA2 jsou GluK4 a GluK5, resp.\n\nIontoový kanál je tvořen kainátovými receptory propustnými pro sodné a draselné ionty. Vodivost kainátových receptorů je srovantená s  AMPA kanály, na asi 20 pS. Nicméně, doba vzestupu a poklesu  pro postsynaptické potenciály generované KARs jsou pomalejší než u AMPA postsynaptickéýchpotenciálů. Jejich propustnost pro Ca je obvykle velmi mírná, ale mění se dle podjednotky a RNA editace na vrcholu p smyčky.\n\nKainátové receptory vykonávají jak presynaptické a postsynaptické akce , i když mají poněkud omezenější distribuci v mozku než AMPA a NMDA receptory a jejich funkce je méně přesně určená. Kyselina kainová  vyvolává záchvaty, z části aktivací kainátových receptorů obsahující GluK2 podjednotku a také pravděpodobně přes AMPA receptory Aktivace kainátových receptorů obsahující podjednotku GluK1 může také vyvolat epileptické záchvaty, přitom odstranění této podjednotky nesnižuje tendence k záchvatu ke kainátu  nebo  jiným záchvatoviým modelům. Delece buď GluK1 nebo GluK2 nemění epileptogenezi nebo podobu záchvatu .\n"}
{"id": "698786", "url": "https://cs.wikipedia.org/wiki?curid=698786", "title": "NMDA receptor", "text": "NMDA receptor\n\nNa \"N\"-metyl-D-aspartát receptor (také známý jako NMDA receptor nebo NMDAR), je glutamátový receptor a iproteinový iontový kanál v nervové buňce. NMDA receptor je jedním ze tří typů ionotropních glutamátových receptorů vedle  AMPA a kainátových receptorů. Aktivuje se, když glutamát a glycin (nebo D-serin) se naváže a umožní pozitivně nabitým iontům proudit skrz buněčnou membránu. NMDA receptor je důležitý pro regulaci synaptické plasticity a paměťové funkce.\n\nNMDAR je specifický typ ionotropního glutamátového receptoru. Název NMDA receptoru pochází od zkatky názvu jeho agonisty \"N\"-methyl-D-aspartátu (NMDA), který se selektivně váže na NMDA receptor a nikoli na jiné glutamátové receptory. Aktivace NMDA receptorů vede k otevření iontového kanálu, který je neselektivní pro kationty s kombinovaným reverzním potenciálem okolo 0 mV. Při otevírání a zavírání iontového kanálu je především řízen navázáním ligandu, aktuální průtok přes iontový kanál je napětově řízený. Extracelulární ionty hořčíku (Mg) a zinku (Zn) se mohou vázat na konkrétní místa na receptoru, a tím blokovat průchod ostatních kationtů přes otevřený iontový kanál. Depolarizace buňky uvolňuje a vypuzuje ionty Mg a Zn z pórů, což umožňuje napěťově řízený tok iontů sodíku (Na) a malého množství vápníku (Ca) do buňky a draslíku (K) ven z buňky.\n\nCa tok přes NMDARs je považován za rozhodující v synaptické plasticitě, buněčného mechanismus pro učení a paměť. Otevírání a zavírání (gating) NMDA receptoru je komplexní. I přesto, že je to v první řadě ligandem řízený kanál, vykazuje i slabší napětově závislou modulaci. Ligandové řízení vyžaduje spoluaktivaci dvou ligandů: glutamátu a dále buď D-serinu nebo glycinu. Napětově závislý proud kanálem je způsoben především vazbou iontů Mg nebo Zn na protein.\n\nAktivita NMDA receptoru je ovlivněna mnoha psychoaktivními drogami, jako je fencyklidin (PCP), alkohol (ethanol) a dextromethorfanu (DXM). Anestetické a analgetické účinky léků typu ketamin a oxid dusný jsou způsobeny částečně také díky vazbě na NMDA receptory. Roku 1989 byl memantin uznán jako nekompetitivní antagonista NMDA receptoru, vstupující do kanálu receptoru po jeho aktivaci, a tím blokující tok iontů.\n\nNMDA receptorové kanály hrají důležitou roli v synaptické plasticitě a synaptickém vytváření hlubší paměti, učení a formování neuronových sítí během vývoje v centrálním nervovém systému (CNS). Přehnaná aktivace receptoru způsobuje nadměrný příliv Ca a může vést k excitotoxicitě, která je zahrnuta do některých neurodegenerativních poruch. Zablokování NMDA receptorů by proto mohlo být teoreticky užitečné v léčbě těchto onemocnění.\n\nNicméně hypofunkce NMDA receptorů (kvůli nedostatku glutathionu nebo z jiných příčin) způsobuje snížení synaptické plasticity a může mít i další negativní následky. Hlavním problémem využití antagonistů NMDA receptorů pro účely neuroprotekce je, že fyziologická aktivita NMDAR je nezbytná pro normální funkci neuronů. Úspěšné klinické použití těchto antagonistů by vyžadovalo blokaci pouze nadměrné aktivace bez zasahování do normální funkce.\n\nNMDAR je proteinový receptor sestávající z rec. pro glutamát a iontového kanálu a je aktivován navázáním glycinu a glutamátu. Receptor je heteromerický komplex, který spolupracuje s mnoha intracelulárními proteiny skrze tří různé podjednotky: NR1, NR2 a NR3. NR1 má osm různých podjednotek generovaných alternativním přepisem jednoho genu. K dispozici jsou čtyři různé NR2 podjednotky (A-D) plus NR3A a NR3B podjednotky. Šest samostatných genů kóduje NR2 a NR3. Všechny podjednotky mají společnou membránovou topologii, které dominuje velký extracelulární N-konec, oblast membrány zahrnující tři transmembránové segmenty: znovuvstupující pórovou smyčku (reentrant pore loop), extracelulární smyčku mezi transmembránovými segmenty, které nejsou strukturálně dobře známé, a intracelulární C-konec; které se liší velikostí v závislosti na podjednotce a poskytují mnoho míst pro interakce s mnoha intracelulárními proteiny. Obrázek 1 ukazuje základní strukturu NR1/NR2 podjednotek, které tvoří vazebné místo pro memantin, Mg, MK-801, ketamin a amantadin.\nReceptor působí tonickou anebo fázickou aktivací, za běžných okolností je glutamát rychle (cca 1ms) odstraněn ze synaptické štěrbiny transportéry, tj. fázická aktivace. Při prolongované přítomnosti dochází k tonické aktivaci s podstatně odlišnou biexponenciální kinetikou.\n\nNásleduje kalcium- a glycin-dependentní desenzitizace, tj. přechod do inaktivního stavu. Otevírání a desenzitizace je modulována mj. neurosteroidy (např. pregnenolon sulfát) nebo cholesterolem.\n\nNMDA receptory hrají klíčovou roli v indukci LTP (long term potentiation, dlouhodobé potenciace receptorů), metabotropní efekt via druhý posel Ca2+ + detekce koincidencí (blokáda Mg2+ ) s určitými výjimkami, např. v hyppocampu , kde je non-NMDA-dependentní forma LTP.\n\nVliv na excitotoxicitu přes aktivaci receptorů s GluN2B pro-apoptotickou , potenciální využití ifenprodilu jako neuroprotektiva), zejména extrasynapticky a aktivace receptorů s GluN2A za fyziologických okolností je anti-apoptotická. Antagonisty jsou ketamin, fencyclidin, dizocilpin, AP5, ethanol, KYNA a memantin.\n"}
{"id": "698787", "url": "https://cs.wikipedia.org/wiki?curid=698787", "title": "AMPA receptor", "text": "AMPA receptor\n\nAMPA receptor nebo receptor α-amino-3-hydroxy-5-methyl-4-isoxazolepropionové kyseliny je ionotropní transmembránový receptor pro glutamát, který zprostředkovává rychlý synaptický přenos v centrální nervové soustavě . Tradičně byl klasifikován jako receptor ne-NMDA-typu spolu s kainátovými receptory. Jeho název je odvozen od schopnosti být aktivován analogem glutamátu AMPA. AMPARs se nacházejí v mnoha částech mozku, a patří mezi nejběžnější receptory v nervovém systému.  Receptor byl jmenován Watkinsem a kolegy jako \"kiskalátový receptor\" po přirozeně se vyskytujícím agonistovi kiskalátu. AMPA receptory se nacházejí v mnoha částech mozku a jsou nejčastěji nalezenými receptory v nervovém systému. \n"}
{"id": "698788", "url": "https://cs.wikipedia.org/wiki?curid=698788", "title": "Lamed (Tel Aviv)", "text": "Lamed (Tel Aviv)\n\nLamed (: למד, též Šikun Lamed, שיכון למד nebo Tochnit Lamed, תוכנית למד) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, cca 1 kilometr od pobřeží Středozemního moře a cca 1 kilometr severně od řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím východním okraji. Na východě sousedí s čtvrtí Ramat Aviv ha-Jaroka, na jihu s Kochav ha-Cafon, na západě s areálem letiště Sde Dov a na severu leží Ramat Aviv ha-Chadaša.\n\nPlocha čtvrti je vymezena na severu ulicí \"Einstein\", na jihu třídou \"Sderot Šaj Agnon\", na západě ulicí \"Sderot Levi Eškol\" a na východě třídou \"Sderot Namir\". Zástavba má charakter vysokopodlažních obytných budov. V roce 2007 tu žilo 5 526 obyvatel. \n"}
{"id": "698791", "url": "https://cs.wikipedia.org/wiki?curid=698791", "title": "Irene Pepperberg", "text": "Irene Pepperberg\n\nIrene Maxine Pepperberg (* 1. dubna 1949 Brooklyn, New York) je americká vědkyně známá především díky mnohaleté výzkumné práci v oblasti mezidruhové komunikace a srovnávací kognitivní psychologie. V rámci svého výzkumu zkoumala kognitivní schopnosti papouška šedého Alexe a několika dalších papoušků šedých. Její práce znamenala revoluci v nazírání na zvířata.\n\nNeměla lehké dětství. Její otec, válečný veterán, měl dvě zaměstnání a doma se objevoval jen velmi zřídka. Ve svém volném čase rád modeloval a maloval. Byl neustále pronásledován psychickými traumaty z války. Matka, původně ambiciózní knihovnice byla velmi chladná a se svou dcerou takřka nekomunikovala. Vinila ji ze svého předčasného ukončení kariéry, které se v těhotenství musela vzdát a dávala jí citelně najevo, že se z ní její vinou stala matka v domácnosti. Byla jedináček a vyrůstala v prostředí bez dětí, se kterými by se mohla přátelit. Většinu času trávila sama v bytě rodičů a jako dítě byla sociálně zanedbaná. Matka se její výchově nevěnovala a otec byl příliš zaměstnán. S Irene tak celé dny nikdo nepromluvil a neměla žádné hračky. Ve svých čtyřech letech dostala od otce svou první andulku, která pro ni byla vysvobozením z trýznivé samoty a jediným přítelem. Touto cestou objevila svou vášeň pro ptáky.\n\nVe škole dosahovala excelentních výsledků již jako dítě. Byla výborná ve francouzštině, dějepisu a chemii, částečně díky své fotografické paměti. Na střední škole si při seznámení s periodickou tabulkou prvků zamilovala chemii, její řád a logiku. Objevila skryté vztahy mezi prvky, jejich reakcemi a umístěním v periodické soustavě. Patřila mezi nejlepší žáky na škole a v posledním ročníku navštěvovala přípravný kurz pro zájemce o studium vysokoškolské chemie. Po ukončení středoškolského studia se přihlásila na chemii na Harvardu a MIT (Massachusetts Institute of Technology). Na Harvard nebyla přijata především proto, že je žena. Během svého studia chemie na MIT a následného postgraduálního studia na Harvardu bojovala s předsudky a diskriminací ženského pohlaví, jelikož chemie byla v této době téměř výhradně mužským oborem. Na univerzitě se seznámila se svým budoucím manželem Davidem Pepperbergem. Po zasnoubení čelila opět předsudkům svých kolegů, kteří předpokládali, že své studium ukončí, jelikož \"je přece zasnoubená\" a musela snášet neustálé narážky typu \"kdy nás opustíte\". Na Harvardovu univerzitu byla po ukončení studia na MIT přijata především díky nedostatku mužských zájemců, kteří museli nastoupit do vojenské služby.\n\nV roce 1969 získala titul Bachelor of Science (S.B.) v oboru chemie na MIT. Roku 1976 získala doktorský titul PhDr. v oboru teoretické chemie na Harvardově univerzitě. Pracovala v IBM jako programátorka a kvůli diskriminaci ženského pohlaví nenašla uplatnění ve svém oboru. Brzy jí bylo jasné, že chemie není oborem, kterým by se nadále chtěla zabývat.\n\nJiž v mládí rozvíjela svou lásku k ptákům a zájem o biologii. Její doba však nepovažovala výzkum chování zvířat za skutečnou vědeckou práci. Ke svému novému oboru se dostala náhodou zhlédnutím několika dokumentů, které představovaly nové výzkumy s delfíny a šimpanzi. Na jejich základě se spontánně rozhodla přesvědčit lidstvo o inteligenci ptáků a jejich kognitivních schopnostech. Touto dobou byl mezi psychology a většinou biologů rozšířen Behaviorismus, který považoval zvíře za stroj, postrádající veškerou osobnost a vůli, reagující pouze na vnější podněty na základě pudu. Irene byla znechucená dobovým výzkumem na zvířatech, během kterých byla zkoumaná zvířata pro účely výzkumu jejich kognitivních a komunikačních schopností uzavřena v klecích a boxech bez jakéhokoliv sociálního kontaktu. Zvířata byla nucena hladovět a po obrovských ztrátách na hmotnosti si musela vydobýt jídlo mačkáním páček a podobných mechanismů. Na základě těchto experimentů byla upevňovaná behavioristická představa o zvířeti. Irene chtěla dokázat, že dosavadní výzkum nenarážel na nedostatečnou inteligenci zvířat, ale selhával kvůli použité metodě. Ve své práci se zaměřila na základy jazyka a komunikace. Mimo jiné zkoumá rozdíly fungování mozku mezi savci a ptáky. Svépomocí založila výzkum, ve kterém se rozhodla soustředit na kognitivní a komunikační schopnosti papouška šedého. Počáteční reakce okolí byly velmi negativní a jen těžko hledala sponzora pro svůj výzkum. Sama si pronajala laboratoř, platila asistenty a v nedalekém obchodu se zvířaty si opatřila předmět svého vědeckého bádání - Alexe.\n\nJejí studie s Alexem, papouškem šedým (známým také jako papoušek žako), byla významným mezníkem v oblasti výzkumu mezidruhové komunikace a kognitivních schopností papoušků. Trvala 30 let a výsledky byly pro širokou veřejnost velice překvapující. Základní otázka, na které byl výzkum založen, zní: Je papoušek skutečně schopen vědomě komunikovat, nebo si pouze přivyká na vnější podněty, na něž reaguje chováním, které bude odměněno? Alexovy výsledky vedly k novému zhodnocení kognitivních schopností ptáků, jejichž mozek byl do této doby považován za příliš malý na to, aby byl schopen komplexní kognitivní aktivity a cílené komunikace s člověkem. Irene srovnala Alexovy schopnosti rozeznat význam slov a tato slova použít s dítětem ve věku dvou až tří let. Zkoumala Alexovu schopnost pojmenovat nabízené předměty a zařadit je do patřičné kategorie na základě vnějších vlastností těchto předmětů (tvar, barva, materiál). Alex byl rovněž schopen spočítat počet předmětů do šesti a pracoval na sedmi a osmi. Dále uměl rozpoznat a pojmenovat rozdíly mezi dvěma objekty (větší, menší, rozdíl v barvě, tvaru a materiálu). Alexova slovní zásoba čítala na konci výzkumu 200 - 300 slov. Studie byly ukončeny předčasnou smrtí papouška ve věku 31 let (2007), kdy byl jednoho rána nalezen mrtvý. Studie Irene Pepperberg posunuly dosavadní poznatky v oboru mezidruhové komunikace značně kupředu. Četní kritici se však stále domnívají, že papoušci nejsou ve skutečnosti schopni vědomé komunikace a pouze bezmyšlenkovitě \"papouškují\". Svá tvrzení opírají o různé názory. Vědci angažovaní do výzkumu se zvířaty si podle nich vytvářejí ke zvířatům, která jsou objektem výzkumu, osobní vztahy a proto ztrácí potřebnou objektivitu a za výsledky vidí to, co sami vidět chtějí. Diskuze mezi zastánci a kritiky této teorie stále trvá. Alex nepopiratelně patří mezi nejslavnější papoušky, kteří kdy žili a ovlivnil lidský svět jako žádný jiný.\n\nPo Alexově smrti byl obnoven výzkum se dvěma dalšími papoušky, kteří zatím nedokázali překonat Alexovy úspěchy. Studiem mezidruhové komunikace se začaly zabývat také další výzkumné projekty, např. v České republice funguje od roku 2002 laboratoř mezidruhové komunikace při Fakultě humanitních studií Univerzity Karlovy v Praze.\n\nAngažuje se také v ochraně volně žijících papoušků a přednáší na univerzitách. V květnu roku 2011 navštívila také Českou republiku. Česká veřejnost si tak mohla poslechnout její přednášku na Fakultě humanitních studií Univerzity Karlovy.\n\nSvé zkušenosti z výzkumu publikovala v knihách \"The Alex Studies. Cognitive and Communicative Abilities of Grey Parrots\" a \"Alex and me\", které doposud nebyly přeloženy do českého jazyka. Je autorkou četných vědeckých článků.\n\n\n"}
{"id": "698792", "url": "https://cs.wikipedia.org/wiki?curid=698792", "title": "Kochav ha-Cafon", "text": "Kochav ha-Cafon\n\nKochav ha-Cafon (: כוכב הצפון, doslova \"Severní hvězda\", tedy \"Polárka\") je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, cca 1 kilometr od pobřeží Středozemního moře, na severním břehu řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím východním okraji. Na východě sousedí s čtvrtí Kirjat ha-Muze'onim, na jihu s parkem Jarkon, na západě leží Telavivský přístav, na severu čtvrť Lamed a letiště Sde Dov.\n\nPlocha čtvrti je vymezena na severu ulicí \"Sderot Šaj Agnon\", na jihu třídou \"Sderot Rokach\", na východě \"Derech Namir\", na západě \"Ibn Gabri'ol\". Zástavba má charakter vícepodlažních obytných budov. V roce 2007 tu žilo 2 605 obyvatel. \n"}
{"id": "698794", "url": "https://cs.wikipedia.org/wiki?curid=698794", "title": "RwandAir", "text": "RwandAir\n\nRwandAir je národní rwandský letecký dopravce, který provozuje lety do jižní a východní Afriky a plánem brzy započít lety do střední Afriky.\n\nSpolečnost RwandAir byla založena dne 1. prosince 2002, ve spolupráci rwandské vlády s podílem 77% a dopravce Silverback Cargo s podílem 23%, pod názvem RwandAir Express. První let byl uskutečněn 27. dubna 2003. Prvním letadlem společnosti byl pronajatý Boeing 737-500 od dánské společnosti Maersk Air, který byl vrácen v květnu roku 2004.\n\nBrzy po založení společnosti se centrem aerolinek stal Telcom House.\n\nV roce 2006 se pronajala společnost stroj Bombardier Dash 8 Q200 od etiopské letecké společnosti Trans Nation Airways (TNA).\n\nV dubnu 2007 si RwandAir pronajali Boeing 737-500 od Air Malawi. Momentálně je odstaven na Mezinárodním letiště Kigali.\nV listopadu 2008 si společnost vypůjčila od Air Namibia Boeing 737-500, což umožnilo pokračovat v letecké trase z Mezinárodního letiště Kigali do Johannesburgu, která byla přerušena v dubnu 2008.\n\nRwandAir v prosinci 2008 v tiskové zprávě uvedl, že hodlá rozšířit síť svých linek. Mezi nové destinace paří Dar-es-Salaam, Addis Abeba, Mwanza, Lusaka a Kinshasa. Mezi domácí destinace přibylo město Gisenyi.\n\nV červnu 2009 se společnost přejmenovala Z RwandAir Express na RwandAir, protože starý název napovídal o malém počtu mezinárodních letů, zatímco nový název budí dojem velké letecké společnosti.\n\nV říjnu 2010 se novým generálním ředitelem společnosti stal John Mirenge.\n\nRwandAir létají do těchto destinací (k květnu 2011):\n\nGabon\nKongo\nBurundi\nKeňa\nRwanda\nTanzanie\nUganda\nJihoafrická republika\nDubai\n\nRwandAir spolupracují s těmito aerolinkami (k červnu 2010):\n\nV dubnu 2009 bylo oznámeno, že Rwand Air začaly spolupracovat s Brussels Airlines. V září 2009 podepsali tutéž dohodu s Ethiopian Airlines, a v květnu 2010 s Air Uganda.\n\nRwandAir využívají tyto letadla (k březnu 2011):\n"}
{"id": "698798", "url": "https://cs.wikipedia.org/wiki?curid=698798", "title": "Karel Fridrich Holštýnsko-Gottorpský", "text": "Karel Fridrich Holštýnsko-Gottorpský\n\nKarel Fridrich Holštýnsko-Gottorpský (29. dubna 1700, Stockholm – 18. července 1739, Rolfshagen) byl vévoda Holštýnsko-Gottorpský v letech 1702–1739. Byl uchazečem o švédský trůn v roce 1718 a otcem ruského cara Petra III.\n\nNarodil se jako syn vévody Fridricha IV. Holštýnsko-Gottorpského a jeho manželky, švédské princezny Hedviky Žofie, starší dcery švédského krále Karla XI.\n\nPo smrti svého otce v roce 1702 se stal vévodou holštýnsko-gottorpským, ale vzhledem k jeho nízkému věku (dva roky) byl vládou pověřen jeho strýc Kristián August, biskup lübecký. V té době vévodství Holstein-Gottorp byla jako spojenec Švédska účastna Severní války.\n\nPo smrti své matky v roce 1708 byl Karel Fridrich ve věku osmi let svěřen svému strýci, švédskému králi Karlu XII., a protože ten neměl dětí, byl Karel Fridrich jako potomek Karlovy starší sestry, tedy osoby první v pořadí nároků na trůn, jmenován jeho následníkem.\n\nPo smrti Karla XII. v listopadu roku 1718 měl Karel Fridrich jako jeho následník usednout na uprázdněný švédský trůn. Královnou však byla v roce 1718 parlamentem zvolena a v roce 1719 korunována jeho teta Ulrika Eleonora, mladší sestra Karla XII. a princovy matky Hedviky Žofie, jež v té době byla již deset let po smrti a oprávněné nároky svého syna nemohla pomoci hájit.\n\nV důsledku ujednání Nystadské smlouvy, ukončující v roce 1721 Severní válku, pozbyl Karel Fridrich ve prospěch dánského krále vévodství šlesvického, během války obsazeného dánskými jednotkami. Ve snaze o znovunabytí ztraceného území se vévoda vypravil na dvůr ruského cara Petra Velikého s cílem dosáhnout spojenectví s Ruskem.\n\nTato aliance byla stvrzena manželstvím vévody Karla Fridricha a velkokněžny Anny Petrovny, dcery Petra Velikého. K zásnubám došlo na konci Petrovy vlády, v roce 1724, svatba se uskutečnila až několik měsíců po smrti Petra Velikého (zemřel v lednu 1725), 21. května 1725 v kostele sv. Trojice v Petrohradě.\n\nKarel Bedřich hodlal sňatku využít k zabezpečení Šlesvicka před Dánskem a očekával také podporu Ruska ve svých nárocích na švédský trůn. Podle podmínek Nystadské smlouvy se však Rusko zavázalo nevměšovat se do vnitřních záležitostí Švédska, takže jeho naděje zůstaly nenaplněny.\n\nKarel Bedřich přijal účast v nové \"Nejvyšší tajné radě\" a do jisté míry ovlivňoval ruskou politiku v chaotickém období po smrti Petra Velikého, zvaném \"údobí palácových revolucí\". Po smrti Kateřiny I., vdovy po Petru Velikém, se jeho pozice stala vratkou a střetl se s Alexandrem Menšikovem, poručníkem Annina synovce Petra II., Kateřinina následníka na trůnu; Menšikov doufal, že mladý panovník se ožení s jeho dcerou. Po střetu s Menšikovem se Karel Bedřich 2. června 1727 musel vrátit do Holštýnska.\n\nZ manželství vévody Karla Fridricha a velkokněžny Anny Petrovny se 21(10). února 1728 narodil syn Karel Petr Ulrich, pozdější ruský car Petr III. Tři týdny po porodu syna Anna ve dvaceti letech zemřela.\n\nKarel Fridrich zemřel v roce 1739, ve věku 39 let. Jeho syn Karel Petr Ulrich po něm stanul v čele obou vévodství pod regentstvím švédského krále Adolfa I. Fridricha, bratrance Karla Fridricha. V roce 1762 nastoupil na ruský trůn jako car Petr III. V osobě Karla Petra Ulricha začala dynastie Hollstein-Gottorp panovat v Rusku, ovšem pod názvem Romanov-Holstein-Gottorp; její vláda skončila s koncem monarchie v Rusku v roce 1917.\n\nHrob Karla Friedricha se nachází v klášterním kostele v Bordesholmu v Šlesvicku-Holštýnsku.\n\n"}
{"id": "698799", "url": "https://cs.wikipedia.org/wiki?curid=698799", "title": "Afeka", "text": "Afeka\n\nAfeka (: אפקה) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav. V jejím rámci pak tvoří podčást širšího urbanistického okrsku Ramat Aviv.\n\nLeží na severním okraji Tel Avivu, cca 2 kilometry od pobřeží Středozemního moře a cca 3 kilometry severně od řeky Jarkon, v nadmořské výšce okolo 30 metrů. Dopravní osou je takzvaná \"Ajalonská dálnice\" dálnice číslo 20, která prochází po jejím východním okraji (společně s železniční tratí). Na západě sousedí se čtvrtí Ramat Aviv Gimel, na jihu s areálem Telavivské univerzity. Na severu leží fragment volné zemědělské krajiny.\n\nPlocha čtvrti je vymezena na severu ulicí \"Barkaj Šmu'el\", na jihu ulicemi \"Josef Aricha\" a \"Klackin\", na jihozápadě \"Chajim Levanon\" a \"Recanati\". Zástavba má charakter nízkých individiuálních domů. V roce 2007 tu žilo 2 461 obyvatel. \n\n"}
{"id": "698801", "url": "https://cs.wikipedia.org/wiki?curid=698801", "title": "Bynovec (zámek)", "text": "Bynovec (zámek)\n\nBynovec je z větší části zaniklý zámek, který stával ve stejnojmenné obci v okrese Děčín. Hlavní zámecké budova zanikla po požáru před polovinou devatenáctého století.\n\nBynovecký zámek nechal na počátku osmnáctého století založit František Karel Clary-Aldringen jako správní středisko bynoveckého panství, ke kterému patřilo patnáct vesnic. Clary-Aldringenům panství patřilo až zrušení poddanství v roce 1848, ale samotný hospodářský dvůr jim zůstal až do roku 1945. V roce 1791 při bouřce blesk zapálil sousední dvůr, od kterého se vznítila i zámecká budova. Po požáru byl zámek obnoven a z roku 1841 se dochoval nákres, díky kterému známe jeho podobu. Později však vyhořel znovu a v roce 1846 byl částečně stržen. Na jeho místě vznikla budova panského úřadu. Ze zámeckého areálu se dochovaly budovy označené dříve jako čp.  94 a 95.\n\nPůvodní zámek tvořila podle popisu z roku 1722 jediná budova s velkým sálem, řadou obytných místností a kaplí. Do budovy se vcházelo portálem zdobeným erby majitelů. Okolo zámku bývala okrasná zahrada s fontánou. Po požárem vynucené opravě získal zámek podobu budovy s obdélným půdorysem se zvýšeným podkrovím nad hlavním vchodem. Průčelí mělo jedenáct okenním os. Úřední budova, která se zachovala, má trojúhelníkové klasicistní štíty, půlkruhově zakončený vstup a okna v přízemí, zatímco okna v patře jsou obdélníková.\n\n"}
{"id": "698804", "url": "https://cs.wikipedia.org/wiki?curid=698804", "title": "Lackov", "text": "Lackov\n\nLackov je obec na Slovensku v okrese Krupina. Žije zde  obyvatel, rozloha katastrálního území činí 6,68 km².\n\nObec leží na Krupinské planině v údolí potoka Litavice, který rozděluje území tvořené plochými hřbety z andezitických tufitů. Nadmořská výška se pohybuje v rozmezí 450 až 577 m, střed obce je ve výšce 480 m n. m. Povrch je odlesněný, jen na strmějších úbočích jsou dubové lesíky.\n\nPrvní písemná zmínka o obci pochází z roku 1341, kdy je uváděna jako \"Lyzkou\". Další historické názvy: v roce 1350 Lyzka, 1396 Lechko, 1469 Lezkowcz, 1516 utriusque Leczko, 1773 Lackowo, 1920 Lackov; maďarsky Laczkó, Lászlód. Obec byla v majetku rodu Balašovců a po roce 1437 proboštství Bzovíkovskému. V 16. století byla pod okupací Turků. V roce 1828 celkem 233 obyvatel žilo v 39 domech. V meziválečném období hlavní obživou bylo zemědělství, dřevorubectví a povoznictví. Během SNP se zapojili do obrany území. V roce 1960 byl Lackov včleněn do okresu Zvolen, byl zrušen Místní národní výbor a vytvořen pouze Občanský výbor pod MNV Senohrad. V roce 1990 se obec osamostatnila.\n\nŘímskokatolická farnost Lackov je filiální farností Senohrady. Od roku 2008 patří pod děkanát Krupina, banskobystrické diecéze. \n\nV roce 1994 byly zahájeny stavební práce na novém kostelíku Svaté rodiny. V roce 1997 byl vysvěcen. V interiéru se nachází obraz \"Svaté rodiny\" od akademického malíře Stanislava Dusíka. Obraz byl požehnán v roce 1998 papežem Janem Pavlem II.\n\nV obci se nachází vesnická zvonice z konce 19. století. Jedná se o jednolodní zděnou stavbu na obdélníkovém půdorysu s barokní helmicí s lucernou.\n\n"}
{"id": "698805", "url": "https://cs.wikipedia.org/wiki?curid=698805", "title": "Masarykovo demokratické hnutí", "text": "Masarykovo demokratické hnutí\n\nMasarykovo demokratické hnutí je nepolitické občanské sdružení (dle občanského zákoníku z roku 2012 zapsaný spolek), které bylo založeno v listopadu 1989 za přímé účasti Václava Havla, Alexandra Dubčeka a Emila Ludvíka, jednoho z posledních tajemníků prezidenta Edvarda Beneše, sestavením a podepsáním jeho deklarace. Hlavním úkolem jeho činnosti (přednáškové, výstavní, vzdělavatelské, publikační a vydavatelské) tehdy bylo, aby se etické , morální a humanitní ideje Tomáše Garrigue Masaryka staly nedílnou součástí nově vznikající demokratické společnosti.\n\nUstavující shromáždění se za účasti zakládajících členů, sdělovacích prostředků a významných osobností sešlo 24. května 1990 ve velkém sále paláce Sylva-Taroucca (tehdy Klub školství Na Příkopě 10) a zvolilo předsedou MDH doktora Emila Ludvíka. Ještě v roce 1990 přijala čestné členství členství MDH řada světových osobností (např. George Bush starší, Margaret Thatcherová, Chajim Herzog, François Mitterrand). O deset let později přijal \"Čestnou medaili T. G. Masaryka\" MDH prezident George Walker Bush mladší. Z našich osobností přijali tehdy (1990) čestné členství např. Rafael Kubelík, Anna Masaryková, Vlasta Chramostová, kardinál František Tomášek, Radim Palouš, Alexander Dubček a Václav Havel. Prezident Václav Havel v roce 1993 a v roce 1995 zahájil za účasti vnuček T. G. Masaryka (Anny a Herberty) dvě významné výstavy, pořádané Masarykovým demokratickým hnutím v Praze na Národní třídě, které zhlédlo každou okolo 50 tisíc zájemců (Herbert Masaryk, T. G. Masaryk-člověk a umění). Vnučky prezidenta Masaryka intenzívně spolupracovaly s výstavní komisí Masarykova demokratického hnutí při přípravě obou expozicí a také zapůjčily některé exponáty (obraz \"David a Goliáš\" Herberta Masaryka, čepici TGM a další). Obě výstavy byly doprovázeny podvečery se známými spisovateli (Pavel Tigrid, František Kožík, František Nepil, František Kautman, Miloslav Švandrlík, Jiří Stránský, Vladimír Škutina), herci (Svatopluk Beneš, Josef Abrhám, Radovan Lukavský) a dalšími umělci (Karel Berman, Karel Čáslavský, Rudolf Pellar, Vlastimil Venclík, Milan Maryška, konferenciér Jan Pixa). Byla zahájena též vydavatelská činnost publikací z Masarykova okruhu (Charlotta Masaryková: O Bedřichu Smetanovi, Karel Čapek: Nové Hovory s TGM, Emil Ludwig: Duch a čin, Viktor Fischl: Hovory s Janem Masarykem, Jan Herben: Proti proudu, Karel Čapek: Čtení o TGM, Ivan Herben, V. Thiele, K. Čapek: Úsměvy T. G. Masaryka, Jarmila Kaloušová: S prezidentem v Lánech, Milan Machovec: Tomáš G. Masaryk, Albert Pražák: T. G. Masaryk, Jaromír Doležal a kol.: Člověk Masaryk, T. G. Masaryk ve fotografii, Alois Kadlec: Prostřeno pane prezidente, Vítězslav Houška: T. G. Masaryk známý a neznámý, Vratislav Preclík: Masaryk a legie, Miroslav M. Hlaváč: Čeští mafiáni 1914-1918 a další). V letech 1990 až 1998 se členové předsednictva MDH (František Morkes, Vratislav Preclík a další), krom přípravy výstav, moderování doprovodných programů a uvádění besed, účastnili svými příspěvky čtyř celostátních konferencí spolupořádaných Evropským hnutím v ČR, Univerzitou Karlovou (1990-1998) a Masarykovou univerzitou (1995) \"Evropské hodnoty demokracie a výchovy po zkušenostech s totalitou\". Významné byly i kulturní podvečery MDH v divadle Kolowrat, ve spolupráci s Národním divadlem v Praze (Jan Kačer). V programu k 80. výročí příjezdu prezidenta Masaryka do Prahy, který uváděl místopředseda MDH Vratislav Preclík 21. prosince 1998, vystoupili také Jiří Suchý a Jitka Molavcová. Masarykovo demokratické hnutí se též účastnilo, jako kolektivní člen Evropského hnutí v ČR, třídenní mezinárodní konference k stému výročí Hilsnerova polenského procesu, konané pod záštitou Židovského muzea v Praze na Karlově univerzitě ve dnech 24. až 26. listopadu 1999..\n\nPodařilo se obnovit časopis ČAS (založený Janem Herbenem s podporou T. G. Masaryka roku 1886) v původním formátu. Započala i činnost přednášková, publikační a vydavatelská (práce na Projektu \"Šíření myšlenkového, kulturního a společenského odkazu T. G. Masaryka dnešku\"). Již od roku 1990 probíhaly také vyzvané přednášky o životě a díle T. G. Masaryka na středních školách (Dr. Zdeněk Koňák, doc. Vratislav Preclík, doc. Bořivoj Petrák) i s využitím videoprojekce Karla Čáslavského a Milana Maryšky. Od roku 1993 byly tyto kulturní akce dokumentovány zajímavými články v časopise Čas.\n\nNa počátku devadesátých let se akce MDH objevovaly často ve sdělovacích prostředcích včetně rozhlasu a televize (výstavy, Lány, snaha o postavení pomníku T. G. Masaryka v Praze) nejen dík přímé morální podpoře Václava Havla, ale i dalších představitelů, kteří se stali členy Masarykova demokratického hnutí (kancléř Karel Schwarzenberg, ministři Pavel Klener, Milan Adam, Josef Lux, Antonín Baudyš, předsedkyně České národní rady Dagmar Burešová, velvyslanec ve Švýcarsku, Francii, Belgii, Lucembursku, ministr zahraničních věcí Jaroslav Šedivý, Jiří Horák a další). Obě výstavy, které zahajoval prezident Václav Havel (1993 - \"Český malíř Herbert Masaryk\", 1995 - \"T. G. Masaryk-člověk a umění\") umělecky garantoval také ředitel Národní galerie profesor Jiří Kotalík.\n\nTradiční časopis \"ČAS.\" se podařilo strukturovat kromě aktuálních příspěvků do několika pravidelných rubrik (\"Literární soutěž žáků základních a středních škol a gymnázií\", \"Soutěž TGM, život, dílo a odkaz pro současnost a budoucnost - práce studentů\", \"Střípky z mozaiky\", \"Řekli o TGM\", \"Myšlenky TGM\") a v roce 2016 předseda redakční rady Vratislav Preclík zavedl rovněž rubriku \"hledání mostů přes řeku času, právě před sto lety\". Nechybí také recenze nově vydaných publikací.\n\nÚspěšně pokračovala knižní vydavatelská činnost v rámci edice Masarykovy knižnice \"Hlas\".\n\nOd května 1990, kdy se sešlo v Paláci Sylva Tarucci v Praze ustavující shromáždění, bylo MDH řízeno předsedou, předsednictvem a zvoleným Hlavním výborem. Byla ustavena komise pro uspořádání prvního celostátního sjezdu (sněmu) MDH.\nV roce 1995 se v sále Ministerstva obrany v Tychonově ulici sešel první sněm Masarykova demokratického hnutí (přes 200 delegátů), který potvrdil dr. Emila Ludvíka jako předsedu a zvolil první místopředsedy (prof. Milana Machovce, dr. Josefa Patejdla, doc. Vratislava Preclíka, dr. Antonína Suma). \n\nNa sněmu promluvili též představitelé pozvaných demokratických organizací a společností, České obce Sokolské, Českého junáka, Klubu dr. Milady Horákové, Českého svazu bojovníků za svobodu, Konfederace politických vězňů, Společnosti Jana Masaryka, Svazu PTP, Společnosti dr. Edvarda Beneše a Masarykovy společnosti. Za Československou obec legionářskou pronesl zajímavý projev, vztahující se k tradici Masarykových legionářů, generál Tomáš Sedláček.\n\nPůvodní pořady MDH, které po změnách v paláci Na Příkopě 10 (tam byly původní podvečery ve fungujícím kinosále) se konaly na Novotného lávce v Klubu techniků s osobnostmi zabývajícími se TGM (Ján Mlynárik, Jaroslav Opat, \"prezidentův vězeň\" Vladimír Škutina, Petr Pithart, Pavel Pecháček, Pavel Tigrid, ale také herci Vlasta Chramostová, Rudolf Hrušínský a další), byly nahrazeny divadelními pořady ve spolupráci s Národním divadlem, jako podvečery v divadle Kolowrat, později opět v Klubu techniků v Praze 1 (Jan Kačer, Taťana Fischerová, Nina Divíšková, Svatopluk Beneš, Josef Dolista , Olga Čuříková, Rudolf Pellar, Jan Petránek, Jiří Suchý, Tomáš Halík, Ivan Medek, Jitka Molavcová, Vladimír Preclík , Zlata Fořtová a Vratislav Preclík s poutavým vyprávěním o Masarykových legionářích, Martin Mejstřík, Zdeněk Mahler, Milan Machovec, Ilja Pravda, Jiří Všetečka a další). Vzhledem k tomu, že předseda dr. Ludvík byl hudebník, pracovala v předsednictvu a tehdejším hlavním výboru MDH i řada dobrých hudebníků (dr. Miloslav Malý, Miroslav Ducháč, prof. Luboš Sluka, Ivan Štědrý) a v pořadech vystupovala řada hudebních těles (Panochovo kvarteto, Wihanovo kvarteto, Smetáčkovci) i sólistů (Jaroslav Svěcený, Marie Synková).\n\nProhlášením Masarykova demokratického hnutí ze 16. června 2003, zveřejněném v časopise Čas, se MDH přihlásilo k výsledkům všelidového referenda o vstupu ČR do Evropské unie. Pro zapojení ČR hlasovalo 3,5 milionu občanů (77,33 % hlasujících) a vyjádřilo tak rozhodně vůli stát se součástí příští Evropy.\n\nOd roku 1997 udělovalo předsednictvo Masarykova demokratického hnutí čestné medaile T. G. Masaryka významným a zasloužilým osobnostem za věrnost jeho odkazu a jeho uskutečňování. Prvním nositelem této čestné medaile byl prezident České republiky Václav Havel, který medaili obdržel za přítomnosti sdělovacích prostředků na Pražském hradě 24. května 1997. Dalšími nositeli této medaile ještě v tomto roce byli tehdejší předseda Senátu Petr Pithart, předseda Parlamentu ČR Miloš Zeman a předseda vlády Václav Klaus, kteří toto významné ocenění převzali 14. září v Sukově síni Rudolfina, u příležitosti 60. výročí úmrtí prezidenta Masaryka. Prvním nositelem tohoto uznání in memoriam je Jan Palach. Dalšími nositeli tohoto vyznamenání jsou také Jan Masaryk, Karel Kryl, Jaroslav Seifert, Jan Zajíc a Evžen Plocek.\n\nPřímého televizního přenosu včetně kulturního doprovodného programu se udílení těchto uznání dočkalo 7. března 1998 z Míčovny Pražského hradu, kdy byli mimo jiné oceněni Marta Kubišová, Jiří Suchý, který se s pěknou medailí pochlubil též ve večerním televizním pořadu, Radim Palouš a místopředsedové Milan Machovec a Vratislav Preclík.\n\nČlenové předsednictva MDH byli primátorem pozvání 16. dubna 1998 do Brožíkova sálu Staroměstské radnice v Praze 1 na slavnostní předání čestného občanství hlavního města Prahy jejich předsedovi dr. Emilu Ludvíkovi. Radní tímto ocenili snahu celého občanského sdružení pomáhat Praze a demokracii.\n\nVýznamnými laureáty čestné medaile T. G. Masaryka ještě před rokem 2000 jsou také katoličtí biskupové Jaroslav Škarvada, Václav Malý a kardinál Miloslav Vlk.\n\nV jubilejním roce 2000 obdržel toto uznání rovněž významný exilový historik Jiří Kovtun.\n\nV dobré tradici těchto významných ocenění se pokračovalo na 5. sněmu Masarykova demokratického hmutí v sobotu 12. září 2015 v Praze, kdy byl oceněn také Jaromír Šlápota, předseda Československého ústavu zahraničního za realizaci několika pomníků T. G. Masaryka v zahraničí, Mr. Guy Roberts, umělecký ředitel za účinnou spolupráci na podvečerech v divadle Kolowrat a in memoriam spisovatelé Vítězslav Houška a Miroslav Hlaváč.\n\nNa půdě MDH byla rovněž ustavena Nadace pro postavení pomníku T. G. Masaryka v Praze (dr. Sedláček, doc. Veverka, doc. Hořec a další), starající se spolu s předsednictvem MDH nejen o pomník TGM, který byl slavnostně odhalen prezidentem Václavem Havlem na Hradčanech 7. března 2000, ale i další památníky T.G.Masaryka (Mexiko, Petrohrad, Užhorod aj.). Místopředsedové MDH Jaromír Hořec a Vratislav Preclík se u této příležitosti zúčastnili referáty a diskusními příspěvky mezinárodní konference o významu TGM na Pražském hradě . Oba obdrželi bronzové medaile T. G. Masaryka k tomuto 150. výročí jeho narození.\n\nVýznamnou akcí v tomto roce byl i podvečer MDH ve velkém sále na Malovance v Praze 6, konaný u příležitosti 150. výročí narození Charlotty Garrigue–Masarykové, jehož se zúčastnila 28. listopadu 2000 i první dáma Dagmar Havlová.\n\nMDH mělo také významný podíl na odhalení pomníku prezidenta Masaryka ve Washingtonu a jeho busty v Užhorodě na někdejší Podkarpatské Rusi v roce 2002. \n\nNa hlavním nádvoří Petrohradské státní univerzity byl odhalen 31. října 2003 památník T. G. Masaryka, který na této univerzitě přednášel od května 1917 do března 1918, s jeho bustou od sochaře Josefa Vajce, rovněž s nemalým přispěním MDH. \n\nMDH také vyjádřilo podporu v úsilí o obnovu pomníku legionáře (Hrdinů od Zborova) v Praze 4 a plukovníka Josefa Jiřího Švece v Praze 1.\n\nČile se rozvíjela činnost mimopražských klubů TGM (Tábor - pan Votava, České Budějovice - doc. dr. Bořivoj Petrák, Kopřivnice - pan Hanzelka a magistři Lumír Pospěch a Luboš Sazovský, Teplice - pánové František Procházka a Pavel Koukal, Karlovy Vary - dr. Ivo Gubič, Plzeň - Mgr. Věra Míková, Užhorod - I. Latko) i klubů pražských (Nusle, Spořilov- ing. Prchlík, Miroslav Sígl, klub Mohykán-Kamil Groh a dr. Miroslav Hlaváč). V témže roce se konal druhý sněm MDH (opět v sále ministerstva obrany ČR), který zvolil opět Dr. Ludvíka předsedou (místopředsedové Jiří Dienstbier, Jaromír Hořec, Vratislav Preclík, Milan Veverka). Třetí sněm, konaný v Sále Přítomnost v Praze 3 v březnu 2005, zvolil za ze zdravotních důvodů odstoupivšího dr. Ludvíka předsedou prof. MUDr. Michaela Halašku, Dr.Sc. a pouze tři místopředsedy (doc. MUDr. Jaroslavu Moserovou,Dr.Sc. , doc. ing. Vratislava Preclíka a doc. ing. Milana Veverku). Současně byly zahájeny přípravy v rámci soutěže \"Masaryk do škol\" pro gymnázia a další střední i základní školy, ve smyslu vývoje demokracie. Masaryk tuto potřebu vyjádřil lapidárně: \"Vývoj školy, v tom je vývoj demokracie\". První čtyři ročníky proběhly v tomto smyslu pod Masarykovou ideou, že \"demokracie se musí vyvíjet\". V roce 2012 proběhl již pátý ročník této soutěže slavnostním vyhlášením oceněných prací ve velkém sále \"Magistrátu hlavního města Prahy\". Šestý ročník soutěže s rámcovým názvem \"TGM - život, dílo a význam pro současnost\" pod záštitou Ministerstva školství, mládeže a tělovýchovy i Ústřední školní inspekce byl uzavřen slavnostním vyhlášením pod záštitou Magistrátu hlavního města Prahy v pátek 15. listopadu 2013, jehož se zúčastnilo přes sto oceněných soutěžících, dvacítka jejich učitelů, čestní hosté (MŠMT, Sokol, Skaut, ČSOL), dětský pěvecký sbor Coro Piccolo a představitelé MDH. Stejně úspěšně proběhl i 7. ročník této soutěže vrcholící slavnostním vyhlášením výsledků a oceněním účastníků ve Velkém sále pražské Nové radnice na Mariánském náměstí v den 96. výročí první prezidentské volby T. G. Masaryka v pátek 14. listopadu 2014. Nejlepší práce jsou zveřejňovány v časopise ČAS.\n\nSoutěžní 8. ročník byl uzavřen vyhodnocením odevzdaných soutěžních prací studentů z Prahy, Plzně, Rouchovan, Kopřivnice, Kadaně (s plnou čtvrtstovkou účastníků studentů tamějšího gymnázia), Ostravy, Letovic a středočeské Hřebče a slavnostním vyhlášením v pátek 13. listopadu 2015 ve velkém sále pražského magistrátu. Slavnostního aktu se však zúčastnili i učitelé ze ZŠ Tomáše Garrigue Masaryka v Suchdole nad Lužnicí, práce jejichž žákú zvítězily v předchozích ročnících soutěže.\n\nCelou řadu cen a uznání ve velkém sále pražského magistrátu obdrželi mladší a zejména starší plzeňští gymnazisté Masarykova gymnázia z nichž vyniká I. cena s čestnou medailí T.G.M. za práci \"Životní pouť T. G. Masaryka\" (Kláry Široké, školitelka magistra Martina Walterová) a mimořádná cena za společnou práci (Anety Pellerové a Nikoly Matouškové, podloženou sociologickým průzkumem nejen v oblasti školy, ale i v plzeňských ulicích) na téma \"Co víte o T. G. Masarykovi\". Tradiční účastník všech ročníků, rouchovanská základní škola (může vzhledem k věku žáků do 15 let soutěžit pouze v I. kategorii) získala I. cenu s čestnou medailí TGM (za práci Lukáše Dobeše \"Spolupráce T.G, Masaryka a Edvarda Beneše\"), dvě druhé a dvě třetí ceny, čtvrtou cenu s diplomem a řadu čestných uznání. Navíc žáci překvapili členy předsednictva malým dárkem, tužkou s nápisem ZŠ Tomáše Garrigue Masaryka Rouchovany. \"Čest hlavního města zachránil\" I. cenou v I. kategorii José Dominik Castorena ze ZŠ Brána jazyků v Praze 1 za aktuální práci \"Otvírání Ruska Evropě\", inspirovanou Masarykovou větou \"přeji si Rusko mohutné, ale demokratické\". Dětský sbor \"Coro Piccolo\" sbormistrině Jany Galíkové, zpívající národní hymnu a oblíbené písně TGM i Jana Masaryka doprovázel kytarový virtuos Cyril Křeček. Slovem provázel místopředseda Masarykova demokratického hnutí doc. Vratislav Preclík (kromě nadcházejícího 97. výročí první Masarykovy volby československým prezidentem 14. listopadu 1918, zmínil i sté výročí úmrtí jeho staršího syna, českého malíře Herberta Masaryka 15. března 1915, který se nakazil tyfem od Haličských uprchlíků).\nTaktéž kadaňští gymnazisté získali řadu uznání, I. cenu (Adéla Štěrbová za práci \"Sokol T. G. Masaryk\", vedoucí práce Mgr. Martin Zárybnický) a dvě mimořádné ceny (hra \"Putování s TGM\" Elišky Hybnerové a Anežky Levákové, a společná práce na téma \"Masaryk ze všech stran\", rozsáhlá práce 19 žáků, pod vedením Mgr. Kováčové).\n\nÚspěšný byl i ročník 9. se slavnostním vyhlášením v pátek 11.11.2016, garantovaným náměstkem primátorky hl. města Prahy Petrem Dolínkem a neméně úspěšný byl i již jubilejní 10. ročník se slavnostním vyhlášením v pátek 10. listopadu 2017. Novinkou byla kulturní vystoupení skupin soutěžících, z nichž zaujal pořad Základní a mateřské školy T. G. Masaryka z Rouchovan. \n\nJedenáctý ročník soutěže \"Masaryk do škol\" byl veden v duchu stého výročí vzniku republiky a volby T. G. Masaryka prvním prezidentem, s opětovným hodnocením odevzdaných prací pěti recenzenty a vyvrcholil slavnostním vyhodnocením za účasti studentů, jejich učitelů a čestných hostů již tradičně ve velké zasedací síni Magistrátu hl. města Prahy na Mariánském náměstí v pátek 9. listopadu 2018. Účastnili se vzácní hosté (MŠMT, radnice, spolky), školitelé žáků, předsednictvo a revizní komise MDH, s tradičním moderátorem. Kromě standardních soutěžících z Plzně, Kadaně a Rouchovan, byl novinkou vyšší počet oceněných studentů z Ostravy, Masarykova gymnázia z Příboru a Českého Krumlova. Nezklamali také soutěžící ze ZŠ TGM Suchdol nad Lužnicí, Masarykovy jubilejní ZŠ Hřebeč a Masarykovy SŠ Letovice. Vítězné práce obdržely krom diplomu a finančního ocenění rovněž Masarykovu medaili. Oceněni byli rovněž školitelé žáků, jejich vedoucí učitelé a všichni přítomní, studenti i jejich školitelé, obdrželi 6 knížek o T. G. Masarykovi (3 sborníky z předchozích ročníků soutěže, dvě knihy vydané ve spolupráci s MDH a jednu věnovanou nadací Janua). Zpěv národní hymny a oblíbených písní T. G. Masaryka a Jana Masaryka zajistil v tento slavnostní den sbor žáků školy \"Na Smetance\" z Prahy 2.\n\nSlavnostní vyhodnocení a vyhlášení výsledků 12. ročníku soutěže \"Masaryk do škol\" proběhlo ve velké zasedací síni Magitsrátu hlavního města Prahy na Mariánském náměstí č. 2 v pátek 22. listopadu 2019, pod záštitou ing. Mariany Čapkové, předsedkyně výboru pro výchovu a vzdělávání, za účasti pana primátora MUDr. Zdeňka Hřiba. Medaile, čestná uznání, diplomy a poděkování soutěžícím a školitelům, doplnily knižní dary (sborníky a nová vázaná kniha \"Masaryk a legie\") a pro zasloužilé učitele rovněž makety pomníků T. G. Masaryka, jehož odhalení se v červnu 2019 na Masarykově náměstí v Budyni nad Ohří, po devadesáti letech, předsednictvo Masarykova demokratického hnutí aktivně zúčastnilo. Připomenuto bylo třicáté výročí \"Sametové revoluce\" v listopadu 1989 a založení Masarykova demokratického hnutí v těch dnech. Zpěv hymny a oblíbených písní rodiny Masarykovy provedl pod vedením Cyrila Křečka sbor ZŠ \"Na Smetance\" a novinkou bylo poděkování a recitování básně o TGM, zajištěné žákyněmi gymnázia z Kadaně.\n\nV rámci spolupráce se Sokolem (řada podvečerů v divadle Kolowrat) nabídlo vedení ČOS Masarykovu demokratickému hnutí k využití pro podvečery od září 2013 prostory v Michnovském paláci (Tyršově domě), počínající \"kulatým stolem\" na téma \"T. G. Masaryk - humanista, sokol\" ve čtvrtek 19. září 2013.\n\nDo přednáškového sálu č. 417 v Klubu techniků na Novotného lávce 5 v Praze 1 se podvečery vrátily v úterý 25. února 2014 panelovou diskusí s předními historiky a publicisty (Miloš Havelka, Pavel Kosatík, Josef Tomeš a Michal Pehr, moderoval Vratislav Preclík) na téma \"Evropská myšlenka v díle T. G. Masaryka\", ve spolupráci s Evropským hnutím v České republice.Ve spolupráci s EH v ČR tam v přednáškovém sále č. 318 proběhl ve čtvrtek 14. června 2018 úspěšný podvečer před 16. všesokolským sletem na téma \"Masaryk a SOKOL\" (lektoři doc. Vratislav Preclík, Ing. Vladimír Prchlík, čestný občan Prahy 4) s malou výstavkou Sokolské historie. V témže sále se uskutečnil ve čtvrtek 15. listopadu 2018 další podvečer Masarykova demokratického hnutí \"Metropole české Ameriky\" (přednášející Martin Nekola) v němž místopředseda Vratislav Preclík v úvodu připomenul okolnosti první volby Tomáše Garrigua Masaryka prezidentem republiky 14. listopadu 1918, právě před sto lety, ještě za Masarykova pobytu v Americe (postaral se nejen o uznání prozatímní vlády, tvorbu Washingtonské deklarace, ale i účinnou pomoc československým legionářům zejména v Rusku, k čemuž mu dopomáhali jeho američtí přátelé i čeští krajané).\n\nZ trvalých periodických akcí Klubů T.G.M Masarykova demokratického hnutí nutno vyzdvihnout publicistický pořad \"Myšlenky T.G.M a současnost\", organizovaný každoročně Klubem T.G.Masaryka v Kopřivnici. V devadesátých letech dvacátého století se jej, kromě členů předsednictva MDH, také účastnily osobnosti z okruhu prezidenta Václava Havla (Ivan Medek, Ladislav Špaček, Kopřivnický rodák, Jaroslav Šafařík z KPR). Jeho již 15. ročník se konal v úterý 24. dubna 2012 ve velkém sále Kulturního domu v Kopřivnici za účasti známých publicistů, redaktorů Radia 6, členů Klubů T.G.M, předsednictva Masarykova demokratického hnutí, představitelů města a široké veřejnosti. Součástí poutavého odpoledního programu byl i hudební doprovod na jevišti sálu, také s tradiční interpretací oblíbené Masarykovy písně \"Ach synku, synku\", při níž se aktivně zapojili všichni přítomní. Připomenuli si též sté výročí českého skautingu, který byl profesorem Masarykem již před první světovou válkou podporován (člen předsednictva Masarykova demokratického hnutí dr. Jiří Navrátil, místostarosta Junáka, se v právě tento výroční den účastnil jubilejního pořadu v České televizi). Od podzimu 2018 byl pořad rozšířen o \"Pressování s T. G. Masarykem\", v němž významní hosté a reportéři (Radko Kubičko, Václav Moravec, Tomáš Hradílek a další) reagují na vzájemné dotazy i otázky přítomné veřejnosti.\n\nKlub TGM v Užhorodě od roku 1998 vydává každoročně \"Náš kalendář\", informující nejen o dění v Masarykově demokratickém hnutí (m.j. články T. G. Masaryk a jeho legionáři právě před sto lety, Masaryk a Podkarpatská Rus a.j. v ročníku 2018)a další publikace.\nKlub rovněž oslavil v září 2019 spolu s delegací předsednictva MDH 100 let přihlášení se Rusínů k Československému státu (tzv. Užhorodským memorandem 8. května 1919) a mezinárodního uznání tohoto připojení (10. září 1919 jako země Podkarpatskoruské, stanovení hranic Trianonskou mírovou smlouvou 4. 6. 1920). V úterý 26. března 2019 proběhl v Praze na Novotného lávce 5 (v posluchárně 213) podvečer MDH s názvem \"T. G. Masaryk a Podkarpatská Rus\", mapující nejen působení profesora Tomáše Masaryka při obrození Rusínů právě před sto lety (Filadelfské memorandum, Scrantonská rezoluce, Užhorodské memorandum), ale rovněž památky na Masarykovu republiku a současný stav na tomto území.\n\nPutovní výstava o T. G. Masarykovi zahájila 7. března 2014 v Městském muzeu v České Lípě s uctěním jeho památky u busty TGM na budově magistrátu na českolipském Masarykově náměstí, pokračovala v Liberci a na školách v Praze. Do října 2014 byla k vidění v prostorách Senátu Parlamentu ČR (Valdštejnský palác), kde ji 20. srpna 2014 zahájil předseda senátu Milan Štěch. Pod názvem Masarykův odkaz byla poté zahájena vernisáží za účasti předsednictva MDH v Oblastním muzeu v Brandýse nad Labem na Masarykově náměstí v úterý 28. října k 96. výročí vzniku ČSR s následným položením věnců a kytic za nádherného \"letního\" počasí u bronzové sochy T. G. Masaryka sochaře Břetislava Bendy před budovou Pedagogické fakulty UK. Poprvé od znovuodhalení tohoto pomníku v roce 1993 (skrytého předtím po téměř 20 let pod uhlím a starými pneumatikami ve sklepích nelahozeveského zámku) se u něj zejména zásluhou předsednictva MDH opět zpívala i česká a slovenská hymna, což bylo oceněno zejména místními krojovanými Sokoly.\nV roce 2015 putovala výstava do Plzně a Kadaně, v únoru a březnu 2016 do Zlína a v pondělí 21. března 2016 byla slavnostně zahájena dvěma přednáškami doc. Vratislava Preclíka v posluchárně Gymnázia na Jiráskově náměstí v Trutnově.\n\nNa jaře 2017 uvítal putovní výstavu \"Masarykův odkaz\" již podruhé Baťův Zlín s úvodním proslovem Aleny Gajdůškové a poté byly pořízeny věrné kopie 13 výstavních panelů pro instalace v Kanadě a Spojených státech. \n\nV roce 2015 cesta zdařilé výstavy o Prezidentu Osvoboditeli pokračovala expozicí na Masarykově gymnáziu v Plzni a v Kadani. V tomto roce se vrátily tradiční podvečery do divadla Kolowrat na Ovocném trhu v Praze 1, ne již pod patronací pražského Národního divadla (majitele Kolowratu před restitucí), jako dříve, ale s pochopením vedení Anglického divadla, které zařízení provozuje.\n\nV roce 2018 uvítalo putovní výstavu Kulturního a společenského odkazu T. G. Masaryka s historií MDH již v lednu jako první jihočeské Milevsko. V dubnu byla putovní výstava MASARYKŮV ODKAZ převezena do Zlína a Slušovic; zahraniční verse výstavy pokračuje úspěšně v Kanadě. Bylo schváleno a dohodnuto další putování výstavy po České republice 2018: 14. srpen - 14. září Galerie KVĚT Světlá n.S., 15. září - 24. říjen GALERIE Poděbrady, 25. říjen - 19. listopad MěÚ a SEŠ Kostelec nad Orlicí, s připomenutím návštěvy prezidenta Osvoboditele T. G. Masaryka v Kostelci s odhalením jeho pomníku k 100. výročí jeho republiky \n\nV pondělí 16. listopadu 2015 byla delegace Masarykova demokratického hnutí přítomna odhalení nového pomníku dr. Milady Horákové ve Sněmovní ulici(Pětikostelní náměstí) s položením oficiální kytice se stuhami, někteří členové delegace zakoupili ještě soukromě kytice růží k uctění památky dr. Milady Horákové za účasti její dcery Jany Kanské v předvečer památky 17.11. 1939 a 1989 (tradičně jsou navštěvovány i pietní akty kolem 27. června u pomníku obětem zločinů komunismu na Újezdě a na Vyšehradě u symbolického hrobu Milady Horákové, jejíž sestra Věra Tůmová byla až do konce svého života aktivní členkou Masarykova demokratického hnutí).\n\nTradicí bylo a je rovněž pořádání vzpomínkových a pietních akcí v době Masarykovských výročí (7. březen, 14. září) zejména v Praze na Hradčanském náměstí a Lánech. Pravidelná je nejen účast členů předsednictva na pietních aktech na lánském hřbitově, ale i v Muzeu T. G. Masaryka.\n\nPřipomínán je také 28. říjen a sobota 21. prosince 1918, den návratu prezidenta Masaryka do Prahy. Připomínán je i den narození manželky T. G. Masaryka Charlotty Garrigue Masarykové, 20. listopad 1850.\n\nMasarykovo hnutí si pravidelně připomíná památku Jana Masaryka. Vždyť i jeden z jeho tajemníků, dr. Antonín Sum, byl aktivním členem hlavního výboru MDH. V sobotu 10. března 2018 zorganizovalo za pomocí TV Prima vzpomínkové shromáždění, připomínající 70. výročí skončení pozemské pouti Jana Masaryka u pomníku jeho otce na Hradčanském náměstí v Praze. Po zajímavých projevech, kulturním programu a zpěvu české i slovenské hymny, položili představitelé Masarykova demokratického hnutí věnec se stuhami a nápisy k poctě Jana Masaryka u tohoto pomníku a spolu se shromážděnými občany se odebrali do Černínského paláce, k uctění památky položením kytice Masarykova demokratického hnutí na místě tragédie.\n\nMasarykovo demokratické hnutí také prokazuje úctu prezidentu Václavu Havlovi, jako svému hlavnímu zakladateli, u jeho místa posledního odpočinku u kostela sv. Václava na pražském vinohradském hřbitově (narození 5. října, úmrtí 18. prosince).\n\nMasarykovo hnutí také ctí a připomíná památku Masarykova spolubojovníka při založení RČS a tvorbě československých legií za první světové války generála dr. Milana Rastislava Štefánika, nejen účastí na pietních aktech. Také sté výročí skončení jeho pozemské pouti si připomenulo předsednictvo MDH u jeho sochy na Petříně před pražskou Štefánikovou hvězdárnou za účasti senátora Pavla Fischera , slovenského velvyslance a dalších vzácných hostí.\n\nČlenové předsednictva MDH se na pozvání primátora hlavního města Prahy Zdeňka Hřiba (který, v případě možnosti, přislíbil účast na slavnostním vyhodnocení 12. ročníku literární soutěže Masaryk do škol) a vedení ČSOL zúčastnili uctění památky padlých na vzpomínkové slavnosti u příležitosti 74. výročí zahájení Pražského povstání českého lidu, konané 5. 5. 2019 na Staroměstském náměstí, v Křížové chodbě s položením věnců a kytic v kapli pod věží Staroměstské radnice v Praze 1.\n\n"}
{"id": "698817", "url": "https://cs.wikipedia.org/wiki?curid=698817", "title": "Rozrazil bažinný", "text": "Rozrazil bažinný\n\nRozrazil bažinný (\"Veronica anagalloides\") je druh vlhkomilného rozrazilu kvetoucí drobnými bělavými kvítky.\n\nRozšíření tohoto druhu je v Evropě omezeno na jižní, jihovýchodní a střední část světadílu, sever přirozeného výskytu je ohraničen středními Čechami, jižní Moravou a jižním Slovenskem. Rozšířen je dále v Malé Asii, na Blízkém východě, ve Střední Asii a v Číně a Japonsku. Roste i v oblastech Afriky přilehlých ke Středozemnímu moři. Jak napovídá české jméno, jeho nejčastějším biotopem jsou drobné příkopy a oblasti bohaté na výživné bahno okolo řek, jezer i podmáčená zasolená přímořská půda. Roste také na střídavě zamokřených obdělávaných pozemcích nebo v nezapojených porostech přeplavovaných luk.\n\nV České republice se vyskytuje jen zřídka, nejčastěji je ke spatření v Polabí okolo Pardubic, v Dyjsko-svrateckém a Dolnomoravském úvalu, na Pálavě a v zátopových územích Dyje.\n\nJe to převážně jednoletá bylina s přímou nebo u země vystoupavou tenkou lodyhou vysokou 10 až 40 cm. Tupě hranatá až oblá lodyha je většinou jednoduchá nebo větvená, někdy načervenalá, je vyplněná dření a má schopnost u báze zakořeňovat. Vstřícné nebo v trojčetných přeslenech přisedlé listy jsou poloobjímavé, úzce kopinaté, bývají dlouhé 15 až 40 mm a široké 5 až 7 mm. Jejich čepele jsou mělce vroubkované až celokrajné, na koncích špičaté. Chromozómové číslo je 2n = 18.\n\nDrobné květy se stopkami jsou sestaveny do hustě žláznatých hroznovitých květenství dlouhých až 15 cm které vyrůstající z paždí listů. Stopky květů, zpravidla šikmo vzhůru odstálé (30 ° od osy květenství), postupně dorůstají a dosahují délky 4 až 7 mm, jejich listeny jsou čárkovitě kopinaté a měří okolo 2 až 3 mm.\n\nČtyři kališní lístky jsou podlouhle eliptické, na vrcholu špičaté nebo tupě špičaté, většinou stejně dlouhé (2 až 3 mm) ale nestejně široké, celokrajné, k plodu přitisknuté, žláznatě chlupaté. Koruna má v průměru 2 až 4 mm, bývá bělavá s tmavofialovou nebo červenou žilnatinou, horní lístek bývá nafialovělý nebo namodralý. Kvete v červenci až září.\n\nPlodem jsou řídce až hustě žláznatě chlupaté, široce eliptické tobolky 2,5 až 3,5 mm dlouhé a 1,7 až 2,8 mm široké, z boku jen mírně smáčknuté, na vrcholu jen nepatrně vykrojené. Obsahují asi 30 semen dlouhých 0,7 mm, lehce zploštělých, po obou stranách vypouklých.\n\nPodle \"Černého a červeného seznamu cévnatých rostlin ČR\" patří rozrazil bažinný k rostlinám silně ohroženým C2 (EN), jeho přirozená stanoviště mizí s přibývajícími odvodňovacími kanály, meliorací a napřimováním říčních toků.\n\nRozrazil bažinný se vyskytuje ve dvou poddruzích:\nV České republice roste nominální poddruh \"Veronica anagalloides\" Guss. subsp. \"anagalloides\".\n\n \n"}
{"id": "698820", "url": "https://cs.wikipedia.org/wiki?curid=698820", "title": "Wimbledon 2011 – smíšená čtyřhra", "text": "Wimbledon 2011 – smíšená čtyřhra\n\nObhájcem titulu byl čtrnáctý nasazený indicko-zimbabwský pár Leander Paes a Cara Blacková, který ve čtvrtfinále vypadl s kanadsko-tchajwanskou osmou nasazenou dvojicí Daniel Nestor a Čan Jung-žan.\n\nVítězem se stal devátý nasazený rakousko-český pár Jürgen Melzer a Iveta Benešová, který ve finále zdolal čtvrtou dvojici turnaje Mahesh Bhupathi a Jelena Vesninová.\n\nVšechny nasazené páry měly v prvním kole volný los.\n\n"}
{"id": "698822", "url": "https://cs.wikipedia.org/wiki?curid=698822", "title": "Anna z Rogendorfu", "text": "Anna z Rogendorfu\n\nAnna z Rogendorfu (1500 – 5. října 1562) byla rakouská šlechtična, dcera Wolfganga z Rogendorfu a Alžběty z Lichtenštejna a druhá manželka Jošta III. z Rožmberka.\n\nNarodila se v rodině Wolfganga z Rogendorfu, místodržícího císaře Karla V. ve Frísku. Dne 17. července 1530 se v Augsburgu provdala za Jošta III. z Rožmberka. Z manželství se narodilo sedm dětí. Anna zemřela v říjnu 1562 a byla pochována v rožmberské rodové hrobce ve Vyšebrodském klášteře.\n\n"}
{"id": "698825", "url": "https://cs.wikipedia.org/wiki?curid=698825", "title": "Václav Šnajdr", "text": "Václav Šnajdr\n\nVáclav Šnajdr (26. září 1847 České Budějovice – 4. září 1920 Pasadena, Kalifornie) byl zprvu český básník, později českoamerický novinář a podnikatel. V letech 1867-68 se účastnil studentských protestů a psal básně do Barákova časopisu \"Svoboda\" a almanachu \"Ruch\". V říjnu 1868 z politických důvodů tajně uprchl z Čech do Berlína, kde několik měsíců spolupracoval s J. V. Fričem na vydávání exilových časopisů. Od roku 1869 žil v USA, kde redigoval a později i vydával českojazyčné časopisy (\"Slavie\" v Racine (Wisconsin), \"Pokrok západu\" v Omaze, \"Pokrok\" a \"Dennice novověku\" v Clevelandu). V článcích prosazoval radikální svobodomyslný program a vystupoval proti náboženství. Roku 1903 se stal prezidentem clevelandské společnosti \"Pilsener Brewing Company\". Účastnil se činnosti řady českých spolků. V rámci české komunity byl velmi respektovaný.\n\nPocházel z rodiny obuvníka. Absolvoval nižší gymnázium v Mladé Boleslavi, vyšší gymnázium v Jindřichově Hradci a roku 1867 začal studovat na filozofické fakultě v Praze.\n\nPřelom let 1867-68 byl v Čechách bouřlivý — studenti protestovali proti ministru Beustovi, konaly se tábory lidu, byl položen základní kámen k Národnímu divadlu. Zároveň narůstala nervozita úřadů, policie zastrašovala opoziční aktivisty (bylo například zatčeno 22 novinářů). Šnajdr v té době přispíval pod svým jménem do Barákova radikálního časopisu \"Svoboda\". S ohledem na vývoj událostí dostal obavy z možného pronásledování a v říjnu 1868 tajně uprchl z Prahy do Berlína. Setkal se tam s J. V. Fričem a začal přispívat do jeho exilového časopisu \"Blaník\", který vycházel v Budyšíně a byl tajně dopravován do Čech. Po jeho zániku pracoval v redakcích časopisů \"Correspondence Tchéque\" a \"Böhmische Correspondenz\". Zasílal také příspěvky do chrudimského časopisu \"Koruna\".\n\nRoku 1869 požádal Frič Šnajdra, aby se vypravil do USA a pokusil tam získat peníze pro publikační činnost. Šnajdr tam již zůstal. Karel Jonáš ho zaměstnal v časopisu \"Slavie\", který vydával v Racine ve Wisconsinu. Po třech letech se Šnajdr přestěhoval do Omahy, kde asi rok redigoval časopis \"Pokrok západu\". Roku 1873 zakotvil ve městě Cleveland. Převzal řízení časopisu \"Pokrok\" (po J. V. Čapkovi) a po třech letech založil vlastní týdeník — \"Dennice novověku\". Ten pak vydával 38 let. Byl to časopis svobodomyslný a radikální, určený zejména pro inteligentní čtenáře. V článcích propagoval darwinismus, materialismus a socialismus, ostře vystupoval proti náboženství. Hospodaření bylo vždy napjaté — \"Slavie\" měla nejvýše 4000 předplatitelů, \"Dennice novověku\" nejvýše 3000; v pozdější době počty čtenářů klesaly kvůli silné konkurenci týdenních příloh k dennímu tisku. Sazeči byli placeni včas, ale na majitele málokdy zbyl nějaký zisk. Velkou zásluhu na udržení českých periodik měli podnikatelé Severa z Cedar Rapids a Triner ze Chicaga (pozdější zaměstnavatel spisovatele Pavla Albieriho), kteří do nich pravidelně umísťovali svou inzerci.\n\nRoku 1873 se v Clevelandu oženil s Cilií Kořízkovou (Cilie Korizek). Měli spolu šest dětí (Slavie, Míla, Robert G., Cilie, Lada a Charles). Bydleli na 7505 Lawnview Avenue. Manželka byla příbuznou Karla Jonáše, její otec František Kořízek (1820–1899) založil roku 1860 časopis \"Slovan americký\".\n\nŠnajdr byl uznávaný v obchodních kruzích a v české komunitě. Byl členem řady organizací (Československé podpůrné spolky, Grand Lodge (svobodní zednáři), Knights of Pythias, Bohemian Turners). Roku 1903 se stal ředitelem Pilsener Brewing Company. Byl zvolen za člena školní rady. Kandidatura do zákonodárného sboru státu Ohio roku 1893 pro něj ale skončila neúspěchem — kvůli protináboženským názorům ho nevolila ani řada Čechů.\n\nV roce 1910 rezignoval z funkce šéfredaktora, o čtyři roky později časopis \"Dennice novověku\" zastavil, prodal tiskárnu a odešel ze zdravotních důvodů do důchodu. Zemřel po dlouhé nemoci ve svém domě na 545 North Michigan Avenue, Pasadena, Kalifornie.\n\nZpočátku byl Šnajdr známý jako básník z kruhu ruchovců. Měl talent pro moderní poezii. Jeho práce vyjadřovaly lásku k vlasti a cit pro současné události. Známé byly například básně \"Žebrák\" a \"Dudák\", které otiskla Barákova \"Svoboda\".\n\nPo odjezdu do USA přestal psát básně, pro něž tam nebyla poptávka, a věnoval se plně žurnalistice. Ve svých příspěvcích vycházel z Barákova novinářského přístupu — budit nadšení čtenářů a jejich odpor k tyranii poukazem na slavné události z historie. Ostře vystupoval proti církvím a náboženství obecně, přičemž vycházel z učení amerického agnostického filosofa Roberta G. Ingersolla.\n\nK jeho samostatným pracím, vydaným v USA, patří:\n\n\n"}
{"id": "698827", "url": "https://cs.wikipedia.org/wiki?curid=698827", "title": "Canon T90", "text": "Canon T90\n\nCanon T90 je jednooká zrcadlovka, představená firmou Canon roku 1986. Patří do řady Canon T. Jednalo se o poslední profesionální fotoaparát firmy Canon, který využíval manuální ostření a zároveň poslední profesionální fotoaparát s bajonetem FD. Ačkoli byl po roce od uvedení překonán fotoaparáty s autofocusem a novým – již nekompatibilním – formátem EOS (Electro-Optical System), T90ka zavedla hodně novinek používaných dodnes. Hlavní byly změny v uživatelském ovládání, industriální design a vysoký stupeň automatizace. \n\nAutorem designu byl německý průmyslový designér Luigi Colani (1928-2019).\n\nDíky své mohutnosti se jí začalo japonskými žurnalisty přezdívat \"Tank\". Spousta jich stále T90ku vysoce cení i po 25 letech. Sběratel a dealer fotoaparátů Stephen Gandy říká: \"\"... Canon T90 byl o roky napřed před čímkoli jiným na trhu své doby. Je to jednoduše jeden z nejlepších fotoaparátů Canon využívající manuální ostření v historii.\"\" a zakončuje, \"\"Má můj hlas pro nejlepší Canon vůbec.\"\"\n\n"}
{"id": "698828", "url": "https://cs.wikipedia.org/wiki?curid=698828", "title": "John Billingsley", "text": "John Billingsley\n\nJohn Billingsley (* 20. května 1960 Media, Pensylvánie) je americký herec.\n\nVystudoval divadelní herectví na Bennington College ve Vermontu, poté hrál v různých divadlech. Ve filmu debutoval v roce 1988 malou rolí ve snímku \"Sedm hodin do rozsudku\", v průběhu 90. let byl obsazován do drobných rolí v různých televizních seriálech. Objevil se tak např. v seriálech \"Doktoři z L. A., Akta X, Policie New York\" nebo \"Gilmorova děvčata\", roku 2000 hrál pravidelnou postavu doktora Milese Ballarda v jednosezónovém seriálu \"Ti druzí\". V letech 2001–2005 ztvárnil jednu z hlavních postav ve sci-fi seriálu \"\", denobulského doktora Phloxe. V roce 2007 účinkoval v nezávislém sci-fi snímku \"Pozemšťan\". Dále hostoval např. v seriálech \"Hvězdná brána, Odložené případy, Kriminálka New York, Námořní vyšetřovací služba, Kriminálka Las Vegas, Chirurgové, 24 hodin, Útěk z vězení\" nebo \"Mentalista\". Hrál též ve filmech \"Presumpce viny\" či \"2012\", pravidelné role měl v seriálech \"Devět rukojmí\" a \"True Blood: Pravá krev\".\n\n"}
{"id": "698829", "url": "https://cs.wikipedia.org/wiki?curid=698829", "title": "Willie Banks", "text": "Willie Banks\n\nWilliam (\"Willie\") Augustus Banks III (* 11. března 1956, Travis Air Force Base, Kalifornie) je bývalý americký atlet, jehož specializací byl trojskok.\n\nV roce 1983 vybojoval v Helsinkách na prvním ročníku MS v atletice výkonem 17,18 m stříbrnou medaili. O čtyři roky později neprošel na světovém šampionátu v Římě kvalifikací. Dvakrát reprezentoval na letních olympijských hrách (Los Angeles 1984, Soul 1988) a dvakrát obsadil ve finále 6. místo. Mezi jeho úspěchy patří také dvě stříbrné medaile z Panamerických her (San Juan 1979, Indianapolis 1987).\n\n16. června 1985 posunul hodnotu světového rekordu na 17,97 metru. Po téměř deseti letech vylepšil tehdejší rekord, který držel Brazilec João Carlos de Oliveira výkonem 17,89 m. Z prvního místa historických tabulek Bankse sesadil 18. července 1995 Brit Jonathan Edwards výkonem 17,98 m. 7. srpna téhož roku však jako první překonal v Göteborgu osmnáctimetrovou hranici (18,29 m).\n\n\n"}
{"id": "698831", "url": "https://cs.wikipedia.org/wiki?curid=698831", "title": "Mistrovství světa v plavání 1991", "text": "Mistrovství světa v plavání 1991\n\nMistrovství světa v plavání 1991 bylo v pořadí šestým světovým šampionátem v plaveckých sportech, které se konalo pod záštitou Mezinárodní plavecké federace. Pořadatelem bylo australské město Perth. Mistrovství se konalo v termínu 3. až 13. ledna 1991. Účastnilo se jej 1142 sportovců. Pro Československo získala Heidemarie Bártová-Grecká ve skocích z metrového prkna druhou medaili z mistrovství světa v historii (po stříbru Mileny Duchkové z MS 1973 ve skocích z desetimetrové věže). \n\n</div>\n\n"}
{"id": "698832", "url": "https://cs.wikipedia.org/wiki?curid=698832", "title": "Linda Parková", "text": "Linda Parková\n\nLinda Parková (* 9. července 1978 Soul) je americká herečka jihokorejského původu.\n\nNarodila se v Soulu, vyrůstala však v kalifornském San José. Během studia střední školy hrála v různých představeních, což ji přivedlo na Boston University, kde v roce 2000 získala titul Bachelor of Fine Arts. I při tomto studiu se objevovala na divadelních prknech, hrála např. v inscenacích \"Mad Forest, Lysistrata, Cyrano z Bergeracu, Richard III.\" či \"Trójanky\". V roce 2001 obdržela drobnou cameo roli ve filmu \"Jurský park 3\", nedlouho poté byla obsazena do sci-fi seriálu \"\" (2001–2005), kde ztvárnila jednu z hlavních postav, komunikačního důstojníka Hoshi Sato. Po ukončení produkce \"Enterprise\" hrála např. v seriálech \"Vize zločinu, Profesionálky\" či \"Havárie\", hostovala např. v seriálech \"Na doživotí, Zákon a pořádek: Útvar pro zvláštní oběti\" a \"Dr. House\".\n\n"}
{"id": "698835", "url": "https://cs.wikipedia.org/wiki?curid=698835", "title": "Heidemarie Bártová", "text": "Heidemarie Bártová\n\nHeidemarie Bártová (roz. Grecká) (* 13. března 1965, Ústí nad Labem) je bývalá československá reprezentantka ve skocích do vody. Věnovala se zejména skokům z prkna. Na vrcholné akci reprezentovala již jako patnáctiletá na olympijských hrách 1980 v Moskvě, skončila tam třináctá. Medailového úspěchu dosáhla na mistrovství světa v roce 1991. V nově zavedené discipíně – skocích z metrového prkna získala bronzovou medaili. Byla to teprve druhá medaile pro Československo v historii světových plaveckých šampionátů (po stříbru Mileny Duchkové z roku 1973). O rok později na olympiádě v Barceloně skončila ve skocích z třímetrového prkna těsně pod stupni vítězů na čtvrtém místě. Začátkem devadesátých let se její obličej stal známý díky televizní reklamě na šampón, když se stala průkopnicí účinkování sportovních hvězd v reklamě v Československu. \n\n"}
{"id": "698837", "url": "https://cs.wikipedia.org/wiki?curid=698837", "title": "Létající automobil", "text": "Létající automobil\n\nLétající automobil je dopravní prostředek, jehož účelem je osobní přeprava, podobně jako u dnešního osobního automobilu, je však přidán i pohyb nad zemským povrchem. Přechod z jedné fáze do druhé (konverze pozemní vozidlo - letadlo nebo naopak) většinou vyžaduje určitý proces, který je nutno vykonat manuálně nebo automaticky (např. natažení/zatažení nosných křídel, vysunutí/zasunutí rotoru apod.).\n\nPokusy o sestrojení létajícího automobilu probíhaly již od doby před druhou světovou válkou. Prvním automobilem, který podnikl skutečný let byl Waterman Arrowbile leteckého průkopníka a vynálezce Waldo Watermana. Poprvé vzlétl v roce 1937.\nV roce 1949 předvedl Moulton Taylor svůj létající vůz Taylor Aerocraft, ale do sériové výroby se nedostal.\n\nV roce 1956 požádala americká armáda US Army (resp. její sekce Transportation Corps) letecké výrobce o návrhy na lehké víceúčelové vozidlo, které by kombinovalo všestrannost a operativní lehkost jeepu se schopností přeletět náročný nebo nesjízdný terén. Armádní činitelé si představovali jednoduchý a přitom robustní stroj („flying jeep“ nebo „aerial jeep“, létající jeep) schopný dopředného letu v malé výšce a režimu visení, který by po určitou dobu unesl 450 kg nákladu v letové hladině mezi 1,5 – 4 m. Návrhy vytvořilo vícero firem, z nich byly na začátku roku 1957 pro vývoj prototypů vybrány společnosti Curtiss-Wright (typ Curtiss-Wright VZ-7), Piasecki Aircraft Corporation (typ Piasecki VZ-8 Airgeep) a Chrysler (typ Chrysler VZ-6). Přes relativní životaschopnost typu VZ-8 se armáda rozhodla, že koncepce „létající jeep“ je nevhodná pro moderní bojiště a zaměřila se na vývoj konvenční helikoptéry.\n\nV současnosti existuje několik funkčních prototypů různých vynálezců a firem, např. nizozemský PAL-V, český GyroMotion, slovenský AeroMobil nebo americké I-TEC Maverick a Terrafugia Transition (firma Terrafugia už plánuje nástupce: TF-X). \nPrototyp létajícího motocyklu vyvíjí jako svůj osobní projekt Australan Christopher Malloy, povoláním pilot helikoptéry.\n\nTento druh dopravního prostředku se nezřídka objevuje v literatuře a filmu (zejména science fiction). Tato vozidla vznášejí v různých výškách nad terénem, používajíce nějaký druh odpudivé síly, většinou antigravitační nebo vzduchového proudu či polštáře. Odstraňuje se tak většina třecích sil, které musejí současná vozidla překonávat. Na druhou stranu tuto třecí sílu ale nemůžou využít např. k brzdění.\n\nLétající automobily a motocykly lze nalézt např. ve filmech \"Fantomas se zlobí\" (zde Citroën DS), \"Blade Runner\", \"Návrat do budoucnosti II\" nebo také ve futuristických závodních videohrách jako například F-Zero nebo wipEout.\n\n\n"}
{"id": "698843", "url": "https://cs.wikipedia.org/wiki?curid=698843", "title": "Kvalifikace na Mistrovství světa ve fotbale 1998", "text": "Kvalifikace na Mistrovství světa ve fotbale 1998\n\nV kvalifikaci na Mistrovství světa ve fotbale 1998 se národní týmy ze šesti fotbalových konfederací ucházely o 30 postupových míst na závěrečný turnaj. Pořadatelská Francie spolu s obhájcem titulu – Brazílií měli účast na závěrečném turnaji jistou. kvalifikace se účastnilo 174 zemí.\n\n<nowiki>*</nowiki> Poloviny míst znamenají místa v mezikontinentální baráži.\n\nCelkem 168 týmů sehrálo alespoň jeden kvalifikační zápas. Bylo jich sehráno 643 a padlo v nich 1922 branek (tj. 2,99 na zápas).\n\n\"(38 týmů bojujících o 5 místenek)\"\n\nAfrické kvalifikace se po dodatečném odhlášení dvou týmů zúčastnilo 36 reprezentací. Čtveřice nejlepších podle žebříčku FIFA byla nasazena přímo do skupinové fáze, zatímco zbylých 32 týmů se účastnilo předkola hraného systémem doma a venku. Ve skupinové fázi bylo 20 týmů rozlosováno do 5 skupin po 4 týmech. Vítězové skupin následně postoupili na MS.\n\n\"(36 týmů bojujících o 3 nebo 4 místenky - baráž proti týmu z Oceánie rozhodla o držiteli čtvrté místenky)\"\n\nV první fázi bylo všech 36 týmů rozlosováno do 10 skupin po třech, resp. čtyřech celcích. Některé skupiny se hrály na centralizovaném místě a některé systémem každý s každým doma a venku. Vítězové skupin následně postoupili do druhé skupinové fáze, kde bylo 10 týmů rozlosováno do dvou skupin po pěti. První tým z obou skupin postoupil na MS. Celky na druhých místech sehrály baráž na neutrální půdě. Její vítěz se stal dalším postupujícím na MS a poraženého čekala mezikontinentální baráž proti vítězi zóny OFC.\n\n\"(49 týmů bojujících o 14 místenek)\"\n\nVšech 49 reprezentací bylo rozlosováno do 9 skupin po 6, resp. 5 týmech. První tým každé skupiny spolu s nejlepším celkem ze druhých míst postoupil přímo na MS. Zbylá osmička na druhých místech se utkala v baráži o zbylé čtyři místenky.\n\n\"(9 týmů bojujících o 4 místenky)\"\n\nVšichni účastníci ze zóny CONMEBOL utvořili jednu devítičlennou skupinu, kde se utkali dvoukolově každý s každým a první čtveřice postoupila na MS.\n\n\"(10 týmů bojujících o 0 nebo 1 místenku - baráž proti týmu z Asie rozhodla o držiteli této místenky)\"\n\nNejlepší čtveřice týmů zóny OFC byla nasazena přímo do druhé fáze. V první fázi byla šestice týmů rozdělena podle geografických kritérií do Melanéské a Polynéské skupiny. Obě se hrály na jednom centralizovaném místě. Vítěz Melanéské skupiny postoupil přímo do druhé fáze. Druhý tým Melanéské skupiny se utkal s vítězem Polynéské skupiny systémem doma a venku. Vítěz dvojzápasu postoupil do druhé fáze. Tam byla šestice celků rozlosována do dvou skupin po třech. Týmy se zde utkaly dvoukolově na jednom centralizovaném místě. Vítězové obou skupin se systémem doma a venku utkali o účast v baráži proti čtvrtému týmu zóny AFC.\n\n\"(30 týmů bojujících o 3 místenky)\"\n\nV zóně CONCACAF bylo hned několik kvalifikačních fází. Nejlepší šestice týmů v žebříčku FIFA byla přímo nasazena do semifinálové fáze. Zbylých 24 týmů bylo rozděleno do dvou zón. V té Karibské se 20 reprezentací (po předkole zredukováno na 16) utkalo vyřazovacím systémem doma a venku o čtyři místenky v semifinálové fázi. Ve středoamerické zóně byly 4 celky rozlosovány do dvojic, kde se utkaly systémem doma a venku o dvě místenky v semifinálové fázi. V ní bylo dvanáct týmů rozlosováno do tří skupin po čtyřech. První dva týmy z každé skupiny postoupily do finálové fáze, ve které byla jedna skupina čítající 6 týmů. První tři z této skupiny postoupili na mistrovství světa.\n\n----\nCelkové skóre dvojzápasu bylo 3:3. Na Mistrovství světa ve fotbale 1998 postoupil díky více vstřeleným brankám na hřišti soupeře.\n\n"}
{"id": "698849", "url": "https://cs.wikipedia.org/wiki?curid=698849", "title": "Kvalifikace na Mistrovství světa ve fotbale 2002 (OFC)", "text": "Kvalifikace na Mistrovství světa ve fotbale 2002 (OFC)\n\nKvalifikace na Mistrovství světa ve fotbale 2002 zóny OFC určila účastníka účastníka mezikontinentální baráže proti pátému celku zóny CONMEBOL. V první fází bylo všech 10 týmů rozlosováno do dvou skupin po 5, kde se utkaly jednokolově na jednom centralizovaném místě. První tým z každé skupiny postoupil do finálové fáze. V ní se oba vítězové utkali doma a venku o účast v mezikontinentální baráži.\n\n\" postoupila do finálové fáze.\"\n\n\" postoupil do finálové fáze.\"\n\n\" zvítězila celkovým skóre 6:1 a postoupila do mezikontinentální baráže proti pátému celku zóny CONMEBOL.\"\n\n"}
{"id": "698850", "url": "https://cs.wikipedia.org/wiki?curid=698850", "title": "Seznam světových rekordů v plavání", "text": "Seznam světových rekordů v plavání\n\nSvětové rekordy v plavání jsou nejlepší časy historie, které Mezinárodní plavecká federace (FINA) registruje v jednotlivých disciplínách bazénového plavání. Celkem jsou oficiálně světové rekordy sledovány na 82 plaveckých tratích – 40 v dlouhém padesátimetrovém bazénu, 42 v krátkém pětadvacetimetrovém bazénu. \n\n\n"}
{"id": "698853", "url": "https://cs.wikipedia.org/wiki?curid=698853", "title": "Gerúsia", "text": "Gerúsia\n\nGerúsia (řecky \"Γερουσία\") byla aristokratická instituce ve starověkém Řecku (nejznámější je spartská gerúsia). Existovala i během turecké nadvlády nad Řeckem. Slovo pochází z řeckého γέρων - stařec.\n\nGerúsii tvořilo dvacet osm gerontů, kteří dovršili šedesát let a pocházeli z významných rodin. Jejími členy byli i dva spartští králové. Členství v gerúsii bylo doživotní, po smrti člena rady starších byl doplněn další člen. Gerúsia byla královským poradním orgánem a zároveň připravovala podklady a návrhy na jednání spartského lidového shromáždění (apella). V Athénách měl obdobnou funkci areopág. Ale už v průběhu Peloponéské války si gerúsia osvojila výkonné pravomoci včetně rozhodnutí proti králům. V průběhu 4-3 stol. př. n. l. na sebe strhla výkonnou moc.\n\nPotom, co Turci dobyli Byzantskou říši, se na území dnešního Řecka řecky hovořící křesťanské obyvatelstvo začalo organizovat do různých uskupení (ať už jako spojenci turecké moci nebo její odpůrci), jehož původ byl starověký a přetrval i během byzantského období. Řekové, hlavně z Peloponésu a z Rumélie, byli organizováni do venkovských uskupení, v jejichž čele stál bohatý Řek, zvaný δημογέροντας (z novořeckých slov \"δήμος - lid\" a \"γέροντας - stařec\", starořecky \"γέρων\") nebo poturčeně \"kotsabasis\". δημογέροντας podléhal turecké správě a při rozhodování o různých věcech, týkajících se řeckých obyvatel mu pomáhala právě gerúsia, tvořená místními vlivnými Řeky.\nGerúsia existovala i u nomádského řeckého kmene Sarakacanů (Σαρακατσάνοι). Sarakacani se organizovali do tzv. tselingádu, v jehož čele stál \"tselingas\", kterému také v rozhodování radila gerúsia. Zde však šlo převážně o otázky týkající se chovu zvířat či migrace. Gerúsia existovala i v autonomním řeckém kraji Zagori, který leží v Epiru a zde byla její role důležitá, zagorští Řekové měli velkou autonomii a byli to důležití podnikatelé. Zagori mělo být povoleno sestavit i řecké vojsko, které vedla právě gerúsia. Gerúsia existovala i na poloostrově Chalkidiki a také na ostrově Chios. Gerúsie byly zrušeny ustanovením nezávislého Řecka a definitivně do poloviny 20. století.\n"}
{"id": "698855", "url": "https://cs.wikipedia.org/wiki?curid=698855", "title": "Svaz světů", "text": "Svaz světů\n\nSvaz světů je fiktivní vesmírné impérium z příběhů série Nadace amerického spisovatele Isaaca Asimova. Jeho přítomnost lze zaznamenat v knize \"Druhá Nadace\".\n\nSvaz světů bylo vesmírné impérium založené Mezkem v roce 322 éry Nadace (nebo též roku 1 Prvního Občana Svazu) po podrobení První Nadace. Zatímco tato spojovala světy volnými obchodními svazky, Svaz světů byl ovládán velmi pevně, díky Mezkově schopnosti kontrolovat emoce lidí. Mezek pocházel z planety Gaia (planeta s kolektivním vědomím, odkud uprchl) a během pěti let dokázal vybudovat ohromné dominium.\n\nJeho prvním úspěchem bylo dobytí planety Kalgan a poté jeho expanze vesmírem pokračovala závratným tempem. Během roku si podrobil i První Nadaci s její sídelní planetou Terminus (za vlády starosty Indbura III.) a následně i 27 Svobodných obchodních světů (Radole, Haven, Iss, Mnemon...). Díky svým mimořádným psychickým schopnostem dokázal ovládnout své protivníky a učinit z nich spojence. Příkladem toho byl kapitán Nadace Han Pritcher, jenž se dokonce pokusil spáchat na Mezka atentát, neúspěšně. Byl odhalen již na počátku akce. Poté sloužil ve Svazu světů pod Mezkovým vedením jako oddaný generál a podnikl celkem šest výprav do vesmíru, aby nalezl Druhou Nadaci - společenství mentaliků, které pro Mezka představovalo potenciální nebezpečí.\n\nDruhá Nadace byla příčinou zastavení rozmachu Svazu světů. Mezek byl již blízko odhalení její polohy, avšak v poslední chvíli mu v tom zabránila Bayta Darellová, když zastřelila Eblinga Mise, jenž usilovně pátral v archívech Galaktické knihovny na Trantoru po její poloze. Kdyby to neudělala, Mezkovi by již nic nestálo v cestě za ovládnutím celé Galaxie, nicméně z dlouhodobějšího hlediska by to znamenalo zánik civilizace na několik desítek tisíc let.\n\nMezek a jeho Svaz světů byl fenomén, s tímto faktorem Seldonův psychohistorický plán nepočítal. Existence Druhé Nadace přinutila Mezka k odstoupení od své bezmezné expanzivní politiky a nastolení konsolidace Svazu. Během tohoto pětiletého období se Mezek pokoušel vypátrat polohu Druhé Nadace. Za tímto účelem vyslal šestkrát do akce generála Hana Pritchera, při poslední misi doprovázeného i ambiciózním Bailem Channisem.\n\nJako sídlo svého impéria nezvolil Mezek hlavní planetu První Nadace Terminus, nýbrž centrálněji položený Kalgan - planetu s dlouholetou tradicí aristokratické zábavy. Tituloval sám sebe jako Prvního Občana Svazu. Encyclopedia Galactica uvádí Mezka jako osobu, která po pádu první Galaktické říše dokázala opět sjednotit vesmír . Jeho impérium bylo politicky klidné a ekonomicky prosperující (protože měl všechny pod kontrolou, nebyla proti němu opozice). Vývoj technologií (v němž vynikala dříve První Nadace) pokračoval nadále.\n\nMezek podepsal dohodu o neutralitě s prezidentem Sayshellského svazu Kallem, netoužil zabrat území v blízkosti své rodné planety Gaia.\n\nDruhá Nadace se připravovala na útok proti Mezkovi, pomalu infiltrovala do jeho impéria a nepatrně ovlivňovala mysl jeho doposud spolehlivých lidí. Nebezpečím pro Seldonův plán přestal Mezek být po konfrontaci s Prvním Mluvčím Druhé Nadace po útoku Mezkovy flotily na Tazendu.\n\nMezek vládl necelých 10 let, jeho špatný fyzický stav mu více nedovolil. Po smrti Mezka se v čele Svazu světů vystřídalo několik mužů, kteří pokračovali v tradici a nazývali se Prvními Občany (prvním z nich byl generál Han Pritcher). Nadace pro ně měla pojmenování Lordi z Kalganu. \n\nJeden z dalších vůdců Kalganu, Lord Stettin rozpoutal válku proti První Nadaci. Zpočátku dosahoval úspěchů, ale s postupným prodlužováním bojů začal ztrácet dobyté pozice a v \"bitvě u Quoristonu\" se situace zcela obrátila. 125 válečných lodí Nadace rozprášilo díky chytrému taktickému obchvatu (a několika dalším faktorům) přes 240 kalganských lodí z celkového počtu 300.\nLord Stettin byl donucen podepsat příměří a přestože si podržel svou funkci, jeho armáda byla odzbrojena, v jeho koloniích byla vyhlášena samostatnost a umožněn plebiscit . \n\nImpérium Svaz světů tímto značně ztratilo na významu a posléze zaniklo a bylo včleněno zpět do Nadace.\n\n\n\n"}
{"id": "698858", "url": "https://cs.wikipedia.org/wiki?curid=698858", "title": "Miroslav Pinc", "text": "Miroslav Pinc\n\nMiroslav Pinc (5. července 1949 Obořiště – 4. dubna 2000 Praha) byl český ilustrátor knih z oblasti botaniky, resp. dendrologie. Během života publikoval své perokresby ve více než dvou stovkách knih. V roce 1981 byla Ing. Pincovi udělena Výroční nakladatelská cena Státního zemědělského nakladatelství za ilustraci knihy Karel Hieke – \"Pokojové rostliny\".\nMezi jeho první práce patří \"Sadovnická dendrologie\" od autorů Ing. Václava Hurycha a Ing. Ernesta Mikuláše. Z dalších českých titulů lze jmenovat např. M. Wolf a kol.: \"Květinářství\", V. Hurych: \"Sadovnictví – okrasné dřeviny pro zahrady a parky\", B. Wágner: \"Sadovnická tvorba\", Č. Böhm: \"Okrasná zahrada\", F. Mareček: \"Zahradnický slovník\", Zákrejs: \"Pěstujeme orchideje\", M. Součková: \"Pnoucí dřeviny na zahradě i v bytě\" aj.\n"}
{"id": "698859", "url": "https://cs.wikipedia.org/wiki?curid=698859", "title": "Grand Prix Německa 1995", "text": "Grand Prix Německa 1995\n\nGrand Prix Německa 1995 (LVII. Großer Mobil 1 Preis von Deutschland), 9. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 573. grand prix, se již tradičně odehrála na okruhu Hockenheimring.\n\n"}
{"id": "698860", "url": "https://cs.wikipedia.org/wiki?curid=698860", "title": "Kapilární elektroforéza", "text": "Kapilární elektroforéza\n\nKapilární elektroforéza (anglicky \"capillary electrophoresis\", CE) patří do skupiny elektroforetických metod, což jsou metody, které slouží k separaci látek na základě jejich rozdílné pohyblivosti v elektrickém poli. V případě kapilární elektroforézy tato separace probíhá v kapiláře naplněné roztokem základního elektrolytu (anglicky \"background electrolyte\", BGE), kterým je zpravidla roztok pufru.\nK separaci látek v elektroforéze dochází v důsledku různé rychlosti pohybu iontů v elektrickém poli. Tato rychlost je definována:\n\nv = µ E,\n\nkde µ je elektroforetická mobilita dané látky a E je intenzita elektrického pole (je funkcí vloženého napětí a délky kapiláry, jednotka je volt/metr).\n\nElektroforetická mobilita je pro daný ion a dané medium konstantou charakteristickou pro tento ion. Elektroforetická mobilita iontů uváděná v tabulkách, je stanovována při plné disociaci iontu a extrapolována k nekonečnému zředění. Skutečná naměřená mobilita se od této hodnoty liší a nazývá se efektivní mobilita.\n\nElektroosmotický tok (angl. \"electroosmotic flow\", EOF) je tok celkového objemu kapaliny v kapiláře při vložení elektrického pole, ke kterému dochází v důsledku existence povrchového náboje na vnitřní stěny kapiláry. Pro měření se nejčastěji používají běžné křemenné kapiláry, jejichž povrch je tvořen silanolovými skupinami. Tyto silanolové (-Si-OH) skupiny jsou při pH vyšším než 4 částečně až zcela deprotonovány a nesou tedy záporný náboj. Kladně nabité ionty roztoku základního elektrolytu (pufru) v kapiláře jsou elektrostatickými silami přitahovány k záporně nabité stěně kapiláry a vytváří tzv. elektrickou dvojvrstvu. Po vložení elektrického napětí na kapiláru se začnou kladně nabité ionty pufru tvořící difuzní část elektrické dvojvrstvy pohybovat směrem ke katodě a třením s sebou strhávají okolní molekuly vody. Díky malému průměru kapiláry se tento pohyb přenese na celý roztok pufru, který se tímto rozpohybuje směrem ke katodě. Velikost EOF závisí na několika faktorech např. na pH, iontové síle roztoku, teplotě, přítomnosti organických rozpouštědel či jiných látek.\nJedinečnou vlastností EOF je jeho plochý profil toku na rozdíl od parabolického profilu u laminárního toku (generovaný externí pumpou např. v kapalinové chromatografii. Tento plochý profil toku nezpůsobuje disperzi zón vzorku a vede tedy ke vzniku ostrých píků v elektroforetickém záznamu (tzv. elektroférogramu). \nDalší výhodnou vlastností EOF je jeho schopnost unášet všechny složky vzorku jedním směrem (za normálních podmínek směrem ke katodě), což umožňuje v jedné analýze stanovit vedle sebe kationty i anionty. Anionty migrují sice směrem k anodě, ale elektroforetická mobilita naprosté většiny aniontů (s výjimkou vícemocných anorganických aniontů) je nižší než mobilita EOF, který je tedy unáší ke katodě. Při měření s normální polaritou jsou tedy nejprve detekovány kationty, které migrují ke katodě a zároveň jsou tímto směrem unášeny EOF, dále následují nenabité složky vzorku, které nejsou rozděleny a jsou detekovány s mobilitou elektroosmotického toku a nakonec jsou detekovány anionty, které migrují proti směru EOF, avšak jsou stále EOF unášeny ke katodě. Mobilita EOF se v praxi určuje nástřikem neutrální látky, která je detekovatelná zvoleným detektorem. \n\nInstrumentální systém kapilární elektroforézy je relativně jednoduchý. Skládá se z kapiláry, nádobek se základním elektrolytem (BGE), nádobky se vzorkem, zdroje vysokého napětí s výstupem na platinové elektrody a detektoru, který je nejčastěji upevněn přímo na kapiláře. Tento detektor je napojen na počítač, který zaznamenává signál detektoru v čase. Nejčastěji se k měření používají křemenné kapiláry s ochrannou vrstvou polyimidu. Délka kapiláry je obvykle 20-100 cm, průměr 25-75 µm . Jako BGE slouží zpravidla vodný roztok pufru. Nejpoužívanějším typem detektoru je UV/Vis absorpční detektor. Tento typ detektoru totiž umožňuje detekci jak látek absorbujících UV či viditelné světlo, ale také látek neabsorbujících – v tomto případě se použije UV/Vis absorbující pufr a přítomnost složky se projeví snížením absopce (jde o tzv. nepřímou detekci). Dále se používají detektory fluorescenční, amperometrické, vodivostní či radioaktivní. Je možné také spojení kapilární elektroforézy s hmotnostní spektrometrií; jejich napojení je však poněkud komplikovanější.\nKapilára, v níž dochází k separaci látek, je před měřením naplněna BGE, a její konce jsou při měření zanořeny do nádobek obsahujících BGE. Do těchto nádobek jsou zároveň zanořeny elektrody pro připojení zdroje vysokého napětí. Vzorek je zaveden do kapiláry náhradou jedné z nádobek s BGE, nádobkou se vzorkem a vložením napětí, tlaku na vstupu (či vakua na výstupu z kapiláry), či hydrostaticky, rozdílem hladin na vstupu a výstupu z kapiláry. Po injekci vzorku dojde k opětovné výměně nádobek vzorku a BGE, je vloženo napětí a je zahájena separace. Jednotlivé složky vzorku se pohybují rozdílnými rychlostmi podle svých mobilit a zároveň jsou unášeny elektroosmotickým tokem směrem ke katodě. Tímto dojde k jejich separaci na jednotlivé zóny, které postupně procházejí detektorem v pořadí: kationty, neutrální látky, anionty.\n\nJe nejpoužívanější a také nejjednodušší technikou CE. Vzorek je nastříknut do vodného roztoku pufru a jednotlivé složky vzorku se dělí na zóny podle svých mobilit. Umožňuje separaci kationtů a aniontů, nikoliv však neutrálních látek.\nPoužívá se k separaci biomakromolekul jako jsou bílkoviny či nukleové kyseliny na základě jejich velikosti. Kapilára je v tomto případě naplněna polymerním médiem (gelem) tvořícím molekulové síto, kterým biomolekuly migrují. Tato technika může být přímo srovnána s tradiční deskovou gelovou elektroforézou.\nTato technika umožňuje separaci elektricky nabitých i neutrálních látek. Jde o hybridní techniku ležící mezi elektroforézou a chromatografií. K separaci neutrálních látek dochází v důsledku jejich rozdílné interakce s micelami, které tvoří v kapiláře tzv. pseudostacionární fázi. Micely vznikají přídavkem dostatečného množství tenzidu do pufru. \nSlouží k separaci amfolytů, nejčastěji peptidů a bílkovin, podle jejich izoelektrického bodu(pI). V tomto případě je kapilára naplněna směsí syntetických amfolytů, které v kapiláře vytvářejí pH gradient. Složky vzorku nastříknutého do kapiláry migrují kapilárou, než narazí na pH odpovídající jejich pI a zde se zastaví. K detekci je zpravidla nutná následná mobilizace rozseparovaných zón.\nPři isotachoforéze se používají dva různé elektrolyty (vodící a koncový), mezi něž se do kapiláry nastříkne vzorek, jehož složky se v průběhu experimentu rozdělí podle svých mobilit na navzájem sousedící zóny. Všechny zóny migrují kapilárou stejnou rychlostí v důsledku vytvoření gradientu elektrického potenciálu. V jednom experimentu lze separovat pouze jeden druh iontů (kationty či anionty). \n\n\n"}
{"id": "698863", "url": "https://cs.wikipedia.org/wiki?curid=698863", "title": "Grand Prix Velké Británie 1995", "text": "Grand Prix Velké Británie 1995\n\nGrand Prix Velké Británie 1995 (XLVIII Foster's British Grand Prix) osmý závod 46. ročníku mistrovství světa jezdců Formule 1 a 37. ročníku poháru konstruktérů, historicky již 572. grand prix, se uskutečnila na okruhu Silverstone.\n\n"}
{"id": "698864", "url": "https://cs.wikipedia.org/wiki?curid=698864", "title": "Soběsuky (zámek)", "text": "Soběsuky (zámek)\n\nZámek Soběsuky stával ve vsi Soběsuky, která se nachází nedaleko vodní nádrže Nechranice.\n\nNa místě zámku původně stávala tvrz, která se poprvé zmiňuje roku 1623, kdy byla zkonfiskována Vilémovi staršímu Doupovci z Doupova za účast na stavovském povstání a prodána Augustinu Schmidovi ze Schmidbachu. Následující majitel, rytíř Rajský z Dubnice, nechal ve čtyřicátých letech sedmnáctého století postavit na místě tvrze zámek s parkem. V první polovině osmnáctého století za vlastnictví hraběnky Terezie Pöttingové došlo k barokní přestavbě. Hraběnka Soběsuky koupila od rodu Klebelsberků a v roce 1723 jim je prodala zpět. K poslední přestavbě došlo v roce 1771, kdy byl zámek v majetku kadaňského měšťana Václava Glasera. V roce 1945 přešlo panství do rukou státu, zámek byl opuštěn a chátral. Koncem šedesátých let dvacátého století se v zámečku zřítily stropy a v roce 1990 byl zbytek stavby zbořen. Památková ochrana objektu byla zrušena až v roce 2013.\n\nJednalo se o jednopatrovou budovu obdélníkového půdorysu s mansardovou střechou. Na delších stěnách se nacházely středové rizality. Fasáda byla rozdělena římsou se dvěma řadami pilastrů. V přízemí se nacházela středová hala s valenou klenbou a lunetami. Na schodišti byly umístěny dvě dřevěné sochy pandurů ze druhé poloviny osmnáctého století. Po stranách haly bývaly čtyři místnosti, z nichž dvě byly zdobené štukovými zrcadly. Průčelí budovy zdobil erb rodu Klebelsberků.\n\nV parku nechali majitelé vybudovat dvě jezírka, ze kterých odtékala voda do Ohře.\n\n"}
{"id": "698865", "url": "https://cs.wikipedia.org/wiki?curid=698865", "title": "Grand Prix Francie 1995", "text": "Grand Prix Francie 1995\n\nGrand Prix Francie 1995 (LXXXI Mobil 1 Grand Prix de France) sedmý závod 46. ročníku mistrovství světa jezdců Formule 1 a 37. ročníku poháru konstruktérů, historicky již 571. grand prix, se uskutečnila na okruhu Circuit de Nevers Magny-Cours.\n\n"}
{"id": "698870", "url": "https://cs.wikipedia.org/wiki?curid=698870", "title": "Ilona Hlaváčková", "text": "Ilona Hlaváčková\n\nIlona Hlaváčková (* 13. března 1977) je bývalá česká reprezentantka v plavání. Je znakařskou specialistkou, v závodě tímto stylem získala dvě stříbrné medaile na mistrovství světa a byla držitelkou evropských rekordů. Je jednou z nejlepších českých plavkyň historie. \n\nS plaváním začínala v Jičíně, později trénovala v Liberci. Začínala jako prsařka, postupně přešla na znak. Jako juniorka studovala na sportovním gymnáziu v Praze a tam trénovala pod vedením trenéra Milana Moravce. Zejména na kratších tratích 50 a 100 metrů znak postupně pronikla do evropské špičky. První medaile z velkých akcí přivezla v roce 2000. Na mistrovství Evropy v krátkém bazénu ve Valencii zvítězila na obou kratších tratích, ve stejném roce na mistrovství Evropy v 50 metrovém bazénu byla třetí na 50 m a čtvrtá na 100 m. Oba tituly z krátkého bazénu obhájila i na mistrovství Evropy 2001. Na obou tratích přitom překonala evropské rekordy (50 m: 27,06 100 m: 57,75). Zvítězila také na Hrách dobré vůle v Brisbane a Univerziádě. Zaslouženě byla proto vyhlášena českou plavkyní roku 2001. \nV roce 2002 získala první medaili na světovém šampionátu – stříbro ze 100 m znak na mistrovství světa v krátkém bazénu, na poloviční trati byla čtvrtá. O rok později dosáhla svého největšího úspěchu, když vybojovala stříbro na světovém šampionátu v dlouhém bazénu, tentokrát na trati 50 metrů znak. O pouhé dvě setiny sekundy podlehla Španělce Nině Živaněvské. Bylo to historicky nejlepší umístění českého plavce v bazénovém plavání na mistrovství světa v padesátimetrovém bazénu. Z univerziády v roce 2003 přivezla dvě zlaté medaile. Na závěr roku byla opět vyhlášena nejlepší českou plavkyní.\nV roce 2004 přidala evropský titul z dlouhého bazénu, opět na nejkratší trati. Tentokrát Živaněvské oplatila porážku z mistrovství světa. Na olympijských hrách 2004 se jí tolik nedařilo, skončila dvanáctá na 100 metrů, poloviční trať, na které předtím dosáhla největší úspěchy, není v olympijském programu.\n\n\n"}
{"id": "698874", "url": "https://cs.wikipedia.org/wiki?curid=698874", "title": "Grand Prix Kanady 1995", "text": "Grand Prix Kanady 1995\n\nGrand Prix Kanady 1995 ( XXXIII. Grand Prix Air Canada), šestý závod 46. ročníku mistrovství světa jezdců Formule 1 a 37. ročníku poháru konstruktérů, historicky již 570. grand prix, se uskutečnila na okruhu Circuit Gilles Villeneuve.\n\n"}
{"id": "698876", "url": "https://cs.wikipedia.org/wiki?curid=698876", "title": "Jayma Mays", "text": "Jayma Mays\n\nJayma Suzette Mays (* 16. července 1979, Bristol, Tennessee, Spojené státy americké) je americká televizní a filmová herečka a také zpěvačka. Její nejznámější televizní role je Emma Pillsbury v seriálu \"Glee\" a ztvárnila roli Grace Winslow ve filmech \"Šmoulové\" a \"Šmoulové 2\".\n\nVyrůstala v městě Grundy ve Virginii jako dcera Paulette a Jamese Maysových. Mezi její záliby v dětství patřilo vše od zpěvu až k matematice. Po absolvování střední školy v Grundy navštěvovala Southwest Virginia Community College, poté přestoupila na Virginia Tech a nakonec skončila na Radfordské univerzitě, kde absolvovala v oboru múzických umění.\n\nV televizi se objevila poprvé v roce 2004, v seriálu \"Joey\". Rok poté absolvovala svůj filmový debut ve vedlejší roli ve filmu \"Noční let\". Pak se začala v malých rolích objevovat v seriálech jako třeba \"Odpočívej v pokoji\", \"Hrdinové\", \"Jak jsem poznal vaši matku\", \"The Comeback\", \"Řekni, kdo tě zabil\" a zahrála si pacientku v seriálu \"Dr. House\".\n\nPři natáčení filmu \"Děsnej doják\", kde ztvárnila jednu z hlavních rolí, potkala svého budoucího manžela, Adama Campbella. V roce 2007 také hrála ve videoklipu k písni „Awakening“ americké kapely Switchfoot.\n\nV letech 2009 až 2015 ztvárnila výchovnou poradkyni Emmu Pillsbury v seriálu \"Glee\", který vysílala americká televizní stanice Fox.\n\nV březnu 2010 bylo oznámeno, že si zahraje hlavní roli ve filmu \"Šmoulové\" a v roce 2013 se objevila i v jeho pokračování s názvem \"Šmoulové 2\". V roce 2013 získala roli v sitcomu stanice CBS, \"Millerovi\". První série měla premiéru 3. října 2013 a 2. série dne 20. října 2014. Po boku Patricie Clarkson a Zacharyho Bootha se v roce 2014 objevila ve filmu \"Last Weekend\".\n\n"}
{"id": "698877", "url": "https://cs.wikipedia.org/wiki?curid=698877", "title": "Gimel ha-Chadaša", "text": "Gimel ha-Chadaša\n\nGimel ha-Chadaša (: גימל החדשה, jde o pracovní název) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, cca 1 kilometr od pobřeží Středozemního moře a cca 3 kilometry severně od řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím východním okraji. Na východě sousedí s čtvrtí Ramat Aviv Gimel, na jihu s Ramat Aviv ha-Chadaša, na západě s fragmentem volné krajiny v prostoru příbřežních písečných dun a na severu s čtvrtí Azorej Chen.\n\nPlocha čtvrti je vymezena na severu ulicí \"Uri Cvi Greenberg\", na jihu ulicí \"Cvi Propes\", na východě ulicí \"Sderot Namir\" a na západě ulicí \"Kadošej ha-Šoa\". Zástavba má charakter vysokopodlažních obytných budov. V roce 2007 tu ještě nebyla evidována populace, jde o nově vznikající obytný soubor. \n\n"}
{"id": "698879", "url": "https://cs.wikipedia.org/wiki?curid=698879", "title": "Ha-Guš ha-Gadol", "text": "Ha-Guš ha-Gadol\n\nha-Guš ha-Gadol (: הגוש הגדול, doslova \"Velký blok\", jde o pracovní název) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, necelý 1 kilometr od pobřeží Středozemního moře a cca 2 kilometry severně od řeky Jarkon, v nadmořské výšce okolo 20 metrů. Na východě sousedí se čtvrtí Ramat Aviv ha-Chadaša, na západě s areálem letiště Sde Dov a na severu s fragmentem volné krajiny příbřežních písečných dun.\n\nPlocha čtvrti je vymezena na severu ulicí \"Cvi Propes\", na jihu ulicí \"Einstein\", na východě ulicí \"Levi Eškol\" a na západě areálem Letiště Sde Dov a mořským pobřežím. Zástavba má charakter vysokopodlažních obytných budov. V roce 2007 tu žilo 4 006 obyvatel. \n\n"}
{"id": "698880", "url": "https://cs.wikipedia.org/wiki?curid=698880", "title": "Červen 2011", "text": "Červen 2011\n\n\n\n\n\n\n\n"}
{"id": "698883", "url": "https://cs.wikipedia.org/wiki?curid=698883", "title": "Pavel Dobeš (politik)", "text": "Pavel Dobeš (politik)\n\nPavel Dobeš (* 19. ledna 1982 Praha) je český politik, od července 2011 do prosince 2012 ministr dopravy v Nečasově vládě původně nominovaný za stranu Věci veřejné a do dubna 2012 člen této strany. Následně se stal jedním ze zakládajících členů nového subjektu LIDEM, který v prosinci 2012 pro neshody s jeho předsedkyní opustil. Od roku 2018 je zastupitelem a radním městské části Praha 3 jako nestraník za hnutí STAN. \n\nJe absolventem gymnázia Voděradská a na Fakultě sociálních věd Univerzity Karlovy v Praze vystudoval obor Evropská studia, který zakončil v roce 2007 diplomovou prací na téma \"Efektivita využití strukturálních fondů EU v ČR na příkladu Jednotného programového dokumentu pro Cíl 3\". V letech 2007–2010 pracoval Mgr. Dobeš jako zástupce ředitele v Pražském domě v Bruselu. Působí také jako člen dozorčí rady společnosti Český Aeroholding.\n\n29. listopadu 2012 přijal prezident republiky prostřednictvím premiéra demisi ministra k 3. prosinci téhož roku, když jeho další působení ve vládě nepodpořila mateřská strana. V souvislosti s opuštěním vlády sdělil, že uvažuje také o odchodu z politického uskupení LIDEM. 18. prosince oznámil, že se stranu opravdu rozhodl opustit kvůli rozporům s její předsedkyní Karolínou Peake ohledně politického směřování strany.\n\nV komunálních volbách v roce 2018 kandidoval jako nestraník za hnutí STAN na kandidátce subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\" do Zastupitelstva hlavního města Prahy, ale neuspěl. Nicméně byl zvolen zastupitelem městské části Praha 3, když kandidoval jako nestraník za hnutí STAN na kandidátce subjektu \"\"TOP 09 a Starostové (STAN) s podporou Žižkov (nejen) sobě\"\". V listopadu 2018 se pak stal neuvolněným radním městské části, v kompetenci má finance (rozpočet, pohledávky).\n\nJeho bratr Jan Dobeš je od roku 2012 náměstkem ministra práce a sociálních věcí.\n\n"}
{"id": "698884", "url": "https://cs.wikipedia.org/wiki?curid=698884", "title": "Ramat Aviv Bet", "text": "Ramat Aviv Bet\n\nRamat Aviv Bet (: 'רמת אביב ב) je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, 1,5 kilometru od pobřeží Středozemního moře a cca 2 kilometry severně od řeky Jarkon, v nadmořské výšce okolo 20 metrů. Na východě sousedí s areálem Telavivské univerzity, na západě s čtvrtí Ramat Aviv ha-Chadaša, na severu s Ramat Aviv Gimel a na jihu s Ramat Aviv ha-Jaroka.\n\nPlocha čtvrti je vymezena na severu ulicí \"Tagore\" a \"Andersen\", na jihu ulicí \"Einstein\", na východě ulicí \"Chajim Levanon\" a na západě třídou \"Sderot Namir\". Zástavba má charakter vysokopodlažních obytných budov. V roce 2007 tu žilo 11 529 obyvatel, což je stejný počet jako ve čtvrti Neve Avivim. Někdy bývá Ramat Aviv Bet považován jen za jiné jméno pro čtvrť Neve Avivim. V seznamu čtvrtí jsou ovšem obě uváděny samostatně. \n\n"}
{"id": "698886", "url": "https://cs.wikipedia.org/wiki?curid=698886", "title": "Rezervační systém", "text": "Rezervační systém\n\nRezervační systém je druh informačního systému, jehož primárním účelem je přesně evidovat rezervace a dostupnost libovolných komodit v reálném čase. Komoditou může být výrobek nebo služba (vstupenka, jízdenka, auto, ubytování, sportovní potřeby, atd.) Rezervační systém poskytuje informace o vytížení komodity a zabraňuje přečerpání kapacit.\nHlavním nástrojem je rezervační formulář. Historicky vznikly v letecké a železniční dopravě a následně našly uplatnění v ubytovacích a dalších službách cestovního ruchu a později pronikly i do ostatních oborů.\n\n\n\n\n"}
{"id": "698887", "url": "https://cs.wikipedia.org/wiki?curid=698887", "title": "Kalcitriol", "text": "Kalcitriol\n\nKalcitriol (též 1,25-dihydroxycholekalciferol či 1,25-dihydroxyvitamín D) je steroidní hormon, který představuje vysoce aktivní formu vitamínu D. Vzniká z vitamínu D nejprve 25-hydroxylací v játrech a následnou 1-hydroxylací v ledvinách. Druhý jmenovaný krok je stimulován parathormonem, důležitým regulátorem vápníkového metabolismu produkovaným v příštítných tělískách.\n\nKalcitriol způsobuje zvyšování plazmatické koncentrace vápníku tím, že určitým způsobem stimuluje střevo, ledviny a kostní tkáň. Ve střevu zvyšuje tvorbu tzv. vápník vázajícího proteinu (calcium binding protein, calbindin), který přenáší vápník ze střeva do buněk střevního epitelu, odkud následně vápník proniká do krve. Určitým způsobem zároveň dochází i ke zvýšení absorpce fosforečnanů ze střeva. Dále je kalcitriol (ve velmi omezené míře) schopný stimulovat i reabsorbci vápníku v ledvinách, což snižuje jeho vylučování močí. Dále má účinky na kostní tkáň - v malých množstvích to není patrné, ale ve velmi vysokých koncentracích razantně odbourává kosti (zřejmě stimulací transportu vápníku přes buněčné membrány).\n"}
{"id": "698891", "url": "https://cs.wikipedia.org/wiki?curid=698891", "title": "Ramat Aviv ha-Jeruka", "text": "Ramat Aviv ha-Jeruka\n\nRamat Aviv ha-Jeruka (: , doslova \"Zelená Ramat Aviv\", též Ramat Aviv Alef, , doslova \"Ramat Aviv A\") je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav. Zároveň tvoří podčást a nejstarší sektor širšího urbanistického souboru Ramat Aviv.\n\nLeží na severním okraji Tel Avivu, cca 1,5 kilometru od pobřeží Středozemního moře a cca 1 kilometr severně od řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím západním okraji. Na východě sousedí s areálem Telavivské univerzity, na jihu s čtvrtí Kirjat ha-Muze'onim, na západě s čtvrtí Lamed a na severu leží Neve Avivim.\n\nPlocha čtvrti je vymezena na severu \"Einsteinovou ulicí\", na jihu a východě \"třídou Chajima Levanona\", na západě \"Namirovou třídou\". Zástavba má charakter vícepodlažních obytných budov, nižších ovšem než mladší stavební fáze této oblasti. V roce 2007 tu žilo 8 643 obyvatel. \n\n"}
{"id": "698895", "url": "https://cs.wikipedia.org/wiki?curid=698895", "title": "Terézia Mora", "text": "Terézia Mora\n\nTerézia Mora (* 5. února 1971, Šoproň, Maďarsko) je německy píšící spisovatelka maďarského původu.\n\nNarodila se v Šoproni a vyrůstala v menším městečku Petőháza při hranicích s Rakouskem. Po maturitě v roce 1989 zahájila studium hungaristiky a germanistiky v Budapešti, záhy se však roku 1990 přestěhovala do Německa, kde vystudovala hungaristiku a divadelnictví na Humboldtově univerzitě v Berlíně. Po studiích krátce pracovala jako asistentka produkce u jedné filmové společnosti a zároveň navštěvovala semináře scenáristiky na Německé filmové a televizní akademii v Berlíně. Od roku 1997 se věnuje psaní a překladu významných děl maďarské literatury do němčiny. Za své dílo získala řadu ocenění.\n\nRoku 2013 obdržela Německou knižní cenu za román \"Das Ungeheuer\".\n\n\nVzhledem k nevelkému rozsahu díla Terézie Mory je česká bibliografie začleněna přímo do popisu jejích děl a jmenujeme tu i práce, které dosud nebyly přeloženy do češtiny. Překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod různými českými jmény, bibliografie se snaží zaznamenat všechna známá.\n\n\n\n\n\n\nKnižně\n\nČasopisecky\n\n\nRecenze\nZbývající odkazy\n"}
{"id": "698896", "url": "https://cs.wikipedia.org/wiki?curid=698896", "title": "Aaron Hughes", "text": "Aaron Hughes\n\nAaron William Hughes (* 8. listopadu 1979) je severoirský profesionální fotbalový obránce a reprezentant v současnosti hrající za Melbourne City FC. Za severoirskou reprezentaci, kde byl i kapitánem, již stihl absolvovat více než 100 zápasů. Je známý pro své výborné bránění a disciplinovanost. V anglické Premier League odehrál více než 400 zápasů.\n\nHughes přišel do Newcastlu v roce 1997 a brzy se zařadil do základní jedenáctky. Debut si zažil v zápase proti Barceloně na podzim téhož roku. I ligový debut přišel brzy, tentokrát proti Sheffieldu Wednesday. Během působení v Newcastlu odehrál ve všech soutěžích 279 zápasů a vstřelil 7 branek. Také držel rekord jako nejmladší debutant v evropské soutěži, což překonal až Andy Carroll v roce 2006.\nV květnu 2005 Hughes odešel za 1 milion liber do Aston Villy, kde celkem odehrál 64 zápasů.\nO dvě sezony později se však stěhoval znovu, podepsal smlouvu ve Fulhamu, kam ho přivedl trenér Lawrie Sanchez. Svůj první gól za Cottagers si vstřelil na konci roku 2010 proti West Hamu.\n\nHughes zaznamenal svůj debut za severoirský národní tým 25. března 1998 v přátelském utkání proti Slovensku (výhra 1:0) a v roce 2002 byl jmenován kapinánem klubu. Svůj tým občas dovedl k nečekaným výhrám, např. proti Anglii, Španělsku nebo Švédsku. V reprezentaci působil také se svým spoluhráčem z Fulhamu Chrisem Bairdem. Za národní tým se poprvé trefil 10. srpna 2011 proti Faerským ostrovům (výhra 4:0), kde zaznamenal vítězný gól.\n\nSe svým mužstvem se radoval po úspěšné kvalifikaci z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n\n"}
{"id": "698898", "url": "https://cs.wikipedia.org/wiki?curid=698898", "title": "Hálčivec", "text": "Hálčivec\n\nHálčivec je české označení pro několik rodů roztočů z čeledi vlnovníci (Eriophyidae):\n"}
{"id": "698900", "url": "https://cs.wikipedia.org/wiki?curid=698900", "title": "Ethylmerkaptan", "text": "Ethylmerkaptan\n\nEthylmerkaptan (CHSH) (také ethylhydrogensulfid nebo thioethanol, systematický název ethanthiol) je organická sirná sloučenina, patřící mezi thioly. Je sirnou obdobou ethanolu. Má silný, značně nepříjemný zápach, který člověk dokáže zachytit již při přítomnosti 1 molekuly ethylmerkaptanu na 2 800 000 000 molekul vzduchu (0,357 ppb). Podle Guinessovy knihy rekordů z roku 2000 se jedná o nejintenzivněji zapáchající známou látku.\n\nEthylmerkaptan lze vyrobit reakcí sulfanu HS s plynným ethanolem v kyselém prostředí, nicméně kyselý katalyzátor nesmí reagovat se sulfanem. Tato reakce probíhá pří 400 °C, jako katalyzátor se zde používá ThO nebo AlO.\n\nCHOH + HS → CHSH + HO\n\nČastěji se však vyrábí reakcí jodethanu s hydrogensulfidem sodným.\n\nCHI + NaSH → CHSH + NaI\n\nEthylmerkaptan je cenné činidlo v organické syntéze. V přítomnosti hydroxidu sodného vzniká silný nukleofil ethanthiolát sodný. Ten také vzniká při reakci s hydridem sodným.\n\nTaké může hořet podle rovnice:\n\n2 CHSH + 9 O → 4 CO + 6 HO + 2 SO.\n"}
{"id": "698901", "url": "https://cs.wikipedia.org/wiki?curid=698901", "title": "Kirjat ha-Muze'onim", "text": "Kirjat ha-Muze'onim\n\nKirjat ha-Muze'onim (: קרית המוזיאונים, doslova \"Muzejní město\") je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, cca 2 kilometry od pobřeží Středozemního moře, na severním břehu řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází po jejím západním okraji. Na severu sousedí s čtvrtí Ramat Aviv ha-Jaroka, na západe s Kochav ha-Cafon a na jihu s parkem Jarkon. Na severovýchodě odtud leží Telavivská univerzita.\n\nPlocha čtvrti je vymezena na severu ulicí \"Chajim Levanon\", na jihu třídou \"Sderot Rokach\", na východě dálnicí číslo 20 a na západě třídou \"Derech Namir\". Nachází se tu několik kulturních institucí a to Muzeum země izraelské, Muzeum Palmachu a Centrum Jicchaka Rabina. Kromě toho tu stojí také planetárium a tenisové kurty.\n\n"}
{"id": "698904", "url": "https://cs.wikipedia.org/wiki?curid=698904", "title": "C2H6S", "text": "C2H6S\n\nVzorec CHS může označovat:\n\n"}
{"id": "698910", "url": "https://cs.wikipedia.org/wiki?curid=698910", "title": "Tel Baruch Darom", "text": "Tel Baruch Darom\n\nTel Baruch Darom (: תל ברוך דרום, doslova \"Baruchův pahorek-jih\", někdy jen Tel Baruch, pro odlišení od sousední čtvrti Tel Baruch Cafon) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Společně se sousední čtvrtí Tel Baruch Cafon tvoří širší urbanistický celek Tel Baruch.\n\nLeží na severovýchodním okraji Tel Avivu, cca 3 kilometry od pobřeží Středozemního moře a cca 2,5 kilometru severně od řeky Jarkon, v nadmořské výšce okolo 30 metrů. Dopravní osou je takzvaná \"Ajalonská dálnice\" dálnice číslo 20, která prochází po jejím západním okraji (společně s železniční tratí). Na západě sousedí se čtvrtí Afeka, na severovýchodě s čtvrtí Tel Baruch Cafon, na východě s Ne'ot Afeka Bet (včetně podčásti Giv'at ha-Perachim) a na jihovýchodě s Ne'ot Afeka Alef.\n\nPlocha čtvrti je vymezena na severu ulicí \"Josef Milo\" a \"Chana Rovina\", na jihu třídou \"Sderot Keren kajemet le-Jisra'el\", na východě ulicí \"Bnej Efrajim\" a na západě Ajalonskou dálnicí. Zástavba má charakter nízkých individuálních domů. V roce 2007 tu žilo 7990 obyvatel (údaj společný pro čtvrtě Tel Baruch Darom, Tel Baruch Cafon a Revivim). \n\n"}
{"id": "698912", "url": "https://cs.wikipedia.org/wiki?curid=698912", "title": "Tel Baruch Cafon", "text": "Tel Baruch Cafon\n\nTel Baruch Cafon (: תל ברוך צפון, doslova \"Baruchův pahorek-sever\", pro odlišení od sousední čtvrti Tel Baruch Darom) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 2,5 kilometru severně od řeky Jarkon, v nadmořské výšce okolo 40 metrů. Dopravní osou je takzvaná \"Ajalonská dálnice\" (dálnice číslo 20), která probíhá po západním okraji čtvrti. Na jihozápadě sousedí se čtvrtí Tel Baruch Darom, na jihu s Ne'ot Afeka Bet (včetně podčásti Giv'at ha-Perachim) na severu leží hřbitov Kirjat Ša'ul.\n\nPlocha čtvrti je vymezena na severu okrajem katastru města Ramat ha-Šaron, na jihu ulicí \"Josef Milo\" a \"Chana Rovina\", na východě ulicí \"Bnej Efrajim\" a na západě \"Ajalonskou dálnicí\". Zástavba má převážně charakter vícepodlažních bytových domů. V roce 2007 tu žilo 7990 obyvatel (údaj společný pro čtvrtě Tel Baruch Darom, Tel Baruch Cafon a Revivim). \n\n"}
{"id": "698913", "url": "https://cs.wikipedia.org/wiki?curid=698913", "title": "František Hovorka", "text": "František Hovorka\n\nFrantišek Ladislav Hovorka, také Ferenc, (12. srpna 1881, Malotice – 19. ledna 1929, Rokycany) byl český varhaník, sbormistr, hudební skladatel a pedagog.\n\nPo absolvování obecné školy studoval na gymnáziu v Praze a soukromě hudbu u Zdeňka Fibicha. Vstoupil na Pražskou konzervatoř, kde studoval hru na varhany u Josefa Kličky a skladbu u Karla Steckera). Působil jako varhaník v Karlíně a na Smíchově a jako ředitel kůru a sbormistr v Radnicích. V roce 1908 složil státní zkoušky ze zpěvu a hudby a odešel do Rokycan, kde prožil prakticky celý život. Nejprve působil jako varhaník a ředitel kůru v děkanském chrámu Panny Marie Sněžné. Současně byl sbormistrem rokycanských pěveckých spolků \"Záboj\" a \"Pěvecké sdružení\".\n\nV době první světové války musel narukovat do armády a stal se kapelníkem a varhaníkem u 88. pěšího pluku v Szolnoku. I za války se věnoval koncertní činnosti. Pořádal varhanní koncerty, na kterých uváděl díla světové klasické varhanní hudby.\n\nPo skončení války se vrátil do Rokycan, založil zde vlastní hudební školu a učil zpěv na místních středních školách. Řídil pěvecký sbor \"Ozvěny\" a místní \"Orchestrálního sdružení\". S těmito tělesy nastudoval i velká oratorní díla (Antonín Dvořák, Joseph Haydn, Georg Friedrich Händel, Ludwig van Beethoven, Robert Führer). Stále veřejně vystupoval i jako varhaník a klavírista.\n\nChrámové skladby tvoří těžiště tvorby. Napsal na tři sta skladeb pro církevní potřeby.\n\n\nZkomponoval řadu sborů. Vynikají zejména mužské smuteční sbory a velké sbory smíšené:\n\nSložil i mnoho skladeb pro komorní obsazení. Nejčastěji pro klavír, housle či varhany. \"Smyčcový kvartet\" zůstal nedokončen.\n\nZ větších kompozic stojí za pozornost melodramy (např. \"Polednice\" na slova Karla Jaromíra Erbena) a písňové cykly především na slova Vítězslava Hálka a Fráni Šrámka.\n\nPsal i příležitostnou hudbu k sokolským a hasičským cvičením a úpravy lidových písní pro školy a sbory, které řídil.\n\nNezanedbatelná je i jeho publicistická činnost. Přispíval do řady hudebních časopisů. Vydal rozbor Haydnova oratoria \"Sedm slov Vykupitelových na kříži\" a v rukopise zůstala \"Metodika sborového zpěvu\". \n\n\n"}
{"id": "698919", "url": "https://cs.wikipedia.org/wiki?curid=698919", "title": "Velemyšleves (zámek)", "text": "Velemyšleves (zámek)\n\nZámek Velemyšleves stával v obci Velemyšleves nad říčkou Chomutovkou. Od roku 1958 je zámecký areál chráněn jako kulturní památka ČR.\n\nPrvní tvrz stála na konci pozdější zámeckého parku a pravděpodobně byla založena ve 14. století. Máme o ní velmi málo informací, protože se z ní dochovalo pouze značně poškozené tvrziště s rozměry horní plošiny 6 × 7 metrů. Na základě archeologického průzkumu v letech 1987 a 1995 se pravděpodobně jednalo o tvrz opevněnou vodním příkopem.\n\nDruhá tvrz byla vystavena na místě zámku a poprvé je zmiňována roku 1543, kdy si ji Mikuláš z Velemyšlevse nechal zapsat do zemských desk. V držení rodu z Velemyšlevse byla tvrz do roku 1579, kdy ji odkoupil Jiřík Hochhauzer z Hochhauzu. Hochhauzerové z Hochhauzu přišli o tvrz po Bílé hoře na základě částečné konfiskace majetku. Roku 1623 ji odkoupil Humprecht Černín z Chudenic, ovšem vzápětí byla předána chomutovské jezuitské koleji. Za třicetileté války tvrz zpustla.\n\nZa vlastnictví jezuitů byl na místě tvrze postaven barokní zámek. V majetku jezuitů bylo panství do roku 1773, kdy došlo ke zrušení řádu a zámek přešel do vlastnictví královské komory. Roku 1798 uvažoval o koupi zámku cisterciácký klášter v Oseku, ale obchod se neuskutečnil. Roku 1807 nebo 1813 odkoupil zámek lounský měšťan Václav Beníško. Jeho syn Jan Beníško roku 1822 zámek odprodal chomutovskému purkmistru Jakubovi Dobrauerovi z Treuenwaldu. Dalším majitelem se roku 1868 stal František Horský z Horskyfeldu, který jej odkoupil od Eduarda Dobrauera z Treuenwaldu. Roku 1885 zámek odkoupili Kryštof a Karel Zulegerovi.\n\nStarý zámek byl po roce 1885 přestavěn rodem Zulegerů v novobarokním slohu. Jednalo se o dvoukřídlou jednopatrovou budovu s věží v průčelí a balkonem. Zulegerové vlastnili zámek do roku 1935, kdy jej koupil Josef Nejedlý. V roce 1939 se novým vlastníkem stala berlínská společnost Deutsche Ansiedlungsgesellschaft. Roku 1945 přešel zámek do rukou státu, od roku 1950 patřil pod státní statek a sloužil jako ubytovna. Chátrající zámek byl zbořen roku 1989.\n\n\n"}
{"id": "698920", "url": "https://cs.wikipedia.org/wiki?curid=698920", "title": "Seznam ministrů České republiky", "text": "Seznam ministrů České republiky\n\nSeznam ministrů České republiky uvádí přehled ministrů a ostatních členů vlády ve všech vládách České republiky. Uvedeni jsou i předsedové a místopředsedové vlád a členové vlád, kteří nestáli v čele žádného ministerstva, byli však na úrovni ministra (ministři bez portfeje a předsedové Legislativní rady vlády).\n\nČlenové za KDU-ČSL a US-DEU označení hvězdičkou * začali podávat demise již měsíc před demisí celé vlády a nebyli nahrazeni.\n"}
{"id": "698922", "url": "https://cs.wikipedia.org/wiki?curid=698922", "title": "Stínka obecná", "text": "Stínka obecná\n\nStínka obecná (\"Porcellio scaber\" Latreille, 1804) je suchozemský korýš.\n\nStínka obecná mívá kolem 1,5 cm (průměrně) a má tmavší až tmavě šedou barvu. Tělo se skládá ze článkovaného krunýře, na němž je 9 článků, 7 párů kráčivých končetin a tykadel. Mohou být cítit čpavkem, protože vylučují odpadní dusíkaté látky v podobě čpavku. Dýchají pomocí žaberních destiček vespodu zadečku, proto musejí žít ve vlhkém prostředí. Jsou aktivní za soumraku, přes den jsou zalezlé pod kameny nebo v tmavých skulinách. Často se zdržují ve skupině, kde se objevují i svinky. Živí se tlejícími rostlinami, a jelikož jejich krunýř neroste s nimi, musejí ho vyměňovat. Proto potřebují přijímat i minerály, které mohou nalézt například v podobě rozpadající se omítky a zdiva.\n\nSamičky nosí vajíčka na svém břiše až do vylíhnutí a potom hynou. Mláďata jsou bílá až žlutá, ze začátku mají necelý milimetr a ihned zalézají nejčastěji do půdy nebo do malých skulinek. Rychle rostou a poté začínají vylézat i na povrch a pomalu tmavnou od prostředka krunýře.\n\nStínky jsou velice hojné a vyskytují se téměř všude (sklepy, pod velkými kameny a dlažebními kostkami, ve vlhkých skulinách…).\n"}
{"id": "698933", "url": "https://cs.wikipedia.org/wiki?curid=698933", "title": "Lubomír Knapp", "text": "Lubomír Knapp\n\nLubomír Knapp (* 19. listopadu 1950 Prostějov) je bývalý český fotbalista, záložník, reprezentant Československa.\n\nV československé reprezentaci odehrál v letech 1974–1977 deset utkání, jednou nastoupil v reprezentačním B-mužstvu, dvakrát v olympijském výběru. V československé lize nastoupil ve 257 utkáních a vstřelil 43 branek. Hrál za Baník Ostrava (1973–1982) a Sigmu Olomouc (1983). S Baníkem získal tři tituly mistra republiky (1976, 1980, 1981) a jednou vyhrál československý pohár (1976). Probojoval se s týmem z Bazalů též do semifinále Poháru vítězů pohárů (1979). V \"Malé encyklopedii fotbalu\" z roku 1984 ho autoři charakterizovali slovy: \"\"Bojovný a fyzicky zdatný záložník stabilní výkonnosti.\"\"\n\n\n"}
{"id": "698934", "url": "https://cs.wikipedia.org/wiki?curid=698934", "title": "Ľudovít Cvetler", "text": "Ľudovít Cvetler\n\nĽudovít Cvetler (* 17. září 1938, Bernolákovo) je bývalý slovenský fotbalista, útočník, reprezentant Československa, držitel stříbrné medaile z olympijských her v Tokiu roku 1964, vítěz Poháru vítězů pohárů.\n\nV československé reprezentaci odehrál roku 1964 dvě utkání, 6x nastoupil v reprezentačním B-mužstvu, 7x v olympijském výběru (2 góly).\n\nV československé lize nastoupil v 257 utkáních a vstřelil 59 branek. Hrál za Slovan Bratislava (1959–1969), Standard Lutych (1969–1972), Zbrojovku Brno (1972–1973) a Slovan Vídeň (1974–1976). S Lutychem se stal dvakrát mistrem Belgie (1970, 1971), se Slovanem Bratislava třikrát vyhrál československý pohár (1962, 1963, 1968) a především roku 1969 získal druhou nejprestižnější klubovou trofej Evropy - Pohár vítězů pohárů. V Poháru mistrů evropských zemí nastoupil za Standart Lutych v 11 utkáních a dal 3 góly, v Poháru vítězů pohárů nastoupil za Slovan Bratislava v 16 utkáních a dal 3 góly.\n\nS fotbalem začínal v Bernolákovu. Ve sportovním prostředí je znám pod přezdívkou „Bakši“.\n\n\n"}
{"id": "698935", "url": "https://cs.wikipedia.org/wiki?curid=698935", "title": "Jozef Karel", "text": "Jozef Karel\n\nJozef Karel (13. září 1922 Humenné – 26. září 2005 Košice) byl slovenský fotbalista, záložník, reprezentant Československa a fotbalový trenér. V československé reprezentaci odehrál v letech 1946–1948 sedm utkání. Hrál za ŠK Slovan Bratislava (1943–1946, 1947–1948), Racing Club Paris (1946–1947) a Duklu Prešov (Tatran) (1951–1953). Po skončení hráčské kariéry se stal trenérem, dlouho vedl ligový tým Tatranu Prešov (1951–1957, 1963–1965), byl tvůrcem proslulého „prešovského betonu“, tedy velmi obranné herní strategie. Působil jako trenér i v Kuvajtu a Kostarice.\n\n\n"}
{"id": "698936", "url": "https://cs.wikipedia.org/wiki?curid=698936", "title": "Václav Jíra (fotbalista)", "text": "Václav Jíra (fotbalista)\n\nVáclav Jíra (2. srpna 1921, Praha – 9. listopadu 1992) byl český fotbalista, záložník, reprezentant Československa, fotbalový trenér a funkcionář.\n\nHrál za Union Vršovice (1931–1936), Nuselský SK (1936–1940), SK Nusle (1940–1945) a Bohemians (1945–1954). Byl urostlým středním záložníkem, schopný hlavičkář a technik, král poziční hry ve vršovickém \"Ďolíčku\".\nV československé reprezentaci odehrál dr. Jíra v letech 1947–1952 šest utkání, jednou nastoupil v reprezentačním B-mužstvu. \n\nPo skončení hráčské kariéry se stal trenérem, vedl Bohemians (1963–1964) i národní mužstvo (1963–1964). \n\nNakonec se začal věnovat především funkcionářské činnosti, jíž proslul zřejmě nejvíce – zastával řadu funkcí, byl členem řídícího výboru Středoevropského poháru, předsedou mezinárodní komise Výboru fotbalového svazu ÚV ČSTV, místopředsedou UEFA, předsedou technické komise FIFA a nakonec i předsedou Československé fotbalová asociace (1990–1992). \n\nPo jeho smrti byla po něm pojmenována cena udělovaná zejména za rozvoj fotbalového hnutí, práci s mládeží a fair-play. \n\n\n"}
{"id": "698938", "url": "https://cs.wikipedia.org/wiki?curid=698938", "title": "Cheap Trick", "text": "Cheap Trick\n\nCheap Trick je americká rocková skupina založená v roce 1973 ve státě Illinois.\n\nV roce 1968 byla založena skupina Fuse, která nebyla moc úspěšná. V roce 1971 se skupina přestěhovala do Philadelphie a přejmenovala se na \"Sick Man of Europe\". V roce 1973 změnila název na Cheap Trick a svými prvními třemi alby se proslavili především v Japonsku.\n\n"}
{"id": "698942", "url": "https://cs.wikipedia.org/wiki?curid=698942", "title": "Chlumec (starý zámek)", "text": "Chlumec (starý zámek)\n\nStarý chlumecký zámek stával v obci Chlumec nedaleko Krupky a Ústí nad Labem.\n\nVe 12. nebo 13. století zanikl v Chlumci hrad a obec se ocitla bez šlechtického sídla. V roce 1486 získávají obec Kleblové z Geysinku, kteří zde nechali v letech 1592-1596 postavit renesanční tvrz. Po Bílé hoře jim bylo panství zkonfiskováno a roku 1623 prodáno Petru Jindřichu ze Strahlendorfu. V roce 1652 koupili panství Krakovští z Kolovrat a v roce 1707 Libštejnští z Kolovrat. V té době byla tvrz přestavěna na barokní zámek. Jako šlechtické sídlo přestala budova sloužit kolem roku 1780, kdy hraběnka Kolovratová-Thunová nechala postavit nový zámek. Starý zámek byl přestavěn pro hospodářské a administrativní účely. Ve druhé polovině 20. století se zbytky budovy starého zámku objevovaly v budovách státního statku.\n\nNový zámek z konce 18. století zanikl po 2.světové válce, kdy se stal také součástí státního statku a sloužil jako hospodářská budova. \n"}
{"id": "698944", "url": "https://cs.wikipedia.org/wiki?curid=698944", "title": "South African Airways", "text": "South African Airways\n\nSouth African Airways je největší letecká společnost v Jihoafrické republice a národní vlajkový dopravce, se sídlem v Airways Parku na Mezinárodním letišti v Johannesburgu v Kemptom Parku, Ekurhuleni, Gautengu. Létá do 56 destinací po celém světě z hlavního letiště společnosti v Johannesburgu či v Kapském Městě (2018). Zaměstnává 8 tisíc lidí, v roce 2017 přepravila 6,7 milionů cestujících.\n\nSouth African Airways byly založeny dne 1. února 1934, po akvizici Union Airways jihoafrickou vládou. Prvotně měla společnost čtyřicet zaměstnanců a jedním strojem de Havilland DH.60 Gypsy Moth, jedním de Havilland 80A Puss Moth a třemi Junkers F 13, také si vypůjčily letadla Junkers F 13 a Junkers A50. Po akvizici dostala společnost jméno South African Airways. Aerolinky odkoupili \"jihoafrická železnice\" a \"správa přístavů\" (dnes Transmet). V tomtéž roce začaly první charterové lety. 1. února následujícího roku koupily aerolinky společnost South West African Airways, které od roku 1932 provozovaly lety mezi Windhoekem a Kimberleyi. V tom samém období společnost objednala tři stroje typi Junkers Ju 52/3m, které byly dodány v říjnu roku 1934 a po deseti dnech od dodání byly uvedeny do provozu. Tato letadla byla konstruována tak, aby unesla 14 pasažérů a čtyři členy posádky. Stroje byly využívány třikrát týdně při letech do Durbanu a Johannesburgu a jednou týdně při letech do Durbanu, Východního Londýna, Port Elizabeth a Kapského Města. Dne 1. července 1935 přesunula společnost své sídlo na letiště Rand. Brzy poté se se k flotile společnosti připojil čtvrtý Junker Ju 52/3m.\n\nOd roku 2011 již tato společnost není zisková, pravidelně končí ve ztrátě. Dotuje ji Jihoafrická vláda, k roku 2018 poskytla již 20 miliard randů (přibližně 35 miliard Kč k roku 2018).\n\nSouth African Airways létá do 30 mezinárodních destinací ve 26 zemích v Africe, Evropě, Americe, Asii a Austrálii. Spolu s Air France, British Airways, Delta Air Lines, Emirates, Korean Air, Qantas, Qatar Airways, Singapore Airlines a United Airlines, létá na všech 6 obydlených kontinentů. Společnost má silné zastoupení v jižní Africe, zatímco v Jihoafrické republice létá jen do 5 měst.\n\nV prosinci roku 2010 společnost oznámila, že zahájí lety do nových destinací, kterými jsou Cotonou, Benin, Abuja, Nigérie, Madagaskar, Republika Kongo, Kamerun a Burundi.. Od 1. září 2011 začne společnost létat také do Pekingu v Číně.\n\nSouth African Airways spolupracují s těmito společnostmi (codeshare) (2018):\nK 3. únoru 2018 měla flotila strojů South African Airways průměrný věk 9,8 let.\n\nBěhem let používaly South African Airways následující typy letadel (aktuálně využívané stroje v této tabulce nejsou):\n"}
{"id": "698945", "url": "https://cs.wikipedia.org/wiki?curid=698945", "title": "Řád černé orlice (Albánie)", "text": "Řád černé orlice (Albánie)\n\nŘád černé orlice (: \"Urdhëri i shqiponjë e zezë\") byl albánský řád, založený v roce 1914 knížetem Vilémem. \n\nAlbánské knížectví byl státní útvar resp. knížectví (monarchie) na území dnešní Albánie existující od roku 1914 do roku 1925. Vládnoucí kníže nikdy neabdikoval, ale již v roce 1914 po 200 dnech vlády opustil zemi kvůli špatným podmínkám. Monarchie však vydržela až do roku 1925, i když od roku 1920 to byla spíše formální monarchie. \n\nKníže Vilém řád založil dne 26. března 1914, krátce po svém příjezdu do země 7. března 1914. Po jeho odjezdu ze země řád nebyl udělován a nebyl nikdy obnoven. Dělil se na dvě třídy – civilní a vojenskou (s meči) a měl pět stupňů – velkokříž, velkodůstojník, komandér, důstojník a rytíř. Byla k němu připojena medaile ve třech stupních (zlatá, stříbrná a bronzová). Jednalo se o obecný záslužný řád.\n\nOdznakem řádu byla osmiramenná hvězda, uprostřed níž je červený medailon s černou orlicí a nápisem BESE E BASHKIM (věrnost a jednota).\n\n"}
{"id": "698949", "url": "https://cs.wikipedia.org/wiki?curid=698949", "title": "Peter Safar", "text": "Peter Safar\n\nPeter Safar (12. dubna 1924 – 2. srpna 2003) byl rakouský lékař českého původu. Je autorem kardiopulmonální resuscitace.\n\nSafar se narodil ve Vídni. Toužil se stát lékařem, vzhledem k židovskému pozadí dědečka z matčiny strany však nemohl být podle norimberských zákonů považován za árijce. Musel použít několik triků a přátel, aby nebyl poslán s německými vojenskými silami ke Stalingradu.\n\nV roce 1943 začal studovat lékařství na vídeňské univerzitě, dokončil ji roku 1948. Po jejím ukončení odešel na Yale university, do Pensylvánie. V roce 1952 se se svou ženou odstěhoval do Limy v Peru. Tam vytvořil první anesteziologické oddělení v zemi. Po dvou letech se přestěhoval do Baltimoru, kde vybudoval druhé anesteziologické oddělení.\n\nSafarův zájem se soustředil na resuscitaci mimo nemocnici, na první pomoc lidmi bez lékařského vzdělání. Začal v roce 1957.\n\nByl to právě on, kdo vypracoval přehlednou metodu A-B-C resuscitace. Tato mnemotechnická pomůcka slouží dodnes. Jednotlivá písmena značí jednotlivé kroky používané v laické resuscitaci:\n\n\n\n\nMimo těchto tří písmen, rozšířil resuscitaci i o další kroky, používané při rozšířené neodkladné resuscitaci:\n\n\n\n\nTato resuscitační abeceda dala základ pro vytvoření prvních celosvětových směrnic. Začátkem 80. let založil Safar Mezinárodní resuscitační výzkumné středisko, které vedl až do roku 1994.\n\nSvým objevem pomohl zachránit bezpočet lidských životů. Třikrát byl nominován na Nobelovu cenu cenu za medicínu. Zemřel 2. srpna 2003 na rakovinu.\n\n"}
{"id": "698952", "url": "https://cs.wikipedia.org/wiki?curid=698952", "title": "První vláda Donalda Tuska", "text": "První vláda Donalda Tuska\n\nPrvní vláda Donalda Tuska byla mezi 16. listopadem 2007 a 18. listopadem 2011 vládou Polské republiky, a to během 6. volebního období Sejmu a 7. volebního období Senátu. Byla jmenována prezidentem republiky Lechem Kaczyńskym a důvěru dolní komory Sejmu získala 24. listopadu 2007, když se pro návrh vyslovilo 238 koaličních poslanců, proti hlasovalo 204 opozičních členů komory z konzervativní strany Právo a spravedlnost Jaroslawa Kaczyńského, stejně jako postkomunistické koalice LiD (Lewica i Demokraci). Dva z přítomných hlasujících se zdrželi.\n\nVládu vedl centropravicově orientovaný politik Donald Tusk. Kabinet byl tvořen dvěma politickými subjekty: liberálně konzervativní stranou Občanská platforma a křesťansko-demokratickou Polskou lidovou stranou.\nPo parlamentních volbách v říjnu 2011 obhájila Občanská platforma vítězství a Donald Tusk sestavil novou vládu se stejným koaličním partnerem Polskou lidovou stranou, která byla jmenována 18. listopadu 2011.\n\n\n"}
{"id": "698959", "url": "https://cs.wikipedia.org/wiki?curid=698959", "title": "Olympijské pohoří", "text": "Olympijské pohoří\n\nOlympijské pohoří se nachází na Olympijském poloostrově na západě amerického státu Washington. Hory, které jsou částí Pacifického Pobřežních pásma, nejsou nijak zvlášť vysoké - nejvyšší horou je Mount Olympus s 2 427 metry - ale západní svahy pohoří, které rostou přímo z Tichého oceánu, jsou nejvlhčím místem pevninských Spojených států. Horský deštný prales má úhrn dešťových srážek kolem 4 tisíc mm. Území umístěné severovýchodně od pohoří ale leží v jeho srážkovém stínu, a tak zdejší srážky dosahují pouze 400 mm. Většina pohoří je chráněna v rámci Olympijského národního parku.\n\nPohoří má formu svazků vrcholků s příkrými svahy, které obklopují hustě zalesněná úpatí a hluboká údolí.\n\nVrcholové lesy se skládají ze smrků sitka a jedlovců západních, vyskytují se zde také douglasky a ostatní druhy jedlí. Kvůli vysokým srážkám mýtiny rychle zarůstají javor okrouhlolistý, olše zelená a \"Oplopanax horridus\".\n\nDalším následkem vysokých srážek je velký počet sněhových polí a ledovců, které se vyskytují ve výšce 1 500 metrů a výše. Vrcholky hor pokrývá asi 266 ledovců, z nichž největší jsou na hoře Mount Olympus, kde pokrývají plochu o 26 km². Ledovce se vyskytují také na horách Mount Christie a Mount Anderson.\n\nOlympijské pohoří se skládá z přikrytého úlomkovitého klínového materiálu a oceánské kůry. Především se tedy jedná o eocénní pískovce, turbidity a čedičové úlomky oceánské kůry. Na rozdíl od Kaskádového pohoří se nejedná o vulkanické pohoří.\n\nPřed asi milionem let se otvory a praskliny pod Tichým oceánem otevřely a láva z nich tekla severním směrem, čímž vytvořila obrovské podmořské hory a pohoří. Desky tvořící dno oceánu se začaly pohybovat před 35 miliony lety a většina mořského dna se ocitla pod pevninskou kůrou. Část oceánského dna byla ale sešrotována a stlačena proti pevnině, čímž vytvořila klenbu, která byla předkem dnešního Olympijského pohoří. Mocné síly pak lámaly, překládaly a převracely skalní formace, čímž se vysvětluje dnešní neuspořádaný vzhled pohoří.\n\nV pleistocénu došlo k přesunutí obrovského pevninského ledovce z oblasti Aljašky až do oblasti pohoří, při srážce s ním ale spadl do úžiny Juana de Fucy a Pugetova zálivu. Voda z ledovce pak proudila kolem jižního konce poloostrova do Tichého oceánu, což oddělilo Olympijský poloostrov od Kaskádového pohoří a zabránilo nepočetným druhům přístupu nebo distribuce z poloostrova. Srážka ledovce s poloostrovem také vytvořila pobřežní refugium. Vzdálenost hory Mount Olympus od pobřeží oceánu byla tehdy asi dvojnásobná oproti současnosti.\nEkosystémy pohoří se liší závisle na nadmořské výšce. Složení a charakter lesů ovlivňuje také oblast srážkového stínu.\n\nNižší ekosystém zahrnuje předhůří a hory až do výšky 1 200 metrů nad mořem. Hojné srážky, dosahující až 5 tis. milimetrů ročně, jsou vydatné pro výskyt rostlin a na epifyty bohatých deštných pralesů jedlovců západních, zeravů obrovských a douglasek. Velká část oblasti se nachází v třetím cyklu těžby dřeva. Část se ale také nachází v Olympijském národním parku a obsahuje starobylé pralesy.\n\nVyšší ekosystém se nachází ve výšce do 2 400 metrů, kde pokrývá příkré, ledovci pokryté hory. Charakterizují ho skalní odkryvy, plesa, stálý sníh, horské ledovce a rychle klesající ledovcové vodní toky. Mezi vegetaci patří jedlovec Mertensův, jedle líbezná a alpínské lučiny. Jedle plstnatoplodá pak roste na suchých půdách severovýchodní oblasti, ve srážkovém stínu.\n\nDuwamišové nazvali hory \"Sun-a-do\", zatímco první Evropan, který je spatřil, španělský navigátor Juan Perez, je v roce 1774 nazval \"Sierra Nevada de Santa Rosalia\", což znamená \"Sněhobílé hory svaté Rozárie\". Anglickému kapitánovi johnu Mearesovi, který je poprvé uviděl v roce 1788, přišly ale tak krásné, že by tam mohli bydlet bohové, a tak pojmenoval nejvyšší horu Mount Olympus po řeckém Olympu. Ostatní návrhy nikdy neprošly a v roce 1864 přesvědčil seattleský týdeník \"Weekly Gazette\" vládu, aby jméno přijala za oficiální. Přestože jsou z velké části západního Washingtonu hory perfektně viditelné, velká část zůstala neprozkoumána až do konce devatenáctého století. První výstup na Mount Olympus pak proběhl až v roce 1907, který byl jedním z prvních úspěchů horolezeckého klubu \"The Mountaineers\", který vznikl v Seattlu jen několik let předtím. Na velký počet skrytějších a méně přístupných vrcholů nebylo vystoupáno až do sedmdesátých let dvacátého století.\n\nOlympijský národní park byl vyhlášen jako Národní památník Mount Olympus v roce 1909 Theodorem Rooseveltem. Na národní park byl památník povýšen v roce 1938.\n\n"}
{"id": "698960", "url": "https://cs.wikipedia.org/wiki?curid=698960", "title": "Rychle a zběsile 5", "text": "Rychle a zběsile 5\n\nRychle a zběsile 5 (v anglickém originále \"Fast Five\") je americký akční film ze série \"Rychle a zběsile\". Do kin se tento snímek dostal 5. května 2011. Hlavní hrdinové jsou opět Dominic Toretto (Vin Diesel), Brian O'Conner (Paul Walker) a Domova sestra (Jordana Brewster). Novou hvězdou je The Rock, který hraje agenta Hobbse. Děj filmu se odehrává ihned po konci 4. dílu. Konec filmu je otevřen dalšímu pokračování, neboť se ukáže, že Letty není mrtvá.\n\nDominic se rozhodne zničit lichváře, který vlastní skoro vše ve městě Rio de Janeiro. Nejdříve zapálí lichvářovy peníze kdesi v jeho podniku a nakonec se rozhodne se svou partou vykrást sejf se 100 000 000 dolarů. Proti těmto zlodějům je nasazen nejlepší agent FBI Hobbs, který ještě nikdy nebyl neúspěšný. Při jedné z mnoha přestřelek Dominic s Brianem zachrání agentu Hobbsovi život, ale zbytek týmu FBI je postřílen. Při přestřelce umírá také Vince. Tímto agent dluží Domovi život a přistupuje na jeho stranu spolu s agentovou tlumočnicí. Když se konečně rozhodnou ukrást sejf, tak použijí obrněné vozidlo na odlákání pozornosti a s dvěma auty (Dodge Charger) vytrhnou sejf ze zdi a ujíždí policistům. Nakonec vše dobře dopadne a všichni utečou i s penězi kdo ví kam.\n\n"}
{"id": "698961", "url": "https://cs.wikipedia.org/wiki?curid=698961", "title": "Revivim (Tel Aviv)", "text": "Revivim (Tel Aviv)\n\nRevivim (: רביבים, doslova \"Kapky rosy\") je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 4 kilometry od pobřeží Středozemního moře a cca 1 kilometr severně od řeky Jarkon, v nadmořské výšce okolo 40 metrů. Dopravní osou je silnice číslo 482 (ulice \"Moše Sne\" a \"Pinchas Rosen\"), která probíhá po západním okraji čtvrti. Na severu sousedí se čtvrtí Ramot Cahala, na východě s Ramat ha-Chajal, na jihu s Neve Dan a na západě Ne'ot Afeka Alef a Ne'ot Afeka Bet (včetně podčásti Giv'at ha-Perachim).\n\nPlocha čtvrti je vymezena na severu ulicí \"Dvora ha-Nevi'a\", na jihu \"Petachija mi-Regensburg\", na východě ulicí \"Mišmar ha-Jarden\" a na západě třídou \"Pinchas Rosen\". Zástavba má charakter vícepodlažních bytových domů i nižší individuální výstavby. V roce 2007 tu žilo 7990 obyvatel (údaj společný pro čtvrtě Tel Baruch Darom, Tel Baruch Cafon a Revivim). \n\n"}
{"id": "698967", "url": "https://cs.wikipedia.org/wiki?curid=698967", "title": "Suchá Hora", "text": "Suchá Hora\n\nSuchá Hora (polsky: Sucha Góra Orawska, maďarsky: Szuchahora) je obec na Slovensku v okrese Tvrdošín.\n\nObec se nachází ve východní části Oravy na hranici s Polskem, se kterým jej spojuje hraniční přechod Suchá Hora - Chocholów. Podle geomorfologického členění leží na rozhraní Oravské kotliny a Skorušinských vrchů.\n\nObec vznikla v době valašské kolonizace a první písemná zmínka o ní pochází z roku 1566.\nJe uváděna v daňových soupisech pod názvem \"Zucha\" jako nově založená poddanská osada pána Františka Thurzy, kdy patřila Oravskému panství.\n\nJejí název se zpočátku vyskytuje ve vícerých podobách. A. Kavuljak uvádí, že v roce 1586 Platthyovci protestovali proti tomu,\nže F. Thurzo asi před 25 roky (1561) založil dědinu \"Ztarahora\" údajně na území jejich čimhovského majetku. Další zaznamenané názvy: Suchahora (1593), Sucha hora (1598), Zucha hora (1604), Zucha Hora (1607) a Szucha Hora (1614).\n\nDnešní název Suchá Hora se ustálil koncem 17. století. V roce 1920-1924 a po dobu několika měsíců v roce 1939 patřila Polsku.\n\nZajímavostí je, že většinu obyvatel obce tvoří Goralé, kteří aktivně hovoří goralským nářečím. Příslušnost ke Goralům sehrává významnou úlohu v životě zdejších obyvatel. Některé goralské tradice jsou zde proto stále živé - zejména goralské písně, lidová hudba, kroje i zvyky.\n\nV severní části obecního katastru se nachází rašeliniště vrchovištního typu, poznamenané povrchovou těžkou rašeliny v minulosti. Do severní části katastru zasahuje CHKO Horná Orava se zvláště chráněnými územími v zóně B – Rudné (zbytky původního rašeliniště) a Sosnina (zachovaný podmáčený rojovníkový bor a jedlová smrčina).\n\n"}
{"id": "698969", "url": "https://cs.wikipedia.org/wiki?curid=698969", "title": "Homer a desatero aneb Každý krade jak dovede", "text": "Homer a desatero aneb Každý krade jak dovede\n\nHomer a desatero aneb Každý krade jak dovede je třináctý díl druhé řady amerického animovaného seriálu Simpsonovi.\n\nInstalatér nabídne Flendersovi kabelovou televizi na černo. Ned to odmítne, zato Homer nabídku přijme. Homerovi se líbí dívat na televizi. Zato Líza je proti. Dokonce se snaží něco z televize získat a tak začne na tom vydělávat. Ovšem neúspěšně. Homer pozve široký okruh přátel na finále boxu, které lze vidět jen na kabelových televizích. Líza se snaží protestovat proti dívání na televizi. Mezitím co přicházejí přátelé musí postupně schovávat věci, které jim ukradl. Nikomu nevadí, že má televizi napojenou nelegálně. Dokonce i policie se přijde podívat místo toho, aby Homera zatkla. Po čase Líza přestává věřit, že její protesty budou k něčemu. Marge jí však motivuje: aby to nevzdávala, že musí věřit. Samotná televize motivuje Homera, aby se na televizi nedíval a tak se na box nedodívá a po zápase jí odpojí.\n"}
{"id": "698970", "url": "https://cs.wikipedia.org/wiki?curid=698970", "title": "Seznam postav seriálu Star Trek: Enterprise", "text": "Seznam postav seriálu Star Trek: Enterprise\n\nToto je seznam hlavních a některých vedlejších postav, které se objevují v seriálu \"\" (2001–2005).\n\nPozn.: Barevně v souladu s uniformami je označeno zařazení postav: žlutá – velení a řízení, modrá – vědecká sekce, červená – technická sekce a bezpečnost, šedá – civilisté.\n"}
{"id": "698972", "url": "https://cs.wikipedia.org/wiki?curid=698972", "title": "Palais de Tokyo", "text": "Palais de Tokyo\n\nPalais de Tokyo (česky \"Tokijský palác\") je muzejní a výstavní budova v Paříži v 16. obvodu na \"Avenue du Président-Wilson\". Byla otevřena v roce 1937 jako výstavní pavilon pro světovou výstavu pod názvem \"Palais des Musées d'art moderne\" (Palác muzeí moderního umění). Budova ve stylu art deco je ve společném vlastnictví francouzského státu a města Paříže a slouží k prezentaci moderního umění.\n\nPalác byl postaven pro světovou výstavu 1937 a jeho autory jsou architekti Jean-Claude Dondel, André Aubert, Paul Viard a Marcel Dastugue. Palác byl určen k výstavě tehdejšího současného umění. Budova je rozdělena do dvou hlavních křídel, mezi kterými je nádvoří s třístranným portikem. Výstavní pavilon byl slavnostně otevřen 24. května 1937 při zahájení světové výstavy francouzským prezidentem Albertem Lebrunem.\n\nMajitel východního křídla je město Paříž a od roku 1961 zde sídlí Musée d'art moderne de la Ville de Paris (Muzeum moderního umění města Paříže), zatímco západní křídlo vlastní francouzský stát, který zde v roce 1947 umístil Musée national d'art moderne (Národní muzeum moderního umění). To se v roce 1977 přestěhovalo do Centre Georges Pompidou. Od roku 2002 se palác nazývá \"Palais de Tokyo / Site de création contemporaine\" (tj. Centrum pro současné umění).\n\nVýstavy v paláci představují nejnovější trendy v současném umění ve všech jeho formách jako je malba, sochařství, kresba, fotografie, videoart, design, móda, literatura nebo tanec.\n\n"}
{"id": "698974", "url": "https://cs.wikipedia.org/wiki?curid=698974", "title": "Malika", "text": "Malika\n\nMalika je ženské křestní jméno. Ženská podoba mužského jména Malik. Původ může mít v arabském a svahilském jazyce, což znamená \"královna\". Kdežto v indických jazycích znamená \"květina\".\n\n\n\n"}
{"id": "698975", "url": "https://cs.wikipedia.org/wiki?curid=698975", "title": "Place Félix-Éboué", "text": "Place Félix-Éboué\n\nPlace Félix-Éboué (\"náměstí Félixe Ébouého\") je náměstí v Paříži. Nachází se ve 12. obvodu.\n\nOválné náměstí ve 12. obvodu tvoří křižovatku ulic \"Avenue Daumesnil\", \"Boulevard de Reuilly\", \"Rue de Reuilly\", \"Rue Claude-Decaen\" a \"Rue Lamblardie\".\n\nNáměstí bylo zřízeno vyhláškou ze 16. ledna 1789 a zahrnovalo tehdejší náměstí \"Place de la Barriére de Reuilly\" a části okolních ulic. Později bylo pojmenováno \"Place Daumesnil\" podle generála Pierra Daumesnila (1776-1832), který bojoval v bitvě u Wagramu. Své současné jméno nese od roku 1946, když pařížská rada rozhodla 8. června pojmenovat náměstí po politikovi Félixovi Ébouém (1884-1944), který byl spolupracovníkem generála Charlese de Gaulla ve francouzském odboji ve Francouzské rovníkové Africe.\n\nUprostřed náměstí se od roku 1880 nachází fontána Château d'eau, kterou vytvořil Gabriel-Jean-Antoine Davioud původně pro \"Place de la République\".\n\n"}
{"id": "698979", "url": "https://cs.wikipedia.org/wiki?curid=698979", "title": "František Hradil", "text": "František Hradil\n\nFrantišek Míťa Hradil (8. prosince 1898 Vsetín – 29. srpna 1980 Ledeč nad Sázavou) byl hudební skladatel, kritik, pedagog a publicista.\n\nNarodil se v jako syn hudebního skladatele, varhaníka a ředitele kůru ve Vsetíně Antonína Hradila. Již u otce získal kvalitní hudební vzdělání, takže po studiu na učitelském ústavu v Ostravě vykonal státní zkoušky z klavíru a zpěvu. Dále se zdokonaloval v mistrovské třídě brněnské konzervatoře u Leoše Janáčka. Stal se profesorem pedagogického oddělení Hudební školy v Mariánských horách a později ředitelem \"Masarykova ústavu hudby a zpěvu\" v Ostravě. Za jeho působení byla škola přebudována nejdříve na Městskou hudební školu a v roce 1953 na \"Vyšší hudebně-pedagogickou školu\". Dnes škola pracuje pod názvem Janáčkova konzervatoř a Gymnázium v Ostravě. Vychoval celou řadu vynikajících hudebníků. Jeho žákem byl např. hudební skladatel a klavírista Ilja Hurník. V letech 1921–1925 vedl \"Hudební školu kovodělníků ve Vítkovicích\".\n\nPro ostravský kraj vykonával neocenitelnou osvětovou službu. Byl redaktorem časopisu \"Hudební a divadelní obzor\", předsedou \"Kruhu přátel vážné hudby\", členem porot při uměleckých soutěžích i sbormistrem mnoha amatérských pěveckých souborů. Kromě toho se sám aktivně účastnil koncertní činnosti.\n\n\n\n\n\n\nÚpravy lidových písní pro sólové hlasy a sbory.\n\n\n\n"}
{"id": "698983", "url": "https://cs.wikipedia.org/wiki?curid=698983", "title": "Tajemství Jednorožce", "text": "Tajemství Jednorožce\n\nTajemství Jednorožce (francouzsky Le Secret de La Licorne) je komiks ze série \"Tintinova dobrodružství\" od belgického kreslíře Hergého. Poprvé vycházel na pokračování jako jedenáctý komiks o Tintinovi v letech 1942 a 1943, v češtině byl vydán v letech 1994 (Egmont ČR) a 1995–1996 (v časopise \"Květy\") a v novém překladu poprvé v roce 2008 (Albatros).\n\nT-Kadlecové jdou lovit kapsáře na Staré tržiště. Tintin je potká, když platí za hole, kapesní zloděj jim oběma totiž ukradl náprsní tašky, takže Tintin za ně zaplatí a pak se rozloučí. Když odcházejí, omylem seberou holí kufřík... Tintin chce na tržišti koupit model lodi pro kapitána Haddocka. Hned poté, co zaplatí, přijdou další dva muži a chtějí ho od něj odkoupit. Tintin jim ho neprodá a doma si ho postaví na komodu.\n"}
{"id": "698984", "url": "https://cs.wikipedia.org/wiki?curid=698984", "title": "Ne'ot Afeka Alef", "text": "Ne'ot Afeka Alef\n\nNe'ot Afeka Alef (: 'נאות אפקה א) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Spolu se sousední čtvrtí Ne'ot Afeka Bet tvoří širší urbanistický celek Ne'ot Afeka.\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 1,5 kilometru severně od řeky Jarkon, v nadmořské výšce okolo 30 metrů. Dopravní osou je silnice číslo 482 (ulice \"Pinchas Rosen\"), která probíhá po východním okraji čtvrti. Na východu sousedí se čtvrtí Neve Dan, na jihu s Ma'oz Aviv, na severozápadě s Tel Baruch Darom a na severu s Ne'ot Afeka Bet.\n\nPlocha čtvrti je vymezena na severu ulicí \"Avraham Šlonski\", na jihu \"Mivca Kadeš\", na východě ulicí \"Pinchas Rosen\" a na západě třídou \"Bnej Efrajim\". Zástavba má charakter vícepodlažních bytových domů. V roce 2007 tu žilo 2 877 obyvatel. \n\n"}
{"id": "698986", "url": "https://cs.wikipedia.org/wiki?curid=698986", "title": "Ne'ot Afeka Bet", "text": "Ne'ot Afeka Bet\n\nNe'ot Afeka Bet (: 'נאות אפקה ב) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Spolu se sousední čtvrtí Ne'ot Afeka Alef tvoří širší urbanistický celek Ne'ot Afeka.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 2 kilometry severně od řeky Jarkon, v nadmořské výšce okolo 40 metrů. Dopravní osou je silnice číslo 482 (ulice \"Moše Sne\" a \"Pinchas Rosen\"), která probíhá po východním okraji čtvrti. Na východu sousedí se čtvrtí Ramot Cahala a Revivim, na jihu s Ne'ot Afeka Alef, na západě s Tel Baruch Darom a na severu s Tel Baruch Cafon.\n\nPlocha čtvrti je vymezena na severu křižovatkou ulic \"Bnej Efrajim\" a \"Moše Sne\", na jihu ulicí \"Avraham Šlonski\", na východě \"Pinchas Rosen\" a na západě třídou \"Bnej Efrajim\". Zástavba má charakter vícepodlažních bytových domů. V roce 2007 tu žilo 4 913 obyvatel. Součástí čtvrti je i urbanistický soubor Giv'at ha-Perachim (גבעת הפרחים, \"Květinový vrch\"), který zde vyrostl jako jednotně koncipovaný areál vysokopodlažní bytové výstavby.\n\n"}
{"id": "698990", "url": "https://cs.wikipedia.org/wiki?curid=698990", "title": "Kvalifikace na Mistrovství světa ve fotbale 2006 (CONMEBOL)", "text": "Kvalifikace na Mistrovství světa ve fotbale 2006 (CONMEBOL)\n\nKvalifikace na Mistrovství světa ve fotbale 2006 zóny CONMEBOL určila 4 účastníky finálového turnaje a jednoho účastníka mezikontinentální baráže s vítězem zóny OFC.\n\nVšech deset týmů se v jedné skupině utkalo dvoukolově každý s každým. Nejlepší čtyři celky se kvalifikovaly na mistrovství světa, zatímco pátý tým se utkal s vítězem zóny OFC v mezikontinentální baráži.\n\n\n<div id=\"Argentina v Chile\">\n<div id=\"Ecuador v Venezuela\">\n<div id=\"Peru v Paraguay\">\n<div id=\"Uruguay v Bolivia\">\n<div id=\"Colombia v Brazil\">\n\n<div id=\"Venezuela v Argentina\">\n<div id=\"Chile v Peru\">\n<div id=\"Bolivia v Colombia\">\n<div id=\"Paraguay v Uruguay\">\n<div id=\"Brazil v Ecuador\">\n\n<div id=\"Uruguay v Chile\">\n<div id=\"Colombia v Venezuela\">\n<div id=\"Paraguay v Ecuador\">\n<div id=\"Argentina v Bolivia\">\n<div id=\"Peru v Brazil\">\n\n<div id=\"Venezuela v Bolivia\">\n<div id=\"Chile v Paraguay\">\n<div id=\"Ecuador v Peru\">\n<div id=\"Colombia v Argentina\">\n<div id=\"Brazil v Uruguay\">\n\n<div id=\"Bolivia v Chile\">\n<div id=\"Argentina v Ecuador\">\n<div id=\"Uruguay v Venezuela\">\n<div id=\"Peru v Colombia\">\n<div id=\"Paraguay v Brazil\">\n\n<div id=\"Bolivia v Paraguay\">\n<div id=\"Venezuela v Chile\">\n<div id=\"Uruguay v Peru\">\n<div id=\"Ecuador v Colombia\">\n<div id=\"Brazil v Argentina\">\n\n<div id=\"Ecuador v Bolivia\">\n<div id=\"Peru v Venezuela\">\n<div id=\"Argentina v Paraguay\">\n<div id=\"Colombia v Uruguay\">\n<div id=\"Chile v Brazil\">\n\n<div id=\"Peru v Argentina\">\n<div id=\"Uruguay v Ecuador\">\n<div id=\"Brazil v Bolivia\">\n<div id=\"Paraguay v Venezuela\">\n<div id=\"Chile v Colombia\">\n\n<div id=\"Argentina v Uruguay\">\n<div id=\"Bolivia v Peru\">\n<div id=\"Colombia v Paraguay\">\n<div id=\"Venezuela v Brazil\">\n<div id=\"Ecuador v Chile\">\n\n<div id=\"Bolivia v Uruguay\">\n<div id=\"Paraguay v Peru\">\n<div id=\"Chile v Argentina\">\n<div id=\"Brazil v Colombia\">\n<div id=\"Venezuela v Ecuador\">\n\n<div id=\"Ecuador v Brazil\">\n<div id=\"Colombia v Bolivia\">\n<div id=\"Peru v Chile\">\n<div id=\"Uruguay v Paraguay\">\n<div id=\"Argentina v Venezuela\">\n\n<div id=\"Bolivia v Argentina\">\n<div id=\"Venezuela v Colombia\">\n<div id=\"Chile v Uruguay\">\n<div id=\"Brazil v Peru\">\n<div id=\"Ecuador v Paraguay\">\n\n<div id=\"Bolivia v Venezuela\">\n<div id=\"Paraguay v Chile\">\n<div id=\"Argentina v Colombia\">\n<div id=\"Peru v Ecuador\">\n<div id=\"Uruguay v Brazil\">\n\n<div id=\"Colombia v Peru\">\n<div id=\"Ecuador v Argentina\">\n<div id=\"Venezuela v Uruguay\">\n<div id=\"Chile v Bolivia\">\n<div id=\"Brazil v Paraguay\">\n\n<div id=\"Peru v Uruguay\">\n<div id=\"Colombia v Ecuador\">\n<div id=\"Chile v Venezuela\">\n<div id=\"Paraguay v Bolivia\">\n<div id=\"Argentina v Brazil\">\n\n<div id=\"Bolivia v Ecuador\">\n<div id=\"Paraguay v Argentina\">\n<div id=\"Venezuela v Peru\">\n<div id=\"Brazil v Chile\">\n<div id=\"Uruguay v Colombia\">\n\n<div id=\"Ecuador v Uruguay\">\n<div id=\"Colombia v Chile\">\n<div id=\"Venezuela v Paraguay\">\n<div id=\"Bolivia v Brazil\">\n<div id=\"Argentina v Peru\">\n\n<div id=\"Peru v Bolivia\">\n<div id=\"Paraguay v Colombia\">\n<div id=\"Brazil v Venezuela\">\n<div id=\"Chile v Ecuador\">\n<div id=\"Uruguay v Argentina\">\n\n"}
{"id": "698992", "url": "https://cs.wikipedia.org/wiki?curid=698992", "title": "Giv'at ha-Perachim", "text": "Giv'at ha-Perachim\n\nGiv'at ha-Perachim (: גבעת הפרחים, doslova \"Květinový vrch\") je urbanistický soubor ve čtvrti Ne'ot Afeka Bet, která leží v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 2 kilometry severně od řeky Jarkon, v nadmořské výšce okolo 40 metrů. Dopravní osou je silnice číslo 482 (ulice \"Pinchas Rosen\"), která probíhá po jeho východním okraji. Je situován do prostoru poblíž křížení ulic \"Pinchas Rosen\" a \"Avraham Šlonski\".\n\nJde o jednotně koncipovaný areál vysokopodlažní bytové výstavby, který vyplnil dodatečně jihovýchodní roh již existující městské čtvrti Ne'ot Afeka Bet.\n\n"}
{"id": "698994", "url": "https://cs.wikipedia.org/wiki?curid=698994", "title": "Black Acetate", "text": "Black Acetate\n\nPůvodní nahrávání alba trvalo přibližně měsíc a půl počínaje zářím roku 2004. Následně pokračovalo v lednu 2005 (přibližně tři týdny). Byl nahrán základ pro 48 písní, ze kterých Cale následně vybíral ty, které by vydal na tomto albu. Hudebník řekl, že nechtěl udělat desku, která by byla svou náladou podobná předchozímu albu \"HoboSapiens\". Nahrávání alba probíhalo v několika různých studiích v Los Angeles, většina písní byla nahrána ve studiu , jsou však i výjimky: skladba „“ byla nahrána zčásti v  a zčásti v , skladba „“ pak v , a ještě v  a . Mixování probíhalo v .\n\nAlbum poprvé vyšlo 27. září 2005, a to pouze na kompaktním disku. Název \" dostalo podle starých acetátových desek. Na jeho obalu je Caleova fotografie, před ní název alba a jméno Johna Calea. Autorem obalu je Rick Myers, ale v bookletu uveden nebyl. První singl z alba obsahující skladbu „“ vyšel v srpnu 2005 jako digitální . Druhý s názvem „“ vyšel v době vydání alba (v klasické CD podobě). Třetí singl, dostupný opět pouze v elektronické verzi, obsahoval skladbu „“ a vyšel až v lednu 2006.\n\nAlbum otevírá skladba doprovázená funkovou baskytarou zpívaná ve falzetu nazvaná „“. Následuje „“. Obě písně dosahují délky bez několika sekund čtyř minut. Píseň „“ Cale označil za „vtip“. Vznikla tak, že Cale ve studiu vykřikoval slova a jelikož se ostatní zúčastnění smáli, rozhodl se jí vydat. V písni nezpíval, ale doprovodil ji pouze mluveným slovem. Následuje baladická píseň „“ vyprávějící o milencích. V pořadí pátá skladba na albu nazvaná „“ později vyšla na sampleru \". Píseň „“ se nese ve funkovém stylu, přestože v ní vůbec není baskytara, která je v tomto žánru jinak nepostradatelná. Následuje „“ s ambientním nádechem. Text písně pojednává o Caleově vztahu se svou dceří Eden.\n\nChytlavá „“ vyšla jako druhý singl k albu a rovněž k ní byl natočen videoklip, který vyšel na DVD přiloženém u jedenadvacátého vydání časopisu \"Paste\". Později byla píseň použita v epizodě „“ seriálu \"Jak dobýt Ameriku\". Sám Cale o písni „“ řekl, že jej její melodie napadla pár minut před koncertem. Následuje píseň „“ s jednoduchou kytarovou linkou a výraznými perkusemi, kterou Cale při svých koncertech hrál již od roku 2001; text studiové verze je oproti té původní hrané při koncertech upraven. Na desátém místě se nachází píseň „“ a následuje „“. Předposlední „“ provází hardrockový kytarový riff. Album uzavírá píseň „“ hraná ve středním tempu, kterou (kromě programovaných bicích Herba Grahama) nahrál sám Cale: kytary, klávesy i violu. Tři písně z tohoto alba byly vydány v koncertních podobách na albu \"; jde o „“, „“ a „“.\n\nV rámci turné na podporu alba navštívil John Cale řadu evropských zemí (Belgie, Nizozemsko, Německo, Dánsko, Wales, Anglie, Portugalsko, Francie), od října do listopadu 2005 následovalo několik koncertů v USA a Kanadě. V lednu 2006 pak hrál například v Izraeli, Řecku a i různých evropských zemí, které již navštívil v předchozím roce. V březnu 2006 odehrál i dva koncerty v Česku: 8. března v brněnském klubu Fléda a o den později, v den svých čtyřiašedesátých narozenin, v Divadle Archa v Praze. V listopadu 2005 vystoupil v televizním pořadu \", kde představil písně „“ a „“.\n\nKritik Hal Horowitz ve své recenzi pro server Allmusic prohlásil, že jde o „bravurní, nepředvídatelné a ikonoklastické album, které společně s deskou \"\" dokazuje, že je John Cale jedním z nejodolnějších a nejpřesvědčivějších hudebníků rocku, jejichž nejlepší práce může ležet před ním.“ Album ocenil čtyřmi z pěti možných hvězd. Novinář Radek Londin svou recenzi pro web Musicserver.cz uzavřel slovy: „Je radost poslouchat, když se sejdou všechny autorovy osobnosti na jedné desce v takovéhle souhře – experimentátor s rockerem, písničkář s producentem, psychedelický pomatenec s přemýšlivým staříkem. A velice chutný je tenhle eklektický dortík, nepekli ho pejsek s kočičkou, ale stařík, který umí stále převlékat kabáty jako málokdo jiný… Mladí by se mohli učit.“\n\nExistují však i recenzenti, kteří album příliš nevyzdvihovali. Jde například o Matthewa Murphyho, který ve své recenzi pro Pitchfork Media album označil za „neuspokojivě krotké úsilí od obvykle nepředvídatelného Velšana.“ Řada kritiků hanila píseň „“. Například novinář David Weigel ve své recenzi pro server PopMatters uvedl, že „když [Cale] zpívá ‚Píšu stohy těhle sraček každý den‘, chcete s ním zatřást a říct ‚Vezměte si den volna a napište něco dobrého‘.“\n\nAlbum se umístilo v belgickém vlámském žebříčku Ultratop nejlépe na 87. místě. V následujícím týdnu spadlo na 95. příčku a déle se již neudrželo. Singl „Perfect“ se dostal do žebříčku časopisu \"The Sunday Times\" mezi dvacet nejlepších popových písní roku.\n\nVšechny skladby napsal (hudbu i texty), aranžoval i produkoval John Cale.\n\n\n"}
{"id": "698996", "url": "https://cs.wikipedia.org/wiki?curid=698996", "title": "Ne'ot Afeka", "text": "Ne'ot Afeka\n\nNe'ot Afeka (: נאות אפקה) je širší čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Skládá se ze dvou částí, Ne'ot Afeka Alef a Ne'ot Afeka Bet.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 2 kilometry severně od řeky Jarkon, v nadmořské výšce okolo 30 metrů. Dopravní osou je silnice číslo 482 (ulice \"Pinchas Rosen\" a \"Moše Sne\"), která probíhá po východním okraji čtvrti. Na východu sousedí se čtvrtí Revivim, Neve Dan a Ramot Cahala, na jihu s Ma'oz Aviv, na severozápadě s Tel Baruch Darom a na severu s Tel Baruch Cafon.\n\nPlocha čtvrti je vymezena na severu a západě ulicí \"Bnej Efrajim\", na východě ulicemi \"Pinchas Rosen\" a \"Moše Sne\" a na jihu \"Mivca Kadeš\". Dělící linie mezi jižnější čtvrtí Ne'ot Afeka Alef a severnější Ne'ot Afeka Bet vede podél ulice \"Avraham Šlonski\". Zástavba má charakter vícepodlažních bytových domů. V roce 2007 tu žilo 7790 obyvatel, z toho v Ne'ot Afeka Alef 2 877 a v Ne'ot Afeka Bet 4 913. \n\n"}
{"id": "698999", "url": "https://cs.wikipedia.org/wiki?curid=698999", "title": "So Long, Bannatyne", "text": "So Long, Bannatyne\n\nSo Long, Bannatyne je deváté studiové album kanadské rockové skupiny The Guess Who, vydané v roce 1971. Album vyšlo, jako většina alb této skupiny, u RCA Records a produkoval ho Jack Richardson.\n"}
{"id": "699000", "url": "https://cs.wikipedia.org/wiki?curid=699000", "title": "Chlumec (nový zámek)", "text": "Chlumec (nový zámek)\n\nNový chlumecký zámek stával v obci Chlumec nedaleko Krupky a Ústí nad Labem.\n\nBarokní nový zámek s anglickým parkem nechala roku 1780 vybudovat nedaleko starého zámku hraběnka Marie Anna Libštejnská z Kolovrat, manželka Václava Josefa z Thunu. Roku 1836 prošel zámek úpravami, při kterých dostal mansardovou střechu. Dne 29. srpna 1813 zde pobýval francouzský maršál Vandamme, který měl se svou armádou vpádem do Čech zabránit útoku rakousko-rusko-pruské armády na Napoleonovu armádu v Německu. V roce 1830 získal panství hraběcí rod z Westfallen-Fürstenbergu, kteří jej drželi až do roku 1945. Po druhé světové válce se zámek stal součástí státního statku a v 50. letech 20. století byl spolu se starým zámkem zbořen.\n\nV roce 1875 zachytil zámek na svém obraze ústecký malíř Ernst Gustav Doerell.\n\n"}
{"id": "699001", "url": "https://cs.wikipedia.org/wiki?curid=699001", "title": "Ramot Cahala", "text": "Ramot Cahala\n\nRamot Cahala (: רמות צהלה) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 4,5 kilometru od pobřeží Středozemního moře a cca 1,5 kilometru severně od řeky Jarkon, v nadmořské výšce okolo 50 metrů. Dopravní osou je silnice číslo 482 (ulice \"Moše Sne\"), která probíhá po západním okraji čtvrti. Na východu sousedí se čtvrtí Cahala, na jihu s Revivim, na západě s Ne'ot Afeka Bet a na severu s Ganej Cahala.\n\nPlocha čtvrti je vymezena na severu ulicí \"Cahal\", na jihu ulicí \"Dvora ha-Nevi'a\", na východě \"ha-Macbi'im\" a \"Marganit\" a na západě třídou \"Moše Sne\". V roce 2007 tu žilo 6 964 obyvatel (údaje společně za čtvrti Ramot Cahala, Ganej Cahala a ha-Mištala). \n\n"}
{"id": "699002", "url": "https://cs.wikipedia.org/wiki?curid=699002", "title": "Bitva o Tábor", "text": "Bitva o Tábor\n\nBitva o Tábor se odehrála v brzkých ranních hodinách dne 30. června 1420 v lokalitě mezi Tismenickým potokem a Lužnicí u hradeb nově vznikající husitské obce poblíž Sezimova Ústí současníky nazývané Hradiště na hoře Tábor. Oddíly Oldřicha z Rožmberka a jeho spojenců zde byly zaskočeny a rozprášeny nečekaným útokem 350 jezdců Mikuláše z Husi, které podpořil výpad táborské posádky, jež byla výrazně oslabena odchodem většiny ozbrojených obyvatel města na pomoc Praze. Vítězství jihočeské kališníky vymanilo z téměř týden trvajícího obležení, naproti tomu Oldřich z Rožmberka promarnil možnost eliminovat základnu radikálních husitů v bezprostřední blízkosti svých statků.\n\n1. března 1420 papež Martin V. vyhověl žádosti římskoněmeckého a uherského krále Zikmunda Lucemburského a bulou \"Omnium plasmatoris domini\", vydanou ve Florencii, deklaroval křížovou výpravu proti \"všem viklefistům a husitům\". Dne 17. března byla kruciáta slavnostně vyhlášena ve Vratislavi, kde se právě konal říšský sjezd. Zikmund využil přítomnosti říšských knížat, s nimiž sjednal podmínky výpravy, a koncem dubna jeho armáda, jež se formovala ve slezské Svídnici, překročila hranice Českého království. 3. května před křižáky kapituloval Hradec Králové, načež se vojsko přesunulo ke Kutné Hoře, kde probíhaly přípravy k tažení na Prahu. Česká metropole se nacházela ve svízelné situaci, a jelikož selhaly všechny snahy obce o smírné vyřešení situace, byli Pražané nuceni postavit se křižákům se zbraní v ruce. Mezi jejich první opatření patřila výzva jednotlivým husitským obcím, aby jim přispěchaly na pomoc. 17. května dorazil list i do Hradiště na hoře Tábor. Táboři žádosti neprodleně vyhověli a pomocný odřad, pod velením Mikuláše z Husi, vyrazil k Praze již následujícího dne. Soudobí kronikáři zanechali dva velmi rozdílné údaje o jeho početním stavu. Autor tzv. \"Kroniky starého pražského kolegiáta\" informuje o 9000 osobách včetně žen a dětí, naproti tomu \"Staré letopisy české\" (rukopis Sa) hovoří o 3000. Bez ohledu na oficiální čísla, zůstala táborská posádka výrazně oslabená a této skutečnosti se rozhodl využít jihočeský šlechtic Oldřich z Rožmberka. Přestože byl formálně ještě stále kališníkem, válečné podniky táborů napáchaly škody i na jeho zboží a jeho poddaní ve značné míře zbíhali na Hradiště nebo odmítali platit stanovené dávky. Ve věci útoku proti Táboru proto písemně oslovil krále Zikmunda, přičemž mu nabídl své služby. Ten s jeho podnikem souhlasil a jako posilu mu zajistil vojáky rakouského vévody Albrechta a pana Jindřicha z Puchbergu. Sám Oldřich k obléhání poslal své vlastní ozbrojence spolu s rakouskými žoldnéři pod velením českobudějovického hejtmana Lipolta Krajíře z Krajku. Posléze se odebral na hrad Žebrák, kde se před králem a papežským legátem Ferdinandem, biskupem Lucenským, spolu s jinými českými šlechtici, zřekl kalicha. Vzápětí odjel dohlížet na průběh obléhání Tábora, k němuž dorazil 23. června. Kromě toho, že nechal zcela uzavřít obklíčení, vydal příkaz, kterým zapovídal přítomným husitským kněžím a vlastním vojákům přijímat podobojí.\n\nTáboři, kteří se podíleli na přípravách obrany Prahy, se o ohrožení obce dozvěděli 25. června. Ještě téže noci vyrazil hejtman Mikuláš z Husi s 350 jezdci obleženým na pomoc. K Táboru však dorazil teprve 30. června. Je pravděpodobné, že volil cestu oklikami, aby se mu k Hradišti podařilo dorazit nepozorovaně, což se mu také podařilo, případně vyčkával v lesích okolo města, než k němu dorazí pěchota.\n\nO střetnutí u Tábora, většinou povrchně, informuje několik písemných pramenů různé výpovědní hodnoty. Mezi nejpodrobnější a nejdůležitější z nich patří svědectví \"Husitské kroniky\" literáta Vavřince z Březové, který byl přímým účastníkem husitských válek a z jehož popisu vychází hypotézy většiny starších i současných historiků. Podle tohoto tvrzení je patrné, že Mikuláš z Husi a táborská posádka dokázali v brzkých ranních hodinách zorganizovat koordinovaný útok, který zcela překvapil spícího nepřítele. Nečekaná akce vnesla mezi královy muže naprostý zmatek, přičemž za vysokých ztrát opustili svůj majetek a vyklidili ležení. \nDále se o bitvě zmiňuje italský humanista Enea Silvio, pozdější papež Pius II., jenž měl své postřehy od přímých účastníků války, včetně Oldřicha z Rožmberka. Ve svém stěžejním díle o českých dějinách s názvem \"Historie česká\", událost u Tábora zmiňuje v jediné větě, která víceméně koresponduje s popisem Vavřince z Březové. Chyby se dopustil pouze v úvaze, že Mikuláše z Husi k Táboru vyslal Jan Žižka. V jedné větě střetnutí připomíná i autor \"Kroniky velmi pěkné o Janu Žižkovi\", který se spokojil s konstatování, že \"pán z Rožmberka s jinými Němci\" byl při obléhání Tábora poražen \"a utrpěl velikou hanbu i škodu\". Ze zahraničních letopisců o vítězství husitů referuje kronika Tomáše Ebendorffera z Haselbachu, který jako jediný poskytuje přesnou informaci o početním stavu oblehatelů. Jím uvedených 4800 jízdních a pěších však ukazuje na to, že převaha dvaceti královských na jednoho husitu, kterou uvádí Vavřinec z Březové, je poměrně nadhodnocená.\nVítězství, tak jak jej popisuje Vavřinec z Březové, přineslo táborům nemalý materiální zisk a nezanedbatelně posílilo jejich obranyschopnost. Navíc porážka silnějšího protivníka byla husity vnímána jako důkaz Boží pomoci a vzbudila velký ohlas u široké veřejnosti. Oldřich z Rožmberka nesl svůj neúspěch jako těžkou urážku a rozhodl se ji pomstít na svých poddaných, kteří se hlásili ke kalichu. Do okolí hradů v jeho vlastnictví začaly vyjíždět posádky k trestným výpravám proti ohniskům husitství a mnozí kněží, jež se odmítli zříct přijímání podobojí, skončili v rožmberských žalářích.\n\n\n"}
{"id": "699003", "url": "https://cs.wikipedia.org/wiki?curid=699003", "title": "Saskatchewan Highway 55", "text": "Saskatchewan Highway 55\n\nHighway 55 je provinční silnice se zpevněnou vozovkou v kanadské provincii Saskatchewan. Vede od hranice s Albertou, od konce silnice Alberta Highway 55 k silnici Highway 9. Highway 55 je 652 km dlouhá. Tvoří část meziprovinční trasy Northern Woods and Water Route. Cestou se na ní napojují silnice Hwy 4 v Meadow Lake, Hwy 155 v Green Lake, Hwy 3 v Shellbrooku, Hwy 2 a Hwy 3 v Prince Albert, Hwy 106 ve Smeatonu, Hwy 6 v Choicelandu a ještě Hwy 35 v Nipawinu.\n\nV západní části Highway 55 v blízkosti albertské hranice se na silnici Highway 21 nachází vesnice Pierceland. Na sever od Piercelandu je provinční park Meadow Lake Provincial Park. Tento vysoce oceňovaný park se táhne asi 115 kilometrů od albertských hranic přímo na sever k městu Meadow Lake. \n\nPoblíž Debdenu a Victoire se asi 15 km jižně od silnice nachází oblastní park Morin Lake. Na silnici Higway 55 se nachází nejdelší saskatchewanský most, Nipawin Bridge.\n"}
{"id": "699004", "url": "https://cs.wikipedia.org/wiki?curid=699004", "title": "Ganej Cahala", "text": "Ganej Cahala\n\nGanej Cahala (: גני צהלה) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 4 kilometry od pobřeží Středozemního moře a cca 2 kilometry severně od řeky Jarkon, v nadmořské výšce okolo 50 metrů. Dopravní osou je silnice číslo 482 (ulice \"Moše Sne\"), která probíhá po západním okraji čtvrti. Na východu sousedí se čtvrtí Cahala, na jihu s Ramot Cahala, na západě s Tel Baruch Cafon a na severu s ha-Mištala.\n\nPlocha čtvrti je vymezena na severu ulicí \"Anatot\", na jihu ulicí \"Cahal\", na východě \"ha-Macbi'im\" a na západě třídou \"Moše Sne\". V roce 2007 tu žilo 6 964 obyvatel (údaj společně za čtvrti Ramot Cahala, Ganej Cahala a ha-Mištala). \n\n"}
{"id": "699007", "url": "https://cs.wikipedia.org/wiki?curid=699007", "title": "Pivovar Lipnice nad Sázavou", "text": "Pivovar Lipnice nad Sázavou\n\nPivovar Lipnice nad Sázavou stál na okraji obce Lipnice nad Sázavou.\n\nV roce 1370 získalo lipnické měšťanstvo várečné právo. V roce 1594 vznikl panský pivovar. Pivovar byl v provozu až do poloviny 20. let 20. století. Zrušen byl pravděpodobně v roce 1927.\n\nDnes se na místě pivovaru nachází zchátralé torzo původní budovy a pivovarský rybník.\n\n\n"}
{"id": "699008", "url": "https://cs.wikipedia.org/wiki?curid=699008", "title": "Ha-Mištala", "text": "Ha-Mištala\n\nha-Mištala (: המשתלה) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 4,5 kilometru od pobřeží Středozemního moře a cca 2,5 kilometru severně od řeky Jarkon, v nadmořské výšce přes 50 metrů. Dopravní osou je silnice číslo 482 (ulice \"Moše Sne\"), která probíhá po západním okraji čtvrti. Na východ od čtvrti leží fragment zemědělské krajiny, stejně jako na severní straně. Na západ odtud se rozkládá hřbitov Kirjat Ša'ul, na jihu leží čtvrť Ganej Cahala.\n\nPlocha čtvrti je vymezena na severu a východu okrajej katastru sousedního města Ramat ha-Šaron, na jihu ulicí \"Mordechaj Ze'ira\" a \"Anatot\" a na západě třídou \"Moše Sne\". Jde o nový obytný distrikt s víceplodlažní hromadnou zástavbou. V roce 2007 tu žilo 6 964 obyvatel (údaj společně za čtvrti Ramot Cahala, Ganej Cahala a ha-Mištala). \n\n"}
{"id": "699011", "url": "https://cs.wikipedia.org/wiki?curid=699011", "title": "Cahala", "text": "Cahala\n\nCahala (: צהלה) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 5 kilometrů od pobřeží Středozemního moře a cca 2 kilometry severně od řeky Jarkon, v nadmořské výšce cca 50 metrů. Na východ a sever od čtvrti leží fragment zemědělské krajiny. Na západ odtud se rozkládají čtvrti Ramot Cahala a Ganej Cahala, na jihu leží čtvrť Neve Šaret.\n\nPlocha čtvrti je vymezena na severu okrajem katastru sousedního města Ramat ha-Šaron a ulicemi \"Jo'av\" a \"Avner\", na jihu ulicí \"Dvora ha-Nevi'a\" a \"Oskar Schindler\", na východě ulicí \"ha-Parsa\" a na západě ulicemi \"ha-Macbi'im\" a \"Marganit\". Převládá zde nízká individuální zástavba. V roce 2007 tu žilo 1 586 obyvatel. \n\n"}
{"id": "699015", "url": "https://cs.wikipedia.org/wiki?curid=699015", "title": "Kronika Cartera Kanea", "text": "Kronika Cartera Kanea\n\nThe Kane Chronicles je třetí mytologická knižní série spisovatele Ricka Riordana. Na rozdíl od předchozích (\"Heroes of Olympus\" a \"Percy Jackson\") nepojednává o mytologickém Řecku, ale o Starověkém Egyptě. Vypráví o Carterovi a Sadie Kaneových, kteří se dostanou do střetu egyptských bohů a prastarých mágů, jež se objeví v moderním světě. V Česku již byly vydány všechny díly Rudá pyramida (The Red Pyramid), Hněv bohů (The Throne of Fire) a Rozhodující bitva (The Serpent´s Shadow).\n\nJulius Kane může svou dceru vídat jen dvakrát za rok. S jejím bratrem Carterem je vezme do Britského muzea, kde otevře Rosettskou desku. Vypustí tím do světa pět bohů- Eset, Hora, Sutecha, Usira a Nebthet. Bůh Sutech zavře Julia do sarkofágu, protože ho posedl (spíše sdíleli jedno tělo, Julius nad ním měl kontrolu) Usir, jeho odvěký nepřítel. Cartera posedne bůh Hor a jeho sestru, Sadii, posedne Eset. Jejich strýc je odveze do Broklynu, kde jim vysvětlí zvláštnosti světa, ve kterém jsou bohové, a lidé jako oni. Carter a Sadie mají faraonskou krev a dokáží kouzlit. Brzy na ně začnou útočit nestvůry a začne boj proti silám chaosu, který mohou zastavit pouze oni.\n\n\n"}
{"id": "699016", "url": "https://cs.wikipedia.org/wiki?curid=699016", "title": "Neve Šaret", "text": "Neve Šaret\n\nNeve Šaret (: נווה שרת) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 5,5 kilometru od pobřeží Středozemního moře a cca 1,5 kilometru severně od řeky Jarkon, v nadmořské výšce cca 40 metrů. Na východ od čtvrti leží fragment zemědělské krajiny. Na sever odtud se rozkládá čtvrť Cahala, na západě Ramat ha-Chajal a na jihu leží komerční zóna Kirjat Atidim.\n\nPlocha čtvrti je vymezena na severu okrajem katastru sousedního města Ramat ha-Šaron, na jihu křižovatkou ulic \"Dvora ha-Nevi'a\" a \"Raoul Wallenberg\", na východě ulicí \"Raoul Wallenberg\" a na západě ulicí \"ha-Parsa\". Převládá zde vícepodlažní hromadná zástavba. V roce 2007 tu žilo 7303 obyvatel. \n\n"}
{"id": "699018", "url": "https://cs.wikipedia.org/wiki?curid=699018", "title": "Eva (opera)", "text": "Eva (opera)\n\nEva je nejznámější opera (Op. 50) o třech jednáních českého skladatele Josefa Bohuslava Foerstera na vlastní libreto podle hry spisovatelky Gabriely Preissové \"Gazdina roba\" z roku 1889. Poprvé byla provedena dne 1. ledna 1899 v Národním divadle v Praze.\n\nPrůlomové naturalistické drama Gabriely Preissové \"Gazdina roba\" zaujalo Josefa Bohuslava Foerstera již při své premiéře v pražském Národním divadle 7. listopadu 1889. Tehdy Foerster působil jako divadelní kritik \"Národních listů\" a napsal kritiku tohoto dramatu. Brzy poté začal pracovat s Jaroslavem Kvapilem na opeře na jiné, rovněž realistické téma (\"Debora\"), dlouho však přemýšlel rovněž o zhudebnění \"Evy\". Později ve svých pamětech (\"Poutník v cizině\") napsal: „Živost postav, přímočarost děje, dramatický konflikt a především postava Evy čistotou citovou uchvacující přímo vyzývaly k hudební interpretaci, jež musí býti zejména po stránce citové naplněním toho, co lze slovem jen naznačiti, ale nikdy vysloviti.“\n\nV létě 1894 jel Foerster se svým bratrem Viktorem na Slovácko, aby poznal život tamního lidu. Účastnil se mimo jiné lidové svatby ve Velké nad Veličkou a slovácké „tklivé písně ho uchvacovaly“ (na hudebním materiálu budoucí opery však stopu nezanechaly). Na základě svých zážitků vytvořil \"Tragickou ouverturu\" op. 67 a první skici k \"Evě\". Definitivně se k námětu vrátil v roce 1895, již v době svého působení v Hamburku, kde prý v jednom hodináři nalezl inspiraci pro postavu Samka.\n\nO úpravu Preissové prozaického textu na básnické libreto požádal opět Jaroslava Kvapila, ale když ten se k práci neměl, začal Foerster upravovat text sám: především jej zkrátil, odstranil většinu folklorismů a převedl do veršované podoby. Libreto sepsal v květnu a červnu roku 1895, hudební skicu napsal mezi srpnem 1895 a říjnem 1896, následovala etapa instrumentace. Mezitím (16. listopadu 1896) vypsalo družstvo Národního divadla soutěž o českou tragickou operu a Foersterovi se podařilo operu zcela dokončit do konce dubna 1897, uzávěrky soutěže. Vážnými soupeři přihlášenými do konkurzu byli Zdeněk Fibich se \"Šárkou\" a Karel Kovařovic s \"Psohlavci\", který nakonec zvítězil. I \"Šárka\" a \"Eva\" byly brzy uvedeny a shodou okolností se všechny tři opery staly z děl svých autorů nejúspěšnějšími. \"Eva\" měla premiéru na Nový rok 1899.\n\nFoersterova \"Eva\" je první tragickou operou z prostředí české vesnice, které bylo do té doby v českém hudebním divadle představováno jen v rozmarném duchu \"Prodané nevěsty\". Skladatel již v \"Deboře\" využil realistický příběh, ale ten sám o sobě nebyl hlavním předmětem jeho zájmu; ten patřil mravnímu poselství a realistický základ spíše zevšeobecňoval a stylizoval do formy symbolu. V tomto duchu provedl i úpravy hry Preissové na libreto s cílem „vyzdvihnouti základní linie, akcentovati lyrické a dramatické momenty, zachytiti jednotlivé postavy a děje v jich psychologické pravdivosti, konečně vypustiti veškeré figury vedlejší“. Až na některé výrazy (gazda, roba, krajčírka…) odstranil z prózy Preissové dialekt. Důvodem bylo jednak to, že si již v činoherní podobě povšiml úskalí, které znamenalo zvládání nářečí hercům zcela cizího, a že jej sám neovládal tak, aby mohl provést nutné změny textu. Prostá próza a dialekt navíc neodpovídaly jeho představě o „hudbě jako odrazu ráje na zemi“, k tomu byl nutný ušlechtilý a básnivý jazyk a verše. Zveršování bylo také nutné kvůli periodickému rázu Foersterových melodií, který vyžadoval pravidelný rytmus zpívaného slova. Výsledkem byl proto jazyk – zejména pro vesnické prostředí – značně strojený, obdobný poezii lumírovců. Zásahy do hlavního děje byly spíše drobné, významné je, že v opeře oproti divadelní hře Evino dítě zemře. Ponechán byl výrazný motiv sociální, přestože těžiště příběhu se přeneslo do psychologického světa postav; výrazem toho je i změna názvu hry ze společenského postavení („Gazdina roba“) na individuální „Eva“. Naopak až na drobný náznak byl potlačen motiv nevraživosti náboženské, a to i za cenu určitého zatemnění děje: Evina víra v možnost rozvodu je ve hře spojena s přestupem Mánka od katolictví k luteránství, v opeře je bez tohoto zdůvodnění nerozumná a bláhová. Zredukovány byly co do obsahu i významy scény národopisné (posvícení, dožínky).\n\nHlavní Foersterovu pozornost od počátku poutala titulní postava Evy, nikoli prosté vesnické dívky, ale ušlechtilé ženy, která jde rozhodně za svým životním štěstím bez společenských předsudků; je jakýmsi ztělesněním touhy po lepším životě. Její postava stojí jednoznačně ve středu děje, ostatní se k ní jen vztahují; je to „žena záhadné a vznešené duše“, jež „zvedá se nad ostatní postavy do osamělých výšin“. Jejím skutečným protihráčem je další žena, Mešjanovka. Zatímco v prvních výstupech má rychlý a poněkud komický motiv, v posledním jednání se její charakterizace prohlubuje o stránku matky, která, přestože volí způsoby, jež jí nezískají divákovy sympatie, nakonec má stále na mysli blaho svého syna – hudebně vyjádřeno přechází do kantilény. Dějově slabšími a pasivními postavami jsou Mánek, jehož hlas se v milostných scénách vášnivě lyricky rozezpívá, jinak však zaniká, a Samek, jehož hudba vyjadřuje především dobrotu, oddanost a soucit.\n\nZ Foersterových oper pouze \"Eva\" končí tragicky, avšak v souladu s jeho přesvědčením, že hudba není schopna vyjádření negativních citů, není smrt hlavní hrdinky katastrofou a Eva nepáchá sebevraždu ze zoufalství. Naopak její smrt je katarzí, očištěním, a Eva umírá s viděním ráje. Právě toto finále, polyfonicky vystavené a hudebně gradované v pěti stupních, je považováno za hudebně nejcennější část opery.\n\nV kontrastu k až naturalistickému příběhu je hudba „poněkud akademická“; dramatické konflikty jsou spíše uhlazeny a odehrávají se pod povrchem, v nitru postav, jejichž vnější dramatické činy jsou napohled prosté. Strukturálně jde o operu dělenou do uzavřených čísel povětšinou lyrického rázu, ale s plynulejšími a otevřenějšími přechody. Hlavní postavy mají své příznačné motivy, které jsou často variovány a prolínají se v polyfonických formách; Evin je přitom nejvýraznější a určující pro atmosféru celé opery. Písně (Zuzčina a Rubačova), sbory a tance evokují lidové prostředí, ale nejsou nijak zaměřené na „lokální kolorit“ konkrétně slovácký a navíc doléhají „jako ozvěnou“ a „nevyhnou se vždy banalitě“. Typická pro Foerstera je volná polyfonie (zejména ve všech třech předehrách a ve finále), bohatá harmonie a orchestrální barva, která často výrazem a účinností převládá nad zpěvem.\n\n\"Eva\" má pro vývoj české opery značný význam. Znamená další etapu v rozvoji tradice opery smetanovské a dvořákovské, ke které se Foerster hlásil. Anna Hostomská považuje \"Evu\" za „nejpokrokovější dílo po \"Nevěstě messinské\", Ladislav Šíp za „jeden z vrcholů a jedno z finálních děl klasického období české opery“. V řadě ohledů je protikladem toho, jak k velmi podobnému tématu přistoupil o málo později Leoš Janáček v \"Její pastorkyni\". Ve světovém kontextu se řadí spíše k \"lyrickým dramatům\" Julese Masseneta, zatímco Janáčkova opera má blíže k verismu.\n\nEva byla vždy nejúspěšnější Foersterovou operou a od premiéry až do 60. let 20. století patřila ke standardnímu repertoáru českých operních scén. Pražské Národní divadlo ji od premiéry mělo na repertoáru téměř nepřetržitě (inscenace v letech 1904, 1910, 1917, 1926, 1939, 1943, 1945, 1949) až do roku 1965. Poslední inscenaci uvedlo roku 1981. \"Eva\" se zde hrála naposledy 29. prosince 1984. Dosáhla zde 263 představení, častěji se z českých oper hrála jen díla Bedřicha Smetany, Antonína Dvořáka a Leoše Janáčka, Blodkova \"V studni\", Fibichova \"Šárka\" a Kovařovicovi \"Psohlavci\" – poslední dvě shodou okolností soupeři \"Evy\" v konkurzu z roku 1897.\n\nPodobně často se za života skladatele hrála i v jiných českých divadlech (Národní (Zemské) divadlo v Brně: 1905, 1910, 1922, 1925, 1931, 1939, 1949; Národní divadlo moravskoslezské v Ostravě: 1925, 1938, 1944, 1946, 1950, 1956, Městské divadlo v Olomouci: 1923, Městské divadlo v Plzni: 1930, 1934, 1940). Po druhé světové válce se hrála v Opavě (1949 a 1966), Liberci (1948 a 1971), Plzni (1955) a Olomouci (1971), jakož i v brněnské Komorní opeře (1976). Nejnovější inscenaci v režii Lindy Keprtové uvádělo Divadlo F. X. Šaldy v Liberci, premiéra se konala 26. září 2014, derniéra proběhla 25. 4. 2016.\n\nNa Slovensku \"Evu\" uvedlo několikrát Slovenské národní divadlo v Bratislavě, a to již brzy po svém vzniku roku 1921 (premiéra 21. března), poté roku 1928 a naposledy v období Slovenského státu v roce 1941 (premiéra 8. února). V poválečné době ji uvedlo Divadlo Jozefa Gregora Tajovského v Banské Bystrici (premiéra 23. ledna 1960).\n\nJako jediná Foersterova opera se \"Eva\" dostala i do zahraničí. Roku 1915 byla uvedena ve vídeňské Lidové opeře (Volksoper), avšak pod názvem \"Marja\", aby ji obecenstvo nezaměňovalo se současně uváděnou operetou Franze Lehára. V roce 1923 pak byla uvedena v německém Freiburgu a o dva roky později ve slovinské Lublani, kde byl tehdy šéfem opery český dirigent Antonín Balatka. Dosud poslední zahraniční inscenaci \"Evy\" uvedl roku 2004 Operní festival ve Wexfordu.\n\n(Náves slovenské dědiny, k večeru) Mládež se vesele baví v hospodě, před ní na lavičce sedí chromý kožišník Samko. Z krčmy vyběhnou Eva a Mánek. Eva se zlobí, že se Mánek nechal zvolit na slavnosti stárkem, a to znamená, že musí celý večer tančit se stárkou – Maryšou z bohatého statku. Tuto volbu nepochybně nastražila Mešjanovka, Mánkova matka, která chce zabránit vztahu svého syna s chudou švadlenou („krejčířkou“) Evou. Eva vyčítá Mánkovi nerozhodnost a povolnost matce, Mánek ji ujišťuje o své lásce (duet \"Ty utrápíš mne, Evo\"). Eva má špatnou, tesknou náladu, nechce se vrátit do sálu. Mánek tedy raději odchází domů.\n\nEva se dává do hovoru se Samkem. Samko si stýská na svůj úděl mrzáka. Eva ho utěšuje: je přece hodný člověk, mistr svého řemesla, statek má bez dluhů, jistě by našel nevěstu. Ale Samko má prý jen jedinou rád, a na tu si nemůže myslit. – Chasa z hospody hledá svého stárka, nalézají jej doma a odvádějí ho zpět k muzice. Za ním vychází jeho matka, a když uvidí Evu, upomíná ji, aby si na Mánka ani na jeho statek nemyslela (árie \"Dobře, že jdeš, poběhlice\"). Samko se Evy zastane. Eva tropí nespravedlivými urážkami a rozhoduje se: nechce Mánka za manžela ani Mešjanovku za tchyni. Povzbuzen tím jí Samko vyznává lásku (árie \"Jak jsi divná!... Květ, jenž z trávy na mne kývá\"). Eva náhle činí osudovou volbu: stane se Samkovou ženou. Samko je nadšen a kreslí si šťastnou budoucnost (duet \"Evo, pravdu jsi mi děla?... Vidím již svou chatku prostou\"), ale pravý výraz svého štěstí nalézá teprve tehdy, když od něj Eva s přáním dobré noci odejde (árie Samka \"Koho by neoslnil ten náhlý obrat?... Když sám jsem toužil\"). Zato Evě se staví srdce nad ztracenou láskou, ač je odhodlána být Samkovi dobrou ženou (árie \"Noc se již snesla… Ó vy lidé závistiví\"). Vrací se Mánek a hledá Evu. Postavil se matce a nechce ošklivou Maryšu, k sňatku s Evou však stěží získá matčin souhlas… Eva jeho neurčité sliby tvrdě a ironicky odmítá: Mánek si nemusí dělat starosti, ona již je zadána (duet \"Evuško, pomoz ty\").\n\n(Světnice v Samkově chalupě) Uplynulo několik let. Evino manželství je nešťastné. Její dcerka zemřela a ona klade vinu Samkovi, který odmítl přivolat doktora, Mánek se oženil s Maryšou a mají děti. – Služebná Zuzka poklízí světnici a zpívá si (píseň \"Letěl ptáček, letěl\"). Samko se ptá po Evě, ta je však na hřbitově u hrobu svého dítěte, kde nyní tráví hodně času. Mánek se kolem ní stále točí. Když se Eva vrátí, zastaví se mlčky o osiřelé kolébky (tercet \"Tak smutná, bledá vždy se vrací\").\n\nPřichází Mešjanova pod záminkou, že si chce u Samka objednat nový kožich, ale ve skutečnosti chce Evu podráždit vychvalováním svého rodinného štěstí (árie \"Dej vám Pán Bůh dobrý večer\"). Eva ji krátce odbude a manželovi vyčítá, že se jí nezastane. Tvrdě rovněž odmítá Samkovy výčitky, že se vídá s Mánkem a tancovala s ním u muziky. Samko odchází k sousedovi, Eva nereaguje na jeho loučení. Když jí Zuzka naznačuje, že by se k muži měla chovat mírněji, Eva přiznává, že od smrti svého dítěte cítí k Samkovi jen odpor (árie \"Vše, co mne blažilo, života cena\"). Mánek prý ji ujišťoval, že ji miluje, a dnes v devět hodin ji má navštívit. Zuzka je tím zděšena a má neblahou předtuchu. A již je Mánek tady, Eva ho pustí dovnitř a společně vzpomínají na čas jejich lásky… Ale Mánek má novinu: uzavřel gazdovskou smlouvu na statek v Rakousích a chce, aby Eva odešla s ním (duet \"Evuško, čekáš? Zda vstoupit smím?... Evuško, duše má, jak ti mám říci\"). Doufá, že dosáhne rozvodu a pak se budou moci vzít.\n\nVrací se Samko. Mánek se rychle vytratí, ale Eva žárlivému manželovi tajné dostaveníčko nehodlá zatajovat. Samko se po ní napřáhne holí, pak se dá do pláče a odchází se modlit. Eva se rozhoduje ještě dnes odejít s Mánkem. Samko si uvědomuje, že je opět a navždy sám.\n\n(Dvorec v Rakousích na břehu Dunaje) Na statku, jejž obhospodařují Mánek s Evou, skončily žně. Ženci a žnečky tancují sousedskou a zpívají (sbor \"Vodu, vodu, nechci já ji\"). Vzdávají hold gazdovi a ten jim děkuje a propouští je. Zuzka uklízí nádobí. Podnapilý dělník Rubač se připotácí a žádá po ní ještě pití (Rubačova pijácká píseň \"Tu si sednu jako pán\"). Zuzka odmítá a hrozí, že na něho povolá gazdinou, aby zjednala pořádek. Ale Rubač Evu urazí: jakápak je to gazdina – je to „po živém muži vdova“, roba. Eva to zaslechne. Rubače s klidem a stroze vykazuje, ale o samotě ji pronásleduje pocit hanby a hříchu. Mánek se ji pokouší rozveselit a ukazuje jí, jak se jin vede práce. Evu tíží vlastní svědomí i lidské pomluvy, přesto však věří, že jejich láska vše překoná (duet \"Má duše, pojď… Přitul se blíž, svou dej mi ruku\"). Eva Mánkovi vypráví sen: Zdálo se jí, že se ocitla v Samkově domku a potkala tam své rodiče. Ptala se, jak se tam ocitli, ale nic neřekli a matka jen povzdychla. Na to se jí zjevilo její dítě, které ji volalo za sebou (árie \"Dnes v noci zlý mne zlekal sen\").\n\nZuzka ohlašuje, že nenadále přijela Mešjanovka. Eva se jí chce postavit spolu s Mánkem, ale na jeho naléhání odejde. Mešjanovka vchází. Dozvěděla se, že Mánek zde žije s Evou. Vyčítá mu to a prosí jménem jeho ženy a dětí, aby se k nim vrátil (árie \"Ó, má stará, bědná hlava\"). Eva zpovzdálí sleduje, jak Mánek není schopen matce odporovat (tercet \"Co ztajit nelze, proč váhám říci?\"). Nakonec přesto řekne jasně, že neustoupí a vezme si Evu za ženu. Matka mu předá dopis „z města“, a vidouc jeho leknutí, vzdálí se. Eva se vrací a dozvídá se od Mánka, že úřady jejich sňatek nikdy neuznají. Mánek se ji snaží utěšit: nelze-li jejich vztah úředně potvrdit, musí se s tím smířit, jejich láska zůstává a to je hlavní (duet \"Ty jsi zblednul v tváři… Též já snil jsem o tom štěstí\"). Mánek Evu prosí, aby důvěřovala, a běží upokojit matku.\n\nEva o samotě propadá zoufalství. Modlí se a prosí Boha o odpuštění. Pak se jí zdá, že slyší hlasy otce, matky i své dcerky, kteří ji zvou k sobě, ba že vidí otevřenou bránu nebes a zástupy andělů, a se slovy „já vidím ráj!“ se vrhá do Dunaje (závěrečná scén Evy \"Sama jsem a opuštěna… Lituji viny… Hlas otcův slyším… Hle, tmu již světlo zářeplné stíhá\"). Mánek i přibíhající lidé již nedokáží její smrti zabránit.\n\n\nVedle toho vydal původně rozhlasové nahrávky čtyř úryvků z opery Radioservis, a.s., roku 2009, tedy v roce 150. výročí skladatelova narození, na CD \"Josef Bohuslav Foerster: Scény z oper\" (CR0461-2). Jsou to předehra v podání Symfonického orchestru Československého rozhlasu řízeného Slavomírem Spoustou z roku 1976, árii Samka z 1. dějství \"Koho by neoslnil ten náhlý obrat\" v podání Jindřicha Jindráka ze zmíněné celkové nahrávky z roku 1964, duet Evy a Mánka z 2. dějství \"Evuško, čekáš, zda vstoupit smím?\" v podání Jiřího Zahradníčka a Marcely Machotkové z roku 1974 a závěrečná árie Evy \"Sama jsem a opuštěna\" v podání Marcely Machotkové z roku 1976. Řada českých operních pěvců nahrála úryvky z Evy, které lze najít např. na vydaných recitálech Milady Šubrtové (Supraphon 1999, SU 3406-2 211) nebo Jaroslava Součka (Radioservis 2006, CR 0342-2611).\n\nPrvní televizní inscenace opery se datuje již z roku 1957. Zkrácenou verzi opery (68 minut) podle scénáře M. Rysplerové natočil roku 1974 pro Československou televizi režisér Zdeněk Kubeček.\n\n\n"}
{"id": "699019", "url": "https://cs.wikipedia.org/wiki?curid=699019", "title": "Jessika (opera)", "text": "Jessika (opera)\n\nJessika (uváděna též pod názvem Kupec benátský) je komická opera (Op. 60) o třech jednáních českého skladatele Josefa Bohuslava Foerstera na libreto českého básníka Jaroslava Vrchlického podle hry Williama Shakespeara \"Kupec benátský\". Poprvé byla provedena dne 16. dubna 1905 v Národním divadle v Praze.\n\nO hudebním zpracování Shakespearova \"Kupce benátského\" uvažovali libretista i skladatel souběžně řadu let. Vrchlický napsal libreto \"Jessika\", značně zkrácenou a lyrizovanou podobu Shakespaerova dramatu, počátkem 90. let 19. století, tedy ve stejné době jako \"Bouři\". \"Bouři\" vzápětí zhudebnil Zdeněk Fibich, zatímco \"Jessiku\" básník neúspěšně nabízel Antonínu Dvořákovi, Karlu Kovařovicovi a Karlu Bendlovi. V té době Bendl s libretem seznámil J. B. Foerstera, který měl o shakespearovská témata zájem a již roku 1885 zkomponoval lyrickou mezihru (nokturno) právě ke \"Kupci benátskému\". Foerster tehdy odmítl. S Vrchlickým však zůstal v kontaktu – oba se setkávali v redakci Národních listů –, a to i po svém odchodu do Hamburku. Skladatel zhudebnil řadu Vrchlického básní a na jeho text napsal též melodram \"Amarus a Faustulus\".\n\nFoerster se vždy zajímal o činohru, a nejvíce právě kolem roku 1900 za svého pobytu v Hamburku, kde na něj zapůsobil inovativní režisér Alfred von Berger. Pod tímto vlivem začal psát činohru \"Nepřemožení\", komponoval scénickou hudbu k činohrám \"Princezna Pampeliška\" (1897) a \"Šípková Růženka\" (1901) a činoherní námět měla i jedna z jeho nejznámějších skladeb, orchestrální suita \"Cyrano z Bergeracu\" (1903). Současně se jednalo o nejšťastnější období jeho života, což se odrazilo v lyrické, idylické a rozmarné náladě řady Foersterových skladeb z tohoto období. Proto se přišel na myšlenku napsat lyrickou komedii na známý činoherní námět a vzpomněl si na Vrchlického Jessiku.\n\nBásník mu libreto poskytl a povolil mu provést úpravy, které skladatel považoval za vhodné, zejména škrty, se slovy „Básníkovi \"Evy\" povoluji všecko“. Odmítl však Foerstrovu žádost, aby dopsal soudní scénu, protože se obával, aby postav Porcie nezastínila Jessiku: vyzvednutí Jessiky oproti Porcii bylo totiž hlavním rysem Vrchlického úpravy. Tato scéna navíc dává nejvíce možností k antisemitskému výkladu.\n\nFoerster libreto zhudebnil v letech 1902-1904 a zadal ji Národnímu divadlu, kde měla premiéru 16. dubna 1905 pod vedením šéfa opery Karla Kovařovice. Byla přijata příznivě, přesvědčila však skladatele a nakonec i libretistu o nutnosti doplnění soudní scény na začátek 3. dějství. Vrchlický dodal nutný text a skladatel jej roku 1906 zhudebnil. Karel Kovařovic se však dlouho vzpíral uvedení této scény a odkládal je, „ačkoli se jednalo o senzační a velkoryse pojatý výjev“; poprvé byla v Národním divadle hrána až roku 1911 při novém nastudování opery, které Kovařovic přenechal druhému dirigentu Františku Pickovi. Vrchlického původní námitky se více méně prokázaly jako opodstatněné: postava Jessiky ustoupila poněkud do pozadí a soudní scéna se stala inscenačním problémem.\n\nVrchlického libreto zpracovává Shakespearova \"Kupce benátského\" poměrně volně. Ze dvaceti scén divadelní hry škrtl český básník jedenáct, z devatenácti postav devět, přičemž princové marokánský arragonský se objevují jen jako němé postavy. Naopak doplnil četné sbory, které se přirozeně v činoherním textu nenalézají, a náladotvornou píseň gondoliéra, jakož i četné lyrické pasáže Bassania. Řada škrtnutých scén se týká Porcie, naopak byla doplněna scéna záchran Jessiky Lorenzem před rozbouřeným davem a scéna, v níž Shylok přemlouvá svou dceru k sňatku za přítele Tubala. Shylokova postava byla komicky dokreslena novou scénou počítání zlaťáků, ale též scénou smíření s Jessikou a Lorenzem na konci hry, takže Shylok může participovat na optimistickém závěru. Dramatická, ale drastická scéna soudu, jíž Shakespearova hra vrcholí, byla v první verzi zcela vypuštěna, a i když ji později Vrchlický na skladatelovo naléhání doplnil, zůstala dějově předřazena scéně hádanek v Belmontu.\n\nCelkovým cílem Vrchlického úprav bylo vytvoření lehké, hravé, galantní renesanční komedie, a to Foerster svou hudbou ještě zdůraznil. \"Jessiku\" označil za komickou operu, ale je otázka, zda je tato charakteristika přiléhavá: chybí zde dějový spád charakteristický pro skutečné hudební komedie, jako jsou Mozartova \"Figarova svatba\", Rossiniho \"Lazebník sevillský\", Smetanova \"Prodaná nevěsta\" nebo Prokofjevovy \"Zásnuby v klášteře\". Zcela převažuje nádech lyrický, ať už jsou popisovány milostné příběhy postav (Lorenzo a Jessika, Bassanio a Porcie) nebo dokreslována atmosféra Benátek, ať už zasněně (píseň rybářů, píseň gondoliéra) nebo živěji (ruch na přístavišti a karneval). Tento lyrismus podtrhuje i využití samostatných zpěvních čísel (nejvíce mezi Foersterovými operami), zejména milostných zpěvů a sborů, a řada orchestrálních intermezz a zastavení. To však vede k určité jednotvárnosti; i velký Foersterův obdivovatel František Pala uznává, že belmontská scéna třetího dějství, ačkoli „je ponořena v kouzlo žhavých krás melodických“, přesto „tone v přílišném lyrismu a jeho povaha je statická“.\n\nŽádná z postav opery, včetně titulní Jessiky, není ústřední ani co do podílu na ději, ani v hudebním vyjádření. Členové galantní společnosti benátských kavalírů (Bassanio, Lorenzo, Antonio) a jejich dam (Jessika, Porcie) nejsou individuálně příliš charakterizováni, povahově prokresleny jsou jen postavy Shyloka a jeho sluhy Goba, které si zachovaly něco ze Shakespearovy drastické komiky. Scéna z II. dějství, v níž se Shylok loučí se svými zlaťáky, je dramaticky nejúčinnějším místem opery. Tomu odpovídá i skutečnost, že pouze Shylock má skutečný výrazný příznačný motiv (tympánovou figuru); ostatní hudební motivy slouží k vystižení atmosféry scény či okamžiku spíše než k dramatickému účinku.\n\nVe Foersterově hudbě jsou neobvyklými hudebními prvky melodram Porciina hlasatele a barkarola v 1. dějství. Jinak se v \"Jessice\" nejvíce ze všech jeho oper objevuje oblíbený volný třídobý takt (sousedská, valčík, menuet). Vzhledem k tomu, že \"Jessika\" měla premiéru v době, kdy Foerster žil ve Vídni, vyneslo mu to u kritiky obvinění z vídeňského vlivu, přestože tuto operu složil téměř zcela ještě za pobytu v Hamburku.\n\n\"Jessika\" byla po \"Evě\" druhou nejúspěšnější Foersterovou operou, i když od jejího posledního uvedení již uplynulo několik desetiletí. V Národním divadle po sobě následovalo několik inscenací, takže opera zde byla, s výjimkou druhé světové války, na repertoáru v podstatě trvale do konce skladatelova života (nastudování v letech 1905, 1911, 1920, 1928, 1934, 1947). Inscenace z roku 1947 z nich již proběhla pod názvem \"Kupec benátský\".\n\n\"Jessika\" byla hrána i v dalších českých divadlech, například plzeňské městské divadlo ji uvedlo roku 1906 a Národní divadlo v Brně ji uvedlo v letech 1913 a 1930. Po druhé světové válce ji uvedlo ještě divadlo v Plzni (1946) a v Olomouci (1950), v Brně se hrála ke 100. jubileu narození skladatele roku 1959. Dosud poslední inscenaci \"Jessiky\" uvedlo Národní divadlo roku 1969, ke 110 výročí skladatelova narození, opět pod názvem \"Kupec benátský\". Lze tedy říci s Ladislavem Šípem, že ani tato druhá nejhranější Foersterova opera „na jevišti nezdomácněla“.\n\nPouze jednou tato opera pronikla mimo české země, totiž do Slovenského národního divadla v Bratislavě (premiéra 26. října 1934). V roce 1907 byla naděje na uvedení \"Jessiky\" ve Vídni, kde skladatel v té době žil; o jejím provedení ve Dvorní opeře uvažoval její ředitel a Foersterův přítel Gustav Mahler. Tento plán zhatila smrt českého basisty Viléma Heše, původně vyhlédnutého pro roli Shyloka, a následně i Mahlerův odchod do New Yorku.\n\nRole benátského vévody a jeho hlasatele se vyskytují pouze v soudní scéně sepsané pro druhou verzi.\n\n(Piazzetta v Benátkách v době karnevalu, časné jitro) Benátky se budí do ranního ruchu. Gondoliér zpívá svou píseň (\"Již spadly hvězdy, perly bílé\"), z moře se vracejí rybáři a předávají úlovky svým ženám, aby je prodaly na tržišti. Dělníci v loděnicích si zpívají za zvuku kladiv. Ke břehům připlouvá zámořská loď a přiváží benátské cestující, kteří se radují z pohledu na dlouho neviděnou vlast (sbor \"Ó matko země\").\n\nNa nábřeží se prochází Shylok se svým přítelem Tubalem. Nemá dobrou náladu a to se ještě zhorší, když se jej Tubal vyptává, zda už Bassanio u Shyloka splatil dluh. Nesplatil, a Shylok si hořce stěžuje na křesťany, kteří člověkem opovrhují, peníze si půjčují a pak neplatí. Zapřísahá se, že už žádnému křesťanovi úvěr nedá: odejde na odpočinek a bude se v klidu těšit ze svého bohatství.\n\nBassanio je skutečně v úzkých, jak vysvětluje svým třem přátelům, Antoniovi, Lorenzovi a Grazianovi. Bezstarostně rozházel všechny své peníze a má jen dluh u Shyloka, dnes splatný (árie Bassania \"Dluh a jen dluh\"). A přitom by právě teď potřeboval dalších pět tisíc, aby se mohl ucházet o bohatou a krásnou Porcii, o níž je přesvědčen, že je mu nakloněna. Antonio by mu rád nutnou částku půjčil, sám však momentálně žádné peníze nemá – čeká na návrat svých obchodních lodí. Lorenzo Bassaniovi radí, ať se obrátí ještě jednou na Shyloka, a Antonio se nabízí, že se za dluh zaručí.\n\nNa náměstíčko za zvuků fanfár přijíždí Porciin herold, vyhlašuje, že se jeho paní rozhodla konečně provdat a z nepřeberného množství nápadníků vybrala tři, kteří se mají dostavit za tři dny do jejího paláce v Belmontu k poslední osudové zkoušce: jsou to princ marokánský, princ arragonský a neznámý benátský šlechtic, který na maškarním plese zvedl Porciin rukavici a dosud ji nevrátil. Všichni přítomní jsou vzrušeni touto zprávou a dohadují se, kdo má být onen tajemný nápadník. Jen Bassanio ví, že to je on a že má čáku na štěstí (árie \"Ó lásko, zdroji žití\").\n\nShylokovi sluhové procházejí náměstíčkem s nosítky. Dav se na ně nenávistně vrhne, protože se chce pomstít nenáviděnému židovi. Zasáhne však Lorenzo, který přivádí vojáky. Ukáže se, že v nosítkách se nalézala Shylokova dcera Jessika. Přispěchavší Shylok děkuje Lorenzovi za záchranu svého dítěte.\n(Pokoj s balkonem v Shylokově domě, pozdní odpoledne) Shylokův sluha Gobo rozvažuje, zda má u svého nemilovaného pána zůstat či zda má utéci. Rozhodne se pro druhou možnost, ale zdrží se na prosbu Jessiky. Té Gobo slouží jako tajný posel a měl jí donést dopis od Lorenza. Místo toho jí oznamuje, že Lorenzo se ještě dnes dostaví osobně. Shylok nařizuje sluhovi, aby šel vymáhat dluh po Bassaniovi, a s překvapením se dozvídá, že se k němu Bassanio sám nechal ohlásit. Dá se s neuctivým sluhou do hádky a vyžene ho. Poté vemlouvavě hovoří ke své dceři a dohazuje jí za ženicha svého přítele Tubala.\n\nK Shylokovi jsou uvedeni Bassanio a jeho přátelé Antonio a Lorenzo. Shylok je uctivě vítá v domnění, že e mu Bassanio chystá splatit dluh, ale ten místo toho žádá o novou půjčku. Shylok rozhodně odmítá a odvolává se na přísahu, kterou učinil dnes ráno. Ale pak ustoupí, prý z vděčnosti k Lorenzovi, zachránci Jessiky, a na prosbu Antonia, který se zavázal poskytnout jakoukoli požadovanou záruku. Bassanio a Antonio se nad Shylokovou povolností radují, Jessika a Lorenzo spolu láskyplně konverzují, ale když se Shylok vrátí s vyhotoveným dlužním úpisem, jímá přátele hněv: Antoniova záruka má spočívat v libře masa z jeho vlastního těla. Přesto podmínku přijímají, Shylok přináší peníze a láskyplně se s nimi loučí. Jessika a Lorenzo si zatím za jeho zády vyměňují polibky a smlouvají Jessičin únos z domova. Aby se tento plán podařil, dostanou Bassanio a Antonio Shyloka z domu tím, že jej pozvou na večeři; na dceřino naléhání Shylok pozvání přijímá.\n\nJessika o samotě přemítá o své lásce, pro kterou j ochotna každé oběti (árie \"Už se stalo, já nemohu víc zpátky\"). Přes balkon vstupují do pokoje Lorenzo a Gobo, kterého Lorenzo přijal za svého sluhu. Zatímco Lorenzo unáší Jessiku, Gobo důkladně vykrádá Shylokův dům. Graziano přivádí rej karnevalových masek a všichni holdují princi Karnevalu.\n(Soudní síň v Benátkách) Antoniovy lodě se nevrátily, dluh je splatný a Shylok se u soudu domáhá splatné záruky. Líčení předsedá vévoda benátský, který povolal slavného právníka Bellaria z Padovy. Místo něj však přijde jeho zástupce, mladý učenec, v němž tušíme přestrojenou Porcii. Doktor sice poukazuje na nelidskost Shylokova jednání, toho se však nedotknou ani tyto apely, ani nenávist rozhořeného obecenstva, ani Grazianova nabídka, že zaplatí dlužnou částku dvoj-, ba desateronásobně. Peněžník trvá na svém právu. Vévoda tedy nařizuje spor ukončit. Porcie předčítá úpis, přiznává Shylokovi jeho právo, a když jej ani na poslední pokus neobměkčí, nařizuje Antoniovi, aby se připravil na výkon rozsudku. Přítomný lid je již stěží možné udržet. Shylok se již chystá k řezu, ale Porcie jej upozorňuje na podmínky: má nárok na jednu libru masa, ale ani více, ani méně; a navíc má právo jen na maso, ale ani na kapku krve. Shylok upustí nůž a protestuje proti takovým podmínkám, ale doktor pokračuje: kdo usiloval o život křesťana, propadá jměním – napolovic ve prospěch zamýšlené oběti a státu – i životem. Lid jásá, Shylok se zachraňuje útěkem.\n\n(Proměna – Porciin sad v Belmontu) Na Porciin sňatek se po únosu uchýlili Lorenzo a Jessika (árie Lorenza a duet \"Do moře vůně strom se hrouží\"). Je tu i Bassanio, který se chce zúčastnit soutěže o Porciinu ruku, ale strachuje se o Antonia a výsledek jeho soudu. Už by odešel zpět do Benátek, ale naštěstí při odchodu narazí na přicházejícího mladého doktora, který mu sdělí šťastný výsledek sporu. Bassanio se rozhoduje zůstat, zvláště když jej k tomu právník vybízí. Fanfáry ohlašují začátek soutěže. – Gobbo přivádí Shyloka nešťastného ze ztráty pře i majetku. – Princ marokánský neuspěl a je odváděn. – Shylok potkává Lorenza a Jessiku a smiřuje se s nimi. – Princ arragonský rovněž odchází s nepořízenou a fanfáry zvou k „osudí lásky“ třetího kavalíra. Bassanio vstupuje do síně, kde poblíž Porcie leží tři schránky, zlatá, stříbrná a olověná. Mladík se prokazuje rukavičkou jako třetí kandidát a přistupuje k osudí. V jedné ze skříněk má být Porciin portrét a on musí uhodnout, ve které. Zvolí (možná na náznak Porcie) správně skříňku olověnou, neboť Porciina krása nepotřebuje šperku… Vítěz i jeho trofej splynou v jásavé radosti (árie \"Láska, jež sídlí v nebi\"). Přichází i Antonio a poznává v Porcii chytrého právníka – a stejně tak Shylok. Všichni se připojují k Jessičině oslavě lásky a přátelství (\"Ó slunce lásky, tvůj plaj nám jas\").\n\nExistuje nahrávka \"Jessiky\" pořízená Československým rozhlasem v Praze roku 1949, při příležitosti skladatelových devadesátých narozenin, a rekonstruovaná roku 2005. Účinkují: (vévoda benátský) Přemysl Kočí, (Antonio) Theodor Šrubař, (Bassanio) Zdeněk Otava, (Lorenzo) Ivo Žídek, (Graziano) Ladislav Mráz, (Shylok) Karel Kalaš, (Tubal) Vladimír Jedenáctík, (Gobo) Jarolav Skácel, (Jessika) Zdena Hrnčířová, (Porcie) Věra Krilová, (soudní hlasatel) Jan Soumar, (gondoliér) Antonín Jeřábek, (hlasatel Porciin) Josef Červinka . Pěvecký sbor Čs. rozhlasu v Praze řídí Jiří Pinkas st., Symfonický orchestr pražského rozhlasu diriguje Jaroslav Vogel. Tato nahrávka dosud nebyla vydána. V archivu rozhlasu existuje i její zkrácená verze s průvodními dialogy mluvenými herci.\n\nVedle toho existuje řada rozhlasových nahrávek jednotlivých čísel opery. Z nich tři vydal Radioservis, a.s., roku 2009, tedy v roce 150. výročí skladatelova narození, na CD \"Josef Bohuslav Foerster: Scény z oper\" (CR0461-2). Jsou to Jessičina árie \"Juž stalo se\" z 2. dějství ze zmíněné celkové nahrávky, duet Lorenza a Jessiky z 3. dějství \"Do moře vůně\" v podání Zdeňka Švehly a Milady Šubrtové (1967, dirigent Josef Hrnčíř) a árie Bassania z 1. dějství \"Ó lásko, zdroji žití\" v podání Ivana Kusnjera (1987, dirigent Libor Pešek). Posledně zmíněná árie vyšla v roce 2011 i na Kusnjerově CD „Rarity české opery“ (Supraphon, SU 4074-2 611).\n\n"}
{"id": "699020", "url": "https://cs.wikipedia.org/wiki?curid=699020", "title": "Kesovogorský rajón", "text": "Kesovogorský rajón\n\nKesovogorský rajón ( ) je jeden z rajónů Tverské oblasti v Rusku. Jeho administrativním centrem je sídlo městského typu Kesova Gora. V roce 2010 zde žilo 8 196 obyvatel.\n\nRajón leží na východě Tverské oblasti u hranic s Jaroslavskou oblastí. Jeho rozloha je 962 km² a je tak nejmenším rajónem Tverské oblasti. Skládá se ze 7 samosprávných obecních obvodů, z toho je jeden městský a 6 vesnických.\n\nSousední rajóny:\n"}
{"id": "699021", "url": "https://cs.wikipedia.org/wiki?curid=699021", "title": "Adolphe Braun", "text": "Adolphe Braun\n\nAdolphe Braun (13. května 1812 Besançon – 31. prosince 1877 Dornach) byl francouzský textilní designer a fotograf.\n\nPracoval jako projektant a designer vzorů textilního materiálu v tiskárně kartounů v Mylhúzech (Alsasko). V roce 1847 se začal věnovat fotografii a v roce 1850 si otevřel v Dornachu (v roce 1913 byl začleněn k Mylhůzám) své vlastní studio a v roce 1868 také jedno v Paříži. Mezi jeho hlavní zájmy v období na počátku 60. let byla výroba topografických pohlednic Evropy. Později se vrátil k reprodukci uměleckých děl, jako byly obrazy, kresby, litografie, lepty nebo sochy. S reprodukcí slavných obrazů získal celosvětovou proslulost. K vytvoření potřebného velkého množství používal především metodu uhlotisku. V roce 1869 byl pozván, aby fotograficky zdokumentoval otevření Suezského průplavu v Egyptě. Další významnou oblastí, které se věnoval byla panoramatická krajinářská fotografie pořizovaná velkoformátovým fotoaparátem.\n\nByl průkopníkem módní fotografie. Roku 1856 vydal knihu, která obsahovala 288 fotografií Virginie Oldoiniové, hraběnky Castiglione, toskánské šlechtičny ze soudního dvoru Napoleona III. Fotografie ji zobrazovaly v jejích oficiálních soudních šatech, které se považují za první fotografovaný módní model.\n\nVe své době získal řadu ocenění a medailí na fotografických výstavách.\n\nBěhem francouzsko-německé války dokumentoval mnoho škod a poškození, zejména na mostech. Později dokumentoval stavbu Gotthardské železnice a Gotthardského tunelu, které byly dokončeny a uvedeny do provozu v roce 1882.\n\nVlastnil mimo jiné také farmu s osmdesáti kravami a deseti koňmi.\n\nPo jeho smrti v jeho práci a vedení společnosti pokračoval jeho syn Gaston Brown. Název podniku byl změněn v roce 1889 na \"Braun, Clément et Cie\" a v roce 1910 na \"Braun et Cie\".\n\n\n\n\n\n\n"}
{"id": "699022", "url": "https://cs.wikipedia.org/wiki?curid=699022", "title": "Nepřemožení", "text": "Nepřemožení\n\nNepřemožení je opera (zpěvohra) (Op. 100) o čtyřech jednáních českého skladatele Josefa Bohuslava Foerstera na vlastní libreto. Poprvé byla provedena dne 19. prosince 1918 v Národním divadle v Praze.\n\nNámět \"Nepřemožených\" pochází z doby, kdy Josef Bohuslav Foerster žil a působil v Hamburku, kde byla angažována jeho manželka, pěvkyně Berta Foersterová. Foerster jako hudební kritik pro hamburské noviny navštěvoval často divadlo a se zvláštním zájmem divadlo \"Deutsches Spielhaus\", které roku 1900 založil inovativní režisér Alfred von Berger. Tehdy pojal myšlenku napsat činohru. Avšak brzy, již po přestěhování do Vídně roku 1903, došel k poznání, že většinu realistických postav může vytvořit činoherně, hlavní pár „věčných milenců“ by nebylo možné pouhými slovy charakterizovat podle jeho představ. Přepracoval proto tento námět na vlastní veršované libreto, ke kterému po dokončení své 4. symfonie (1905) a soudní scény pro \"Jessiku\" začal komponovat hudbu. Pracoval na ní výjimečně dlouho a obtížně, takže operu dokončil až roku 1917. V té době prošel jeho skladatelský sloh značnou proměnou – odrážející se především v řadě písňových cyklů, které v mezidobí složil –, v jejímž důsledku se \"Nepřemožení\" a zbývající dvě Foerstery opery pojetím značně liší od trojice jeho předchozích operních děl.\n\nHlavní motiv převzal skladatel ze životopisu svého bratra, malíře Viktora Foerstera, s nímž Josefa Bohuslava pojil velmi vřelý vztah. Viktor Foerster zažil osudovou a nešťastnou lásku k dívce ze šlechtické rodiny. Hrdina \"Nepřemožených\" si ponechal jeho jméno i některé charakteristiky: prohlašuje o sobě „Jsem přítel snů a v ústraní bych nejraděj se s dílem uchýlil.“ To se shoduje s charakteristikou Viktora Foerstera, kterou skladatel zachoval ve svých pamětech. V původním činoherním náčrtu byl Viktor navíc malířem a malířský prvek zůstal i v opeře, a to v podobě parodické bohémské scény na začátku 4. dějství, neboť Josef Bohuslav Foerster toto prostředí dobře znal. V konečné podobě je však hlavní hrdina houslistou a skladatelem a autor do jeho výroků a postavy vložil mnoho vlastních názorů a osobních rysů.\n\nPremiéra \"Nepřemožených\" dne 19. prosince 1918 byla jednou z posledních premiér, které v Národním divadle připravil dirigent Karel Kovařovic. V roli Viktora vystoupil pohostinsky významný český tenorista Otakar Mařák. V té době byl Josef Bohuslav Foerster považován za jednoho z nejvýznamnějších žijících českých skladatelů. Nová opera se v průběhu tří let hrála dvacetkrát a převzala ji i další divadla. Její námět ze šlechtických kruhů i pateticky romantické literární i hudební zpracování však v poválečných republikánských a modernistických letech nezaujal trvale a \"Nepřemožení\" nedosáhli ohlasu Foersterových předcházejících oper. To se dosud nezměnilo; podle Ladislava Šípa mají poslední tři Foersterovy opery ušlechtilou ideu, „její dramatické vyjádření je však buď v námětu, nebo v postavách či rozvíjení konfliktů pro dnešního diváka nepřesvědčivé, ba překonané“, a v posledním půlstoletí se nenašlo divadlo, které by se platnost tohoto tvrzení odvážilo ověřit.\n\nPřed \"Nepřemoženými\" napsal Foerster vlastní libreto již k \"Evě\" a v této opeře na své zkušenosti navázal, zejména na formu rýmovaného, ale rytmicky rozrůzněného verše. Nebyl však v tomto případě omezován původní činoherní předlohou ani lidovým prostředím, a proto zvolil sobě vlastní slovník a způsob vyjadřování, totiž ušlechtilý, básnickým poněkud nadnesený výraz s důrazem na etické sentence.\n\nV případě \"Nepřemožených\" se vlastně nejedná o drama v pravém smyslu. Hlavní postavy méně jednají, zato v řadě více méně statických scén popisují své názory a pocity. Tuto operu lze označit za „lyrickou zpěvohru se symbolickým doslovem“. Vzorem byla skladateli opera soustřeďující se na vnitřní, subjektivní svět hlavních postav, ve které je vnější děj jen ilustrací, jako Čajkovského \"Evžen Oněgin\" nebo Wagnerův \"Tristan a Isolda\". Hlavní myšlenky díla vyjadřuje přímo postava Viktora ve svém textu: „Dát výraz citům svým, jim duši vdechnouti, to můj jest ideál.“ – „Cit pro umělce téma jedno, věčné.“ S tímto pojetím umění je spojen i pohled na ženu jako na idol, múzu či inspirátorku mužova díla spíše než jako člověka a partnera. Původní, nevyzrálá pohlavní láska, kterou k sobě milenci cítí v 1. jednání, musí být očištěna a zocelena v zápase s protivenstvími života i vlastními slabostmi (sobectví, pohodlí, ctižádost, konformita). Zůstanou-li milenci „nepřemoženi“ těmito nástrahami, láska dosahuje svého nejvyššího stavu splynutí duší.\n\nZejména ve srovnání s předcházející \"Jessikou\" mizí uzavřená čísla a celá opera se nese v plynulém lyrickém proudu, který je přerušován kontrastními, živými až groteskními scénami. Postavy se nevyjadřují v oddělených recitativech a áriích, ale v hudebnědramatické deklamaci, spíše v kantabilním ariosu, v němž hlasy sledují zpěvnost založenou v orchestru. Dvě hlavní hudební témata jsou spojena s postavami Viktora a Alby, i když je nelze označit za wagnerovské příznačné motivy; existují paralelně a v závěrečném dvojzpěvu se efektně kombinují. Objevují se opět prvky pro Foerstera charakteristické: volná polyfonie, synkopické rytmy jako prostředek lyrické dynamiky a vyjádření duševních pochodů hrdinů, plochy v pomalejším trojdobém rytmu. Hudební základ \"Nepřemožených\" je dosud melodický, přibývá však harmonické a polyfonické disonantnosti, které se dále rozvinuly ve Foersterových pozdějších dílech.\n\n\"Nepřemožení\" nedosáhli takového ohlasu jako tři předchozí Foersterovy opery, přesto byli inscenováni pravidelně v době První republiky. Národní divadlo vypravilo nové inscenace v letech 1929 a 1936, roku 1926 ji uvedlo Národní divadlo v Brně, v letech 1930 a 1939 Národní divadlo moravskoslezské v Moravské Ostravě, v roce 1935 Městské divadlo v Olomouci, v roce 1943 Městské divadlo v Plzni. Od II. světové války však byla uvedena pouze jednou, a to jako studentské představení divadla DISK Akademie múzických umění v Praze v roce 1959, při příležitosti stého výročí narození skladatele.\n\n(Starý zámecký park za časného letního jitra) V zámecké zahradě hovoří hrabě Xaver se svým zahradníkem Martinem. Hovor o přípravách na večerní slavnost brzy sklouzne ke vzpomínkám na staré zlaté časy a k žehrání na dnešní mládež. Poté se zahradník setká se svým synem Viktorem. Ten je nadaný houslista a skladatel. Hrabě Xaver jej podporuje a mladý hudebník sklízí první úspěchy. Nyní se však tváří zasmušile a Martin mu vyčítá bolestínskou melancholii – to on se za svého mládí dovedl veselit! Viktor otce ujišťuje, že to je jen přechodná nálada, jež brzy přejde.\n\nPříčinou Viktorova tajného žalu je láska ke komtese Albě, Xaverově neti. Potkává ji v zahradě a společně vzpomínají na začátek své skryté náklonnosti. Mladý hudebník zlomil Albino srdce truchlivou písní, kterou napsal s myšlenkou na svou neopětovanou vášeň. Alba jej však polibkem ujistí, že jeho city opětovány jsou, a přijímá od něj novou, naděje plnější píseň.\n\nViktorův okamžik vrcholného štěstí netrvá dlouho. Dostaveníčko mladých lidí pozoroval hrabě Xaver a nyní s Viktorem vážně rozpráví. Jako jeho dávný dobrodinec a podporovatel jeho uměleckého vzestupu mu připomíná, že by se měl věnovat svému umění a nikoli milostným pletkám. Ostatně sňatek s Albou je pro stavovský rozdíl zhola nemožný. Žádá po Viktorovi, aby ještě ten den bez rozloučení odjel – a neučiní-li tak, musí odjet Alba. Viktor po dlouhém boji slibuje poslechnout, Albě se navždy vyhýbat a nikdy jí neprozradit důvod svého odjezdu, i když sám pochybuje, zda bude schopen slibu dostát.\n(Taneční sál na zámku šlechtice Velvarského) Uplynulo šest let, Viktor je nyní uznávaným skladatelem i houslovým virtuosem a právě dohrál k obveselení společnosti svou poslední skladbu nazvanou „Píseň odvěké touhy“. Přítomna je náhodně i Alba, nyní provdána za knížete Roje. Společnost – Velvarský, Roj a šlechtici Jiří a Renald – diskutuje o tanci, lovu a hudbě. Jiří hovoří s Viktorem o jeho plánech a považuje ho pro jeho bohatství a úspěch za šťastného života, ale Viktor tyto světské klamy odmítá a dává přednost snění a samotě. Na návrh dam Blaženy a Zdeňky se muži účastní řečnického souboje na téma „Co láska jest a má-li trvání“. Nejrůznější duchaplné projevy završí Viktor svým extatickým zbožněním lásky jako „všeho krásna roditelky“. Když všichni odejdou k tanci a Viktor se ocitne o samotě s dosud mlčící Albou, začne jí horoucně vyjevovat své city, jež s časem nijak nepozbyly na náruživosti. Alba však přijme jeho vyznání odměřeně a místo toho hovoří o odtažité kráse hudby. Další konverzaci přeruší kníže Roj a s podezíravým pohledem na Viktora manželku odvede.\n\n(Proměna – salon kněžny Alby) Přes její výslovný zákaz přišel Viktor do Albina domu. Domnívá se, že již dokázal svým uměním překonat bariéry společenského postavení, a připomíná jí svou lásku. Prozradí jí též, jakým způsobem byl donucen se jí vzdát. Alba ho odmítá a Viktor odchází s pohrůžkou sebevraždy, ale z jejího bolestného výkřiku poznává, že jí dosud není zcela lhostejný. Opakuje jí tedy ještě důrazněji své vyznání. Alba však trvá na svém, hodlá zachovat manželskou věrnost. Když se k ní Viktor přiblíží a chce ji stisknout v náručí, ukončí Alba trapnou audienci zazvoněním na služebnictvo.\n(Salon kněžny Alby, letní poledne) Uplynulo dalších deset let. Alba sedí ve svém saloně v zamyšlení u klavíru a bolestně vzpomíná na své mládí, které se rozplynulo v manželství bez lásky. Přichází za ní starý hrabě Xaver a žádá Albu za odpuštění, že zabránil jejímu sňatku s milovaným Viktorem a místo toho ji – za finanční odměnu – provdal za knížete. Alba mu odpouští z vděku za péči, které se jí v jeho domě dostalo.\n\nKněžnu přichází pozdravit šlechtic Jiří. Právě se vrátil z Itálie, kde se setkal s Viktorem. Ten slavil v této zemi obrovské úspěchy, ale poté náhle a snad smrtelně onemocněl a uchýlil se do kláštera San Angelo poblíž Neapole. Po Jiřího odchodu si zdrcená Alba nejen přiznává, že její potlačovaná láska k hudebníkovi je stále stejně živá jako dříve, ale poznává v ní i své životní určení. Shazuje okovy svého manželství a odjíždí za Viktorem.\n(Před osterií v San Angelu před západem slunce) V malé hospůdce se bujně veselí členové malířského klubu „Impasto“ se svými modelkami. Jeden z nich jménem Boris s humornou nadsázkou předvádí milostná dobrodružství kolegy Kafky. Po jejich odchodu zbude jediný host: je to Viktor, sestárlý a zbídačelý nemocí, jakoby nevnímající okolí. Ani Alby, která jej stěží poznává, si nejprve nevšimne. Teprve když jej žena osloví, pohlédne na ni, a to nejprve trpce, protože čeká jen konečné odmítnutí a pak smrt. Alba mu však sděluje, že se osvobodila a že hodlá dále patřit jen jemu. Viktor poznává, že jejich životní láska po dlouhé strázni a odloučení dojde svého naplnění. Opera končí extatickým duetem \"Milenci věční za světlem jdeme života tmami v nebeský jas\".\n\nNahrávka celé opery dosud neexistuje. Existuje pouze nahrávka závěrečného duetu Viktora a Alby v podání Ivo Žídka a Aleny Míkové, Symfonický orchestr Československého rozhlasu v Praze diriguje Josef Hrnčíř. Jedná se o nahrávku Československého rozhlasu v Praze pořízenou roku 1959 ke 100. výročí skladatelova narození. Radioservis, a.s., ji roku 2009, v roce 150. výročí, vydal na CD \"Josef Bohuslav Foerster: Scény z oper\" (CR0461-2).\n"}
{"id": "699023", "url": "https://cs.wikipedia.org/wiki?curid=699023", "title": "Ramat ha-Chajal", "text": "Ramat ha-Chajal\n\nRamat ha-Chajal (: רמת החייל) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 5 kilometrů od pobřeží Středozemního moře a cca 1 kilometr severně od řeky Jarkon, v nadmořské výšce cca 40 metrů. Na východě sousedí se čtvrtí Neve Šaret a podnikatelskou zónou Kirjat Atidim, na severu se čtvrtí Cahala, na západě Revivim a na jihu Jisgav.\n\nPlocha čtvrti je vymezena na severu ulicí \"Dvora ha-Nevi'a\", na východě ulicí \"Raoul Wallenberg\" a na západě \"Mišmar ha-Jarden\". Jižně od ulice \"David Tritch\" už začíná čtvrť Jisgav. Převládá zde nižší individuální zástavba. V roce 2007 tu žilo 4206 obyvatel (údaje společné pro čtvrtě Jisgav a Ramat ha-Chajal). \n\n"}
{"id": "699024", "url": "https://cs.wikipedia.org/wiki?curid=699024", "title": "Srdce (opera)", "text": "Srdce (opera)\n\nSrdce je opera (zpěvohra) (Op. 102) o dvou jednáních, předehře a dohře českého skladatele Josefa Bohuslava Foerstera na vlastní libreto. Poprvé byla provedena dne 15. listopadu 1923 v Národním divadle v Praze.\n\nSkladatel J. B. Foerster začal psát operu \"Srdce\" brzy poté, co se po vzniku Československa navrátil z Vídně do Prahy. Bylo to pro něj těžké období: vracel se sice jako uznávaný skladatel, nicméně za dvacet let pobytu mimo Prahu se ocitl v neznámém prostředí, které mu nebylo zcela příznivé. Za války navíc přišel o veškeré své úspory a byl těžce zasažen smrtí bratra Viktora. V této situaci začal psát novou operu opět na vlastní text, která navazovala na předcházející \"Nepřemožené\" tématem erotické lásky, která očištěna utrpením dosahuje vyššího etického stupně. Libreto dokončil počátkem roku 1921 a začal komponovat. V březnu téhož roku, když byl Foerster v polovině druhého dějství, zemřel jeho jediný syn. Foerster byl zdrcen a na dlouhou dobu neschopen práce; k partituře se vrátil až v listopadu 1921 a dokončil ji roku 1922. Prožitá bolest se v opeře projevila, zejména v polyfonickém epilogu v dohře. Hotovou partituru skladatel věnoval „památce drahých rodičů“.\n\nDokončenou operu v následujícím roce uvedl v pražském Národním divadle Otakar Ostrčil.\n\nPo \"Nepřemožených\" se skladatel i v této opeře spolehl na vlastní libreto. Oproti předchozímu dílu se jeho – sám o sobě prostý a jednoduchý – příběh opět vzdaluje od reality směrem k etickému podobenství. Tématem je opět zušlechtění erotické lásky prostřednictvím utrpení a sebeobětování; i zde je hlavním hrdinou umělec, tentokrát herec, a i zde má ženská postava především úlohu jeho inspirace a současně etické opory, záchrany. V \"Srdci\" však je nakonec překročen horizont individuální lásky: hrdinova vášnivá láska je mylná a neopětovaná, nemůže tedy vést ke splynutí milovaných duší. Avšak tím život nepozbývá ceny, protože toto utrpení může být přeměněno v lásku nadosobní, všelidskou, zaměřenou na ty, kdo jí mají nejvíce zapotřebí.\n\nDramatická koncepce je důmyslná; nejpozoruhodnější je druhé jednání, ve kterém vystupuje jen ústřední pár Klára – Hlavsa. Milostným konfliktem i motivem číše s nápojem lásky i jedu silně připomíná Wagnerova \"Tristana a Isoldu\". Postava Kláry je také nejzajímavější v opeře, Foersterova nejpropracovanější po \"Evě\". Dobře jsou rozlišeny dva typy herců, ušlechtilý a uměřený Žitný a vášnivý, energický Hlavsa; interakce těchto tří postav je umělecky nejlépe zachycena. Ostatní postavy, včetně Ivana, jsou málo výrazné a zalidněnější scény prologu a epilogu kontrastující s intimní zápletkou jsou málo přesvědčivé.\n\nVolba skupiny herců jako hlavních postav a jejich potíží a úspěchů jako pozadí prozrazuje Foersterův celoživotní zájem o činoherní divadlo a zkušenosti s ním. Dobromyslně humorná scéna se zpěváckým spolkem na výletě rovněž vychází z jeho zkušenosti jako skladatele početných sborů.\n\nLibreto je podle Františka Paly „úsečnější“, „diskrétní“ a „nepatetické“, projevuje se v něm „básník velkého lyrického fondu“, novější hodnocení Ladislava Šípa však označuje jeho slovník za „zastaralý, nadnesený, artificiální až nesrozumitelný“.\n\nZ hudebního hlediska je \"Srdce\" od \"Nepřemožených\" dalším krokem od uzavřených celků k široké plynulé melodii. Řadu lyrických ploch (Klářina píseň a duet milenců v 1. dějství, oba Hlavsovy zpěvy v druhém) zpracovává Foerster ve svém oblíbeném pomalém trojdobém rytmu. Harmonicky je \"Srdce\" bohatší a složitější než předchozí opery, účinně jsou využívány disonance a polyfonie. Je však plně zakotveno v novoromantické tradici a nijak nezohledňuje moderní hudební proudy, které se rozšířily okolo první světové války.\n\nEtické ohnisko opery je v dohře, která následuje po konci vlastního milostného příběhu. Kvůli absenci děje má spíše statický, oratorní ráz, který je odlehčen veselou písní sirotků i výstupem dvojice bodrých sousedů. Mohutný, polyfonní sborový závěr s doprovodem varhan vyjadřuje hlavní myšlenku vítězství lásky.\n\nPodle Ladislava Šípa mají poslední tři Foersterovy opery ušlechtilou ideu, „její dramatické vyjádření je však buď v námětu, nebo v postavách či rozvíjení konfliktů pro dnešního diváka nepřesvědčivé, ba překonané“, čemuž nasvědčují zvláště inscenační osudy \"Srdce\". Nikdy se v divadlech neprosadilo tak jako předchozí opery. Po první inscenaci v pražském Národním divadle — která byla se svými desíti reprízami dosti úspěšná — bylo uvedeno roku 1927 v Národním divadle v Brně. Obnovená inscenace pražského Národního divadla z roku 1930, v rámci Foersterova cyklu ke skladatelovým 70. narozeninám, byla také dosud poslední příležitostí vidět toto dílo na jevišti.\n\n(Zahrada hostince „Na vyhlídce“, na kopci v krásné české krajině, letní slunné odpoledne). V zahradě hostince stojí padesátiletý Prokop Žitný s dcerou Klárou a jeho o deset let mladší kolega Hlavsa. Jsou to herci kočovné společnosti, již opustil ředitel i s pokladnicí a Žitný s Hlavsou zůstali o hladu a bez peněz. Ani ve zdejším hostinci jim už na úvěr nedají najíst. Hlavsa se snaží čelit situaci černým humorem a zpívá popěvky o hladu a dluzích (citace písně z \"Jessiky\"). Ale při pohledu na zesláblou a trpící Kláru vyráží hledat nějakou pomoc.\n\nBrzy poté do hostince dorazí početná skupina výletník, mezi jinými architekt Sládek a jeho přítel Ivan, krejčí Nitka se ženou Cecílií, řemeslník Kmoch a celý zpěvácký spolek se sbormistrem Břečkou. Žitný chce využít příležitosti, a aby přímo nežebral, prokazuje své herecké umění recitací Nerudovy „Balady české“ (árie \"Byl jednou v Čechách smavý rek\"). Sklízí úspěch a mladý Ivan, jehož pohled platil rovnou měrou sličné Kláře, sbírá mezi hosty peníze na hercovu odměnu. I Klára na něj vděčně hledí, což neujde ani navracejícímu se Hlavsovi.\n(Prostý byt Žitného, zamlžené jarní jitro) Po půl roce jsou již Žitný i Hlavsa členy nové společnosti. Žitný žije pokojně, ale se žalem vzpomíná na svou ženu, která zemřela po narození Kláry. Jeho melancholii zahání Klára. Ona sama je šťastná, právě dostala kytici od „neznámého ctitele“. Otec se domnívá, že se jedná o Hlavsu, o jehož lásce ke své dceři dávno ví a kterého by si přál za zetě.\n\nKlára poklízí a radí se se svým srdcem, které poprvé poznává slast i úzkost lásky (árie \"Přijď, sluníčko, v jarní den\"). A brzy se objevuje Ivan, který je od setkání „Na vyhlídce“ oním tajeným ctitelem. Milenci si vroucně vyznávají lásku (duet \"Ó lásky jaro, ó lásky štěstí\"), ale vyruší je zaklepání. Klára ukryje Ivana ve svém pokoji a otevře dveře, za nimiž stojí Hlavsa. I on jí nesměle a nesouvisle začíná vyznávat lásku, ale Klára jej v rozpacích stěží poslouchá a chce se mu vymanit, vymlouvajíc se na domácí práce. Hlavsa ji však zahrnuje vášnivými slovy, která zaslechne i Žitný. Blahopřeje Hlavsovi ke včerejšímu úspěchu v divadle. Hlavsa nyní dostal novou smlouvu a vysokou gáži a rád by své štěstí završil sňatkem s Klárou. Žitný to vítá, ale k překvapení obou mužů Klára v slzách hercovu nabídku odmítá a přiznává se, že miluje jiného. Hlavsa zuří, vyhrožuje Žitnému a obviňuje ho z Klárova odmítnutí. Již jednou jej Žitný podvedl a teď se pokouší o totéž, ale tentokrát Hlavsa musí Kláru dostat. Z úkrytu vystoupí Ivan a spolu s Klárou se snaží oba herce uklidnit. Hlavsa odkvapí s hrozbami, Žitný se však nechá přesvědčit o lásce obou mladých lidí a dává jim otcovské požehnání.\n\n(Hlavsův pokoj při západu slunce) Hlavsa sedí o samotě ve svém pokoji. Požádal Kláru dopisem, aby za ním přišla, a teď s napětím čeká. Vzpomíná, jak viděl děvče vyrůstat od malička do dnešní krásy, a začítá se do básně, kterou pro ni napsal (árie \"Od dětství s ní, ach, té krásy\"). Klára však nepřichází a všechny tyto vzpomínky jsou jen minulostí. Herec nasypal do svého poháru jed a právě ho pozdvihuje k ústům, když do místnosti vstoupí Klára.\n\nHlavsa šílí radostí, opěvuje její krásu a představuje si, že se Klára stane jeho ženou, ale ta jej přeruší: Měla Hlavsu vždy ráda jako přítele, ba byla by si jej i vzala za muže, ale nyní miluje Ivana a na tom nelze nic změnit. Hlavsa vnímá Klářinu přívětivost a vyrovnanost a uvědomuje si, že jeho láska je beznadějná. Svěřuje Kláře své tajemství: Jako mladík miloval její matku, ta však dala přednost staršímu Žitnému. Do roka po svatbě zemřela po porodu Kláry, ještě předtím však Hlavsu usmířila se svým manželem a darovala mu pohár, z něhož měl pít s tou, která získá jeho srdce. V Kláře pak povždy miloval její matku (árie Hlavsy \"Tvá matka, Kláro, byla mou láskou\"). Podává Kláře pohár, aby tak naplnil nebožčin odkaz. Klára tuší, že v číši je jed, neohroženě jí však připíjí se slovy „Cena žití v jeho je lásce“. Hlavsa zasáhne, vyrazí jí pohár z rukou a nechá ji v míru odejít: „Odejdi, Kláro, buď s tebou Bůh!“\n(Před sirotčincem, letní odpoledne) Na místě hostince „Na vyhlídce“ je dnes sirotčinec. Jako pravidelně se před ním zastavují na své procházce bývalí stálí hosté Kmoch a Nitka. Nostalgicky vzpomínají na veselé zábavy na tomto místě, obdivují však postaršího správce sirotčince, jehož osoba přímo vyzařuje důstojnost a lásku. Ten právě přivádí své svěřence (sbor sirotků \"Spadl brouček do vody\"). Též Klára s Ivanem se přicházejí podívat na místo, kde se před deseti lety poprvé potkali. Klára ve správci poznává Hlavsu. Je to radostné shledání. Hlavsa Kláře vypráví, že po onom osudném rozloučení nalezl naplnění své lásky k ní v péči o ty nejubožejší (árie Hlavsy \"Ta, po níž prahnul jsem, mne láska spasila\"). Když všichni odejdou, usedá Hlavsa pod strom a zní mu mystický dětský sbor \"Kdož sejí v slzách, v jásotu žnouti budou\" (parafráze žalmu 126).\n\nExistuje jedna dosud nevydaná nahrávka celé opery pořízení Československým rozhlasem v Praze roku 1949, tedy v roce skladatelových devadesátých narozenin. Zpívají (Prokop Žitný) Jaroslav Veverka, (Klára) Milada Musilová, (Hlavsa) Zdeněk Otava, (Sládek) Jiří Joran, Ivan Ivo Žídek, (Nitka) Rudolf Vonásek, (Cecilie) Věra Krilová, (Kmoch) Jan Soumar. Pěvecký sbor a dětský sbor Československého rozhlasu v Praze řídí Jiří Pinkas st., Symfonický orchestr pražského rozhlasu diriguje Alois Klíma. Nahrávka byla roku 2007 rekonstruována. Vedle toho existují v archivu Českého rozhlasu samostatné nahrávky nejznámějšího čísla opery, zhudebněné Nerudovy \"Balady české\" v podání Ladislava Mráze z roku 1961 a v podání Jindřicha Jindráka z roku 1975. První z nich vydal Radioservis, a.s., roku 2009, v roce 150. výročí skladatelova narození, na CD \"Josef Bohuslav Foerster: Scény z oper\" (CR0461-2).\n"}
{"id": "699025", "url": "https://cs.wikipedia.org/wiki?curid=699025", "title": "Bloud", "text": "Bloud\n\nBloud je opera (zpěvohra) (Op. 158) o sedmi obrazech českého skladatele Josefa Bohuslava Foerstera na vlastní libreto na námět povídky \"Dva starci\" Lva Nikolajeviče Tolstého. Poprvé byla provedena dne 28. února 1936 v Národním divadle v Praze.\n\nJosef Bohuslav Foerster napsal svou poslední operu opět na vlastní libreto v letech 1935-36. V době její kompozice byl již stár (přes 75 let) a po smutku a úzkosti, kterými se vyznačují jeho díla ze 20. let 20. století, nalezl smírný, harmonický tón, jak svědčí jeho skladby z počátku 30. let – 5. symfonie, duchovní opera \"Svatý Václav\", dvacet sborových písní pro mužský sbor nebo melodram \"Romance štědrovečerní\". Podobným výrazem se vyznačuje i \"Bloud\", ve kterém Foerster došel nejdále v tendenci vlastní jeho operám, totiž přetavení vnějšího děje v duchovní podobenství.\n\nObjemné dílo vzniklo poměrně rychle, v průběhu necelého roku, a bylo i okamžitě uvedeno v pražském Národním divadle. Opera byla přijata s povinnou úctou k tehdejšímu doyenovi české hudby a kritika ji velmi oceňovala, ale nedostatek dramatického děje i její mystické a antiintelektuální poselství, jež bylo podle L. Šípa ve Foersterově době „žel už neúčinné a překonané“, a možná i jeho „urputné lpění na hudebním jazyku 19. století“ byly překážkou přijetí obecenstvem.\n\nV kontextu české hudební tvorby lze \"Blouda\" označit za „poslední dozvuk novoromantické epochy“.(Anna Hostomská).\n\nTéma opery i některé hlavní dějové prvky převzal z Tolstého povídky \"Dva starci\" z roku 1885, která líčí cestu dvou prostých mužiků Efima Ševelova a Eliseje Bodrova do Svaté země. Oba chtějí plně prožít svou zbožnost, ale cestou dojdou no nuzného kraje. Elisej se zastaví, pomáhá obyvatelům, a když mu dojdou peníze, vrátí se spokojen domů. Efim skutečně dojde do Jeruzaléma. Tam uzří zázračné zjevení svého druha a pochopí, že to on skutečně dokonal svou pouť za Kristem.\n\nVe Foersterově opeře odpovídají Efimovi oba poutníci nesoucí česká poustevnická jména Prokop a Ivan, ačkoli jejich charaktery jsou rozrůzněny: proti přísnému a důslednému Prokopovi má v sobě Ivan něco ze soucitu a lidskosti Eliseje. Jejich protipólem je však vysmívaný, „bláznivý“ vesnický chlapec Vít, který je i ústřední, ba titulní postavou díla. Zachována zůstala základní myšlenka Tolstého díla, se kterou se Foerster ztotožňoval, totiž že křesťanský čin prostého člověka platí více než hlubokomyslná intelektuální víra, že dobrý čin zmůže více než dobrý úmysl.\n\nLibreto opery nemá souvislý dramatický děj, rozpadá se do sedmi obrazů, z nichž každý je poměrně samostatnou epizodou. Ve většině z nich převládá lyrická atmosféra, ale co do obsahu dění jsou velmi různé. Nejvíce děje je v obraze pátém, který je současně nejrealističtější, přitom však veškeré epizody tohoto obrazu a veškeré postavy v nich vystupující mají jen ten význam, že ukazují Vítovi různé podoby lásky, a se samotným hlavním příběhem nijak nesouvisí. Na druhé straně obrazy třetí a šestý v podstatě žádný děj neobsahují a mají jen abstraktní, oratorní ráz. Z jazykového hlediska se libreto podle Františka Paly vyznačuje „lapidární hutností a klasickou prostotou“ a „vzorovou deklamací“, avšak je psáno velmi artistním, lumírovským jazykem. Poselství díla není vyjadřováno jevištním děním ani činy postav, ale maximami postavami pronášenými; to má nepříznivý vliv na dramatický účinek díla.\n\nVedle Víta, postavy „velké duševní šíře a záhadnosti“, jehož duchovní vývoj je vlastním tématem opery, a obou poutníků jako jeho protipólů jsou ostatní postavy jen epizodní (Jana a babička se objevují v dvou, matka, Marta, ponocný, Lidka, Václav, Hrubeš a Záhoř jen v jednom obraze ze sedmi). Úkolem řady z nich je poskytovat vzory jednotlivé druhy lásky, a tím přispívat k Vítovu duchovnímu poznání; pro Foerstera je typické, že nejvýše staví lásku mateřskou.\n\nHudba \"Blouda\" plyne více než v kterékoli jiné Foersterově opeře v jednolitém proudu. Jen zřídka se vyskytují náznaky uzavřených scén či árií (jen krátké, například Vítův žalozpěv za matku, babiččino vyprávění o snu nebo zpěv Jany „Smrt, vykoupení, ráj“ ve 4. obraze, duet milenců Václava a Lidky, závěrečná apostrofa lásky), spíše hudebně jsou vyzdvihnuty některé etické maximy pronášené postavami („Jen kdo miluje, žije“, „Je láska mateřská jak láska Boží, jež v každičký čin celé srdce vloží“, „Když nouze největší, Pán nejblíž jest“ apod.). Charakter duchovní opery, přibližující \"Blouda\" předcházejícímu \"Svatému Václavu\", nesou zejména mohutné sborové scény s extatickým, vznešeným zpěvem, bohaté využití polyfonie a zapojení varhan do orchestrálního zvuku. Řada míst je naopak lyricky intimních; Foerster zvláště dokáže charakterizovat atmosféru noci a lesa, k nejlepšímu účinku ve „scherzo celeste“, mystické scéně ve 3. obraze, kterou ukončí idylická scéna s ponocným zpívajícím si píseň starobylého ražení. Na řadě míst se vyskytuje autocitace dřívějších děl – Foerster hudebně připomíná \"Evu\", \"Jessiku\", \"Srdce\" i \"Svatého Václava\".\n\nFoerster byl od počátku své umělecké dráhy velmi nábožensky založen a ve všech svých jevištních dílech viděl základní téma v očistné moci lásky, sebeobětování a slitování. Zejména v poslední z nich, \"Bloudovi\", jsou všechny postavy i děj podřízeny základní eticko-náboženské myšlence; proto lze tuto operu označit za „českého Parsifala“.\n\nCelkem šest představení v rámci prvního nastudování v pražském Národním divadle roku 1936 bylo po dlouhou dobu jediných. Za komunismu překážela v uvedení díla jeho křesťanská idea. Na otázku, nakolik bylo oprávněné tvrzení z této doby, že \"Bloud\" je dílo „jako celek po dnešního posluchače sotva únosné“, se pokusilo nalézt odpověď druhé a dosud poslední nastudování této opery, jež připravilo Divadlo Josefa Kajetána Tyla v Plzni (premiéra 14. dubna 2001) v režii Michala Dočekala a pod taktovkou Jiřího Štrunce . Tato inscenace je zatím také posledním nastudováním některé z Foersterových oper na českém jevišti vůbec.\n\n(Světnice vesnické chalupy pod pokácenou lesní strání, poledne) Barbora, chudá vdova po hajném, stojí u plotny a připravuje jídlo, přitom si dělá starosti o syna Víta. Tomu je již dvacet let, ale duši má stále prostou, dětskou. Všemu, co ví, se naučil od matky a miluje ji až ke zbožňování. Ani Barbora nezná na světě většího štěstí než své dítě. Avšak synova prostá a upřímná povaha vede u povrchních lidí k tomu, že je pokládán za slabomyslného, blouda Barbora však již cítí doléhat své stáří a co se s Vítem stane, až jednou umře? Navíc má chlapec neposednou, roztěkanou povahu a nejvíce času tráví v lesích, kam jej láká tajemná krása přírody. Matka jej marně vyhlíží z okna.\n\nTu se ozvou na zápraží kroky a Vít se vrací, odhazuje sekeru a ranec. Barbora ho vítá, vyptává se a sděluje mu své starosti, ale Vít pojídá připravený oběd mlčky. Pak teprve přeruší matčino stýskání. Není třeba dělat si starosti, on k životu nepotřebuje pozemské statky a posměch lidí mu nevadí, jen když má svou milovanou maminku a ochranu Boží. Ale jen co dojí, láká jej neodolatelně zpátky les, Vítova pohádková říše zalidněná skřítky a ledními žínkami.\n(Před vraty vesnického hřbitova, pozdní odpoledne) Barbora zemřela. Práv skončil pohřeb a vesničané se rozcházejí. Rolníci Prokop a Ivan se loučí, protože vycházejí splnit svůj dávný slib, totiž dojít pěšky až k Božímu hrobu v Jeruzalémě. Sousedka Marta jim přeje šťastnou cestu. Byla by ráda šla s nimi, ale je už příliš stará a slabá. Pak hovoří o Barboře, jejím těžkém životě a její dobrotě, nepochybně si zaslouží spasení. Otázkou ale je, co bude s Vítem. Před lety prodělal těžkou nemoc a od té doby je slabý na duchu. Ivan by se o něj rád postaral, alespoň ze začátku. Řeč se stočí na děti obou poutníků, Prokopovu Lidku a Ivanova Václava, kteří mají před svatbou. Rolníci se obávají, aby jim v jejich nepřítomnosti nějak neublížil Záhoř, nezdárný syn bohatého sedláka Hrubeše dělající si na Lidku nároky.\n\nZe hřbitova vychází Vít, rozrušený a se sklopenou hlavou. Vesničané ho litují a Ivan mu nabízí přístřeší. Ale Vít odpovídá, že jeho matka neodešla, její duše vzlétla v nebeskou zahradu a jednou se zase shledají. V poetickém blouznění tvrdí, že je král a má korunu z hvězd, které popadaly o páteční noci. „Má matka hvězda, otec můj král. Otcem mým Bůh je, matku si vzal…“ Poté se však uklidní a rozmlouvá s poutníky o jejich cestě. Rád by je doprovodil, ale přece jen zůstane doma: vždyť Bůh je všude. Poutníci mi kromě toho připomínají, že nemá peníze ani potraviny na cestu, ale tomu se Vít jen směje. Prokop a Ivan odcházejí a na večerním nebi se objeví první hvězdy, mezi nimiž Vít, který náhle intenzivně pociťuje svou samotu, hledá maminku.\n(Planina za vsí, hvězdná noc) Vít opustil rodnou hájenku a s holí a rancem chce odejít do světa tam, kam ho Bůh pošle. Zastaví se v polích za vsí u skály Panny Marie s Jezulátkem a andělíčky. Je hvězdná noc a Vít usíná. Zdá se u sen, ve kterém si andělé hrají s Ježíškem a házejí si s hvězdami jako s míčky. Vít je nejprve nesměle pozoruje a pak se zapojí do hry.\n\nPřichází ponocný Jonáš a vytrubuje. Nachází spícího Víta, a protože je pozdě v noci a zima, zatřese jím a probouzí ho. Hvězdy zmizely, ale kolem poletují svatojánské mušky. Vít je dosud okouzlen svým snem a chytá světlušky, které považuje za hvězdy. Ponocný se pomatence útrpně ujímá a odvádí ho zpátky do vsi.\n(Před roztrhanou chalupou na širé pláni, za časného jitra) Celý kraj trpí hladem a nouzí, již tři roky se neurodilo- Před chudičkou chalupou leží v trávě stará babička a její slepá vnučka Jana. Babička se probouzí z dřímoty a vypráví krásný sen, který se jí zdál: Nejprve bloudila bosa v mrazivém lese, ale pak ji potkala její nebožka matka a odvedla na teplou kvetoucí mez. Okol nich si hrály její mladší sestry. Babička se cítila nesmírně šťastná. „Je láska mateřská jako láska Boží.“ Škoda, že ji ze sna vzburcoval hlad.\n\nPřibližují se Prokop a Ivan. Vzpomínají na všechnu bídu, kterou cestou viděli. Ivan by chtěl pomoci, ale Prokop ho pobízí, aby se nezdržoval na cestě za hlavním cílem, Kristovým hrobem. Osvěžují se u studny a nacházejí obě nebohé ženy. Prokop jim dává napít a Ivan se s nimi dělí o zbytek chleba, pak ale odcházejí. Babička a Jana vědí, že zahynou, nedostane-li se jim Boží pomoci.\n(Před Prokopovou chalupou za májové noci) Vít sedí pod stromem na návsi své rodné vesnice. Přichází lakomý sedlák Hrubeš a domnívaje se, že jej nikdo nepozoruje, zakopává své peníze, které prohlašuje za svou jedinou lásku. Sotva je zahrabe, narazí na svého syna Záhoře. Vyčítá mu marnotratnost a nezřízený život, rozcházejí se ve zlém. Pod okna Prokopova domu míří Václav s lidovými muzikanty zazpívat Lidce dostaveníčko. Lidka otevírá okenice a padá Václavovi do náručí. Oba si slibují věrnou lásku, pak se loučí. Odcházejícího Václava napadne Záhoř s nožem v ruce. Ale Vít vyskočí a podaří se mu Záhořovi zbraň vyrazit. Vrah utíká a Václav Vítovi vřele děkuje.\n\nKdyž Vít osamí, je otřesen tolika různými projevy lásky. Která láska je však tak pravá? Zmocňuje se ho myšlenka, že láska je jen v Kříži, a rozhoduje se vydat po stopách Prokopa a Ivana do Svaté země.\n(Jeruzalémská svatyně) Chrám Božího hrobu je naplněn pestrou směsicí věřících z celého světa, kteří se modlí a líbají zem. Zní velebný zpěv viditelného i neviditelného sboru na slova 68. žalmu „Povstane Hospodin“. Prokop a Ivan jsou u cíle, ale přestože se již tři dny pokoušejí prodrat ke svatému místu, davu stále přibývá. Náhle v chrámu nastane tma, jen nejsvětější místo nad hrobem se rozzáří a objeví se tajemná klečící postava s blaženým výrazem ve tváři, v níž Prokop a Ivan rozeznávají Víta. Věřící volají „Zázrak! Zázrak!“\n\n(Scéna jako ve 4. obraze, časné jitro) Babička a Jana opět leží před chatrčí. Ivanův chléb již dávno dojedly a hrozí jim smrt hladem. Jana babičku utěšuje jasnozřivým viděním, že v nouzi je Bůh nejblíže. V té chvíli vstupuje Vít. Nevidomá Jana jej v extatickém nadšení rozeznává jako Božího sluhu provázeného anděly. Vít je dojat; poznává, že došel do vlastní „svaté země“, a dává oběma ženám svůj chléb i trochu peněz.\n\nPrávě tudy cestou zpět do vlasti procházejí Prokop a Ivan. Vidí Víta a diví se, že sem z Jeruzaléma dorazil dříve než oni. Ale Vít jim vysvětluje, že se sice vydal za nimi, ale do svatého města nikdy nedošel. Poutníci poznávají, že jejich představa zbožného života byla mylná a že jejich pouť byla až do tohoto okamžiku marná. Smířeni odcházejí domů. Vít se rozhodne zůstat. Babička usíná. Vít s Janou poznávají vzájemnou lásku: „Nás vede láska, láska je všecko.“\n\nZ \"Blouda\" byl dosud nahrán pouze první obraz bez instrumentálního úvodu. Zpívají (Barbora) Věra Krilová a (Vít) Ivo Žídek, Symfonický orchestr Československého rozhlasu v Praze diriguje Josef Hrnčíř. Jedná se o nahrávku Československého rozhlasu v Praze pořízenou roku 1959 ke 100. výročí skladatelova narození. Radioservis, a.s., ji roku 2009, v roce 150. výročí, vydal na CD \"Josef Bohuslav Foerster: Scény z oper\" (CR0461-2).\n"}
{"id": "699027", "url": "https://cs.wikipedia.org/wiki?curid=699027", "title": "Jisgav", "text": "Jisgav\n\nJisgav (: ישגב) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 5 kilometrů od pobřeží Středozemního moře a necelý 1 kilometr severně od řeky Jarkon, v nadmořské výšce cca 30 metrů. Na východě sousedí s podnikatelskou zónou Kirjat Atidim, na severu se čtvrtí Ramat ha-Chajal, na západě se čtvrtí Neve Dan a na jihu s pásem zeleně podél Jarkonu, u kterého stojí nová budova Nemocnice Asuta Tel Aviv.\n\nPlocha čtvrti je vymezena na severu na jihu a východě ulicí \"Raoul Wallenberg\" a na západě \"Mišmar ha-Jarden\". Severně od ulice \"David Tritch\" už začíná čtvrť Ramat ha-Chajal. Převládá zde nižší individuální zástavba. V roce 2007 tu žilo 4206 obyvatel (údaje společné pro čtvrtě Jisgav a Ramat ha-Chajal). \n\n"}
{"id": "699030", "url": "https://cs.wikipedia.org/wiki?curid=699030", "title": "Neve Dan", "text": "Neve Dan\n\nNeve Dan (: נווה דן, též nazýváno Šikun Dan, שיכון דן) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 4,5 kilometru od pobřeží Středozemního moře a necelý 1 kilometr severně od řeky Jarkon, v nadmořské výšce cca 40 metrů. Na východě sousedí se čtvrtí Jisgav, na severu s Revivim, na západě se čtvrtí Hadar Josef a na jihu s pásem zeleně podél Jarkonu. Dopravní osou je silnice číslo 482 (\"Pinchas Rosen\"), která probíhá po západním okraji čtvrtě.\n\nPlocha čtvrti je vymezena na severu ulicí \"Petachija mi-Regensburg\", na jihu ulicí \"Raoul Wallenberg\", na východě \"Mišmar ha-Jarden\" a na západě \"Pinchas Rosen\". Převládá zde nižší individuální zástavba. V roce 2007 tu žilo 2345 obyvatel. \n\n"}
{"id": "699032", "url": "https://cs.wikipedia.org/wiki?curid=699032", "title": "Hadar Josef", "text": "Hadar Josef\n\nHadar Josef (: הדר יוסף) je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 4 kilometry od pobřeží Středozemního moře, na severním břehu řeky Jarkon, v nadmořské výšce cca 20 metrů. Na východě sousedí se čtvrtí Neve Dan, na severu s Ne'ot Afeka Alef, na západě se čtvrtí Ma'oz Aviv a na jihu s pásem zeleně podél Jarkonu (Park Jarkon), kde se rozkládá sportovní areál Národní sportovní centrum Tel Aviv (\"Merkaz ha-sport ha-le'umi Tel Aviv\"). Dopravní osou čtvrti je silnice číslo 482 (\"Pinchas Rosen\"), která probíhá po východním okraji čtvrtě.\n\nPlocha čtvrti je vymezena na severu ulicí \"Mivca Kadeš\", na jihu ulicí \"Bechor Šalom Šitrit\", na východě \"Pinchas Rosen\" a na západě \"Bnej Efrajim\". Nachází se tu nižší individuální i vícepodlažní hromadná zástavba. V roce 2007 tu žilo 7111 obyvatel. \n\n"}
{"id": "699034", "url": "https://cs.wikipedia.org/wiki?curid=699034", "title": "Yiruma", "text": "Yiruma\n\nYiruma (* 15. února 1978 Soul, ) je jihokorejský klavírista a hudební skladatel. Vzdělání získal ve Spojeném království na King's College v Londýně.. Yiruma často působí po celé Asii, Evropě a Severní Americe. Mezi jeho nejoblíbenější skladby patří \"River Flows in You\", \"Love Hurts\", \"Kiss the Rain\" a \"May Be\". Nejoblíbenější album Yirumy, First Love, bylo vydáno v roce 2001.\n\nZačal hrát na klavír ve věku pěti let a přestěhoval se do Londýna, když mu bylo v roce 1988 deset, aby studoval na Purcell School of Music. Až do roku 2006 měl dvojí občanství (jihokorejské a britské), kdy se vzdal svého britského občanství, aby mohl sloužit v jihokorejském námořnictvu.\n\nLee Ru-ma se narodil a vyrůstal v Jižní Koreji a vzdělával se v Anglii. Yiruma začal hrát na klavír ve věku pěti let a následně se přestěhoval do Londýna ve věku 10 let (1988), aby studoval na Purcell School of Music. V prosinci 1996 se podílel na vzniku alba \"The Musicians of Purcell\" (Decca). Absolvoval Purcell School of Music v červenci 1997, Yiruma pokračoval v hudebních aspiracích a dokončil skladbu major na King's College v Londýně v červnu 2000. Při studiu na King's College vydal své první album \"Love Scene\" přes hudební vydavatelství DECCA.\n\nKromě toho se během své vysoké školy účastnil hudebního turné v Evropě. Yiruma byl prvním korejským umělcem, který dostal pozvání na vystoupení v MIDEM v roce 2002 ve francouzském Cannes. Na začátku jeho kariéry byla jeho alba vydána v Evropě a Asii; nyní jsou dostupné celosvětově prostřednictvím různých on-line zdrojů, jako jsou iTunes, Amazon a Yirumy nahrávací společnosti STOMP Records.\n\nV roce 2001 vydal své nejpopulárnější album, \"First Love\". Nejprodávanější skladbou z tohoto alba je \"River Flows in You\", napsaná v A-dur. Od roku 2001 byla skladba vydaná na dalších dvou albech (\"First Love [Repackaged]\" a \"Wedding Essentials: The Ceremony\"). Yiruma vydal své třetí album \"From The Yellow Room\" v roce 2003. Předběžný prodej dosáhl 30 000 kopií a album se umístilo na mnoha oblíbených populárních hudebních hitparádách, včetně Yes24, Phono a Hot Tracks. Jeho korejské turné po 12 městech bylo vyprodané, stejně jako jeho listopadový koncert v Soulském národním uměleckém centru.\n\nJeho čtvrtým albem je POEMUSIC. V následujícím roce 2006 složil hlavní téma pro populární drama televize KBS, \"Spring Waltz\". Ve svém pátém albu \"h.i.s monologue\" využil připravený klavír. Yiruma složil soundtracky pro muzikály, filmy a hry. Navzdory úspěchu v hudebním průmyslu musel Yiruma stejně jako všichni jihokorejští muži vstoupit do jihokorejské armády. V roce 2006 se vzdal britského občanství, když vstoupil do korejského námořnictva.\n\nPo dokončení své služby v korejském námořnictvu zahájil v roce 2008 Yiruma Come Back Tour, Ribbonized, ve 20 městech v Koreji. Kromě toho se 1. ledna 2009 stal DJem pro hudbu KBS1FM Yiruma z celého světa.\n\nV září 2010 Yiruma zrušil smlouvu se společností Stomp Music a podepsal smlouvu se společností Sony Music Entertainment Korea. Společnost Stomp Music poté podala soudní příkaz k zákazu prodeje své hudby od Yirumy a žádost byla soudem přijata v dubnu 2011. Yiruma okamžitě podal námitku proti soudnímu příkazu a soud nakonec upřednostnil Yirumu.\n\nV dubnu 2016 se Yiruma pustil do svého turné Spring Rain Live v USA. On hrál v Carnegie Hall v New Yorku, NY av Dolby divadle v Los Angeles, CA.\n\nV současné době pracuje na rozhlasové přehlídce MBC HLKV-FM.\nYirumův hudební styl se primárně zaměřuje na novorozence a je podobný současné klasické hudbě ve filmech nebo televizních dramatech. Protože jeho hudba je populární u mnoha posluchačů, kteří nejsou obeznámeni s klasickou hudbou, sólové nástroje klavíru a tendence k \"pohybům\" často vedou k označení jako \"nová klasika\", \"klasická pop\" nebo \"současná klasika\". Ačkoli on formálně studoval kompozici, struktura jeho kusů neodráží klasické formy. Jeho hudba byla někdy klasifikována nejasně jako „populární“, jak dokazuje zahrnutí jeho hitovky River Flows v You na kompilaci svatebních kusů s názvem \"Wedding Essentials: The Ceremony\". Obchod iTunes ho považuje za umělce World Music[4] nebo umělce New Age. Kategorizace jeho stylu jako new-age je zvláště rozšířená mezi klasickými hudebníky a posluchači. Pokud jde o strukturu jeho hudby, pohyb a dosah potřebný k hraní jeho skladeb je v průměru okolo stupně 7 podle pravidel Royal Conservatory. Vzor a opakování mají prominentní charakter, nicméně dělají strukturu spíše populární díla nebo filmové motivy než tradiční sólové klavírní kompozice.\n\nYiruma si vzal Son Hye-Im 27. května 2007. Dcera Yirumy a Son Hye-Im, Loanna, se narodila 7. října 2007. Mladší sestra Son Hye-Im je herečka Son Tae-young a její manžel Kwon Sang-woo je také herec.\n\nO víře Yiruma prohlásil: „Jsem křesťan a nejsem umělec stylu New Age. Většina lidí mě špatně porozuměla.“ Pro své album \"H.I.S Monologue\" (2006) složil skladbu s názvem „Lord... Hold my Hand“.\nAlba:\n\n\n\n\n\n\n\n\n\n\n\n\n\n\n\n"}
{"id": "699037", "url": "https://cs.wikipedia.org/wiki?curid=699037", "title": "Pokušení", "text": "Pokušení\n\nPokušení je teologický pojem označující nutkání člověka dělat něco zlého, tj. určitou činnost v rozporu s morálními, popř. právními normami. Člověk je atraktivitou dotyčné činnosti vystaven pokušení tyto normy překročit a spáchat tak hřích; pokud však pokušení odolá, dokáže tím, že je dostatečně mravně silný, a posílí tím své pozitivní psychické vlastnosti.\n\n"}
{"id": "699038", "url": "https://cs.wikipedia.org/wiki?curid=699038", "title": "Alexander Binder", "text": "Alexander Binder\n\nAlexander Binder (Alexandrie, 1888 – Berlín, 25. února 1929) byl švýcarský fotograf židovského původu, známý svými portréty známých osobností, především z německého filmového průmyslu.\n\nOd roku 1908 do roku 1910 studoval fotografii v Mnichově, pak odešel do Berlína, kde si otevřel fotografický ateliér \"Atelier für bildmäßige Porträt Photographie\" nejprve v ulici Motzstraße a od roku 1915 také v Kurfürstendammu. Specializoval se na portrétní fotografii. Ve dvacátých letech byl považován za jednoho z nejslavnějších německých portrétní fotografů a jeho ateliér se ve 30. letech rozrostl na jeden z největších v Evropě. Vystavoval s velkým úspěchem v různých muzeích a galeriích a v letech 1925-1926 také v Londýně.\n\nBinder se zaměřoval především na fotografování módy a portréty \"hvězd\", zejména ze světa německého němého filmu. Známé jsou jeho portrétní série Putti Lya, Leni Riefenstahlová a Greta Garbo. Publikoval ve všech hlavních německých časopisech, ale také v uměleckém \"Monatsschrift für Photographie und Kinematographie; Die Linse\". Jeho fotografie byly publikovány na tehdy populárních sběratelských kartách \"\"Ross\"\".\n\nBinder měl ve zvyku jeho fotografie často podepisovat. Zemřel předčasně v roce 1929. Jeho zaměstnanci pracovali v jeho ateliéru, až do roku 1938, kdy byl nacisty uzavřen.\n\n\n"}
{"id": "699039", "url": "https://cs.wikipedia.org/wiki?curid=699039", "title": "Jacob Jordaens", "text": "Jacob Jordaens\n\nJacob Jordaens (19. května 1593 Antverpy – 18. října 1678 tamtéž) byl vlámský malíř raného baroka. Spolu s Peterem Pavlem Rubensem a Anthonisem van Dyckem tvořil trojici nejvýznamnějších antverpských mistrů vlámského baroka.\n\nPocházel z rodiny bohatého amtverpského obchodníka se lnem. Vyučil se u antverpského mistra Adama van Noorta, s jehož dcerou Kateřinou se roku 1616 oženil. V Antverpách si v roce 1620 otevřel vlastní dílnu, po prvních úspěšných zakázkách zději si dal postavit honosný dům. Údajně spolupracoval s Peterem Paulem Rubensem v jeho dílně, následně převzal mnohé jeho kompozice (například \"Lot s dcerami na útěku ze Sodomy\"), ale také nerealizované zakázky. V roce 1621 byl zvolen děkanem antverpského malířského cechu (gildy sv. Lukáše). Pracoval na zakázkách pro španělský a anglický královský dvůr, a především pro šlechtu v mnoha zemích Evropy. Roku 1671 spolu se svou dcerou přestoupil ke kalvinismu, což neovlivnilo jeho výběr klentely ani tématiku malby. Roku 1678 zemřel na mor.\n\nJeho dílo je neobyčejně rozsáhlé díky jeho píli, organizačním schopnostem a tehdy mimořádně dlouhému věku 86 let. Zaměřoval se především na portrét a figuru, mezi jeho časté náměty patří mnohafigurové žánrové výjevy prostého života, dále náboženské a mytologické výjevy. Jeho styl se také výrazně vyvíjel. Vyšel ze stylu renesančního manýrismu, zpočátku maloval robustní postavy, dynamické kompozice v živých barvách, technicky často slabší. Později se u něj plně rozvinul barokní vliv Rubensův, oproti tomuto vzoru mají jeho kompozice výraznější kontury a efektní dekorativní detaily. Ačkoliv nikdy necestoval do Itálie (a pozvání vytrvale odmítal), je v jeho díle patrný vliv Caravaggia a Benátčanů. Kolorit jeho obrazů pod Caravaggiovým vlivem potemněl. Postavy začaly být více stylizované.\n\nJeho monumentální mnohafigurové kompozice posloužily často jako vzory pro tapisérie z bruselské královské manufaktury. Objednávali si je také čeští šlechtici, například Schwarzenbergové pro své zámky Hluboká (cyklus \"Přísloví\" ve velké jídelně) a Český Krumlov. Italský generál Ottavio Piccolomini si do zámku v Náchodě přivezl bruselské gobelíny podle Jordaensova cyklu \"Život na venkovském sídle\".\n\n\n\n"}
{"id": "699041", "url": "https://cs.wikipedia.org/wiki?curid=699041", "title": "Navantia", "text": "Navantia\n\nNavantia (dříve Bazán či IZAR) je španělská loděnice, s více než 250letou tradicí, pracující jak pro vojenský, tak civilní sektor. Loděnice vyvíjí vlastní typy válečných lodí, zajišťuje jejich opravu, údržbu či integraci moderních zbraňových systémů. Navantia produkuje vlastní plavidla od hlídkových lodí, před ponorky a fregaty až po letadlové lodě. Společnosti patří tři hlavní loděnice ve Ferrolu, Cartageně a Cádizu.\n\n\n\n\n\n\n\n\n\n\n"}
{"id": "699046", "url": "https://cs.wikipedia.org/wiki?curid=699046", "title": "Fotbal na Letních olympijských hrách 1964", "text": "Fotbal na Letních olympijských hrách 1964\n\nFotbalový turnaj na Letních olympijských hrách 1964 byl 11. oficiální fotbalový turnaj na olympijských hrách. Vítězem se stala maďarská fotbalová reprezentace.\n"}
{"id": "699049", "url": "https://cs.wikipedia.org/wiki?curid=699049", "title": "Žrec", "text": "Žrec\n\nŽrec byl staroslovanský kněz, který zastával nejvyšší kněžskou funkci ve staroslovanské společnosti, obvykle měl dlouhý vous a dlouhý vlas, také jeho oděv byl odlišný. Jak se sami sebe tito kněží nazývali nevíme, ale v latinských písemných pramenech jsou označováni jako „\"sacerdos\"“, „\"flamen\"“, „\"antistes\"“ či „\"pontifex\"“. V dobách pohanství se ve staroslovanské společnosti, zejména u severozápadních Slovanů vytvořila vrstva kněží – žreců. Tato vrstva byla izolovaná a v době christianizace udržovala pohanský kult a jeho náboženskou doktrínu. Tito kněží měli ve společnosti významné postavení, podobné jako měli např. druidové v keltské společnosti. Prováděli věštby, pomocí kterých mohli ovlivňovat i významná politická rozhodnutí, také měli pravomoc právní a moc poskytovat azyl ve svých chrámech. Vytvářely se i celé skupiny žreců v jejichž čele byl velekněz, který měl ve společnosti velmi významné postavení a těšil se všeobecné úctě. \n\nTito veleknězové působili u velkých pohanských templů typu např. Retry, Arkony, Wolinu, u nás je známa jejich svatyně na Pohansku u Břeclavi nebo v Mikulčicích. Svatyně na Pohansku je typu osmikůlového objektu, je možné že tyto svatyně byly konstruovány jako jednoduchá přírodní kalendária. Včetně typických žertvišť peryňského typu, se objevují kruhové svatyně. Při takovýchto velikých templech byly i velké vojenské družiny skládající se zejména z jízdy.\n\nSamotní žrecové sloužili i v prostých chrámech, kde zastávali nejvyšší funkci, ale kromě nich zde existovalo ještě několik (nejméně dvě) nižších kněžských hodnosti a také pomocný personál. Tito nižší kněží, označování jako „\"sacerdotes\"“ plnili podružné úkoly a tu nejpodružnější práci zastávali otroci, kteří zde sloužili. Jak byli žrecové voleni nevíme, ale předpokládá se, že byli voleni sněmem. Prvně se ovšem museli stát novicem, ti mohli být vybíráni z osob vhodných pro vykonávání takové funkce staršími kněžími, také je možné že se kněžský titul dědil z otce na syna. Pohanští kněží zřejmě neznali písmo, své vědomosti a učení předávali snad verbálně podobně jako druidové, také zřejmě pomocí částečně se opakujících značek, které se vyskytují na keramice nebo kamenných předmětech. \n\nZatímco žrecové vystupovali především při velkých veřejných obřadech spojených s věštěním, nižší pohanské kultovní úkony ovládali čarodějové, vědmy a hadačky. Při takových obřadech užívali k věštění svých mimořádných schopností sugesce, hypnózy a mimosmyslového vnímání a také dobré znalosti přírodních sil a jevů. V procesu obřadu se dostávali do extáze pomocí tance, zpěvu a snad i omamných látek. Tyto obřady sloužily k předpovídání budoucnosti, k zajištění úrody, ochraně úrody, zplození potomků, ochraně proti zlým duchům atd. Při těchto obřadech užívali různých kultovních nástrojů, používali také amulety a talismany, ale moc se jich nedochovalo. \n"}
{"id": "699052", "url": "https://cs.wikipedia.org/wiki?curid=699052", "title": "Byl jednou jeden… vesmír", "text": "Byl jednou jeden… vesmír\n\nByl jednou jeden… vesmír (ve francouzském originále Il était une fois… l'Espace) je francouzsko-japonský animovaný vzdělávací televizní seriál Alberta Barillého, který má 26 dílů. Vznikl v roce 1982.\n\nSeriál byl animován v Japonsku studiem Eiken, takže je někdy považován za anime, přičemž byl poprvé vysílán japonskou televizí Fuji TV, ačkoli až do roku 1984 pod originálním názvem \"Ginga Patrol PJ\" (japonsky: 銀河パトロールPJ, anglicky: \"Galaxy Patrol PJ\"). Vzhledem k velkému úspěchu seriálu na západě bylo japonské vysílání seriálu považováno pouze za velmi rané a získalo si malou pozornost.\n\nSeriál se odehrává v daleké budoucnosti a pojednává o tom, jak lidstvo rozvinulo svůj pokrok a jak kolonizovalo další planety. V tomto seriálu hrají ve valné většině dílů hlavní roli planety Kassiopey a Omegy, dvou planet ve vesmírné konfederaci, ve které jsou mimo jiné i jiné planety (Andromeda, Jama…) včetně Země. Kassiopee vládne diktátor, generál Prašivec (obdoba Adolfa Hitlera, Kassiopea je celkově v celém seriálu prezentována jakožto vesmírná obdoba nacistického Německa), který by rád ovládl celý vesmír. Pokusí se o to již v prvních dílech série, kdy se pokusí obsadit Zelenou planetu a soustavu Andromeda. Vždy neúspěšně, jeho pokusy většinou síly Omegy zneškodní. Následuje pár dílů, ve kterých se Omega vylodí na jiných planetách a zjišťuje, jestli tam někdo žije. Zvrat nastává v 8. díle, kdy přiletí loď, která letěla tisíc let ze Země k Andromedě. Její velitel vlastní kazety o Zemi z roku 2023, které ukradnou lidé z Kassiopey. Generál Prašivec poté předá tyto kazety své vládě s informací, že jsou z roku 3031 a vláda dojde k názoru, že Země má zastaralé technologie. Zároveň ji tím generál přiměje k názoru zřídit vojenskou základnu na jednom z měsíců Kolerrova slunce, s nejmodernějším vybavením a na práci si přivedou otroky z ostatních planet (přičemž vyhlásí Omeze válku). Petr a Psí letící základnu prozkoumat, jsou zajati, ale podaří se jim uprchnout. Nestabilní Kolerrovo slunce zanedlouho exploduje a zničí celou základnu. Lidi na základně musí zachránit vesmírné lodě Omegy, protože Kassiopea se uchází jen o svoje zbraně a materiál. V dalším díle ztroskotá nákladní loď, která zachránila otroky, ale poté jí poškodily kusy Slunce a lodí Kassiopey a ztroskotala na planetě, kde žijí obři a „pidi človíčkové”. Za záchranu členů posádky, sice Kassiopea přestane být na nějakou dobu agresivní, ale pokračuje v něčem, co by se dalo nazvat „Studená válka“. V 15. díle zjistí Psí (Vesmírná policie Omega), že ve vesmíru žijí roboti podobní lidem (Humanoidi), kteří mají velmi dobře vyvinuté technologie. V dalším díle vyšle Kassoipea raketu na zemi, kterou ovšem vyrobili Humanoidi, ale Petr, Psí a Gustav (Vesmírná policie Omega) ji zneškodní a navedou na Slunce. Na Zemi je oslavují jako hrdiny. Při zpáteční cestě objeví tajemství lodě, na které letí domů. Ovládli ji Humanoidi a posádku zajali (Nakonec se jim podaří loď osvobodit). Poté se Petr a Psí s Metrem vypraví k hvězdné mlhovině kolem planety Jama, kde je však přepadnou Humanoidi a sestřelí je. Po dlouhém pobytu na Jamě a jejím sousedním měsíci Apis, zjistí Petr a Psí, že Humanoidům vládne velký počítač, jež vlastní zbraně, které dokáží jedinou ranou zničit planetu a že jsou spojeni s Kassiopeou. V dalším díle již síly Humanoidů letí ke Kassiopee, přičemž se generál Prašivec domnívá, že ho tyto síly podpoří v úderu na Omegu, ale vojska Humanoidů ho překvapí a zaútočí na jeho armádu. Generál Prašivec dá zatknout celou vládu a začne vládnout sám. Flotila Kassiopey se brání, ale nakonec jsou všechny jsou zničeny a vesmírná flotila Humanoidů neutrpí ani jedno škrábnutí. Generál s celou armádou kapituluje. V posledním díle, vojska konfederace zaútočí v posledním sebevražedném útoku na Humanoidy, ale ty pohltí hvězda MC 4529. Ke konci se lidé z konfederace, setkávají s neznámou lodí, která je pravděpodobně bydlištěm mnohem vyspělejší civilizace, než je lidstvo. Démonický mužský a ženský hlas obdaří vyslance Omegy radami a životními moudry . Síly konfederace následné odlétají domů a chystají se na nový život, ve kterém snad ve vesmíru již zavládne mír…\n\n\n"}
{"id": "699054", "url": "https://cs.wikipedia.org/wiki?curid=699054", "title": "Ouško (list)", "text": "Ouško (list)\n\nOuško (\"auricula\"), také Poševní ouško, je blanitý párovitý výrůstek objímající alespoň částečně stéblo vyskytující se u některých trav. Nachází se na přechodu pochvy a čepele listu, případně řapíku. U některých druhů je po obvodu ochlupaceno. \n\nOuško může vznikat z listové čepele, řapíku nebo listové pochvy. Je významným morfologickým znakem při taxonomickém určování.\n\n"}
{"id": "699055", "url": "https://cs.wikipedia.org/wiki?curid=699055", "title": "Missing Links, Vol. 3: Some Kinda Nut", "text": "Missing Links, Vol. 3: Some Kinda Nut\n\nMissing Links, Vol. 3: Some Kinda Nut je kompilační album amerického rockového kytaristy Linka Wraye, vydané v roce 1990. Jedná se o třetí ze čtyř alb s podobným názvem, první je , druhé a čtvrté .\n"}
{"id": "699058", "url": "https://cs.wikipedia.org/wiki?curid=699058", "title": "Pembroke (hrad)", "text": "Pembroke (hrad)\n\nHrad Pembroke ( \"Castell Penfro\") je středověký hrad postavený na skalnatém ostrohu nad řekou Cleddau v Pembroke v západní části Walesu. Počátky se datují do roku 1093 do doby normanské invaze do Walesu, kdy začal Roger z Montgomerry stavět dřevěnou palisádu, která úspěšně odolávala obležením.\n\nRoku 1189 získal díky sňatku hrad i hrabství Guillaume le Maréchal, který se pak začal zvát hrabětem z Pembroke a stavbu za použití kamene významně rozšířil, v čemž pokračoval i jeho syn Gilbert. Po vymření Vilémových potomků dostal hrad Vilém z Valence, nevlastní bratr krále Jindřicha III. a poté připadl do vlastnictví rodu pánů z Hastingsu. Po jejich vymření hrad připadl anglické koruně. Roku 1648 byl za občanské války na Cromwellův příkaz značně pobořen. V současné době je po renovaci soukromým majetkem přístupným veřejnosti.\n\n"}
{"id": "699059", "url": "https://cs.wikipedia.org/wiki?curid=699059", "title": "Caernarfon (hrad)", "text": "Caernarfon (hrad)\n\nHrad Caernarfon ( \"Castell Caernarfon\") je středověká stavba v Gwyneddu v severozápadním Walesu. Původní stavba hradu pocházející z 11. století byla od roku 1283 přestavována anglickým králem Eduardem I. a hrad měl být správním střediskem severního Walesu a také královským sídlem, roku 1284 se zde narodil princ Eduard II.\n\nInspirací pro stavitele se staly konstantinopolské hradby. Koncem 15. století význam hradu počal ustupovat, což se projevilo na jeho stavu. I přes jistou zchátralost se za občanské války v 17. století stal sídlem monarchistů a byl několikrát obléhán. Konec úpadku nastal v 19. století, kdy došlo k rekonstrukci. V současné době je místem, kde dochází k ceremoniálnímu udělování titulu \"knížete z Walesu\".\n\n"}
{"id": "699063", "url": "https://cs.wikipedia.org/wiki?curid=699063", "title": "Antonín Hradil", "text": "Antonín Hradil\n\nAntonín Hradil (5. dubna 1874, Jezernice – 18. srpna 1937, Vítkovice (Ostrava)) byl český varhaník, dirigent, hudební skladatel a pedagog.\n\nV letech 1890–1892 studoval na \"C. k. Slovanském ústavu ku vzdělání učitelů\" v Brně. Po dvou letech studia přešel na brněnskou Janáčkovu varhanickou školu. Po absolvování školy v roce 1894 se stal ředitelem kůru a varhaníkem ve Vsetíně. Vyučoval hudbu a byl všestranně činný v hudebním životě Vsetína. Řídil \"Vsackou filharmonii\", byl sbormistrem \"Cyrilské jednoty\", ale i dirigentem dechové hudby \"Dalibor\" a místního tamburášského souboru. Kromě toho byl členem výboru a dirigentem orchestru \"Spolku přátel hudby ve Vsetíně\". V roce 1912 odešel do Vítkovic, kde opět působil jako ředitel kůru. Zde již setrval až do konce svého života.\n\nKromě svých chrámových povinností učil na \"Hudební a varhanické škole Matice školské\" v Ostravě-Mariánských Horách. Vystupoval i jako interpret na varhanních koncertech. Zejména se věnoval hudbě francouzských romantiků a byl znám jako pohotový improvizátor. Ve válečné době byl instrumentalistou posádkové hudby v Těšíně. Po skončení první světové války se vrátil k pedagogické činnosti i na kostelní kůr.\nKomponoval především chrámové skladby. Složil řadu sborů a komorních skladeb, ale komponoval i pro dechový orchestr a hudbu k sokolským cvičením.\n\nDalší příležitostné skladby pro chrámové účely.\n\n\n"}
{"id": "699066", "url": "https://cs.wikipedia.org/wiki?curid=699066", "title": "Jan Váňa", "text": "Jan Váňa\n\nJan Váňa (1. března 1847 nebo 1848 Běleč – 17. května 1915 Praha) byl český filolog, středoškolský profesor, soukromý učitel jazyků, překladatel a satirický básník. Vyučoval na Českoslovanské obchodní akademii. Specializoval se na ruskou a anglickou jazykovou oblast. Publikoval učebnice, psal a překládal beletrii, eseje a filosofické studie. V 90. letech vydal několik ostrých pamfletů (\"Kokrhy\", \"Mé krákory\", \"Kokrhy a krákory\"), v nichž formou básniček, epigramů a poznámek kritizoval českou kulturní elitu, především lumírovce v čele s Jaroslavem Vrchlickým, spolek Svatobor a Českou akademii. Proti tehdy populární francouzské kultuře stavěl anglickou, proti „umění pro umění“ vyzdvihoval výchovný smysl literatury. Na konci života byl oceňovaný pro hlubokou znalost ruské a anglické poezie a filosofie a pevné morální zásady.\n\nStudoval v Písku, poté v Anglii a Rusku. Vyučoval angličtinu a ruštinu na Českoslovanské obchodní akademii v Praze i soukromě.\n\nV 90. letech důrazně vystoupil proti moderním směrům v literatuře, reprezentovaným zejména Jaroslavem Vrchlickým a lumírovci. Vyvolal tím řadu konfliktů s kulturními spolky (Svatobor, Česká akademie věd a umění) i s konkrétními představiteli veřejného života.\n\nByl známý svým zvláštním zevnějškem — na ulici nosil šálu na ramenou a anglickou čapku.\n\nKe konci života, když někdejší literární spory zapadly do historie, byl Váňa oceňovaný pro hluboké znalosti ruské a anglické poezie a filosofie, kterou se snažil zpopularizovat v českých zemích. Svými pracemi přibližoval české veřejnosti méně známé spisovatele a myslitele. Navzdory výbojné a polemické povaze byl prostý a skromný; vždy bojoval ne za vlastní popularitu, ale za myšlenky, o nichž byl přesvědčen.\n\nZemřel náhle na mrtvici v kavárně na Karlově náměstí, nedaleko svého bydliště.\n\nVáňa byl především autorem řady jazykových učebnic a překladů. Tiskem vycházely i jeho eseje a přednášky na různá témata, např. o skotském básníku Robertu Burnsovi, spisovatelce George Eliotové, svatém Bernardovi, osmnáctém století nebo náboženském cítění v historii.\n\nPsal i pod pseudonymy Abraham Kobliha a J. V. Prachatický.\n\nSamostatně vydal mj. jazykové příručky:\n\nEseje a jiné originální práce:\n\nK jeho satirickým pamfletům patří:\n\nPřeložil mj.:\n\nCo je epigrámek?\n\n<poem>\nTy chceš vědět, co je epigrámek?\nJe to malý na koření vonné krámek.\nCo vyčichlé je, toho nevšímá si epigram,\ntam Ignát Herman rozkládá svůj vyjedený krám.\n</poem>\n\nCo je píseň?+)\n\n<poem>\nPíseň to je chlívek\nz prkýnek neb dřívek,\nv němž, je-li vlhko,\nbývá plíseň,\na je-li mnoho čunčátek,\ntaké velká tíseň\nPíseň, to je bidýlko\npro poetické trdýlko,\npro kdákající slepice.\nPíseň, to je lojovka,\njiž oblétají poetické jepice.\n\nPíseň, to jsou moldánky,\njež se v smutku natahují.\nPíseň, to jsou opánky,\njež se k skočné připevňují.\n\nPíseň to je postýlka\n(kde pak je má ocilka,\nbych z ní rým nějaký vykřes —\nuž je hluchý jako netřeš),\nna níž heká, umírá,\nna svět celý skomírá,\nkdo je bukem zdráv,\na plačtivě i s sytým břichem\nsmrti natahuje háv,\ncož jindy bylo hřích,\nteď nesmrtelným, slavným hříchem.\n\nPíseň, toť lásky kandidátek, kandidátů\ns mandátem, nejčastěji bez mandátu\nod rozmilých rodičů,\nvšech radostí „portičů\"\nzamilované rejdiště,\npadlých i nepadlých studentů\nna Pekasa bičiště.\n</poem>\n\nVrchlického poesie+)\n\n<poem>\nK večeru jsem dámu potkal\nvšechno na ni vlálo,\nroucha na ní byla hojnost,\ntěla bylo málo —\nkdyž se půlkrám s nickou pojí,\nestetický cit se neukojí,\nproti smíchu neustojí.\nZdaž to za to stálo?\nMohla sama doma sedět,\nna procházku poslat gardrobu;\npočkám nejvhodnější na dobu,\nbych jí to moh napovědět.*)\n</poem>\n<poem>\nJen milovat, jen milovat\ndnes, včera, v noci, z jitra,\njest láska opál, který plát\nTi bude pro vždy z nitra.\nJen milovat, jen milovat\na při tom býti sami\na láska stopí, vodopád,\nTě svými kaskádami.\n</poem>\nČlověk neví, má-li se propadnout hanbou nebo hněvem nad takovými verši. — Ach, korumpovaná literaturo, ubohá politická budoucnosti! Uvedené verše mají jen v sociálním ohledu potěšlivou\nstránku. Podle pana Vrchlického mohu milovat včera, jíst a pít včera, platit dluhy včera atd. Proč tak naše intelligence bezohledně zachází s lidem, v němž je mnoho příslušníků s dělným a střízlivým mozkem, a jen malé procento kreténů, a to počítajících se ke crému. (I tyto verše jsou ukradené!!)\n\n"}
{"id": "699067", "url": "https://cs.wikipedia.org/wiki?curid=699067", "title": "Ledebour", "text": "Ledebour\n\nLovecký zámek Ledebour stával nedaleko obcí Telnice a Varvažov.\n\nZakladatelem a majitelem zámku byl hrabě Adolf Ledebour, který také založil ves Adolfov v Krušných horách. Ke konci druhé světové války byl zámek těžce poškozen jednak odcházejícími Němci a také nově příchozími dosídlenci. Konec pro zámek znamenal požár v roce 1950, po kterém již nebyl obnoven.\n\nZ vlastního zámku nezůstalo do současnosti nic zachováno. V okolí můžeme najít bývalé konírny a kapli Panny Marie.\nExistenci stavby a její podivuhodnou krásu zaznamenal v Měsíčních povídkách Patrik Linhart.\n\n"}
{"id": "699069", "url": "https://cs.wikipedia.org/wiki?curid=699069", "title": "Danny Trejo", "text": "Danny Trejo\n\nDan „Danny “ Trejo (* 16. května 1944 Los Angeles, Kalifornie, USA) je americký herec a producent. Je znám svými zápornými rolemi, do kterých je často obsazován. Hlavně proto, že je považován za člověka s nejdrsnějším vzhledem v šoubyznysu. U nás je znám také z reklamy firmy Mountfield.\n\nNarodil se roku 1944 v Echo Parku v okrese Los Angeles. Už v mládí začal brát heroin a jiné drogy. Výrazně se zapojoval do kriminality a nechával si říkat gangsterským jménem \"The Mayor\". Brzy byl zatčen a roky 1959 až 1969 strávil v táboře mladistvých delikventů a poté v šesti kalifornských věznicích, mj. ve věznici v San Quentinu. V roce 1985 mu byla díky jeho drsnému vzhledu nabídnuta role ve filmu \"Splašený vlak\", kterou se stal známým. Poté začal hrát významné role v mnoha velkých filmech. Mezi jeho nejznámější filmy patří: Desperado, Od soumraku do úsvitu, Anakonda, Grindhouse: Planeta Teror, Machete a Predátoři.\n\nVzal si Debbie Shreveovou a s ní má tři děti: Dana, Danielu a Gilverta. V roce 2011 řekl, že je již 42 let čistý. Danny Trejo také otevřel řadu úspěšných restaurací v Los Angeles. Jeho první byl Trejo Tacos (2016), následovaný Trejo's Cantina (2017) a Trejo's Coffee & Donuts (2017).\n\n\n\n\n\n\n"}
{"id": "699070", "url": "https://cs.wikipedia.org/wiki?curid=699070", "title": "Ferenc Bene", "text": "Ferenc Bene\n\nFerenc Bene (17. prosince 1944, Balatonújlak – 27. února 2006, Budapešť) byl maďarský fotbalový útočník a reprezentant, později fotbalový trenér.\nMimo Maďarska hrál na klubové úrovni ve Finsku.\n\nVětšinu své kariéry strávil v maďarském klubu Újpest FC, odkud odešel v pětatřiceti letech s bilancí 303 gólů ve 417 zápasech. Poté hrál ve finském Sepsi-78 a dalších třech maďarských klubech, než ukončil v jednačtyřiceti letech aktivní kariéru.\n\nPrvní zápas za maďarskou reprezentaci odehrál v roce 1962 proti Jugoslávii. Celkem reprezentoval v 76 zápasech, v nichž vstřelil 36 gólů. Získal bronz na Mistrovství Evropy v roce 1964. Ve stejném roce byl také členem zlatého týmu na letních olympijských hrách, kde se stal nejlepším střelcem s úctyhodnou bilancí dvanácti gólů v pěti zápasech, když šest branek vstřelil Maroku (6:0) a jednu Jugoslávii (6:5) v základní skupině. Čtyřmi góly zařídil semifinálové vítězství nad Egyptem (6:0) a jednu branku přidal ve finále s Československem (2:1). Poslední zápas odehrál v roce 1979 proti Československu.\n\nZemřel v roce 2006 na následky pádu z předchozího roku. Jeho syn \"Ferenc Bene\" býval také fotbalistou a v současné době je trenérem.\n\n\n\n"}
{"id": "699071", "url": "https://cs.wikipedia.org/wiki?curid=699071", "title": "Cestovní ruch v Paříži", "text": "Cestovní ruch v Paříži\n\nCestovní ruch v Paříži je významnou součástí ekonomiky města, které patří díky své velmi rozmanité turistické nabídce (197 divadel, 136 muzeí, 91 koncertních sálů, 110 kin, 73 památníků apod. v roce 2007) k nejvýznamnějším turistickým destinacím světa. V roce 2008 Paříž navštívilo 15 039 572 lidí (z toho 8 374 977, tj 55,7 % cizinců), což znamenalo pokles oproti roku 2007 o 2,4% (15 414 532 návštěvníků).\n\nCestovní ruch má významnou pozici v ekonomice Paříže. V roce 2007 představovalo toto ekonomické odvětví 12,5 % pracovních míst v hlavním městě, což znamená 156 250 osob (z toho připadá 36 040 zaměstnanců v ubytovacích zařízeních, 87 529 v restauracích, 19 216 v dopravě a 13 465 v dalších službách. Bylo zde 15 100 podniků zaměřených na turismus (2 000 ubytovacích zařízení, 10 669 restaurací, 1520 v dopravě a 911 ostatních služeb). Turisté tvoří 50 % návštěvníků muzea, 8 % tržeb dopravních podniků a 10–50 % nákupů v obchodech. Více než 60 % z 16 miliónů cestujících, kteří se ročně ubytují v Paříži, tvoří 9,7 miliónu cizinců. Turistika zajišťuje každoročně příjem osmi miliard € do zdejší ekonomiky, což představuje 30 miliónů daňových příjmů pro obec.\n\nV roce 2006 padesát nejnavštěvovanějších kulturních památek ve městě zaznamenalo 69,1 miliónu návštěv, což je nárůst o 11,3 % oproti roku 2005. V čele návštěvnosti stojí katedrála Notre-Dame s přibližně 13,5 milióny návštěvníků ročně, což z ní činí zdaleka nejnavštěvovanější historickou památku ve Francii. Baziliku Sacré-Cœur na Montmartru navštívilo v tomto roce 10,5 miliónu návštěvníků, Louvre 8,3 miliónu, což potvrzuje jeho pozici nejnavštěvovanějšího muzea na světě, Eiffelovu věž 6,7 miliónu a Centre Georges Pompidou 5,1 miliónu turistů. Cité des sciences et de l'industrie a rovněž Musée d'Orsay měly tři milióny ročních návštěvníků.\nVelkou návštěvnost vykazuje i nepříliš známá kaple Notre-Dame-de-la-Médaille-miraculeuse, která díky tomu, že se jedná o poutní místo, vykazuje za rok dva milióny návštěvníků, což ji řadí na osmé místo v nejnavštěvovanějších památkách v hlavním městě, více než kolik dosahují Přírodní historické muzeum, Vítězný oblouk nebo Invalidovna.\n\nHotely v Paříži a regionu Île-de-France představují téměř čtvrtinu všech francouzských hotelů. V roce 2007 bylo v Paříži 1465 hotelů, 66 turistických bytových hotelů, 31 ubytoven pro mládež (bez vysokoškolských kolejí a kampusů) a jeden kemp o celkovém počtu 171 600 postelí. Dvě třetiny podniků má dvě nebo tři hvězdy, 19,4 % jsou klasifikovány jako čtyřhvězdičkové. 61 % hotelů se nachází přímo v Paříži, 16 % na vnitřních předměstích a 23 % na vnějších předměstích. Obchodní a kongresová turistika představuje 44 % nocí, což má zvláště důležitý ekonomický dopad, neboť denní výdaje těchto návštěvníků jsou výrazně vyšší u běžné rekreační turistiky.\nPrůměrná obsazenost hotelů činila v roce 2005 71,3 %, což Paříž řadí na druhé místo v Evropě (za Barcelonu se 79 %) a výrazně převyšuje francouzský průměr 59 %. Obsazenost je vyšší během týdne než o víkendu a svého minima (asi 60 %) dosahuje během měsíce ledna a srpna a maxima (okolo 80 %) v průběhu měsíců června, září a října, kdy se kombinují obchodní cestovní ruch a běžná turistika. Nicméně příliv návštěvníků mimo hotely je konstantní po celý rok s mírným vrcholem v létě, kdy přijíždějí turisté, kteří využívají jiné typy ubytování: pronájem nebo výměnu bytů, ubytování u přátel apod. Míra obsazenosti se nemění v závislosti na městských obvodech, ale klesá s rozsahem úrovně: nejlevnější kategorie jsou nejrychleji zaplněny.\n\nMezinárodní turistika směřuje hlavně do centra města. 67 % strávených nocí v Paříži připadá na cizince, zatímco 33 % tvoří tuzemští zákazníci. 65 % zahraničních návštěvníků dává přednost ubytování ve vnitřním městě, zatímco 41 % francouzských zákazníků se ubytuje na předměstí.\n\nZahraniční klientela pochází hlavně z osmi zemí, které tvoří více než dvě třetiny celkového počtu turistů. Evropské země Velká Británie, Itálie, Španělsko, Německo, Nizozemsko a Belgie celkem tvoří 42 % zahraničních klientů, následují Spojené státy se 17,7 % a poté Japonsko s 6,5 % (2008).\n\nI když má Paříž pověst drahého města, v hotelovém průmyslu zůstává konkurenceschopná v porovnání s ostatními světovými městy. Paříž je mírně nadprůměrná v cenách dvou a tříhvězdičkových hotelů, ale zůstává nejdražší v Evropě v oblasti luxusních hotelů. Ty se nejvíce nacházejí v 8. a 9. obvodu.\n\nRůst počtu pokojů je výrazný v regionu Île-de-France od roku 1990. Dosáhl 47 % za 15 let a přes 3000 pokojů ročně od roku 1996, což je čtyřnásobek průměrného roční nárůstu ve Francii. Nicméně toto zvýšení nabídky se týká téměř výhradně předměstí. V samotné Paříži se spíše zvyšuje úroveň jednotlivých zařízení, než že by přibývala nová. Největší nárůst zaznamenaly oblasti kolem Stade de France v Saint-Denis, Disneylandu v Marne-la-Vallée a Roissy-en-France v blízkosti Letiště Charlese de Gaulla.\n\nKongresová turistika tvoří v cestovním ruchu významný ekonomický podíl. Průměrná délka jednoho kongresu činila v roce 2008 2,5 dne s průměrnou účastí 14 národností. Z hlediska tématu vede lékařství s 56,8 % účastníků a 46,5 % všech konferencí. Následují s velkým odstupem humanitní a společenské vědy (7,9 % účastníků a 8,7 % kongresů), průmysl (5,7 % účastníků a 4,1 % kongresů) a technologie (5,4 % účastníků a 5,7 % kongresů). 67,4 % všech účastníků pocházelo ze zahraničí (v roce 2007 58 %). Celkem se uskutečnilo 863 kongresů, veletrhů, konferencí a setkání, kterých se zúčastnilo 556 903 osob.\n\nRegionální výbor cestovního ruchu Paříž Île-de-France je organizace, která podporuje cestovní ruch a volnočasové aktivity v regionu Île-de-France. Regionální výbor má za úkol propagovat Île de France jako turistickou destinaci na národním a mezinárodním trhu. Jeho cílem je také zprostředkovávat odborné znalosti v oblasti podpory a rozvoje cestovního ruchu pro všechny odborníky ve veřejné i soukromé sféře.\n\n\n"}
{"id": "699074", "url": "https://cs.wikipedia.org/wiki?curid=699074", "title": "Polská knihovna v Paříži", "text": "Polská knihovna v Paříži\n\nPolská knihovna v Paříži (fr. \"Bibliothèque polonaise de Paris\", polsky \"Biblioteka Polska w Paryżu\") je knihovna, kterou založili v roce 1838 v Paříži polští exulanti, kteří do Francie přišli po listopadovém povstání 1830. Mezi zakladateli byli Adam Jerzy Czartoryski, Karol Kniaziewicz, Julian Ursyn Niemcewicz nebo Karol Sienkiewicz (strýc Henryka Sienkiewicze). Knihovna sídlí od roku 1854 na ostrově Saint-Louis na Quai d'Orléans č. 6 v budově z 18. století. Budova byla na počátku 21. století rekonstruována a modernizována.\n\nKnihovna se zaměřuje na polskou historii a dějiny francouzsko-polských vztahů. Obsahuje knižní fond a archiv velké hodnoty a také rozsáhlou sbírku uměleckých děl. Má asi 220 000 knih a asi 5000 map a 7000 kreseb a rytin od 16. do 20. století. Vlastní rovněž mnoho památek z 19. století týkajících se básníka Adama Mickiewicze a skladatele Frédérica Chopina. Součástí knihovny je rovněž muzeum Adama Mickiewicze a muzeum Boleslase Biegase.\n\nKnihovnu řídí \"Société historique et littéraire polonaise\" (Polská historická a literární společnost), kterou oficiálně schválil dekretem z 10. června 1866 Napoleon III.\n\nJejími členy byly a jsou významné francouzské i polské osobnosti kulturního a společenského života jako spisovatel Paul Cazin, Frédéric Chopin, Marie Curie-Skłodowská, Bronisław Geremek, André Gide, markýz de La Fayette, politik Charles de Montalembert, Adam Mickiewicz, Czesław Miłosz nebo Andrzej Wajda.\n\n\n"}
{"id": "699075", "url": "https://cs.wikipedia.org/wiki?curid=699075", "title": "Quai d'Orléans", "text": "Quai d'Orléans\n\nQuai d'Orléans (\"Orleánské nábřeží\") je nábřeží v Paříži. Nachází se ve 4. obvodu na ostrově svatého Ludvíka.\n\nNábřeží vede po jižním okraji ostrova podél Seiny od mostu Tournelle na křižovatce s \"Rue des Deux-Ponts\", kde proti proudu navazuje Quai de Béthune a končí u mostu Saint-Louis na křižovatce s \"Rue Jean-du-Bellay\", odkud pokračuje nábřeží Quai de Bourbon.\n\nNábřeží bylo vybudováno v letech 1614–1646 a své jméno získalo po Gastonu Orleánském, bratrovi Ludvíka XIII. Během Velké francouzské revoluce se v letech 1792–1806 nazývalo \"Quai de l'Égalité\" (nábřeží Rovnosti).\n\nNábřeží je zastavěno honosnými domy z 18. století. V prvním díle románového cyklu \"Hledání ztraceného času\" Marcela Prousta hlavní postava Charles Swann bydlel na Quai d'Orléans.\n\nV domě č. 6 od roku 1854 sídlí Polská knihovna v Paříži, dům č. 12 je Hôtel d'Arvers.\n\n"}
{"id": "699076", "url": "https://cs.wikipedia.org/wiki?curid=699076", "title": "Musée Adam Mickiewicz", "text": "Musée Adam Mickiewicz\n\nMusée Adam Mickiewicz je muzeum v Paříži, které je věnováno životu a dílu polského básníka Adama Mickiewicze (1798–1855) žijícího ve Francii. Muzeum se nachází na nábřeží \"Quai d'Orléans\" č. 6 a je spravováno Polskou knihovnou v Paříži.\n\nMuzeum založil v sídle knihovny v roce 1903 básníkův syn Ladislas Mickiewicz.\n\nMuzeum představuje dokumenty, které se vztahují k životu a dílu Adama Mickiewicze, např. kopie jeho křestního a úmrtního listu, kandidátní listiny na různé pozice, jeho jmenování profesorem na univerzitě v Lausanne a profesorem na Collège de France. Muzeum rovněž vlastní jeho rukopisy, včetně nedokončeného díla \"Tryzny\" (Dziady), \"Knihy národa polského a poutnictva polského\" nebo rukopis překladu Byronovy básně \"Džaur\".\n\n\n"}
{"id": "699077", "url": "https://cs.wikipedia.org/wiki?curid=699077", "title": "Musée Boleslas Biegas", "text": "Musée Boleslas Biegas\n\nMusée Boleslas Biegas je muzeum v Paříži, které je věnováno dílu původem polského malíře a sochaře Boleslase Biegase (1877–1954) žijícího ve Francii. Muzeum se nachází na nábřeží Quai d'Orléans č. 6 a je spravováno Polskou knihovnou v Paříži.\n\nMuzeum založil v sídle knihovny kolem roku 1950 přímo Boleslas Biegas.\n\nMuzeum představuje nejen život a dílo Boleslase Biegase, ale také obrazy a sochy dalších polských umělců 19. a 20. století, kteří žili v emigraci, jako byli např. Olga Boznańska, Tadeusz Makowski, Ladislas Slewinski, Józef Pankiewicz a Jan Styka.\n\n\n"}
{"id": "699079", "url": "https://cs.wikipedia.org/wiki?curid=699079", "title": "Quai de la Rapée", "text": "Quai de la Rapée\n\nQuai de la Rapée je nábřeží v Paříži. Nachází se ve 12. obvodu na pravém břehu Seiny.\n\nNábřeží vede na pravém břehu Seiny od \"Quai de Bercy\" a pokračuje podél proudu až k průplavu Bassin de l'Arsenal, kde končí u \"Boulevardu de la Bastille\". Nachází se zde přístav Port de la Rapée.\n\nNázev nábřeží vznikl ze jména majitele zdejšího léna. De la Rapée byl válečný komisař krále Ludvíka XV., který vlastnil zdejší pozemky a proto nábřeží nese jeho jméno.\n\nOd roku 1978 nábřeží tvoří součást rychlostní silnice voie Georges-Pompidou.\n\nV roce 1994 toto nábřeží inspirovalo spisovatele Michela Gastina k napsání románu \"Quai de la Rapée\", za který o rok později obdržel Prix du Quai des Orfèvres.\n\nOd roku 1914 poblíž Slavkovského mostu sídlí Ústav soudního lékařství v Paříži (Institut médico-légal de Paris). Na nábřeží má rovněž sídlo dopravní podnik RATP.\n\n\n"}
{"id": "699080", "url": "https://cs.wikipedia.org/wiki?curid=699080", "title": "San Pedro de Mérida", "text": "San Pedro de Mérida\n\nSan Pedro de Mérida je španělská obec situovaná v provincii Badajoz (autonomní společenství Extremadura).\n\nObec je vzdálena 13 km od Méridy a 75 km od města Badajoz. Patří do okresu Tierra de Mérida - Vegas Bajas a soudního okresu Mérida. Obcí prochází silnice E90.\n\nV roce 1834 se obec stává součástí soudního okresu Mérida. V roce 1842 čítala obec 72 usedlostí a 240 obyvatel.\n"}
{"id": "699084", "url": "https://cs.wikipedia.org/wiki?curid=699084", "title": "Ústav soudního lékařství v Paříži", "text": "Ústav soudního lékařství v Paříži\n\nÚstav soudního lékařství v Paříži (\"Institut médico-légal de Paris\") je lékařský ústav a bývalá městská márnice v Paříži. Sídlí na náměstí \"Place Mazas\" podél nábřeží Quai de la Rapée ve 12. obvodu. Je součástí Policejní prefektury v Paříži.\n\nÚstav přijímá těla zesnulých v následujících případech:\n\nNa žádost státních zástupců provádí pitvy a vyšetření patologem.\n\nV roce 1868 nechal baron Haussmann vystavět márnici na východním cípu ostrova Cité. Budova připomínala řecký chrám a nacházela se v prostoru dnešního náměstí \"Square de l'Île-de-France\".\n\nTěla k identifikaci (včetně obětí utonutí) byla vždy po tři dny vystavena na 12 deskách z černého mramoru v místnosti oddělené od veřejnosti oknem, což z budovy činilo ve své době jedno z nejpopulárnějších míst ve městě.\n\nV roce 1914 se márnice přeměnila na Ústav soudního lékařství a přesídlila na pravý břeh Seiny do cihlového domu, který navrhl architekt Albert Tournaire (1862-1958), jehož jméno nese nedaleké náměstí.\n\n\n"}
{"id": "699095", "url": "https://cs.wikipedia.org/wiki?curid=699095", "title": "Šuoja-Kurys", "text": "Šuoja-Kurys\n\nŠuoja je řeka ve střední Litvě, protéká okresy Radviliškis a Panevėžys. Je to levý přítok řeky Kiršinas. Je 46 km dlouhá. Pramení pod názvem Kurys 1,5 km od vsi Butėnai, 6 km na východojihovýchod od Šeduvy v okrese Radviliškis. Teče zpočátku směrem severním, po 2 km se stáčí k východu a dále se klikatí převážně směrem východním až ke vsi Kurys, kde se stáčí k severu. Po soutoku s řekou Liūlys u obce Sujetai se stáčí prudce (k východu) směrem na jih, od tohoto soutoku již pod názvem Šuoja. Směrem jižním se klikatí až do soutoku s řekou Kiršinas, do které se vlévá 1 km na severovýchod od vsi Mickiemė, 3,2 km od jejího soutoku s Nevėžisem jako její levý přítok. Řeka protéká dvěma rybníky: Švaininkų tvenkinys (27 ha) a Liberiškio tvenkinys (70 ha). Šířka koryta je v dolním toku kolem 5 m.\n\nDapšioniai, Davongalis, Kurys, Sujetai, Pavinkšniai, Gilbonys, Kairiai, Viburiai, Nauradai, Strolionys, Liberiškiai, Pakalniškis\n\nNázev Šuoja je nejspíše ugrofinského původu. \n"}
{"id": "699096", "url": "https://cs.wikipedia.org/wiki?curid=699096", "title": "Semperoper", "text": "Semperoper\n\nSemperoper je operní scénou Saské státní opery Drážďany. Nachází se na Divadelním náměstí (Theaterplatz) v historickém centru saské metropole a nese jméno svého architekta Gottfrieda Sempera. Opera byla vystavěna v historizujícím stylu. Během sezóny 2012/2013 jí navštívilo 308 000 hostů.\n\nPoblíž Semperoper se již mezi lety 1719–1849 nalézal menší operní dům, který byl schopen pojmout na 2 000 hostů. Svému účelu sloužil ale jen do roku 1763.\n\nMezi lety 1838–1841 byla naproti Rezidenčnímu zámku postavena architektem Semperem budova Královského dvorního divadla, která se svým zevnějškem blížila stylu rané renesance. Během požáru roku 1869 bylo divadlo zcela zničeno. Několik týdnů po požáru byl nedaleko postaven provizorní divadelní areál, jenž byl schopen pojmout až 1 800 lidí.\n\nGottfried Semper musel kvůli své účasti na Májovém povstání roku 1849 uprchnout a nesměl se mnoho let do saského království vrátit. Druhou budovu Královského dvorního divadla, s jejíž výstavbou bylo započato už roku 1871, projektoval proto ze zahraničí. Stavbu samotnou vedl jeho nejstarší syn Manfred Semper. Druhé divadlo bylo dokončeno roku 1878.\n\n13. a 14. února 1945 bylo divadlo spojeneckými nálety těžce poškozeno a z větší části vyhořelo.\n\nPo válce se hrálo od roku 1948 v prostorách Státního divadla vedle Zwingeru. V budově Semperoper probíhaly mezi lety 1946–1955 zajišťovací práce. V 60. a 70. letech pak bylo za účelem obnovy vypracováno několik koncepčních studií.\n\nRoku 1977 byl položen základní kámen a byla zahájena náročná znovuvýstavba. Přitom byl výrazně zvětšen prostor pro diváky a bylo rozšířeno jeviště. Počet míst k sezení byl zredukován na 1 300. Jinak byla Semperoper vystavěna dle Semperových původních návrhů z 19. století. K historické opeře byla dodatečně přistavěna moderní budova, která slouží ke zkouškám. Mimo jiné se zde nalézají i správní prostory.\n\n13. února 1985, v den 40. výročí bombardování Drážďan, byla opera opět otevřena pro veřejnost.\n\nV rámci oslav výročí 800 let od založení Drážďan byl v lednu 2006 uspořádán operní ples (Dresdner Opernball), který navazoval na tradici plesů, jež se pravidelně konaly mezi oběma světovými válkami. Od té doby se ples koná každoročně a účastní se jej mnoho významných osobností kulturního i politického života.\n\n\n"}
{"id": "699105", "url": "https://cs.wikipedia.org/wiki?curid=699105", "title": "Tour du bois", "text": "Tour du bois\n\nTour du bois (česky \"Dřevěná věž\") byla jedna z hlavních věží městského opevnění Paříže. Věž nechal postavit francouzský král Karel V. v letech 1356-1383 při rozšiřování hradeb na pravém břehu.\n\nHradby Karla V. navazovaly na starší opevnění Filipa II. Augusta a zahrnovaly předměstí (především Marais), která vznikla za starými hradbami. Nové hradby byly spojeny se zdmi paláce Louvre.\n\nVěž byla postavena na břehu Seiny na ochranu západní strany, která byla považována za nejvíce ohroženou, neboť ležela ve směru na Normandii obsazenou během stoleté války Angličany a odtud se tedy očekával pravděpodobný útok. Podél řeky byla vybudována zeď až k věži tour du coin, jejíž základy se dochovaly.\n\nVěž byla zbořena kolem roku 1670.\n"}
{"id": "699112", "url": "https://cs.wikipedia.org/wiki?curid=699112", "title": "Dani Chigou", "text": "Dani Chigou\n\nDani Chigou (* 5. července 1983 Douala, Kamerun) je kamerunský fotbalista, momentálně působící v B-týmu FK Dukla Praha.\n\nAktuální k 8. červnu 2012\nFK Dukla Praha\n\n\n"}
{"id": "699120", "url": "https://cs.wikipedia.org/wiki?curid=699120", "title": "Saint Lu", "text": "Saint Lu\n\nSaint Lu (* 27. června 1982 Wels, vlastním jménem Luise Gruber) je v Berlíně žijící rakouská rocková zpěvačka a skladatelka.\n\nSaint Lu se narodila v rakouském Welsu. Po ukončení školní docházky odešla na rok a půl do Austinu v Texasu, kde pracovala jako Au-pair. Poté žila půl roku v americkém New Yorku. Následně se vrátila zpátky do Rakouska, kde navštěvovala hereckou školu, účastnila se castingové show na televizi ORF ,Starmania\" nicméně brzy z ní odešla.\n\nOd roku 2007 žije v Berlíně, kde podepsala smlouvu s Warner Music. V roce 2009 se zúčastnila festivalů Reeperbahn a New Pop. Začátkem listopadu téhož roku publikovala svůj první singl Don't Miss Your Own Life na svém debutovém albu Saint Lu, na němž se podíleli Patrik Majer spolu s producenty Peterem Weihem, Marlonem Browdenem, Christianem Lohrem, Jean-Jacques Kravetzem a Stevem Sidwellem v Berlíně, Mnichově, Hamburgu a Londýně. Část jejího debutového alba byla zaznamenána v legendárních studiích Abbey Road.\n\nSaint Lu se v roce 2013 rozhodla zapojit do projektu Německé televize ARD \"Unser Song für Malmö\", který je tamním národním kolem soutěže Eurovision Song Contest 2013. Saint Lu bude 14.2.2013 bojovat o postup do mezinárodního klání se singlem \"Craving\". O post reprezentanta se však utká dalších 11 interpretů.\n\nMezi její největší hudební vzory patří Janis Joplin a Jimi Hendrix, spolu s ostatními Blues/Rockovými umělci z 60. a 70. let. Její hlas je přirovnáván k hlasům Janis Joplin, Nikky Costy a Anastacii.\n\nV roce 2011 Saint Lu vyhrála European Border Breakers Award na ceremoniálu European Border Breakers Award během festivalu Eurosonic Noorderslag, který se koná v Nizozemsku.\n\n\nLuise Gruber & Zentao \nStarmania\n\n"}
{"id": "699124", "url": "https://cs.wikipedia.org/wiki?curid=699124", "title": "3-MCPD", "text": "3-MCPD\n\n3-MCPD (celým názvem \"3-monochlorpropan-1,2-diol\" či \"3-chlor-1,2-propandiol\") je organická sloučenina, chlorovaný dihydroxylovaný derivát uhlovodíku. Je karcinogenní, velmi podezřelý z genotoxicity pro člověka a vyvolává mužskou neplodnost. Je vedlejším produktem, který může vznikat v potravinách; je nejrozšířenějším členem skupiny kontaminantů známé jako chlorpropanoly.\n\nV potravinách vzniká nejčastěji hydrolýzou bílkovin po přidání kyseliny chlorovodíkové s cílem urychlit reakci (sójových) bílkovin s lipidy za vysokých teplot. 3-MCPD může vznikat také při kontaktu potravin s materiály obsahující vodovzdorné pryskyřice na bázi epichlorhydrinu – používají se při výrobě sáčkovaného čaje a umělých střívek na párky.\n\nByl nalezen v některých omáčkách z východní a jihovýchodní Asie, například ústřicové, hoisin nebo sojové. Používání kyseliny chlorovodíkové místo tradiční pomalé fermentace je mnohem levnější a rychlejší metoda, nicméně nevyhnutelně produkuje karcinogeny.\n\n3-MCPD se považuje za karcinogenní pro hlodavce negenotoxickým mechanismem. Je schopen procházet bariérami mezi krví a varlaty a mezi krví a mozkem. Orální LD u potkanů je 152 mg/kg.\n\n3-MCPD má také účinky narušující reprodukční schopnosti samců a může být u potkanů použit jako chemosterilant.\n\nÚřad Australia New Zealand Food Authority (ANZFA) určil limit pro 3-MCPD v sojové omáčce na 0,02 mg/kg, tedy na stejné úrovni jako předpis Evropské komise, který nabyl účinnosti v dubnu 2002.\n\n\n"}
{"id": "699128", "url": "https://cs.wikipedia.org/wiki?curid=699128", "title": "Václav Kredba (učitel)", "text": "Václav Kredba (učitel)\n\nVáclav Kredba (7. března 1834 Semčice – 22. září 1913 Praha) byl český učitel, prozaik, odborný publicista a redaktor. Dlouhodobě řídil časopis \"Posel z Budče\". Spoluzakládal a vedl učitelské spolky. Psal výchovné povídky. Prostřednictvím přítele Františka Ladislava Riegra ovlivňoval školskou politiku ve prospěch pedagogů.\n\nAbsolvoval hlavní školu a nižší reálku v Mladé Boleslavi a v letech 1851–53 učitelský ústav v Litoměřicích. V září 1853 získal místo podučitele v Brodcích a v letech 1854–1863 na hlavní škole v Bělé pod Bezdězem. Během svého pobytu ve městě rozšiřoval mezi obyvatelstvem české knihy.\n\nZásluhou Františka Řezáče získal místo podučitele na farní hlavní škole u sv. Haštala v Praze. Roku 1867 se stal učitelem. Od února 1873 zastával místo řídícího u sv. Ducha.\n\nV 60. letech stál v čele obrodného hnutí v českém školství. Spoluzakládal a určitou dobu vedl učitelská sdružení \"Budeč pražská\", \"Paedagogická jednota\" a \"Ústřední spolek jednot učitelských v Čechách\". Redigoval časopis \"Národní škola\" (1867–68 společně se Štěpánem Bačkorou, 1869 samostatně). Od roku 1870 časopis vycházel jako orgán spolku Budeč pod titulem \"Posel z Budče\". Kredba stál v jeho čele do roku 1877, znovu se vrátil v polovině 80. let.\n\nPřátelil se s politiky F. L. Riegrem a Zeithammerem, jejichž prostřednictvím ovlivňoval vládní školskou politiku ve prospěch učielů. Když v roce 1880 vznikl německý spolek Deutscher Schulverein, inicioval Kredba vznik jeho české protiváhy, Ústřední matice školské, a řadu let působil v jejím vedení. Později založil Jednotu pražských občanů. Společně s Janem Lepařem vedli časopis \"Paedagogium\" a patřili k nejlepším řečníkům na okresních učitelských poradách v Praze.\n\nPo odchodu do důchodu se zabýval se filosofií — studoval staroindická učení, buddhismus a bibli, oblíbil si postavu sv. Pavla. Navštěvoval přednášky duchovních řečníků a sám příležitostně také vystupoval s projevy, například na pohřbu svého přítele učitele Vaňka v Bezně.\n\nRoku 1913 utrpěl vážný úraz, který si vyžádal operaci, a na následné komplikace zhruba po týdnu zemřel. Pohřben byl na Olšanech za velké účasti učitelstva.\n\nJako veřejně činný učitel a redaktor byl Kredba v centru několika kontroverzí:\n\nV časopise \"Národní škola\" vyšel r. 1869 článek \"Úvahy o novém zákoně školském\", který vedl k žalobě na redaktora Kredbu pro tiskový přestupek. Okresní soud jej 1. října osvobodil, ale státní zástupce se odvolal. Vrchní zemský soud jej naopak uznal vinným a uložil mu pokutu 50 zlatých plus náhradu nákladů soudního řízení.\n\nDne 23. června 1881 přinesl denní tisk zprávu, že policie a soudy vyšetřují ohavný čin pohlavního zneužívání osmi 12–13letých žákyň německé dívčí školy v josefské čtvrti v Praze, kterého se tam měl dopouštět 36letý katecheta od sv. Ducha P. Petr Kabát. Tento duchovní vyučoval náboženství i ve škole u sv. Ducha, a ředitel Kredba se jej následující den veřejně zastal jako příkladného učitele a bezúhonného kněze. Zprávy o jeho činu označil za přehnané. Kredba byl za tento projev podpory kritizován, protože předbíhal úřední vyšetřování, aniž by byl schopen potvrdit, že k uvedenému činu nedošlo. Jeho stanovisko bylo považováno za úslužné a servilní vůči církvi. (Petr Kabát byl v říjnu 1881 u soudu z obvinění osvobozen.)\n\nV letech 1884 a 1885 došlo, v souvislosti s politickým štěpením v české společnosti (staročeši vs. mladočeši rovněž k pnutí v učitelských organizacích. Kredba v úvodníku \"Naše politika\" vyslovil názor, že učitelstvo by ve vlastním zájmu nemělo vstupovat do jiných politických sporů než těch, které se týkají školství. Zároveň podnikal kroky k založení nového učitelského spolku a další aktivity, které jeho odpůrci považovali za snahu o potlačení svobodomyslných (tj. mladočeských) proudů. Ve sporu, kde proti sobě stála především redakce \"Posla z Budče\" (v čele s Kredbou) a vedení pražského Ústředního spolku jednot učitelských (z něhož Kredba předtím vystoupil), se jednalo o to, zda politická opatrnost a konzervativnost učitelům prospívá (Kredba např. obviňoval své odpůrce, že přílišnou radikálností způsobili protiakce úřadů), nebo z nich naopak dělá bezděčné podporovatele zpátečnických staročechů. Kredbovu konzervativní pozici na praktické úrovni — z pohledu odpůrců z pozice moci — prosazoval zejména školní inspektor Jan Karel Hraše.\n\nJe autorem převážně odborných článků zaměřených na rozvoj českého školství a pedagogiky, ale také povídek, bajek a pohádek s didaktickým zaměřením a důrazem na lásku k vlasti.\n\nKnižně vydal:\n\nMěl tři syny. Nejstarší pracoval r. 1913 jako vysoký úředník v pražské bance a též příležitostně skládal básně. Prostřední (Václav Kredba mladší 1870–1939) se pak vydal částečně ve šlépějích svého otce, působil jako magistrátní rada, spisovatel a překladatel – zejména z polštiny, překládal například díla polského literárního velikána Henryka Sienkiewicze. Nejmladší se dal na učitelskou dráhu.\n"}
{"id": "699129", "url": "https://cs.wikipedia.org/wiki?curid=699129", "title": "Hoel II. Bretaňský", "text": "Hoel II. Bretaňský\n\nHoel II. Bretaňský ( \"Hoel Kerne\" a také \"Houel Huuel\", \"Hoël II de Bretagne\", 1030 – 13. dubna 1084) byl hrabě z Cornouaille, z Nantes a z Rennes a také bretaňský vévoda a regent.\n\nNarodil se jako syn Alana, hraběte z Cornouaille a Judity, dcery hraběte z Nantes. Roku 1050 zemřel Hoelově matce bezdětný synovec Matěj a Alan se pokusil uchvátit opuštěné hrabství. Odpor Conana Bretaňského, který si také činil nároky, byl roku 1054 vyřešen plánem na sňatkové spojení Hoela a Hawise, vévodovy sestry.\n\nV prosinci 1066 zemřel bez legitimního dědice i švagr Conan a Hoel s Hawise se ujali vlády nad bretaňským vévodstvím. V jejich dětech nastoupila na krátký čas nová domácí dynastie. Po manželčině smrti roku 1072 se Hoel stal regentem nezletilého syna a v letech 1075-1077 byl nucen potlačit vzpouru nespokojených bretaňských pánů. Zemřel v dubnu 1084 a vládu po jeho skonu převzal syn Alan.\n\n"}
{"id": "699133", "url": "https://cs.wikipedia.org/wiki?curid=699133", "title": "Úmluva o biologické rozmanitosti", "text": "Úmluva o biologické rozmanitosti\n\nÚmluva o biologické rozmanitosti je jedna z nejvýznamnějších mezinárodních úmluv v oblasti životního prostředí. Byla poprvé vystavena k podpisu na Konferenci OSN o životním prostředí a rozvoji 5. června 1992 v brazilském Rio de Janeiru a v platnost vstoupila již 29. prosince 1993.\n\nÚmluva si klade tři základní cíle:\n\nJinými slovy, posláním úmluvy je rozvoj národních strategií ochrany a udržitelného využití biologické rozmanitosti. Bývá často označována jako klíčový dokument udržitelného rozvoje.\n\nV roce 2010 proběhl Mezinárodní rok biodiverzity. Úlohu kontaktního místa konvence hraje její sekretariát. V říjnu 2010 proběhla v japonské Nagoji 10. konference stran Konvence, na které byl přijat tzv. Nagojský protokol.\n\nVláda České republiky schválila Úmluvu svým usnesením ze dne 2. června 1993 č. 293. Jménem České republiky byla Úmluva podepsána v New Yorku dne 4. června 1993. Listina o schválení Úmluvy o biologické rozmanitosti Českou republikou byla uložena u generálního tajemníka Organizace spojených národů, depozitáře Úmluvy, dne 3. prosince 1993. Úmluva vstoupila v platnost na základě svého článku 36 odst. 1 dne 29. prosince 1993. Pro Českou republiku vstoupila Úmluva v platnost v souladu se zněním odstavce 3 téhož článku dne 3. března 1994. Úmluva vyhlášena ve Sbírce zákonů pod č. 134/1999 Sb.\n\n\n"}
{"id": "699137", "url": "https://cs.wikipedia.org/wiki?curid=699137", "title": "Ulrika Eleonora Švédská", "text": "Ulrika Eleonora Švédská\n\nUlrika Eleonora Švédská (23. ledna 1688, Stockholm – 24. listopadu 1741 tamtéž) byla švédská královna v letech 1718–1720.\n\nUlrika Eleonora se narodila jako nejmladší ze sedmi dětí švédského krále Karla XI. a jeho manželky, dánské princezny Ulriky Eleonory, po níž dostala jméno; čtyři její starší bratři však zemřeli již jako nemluvňata.\n\nPo nečekané předčasné smrti svého bratra, krále Karla XII., v roce 1718 se ucházela o následnictví trůnu proti svému synovci Karlu Fridrichovi Holštýnsko-Gottorpskému, jedinému synovi své starší sestry Hedviky Žofie. Diskuse na téma nástupnictví švédského trůnu skončily ve prospěch Ulriky Eleonory, jež byla v roce 1719 korunována švédskou královnou. V roce 1720 abdikovala ve prospěch svého manžela, Frederika I., hesensko-kasselského lankraběte.\n\nUlrika Eleonora byla po většinu svého života ve stínu ostatních, svého královského bratra i své půvabnější a nadanější starší sestry, jež byla neformální následnicí trůnu. V roce 1700 se měla provdat za Fridricha Viléma I. Pruského, ale plán nebyl realizován. Po dobu nepřítomnosti Karla XII. za Severní války se princezna starala o svou panující babičku, královnu Hedviku Eleonoru a její starší sestra – princezna Hedvika Žofie, vévodkyně Holstein-Gottorp, byla následnicí trůnu.\n\nPostavení Ulriky Eleonory se zásadně změnilo, když v roce 1708 její starší sestra zemřela. Jejich bratr se odmítl oženit a Ulrika Eleonora tak zůstala jediným členem královského rodu ve Švédsku. Karel nicméně ustanovil svým následníkem tehdy osmiletého syna své starší sestry Hedviky Žofie, Karla Fridricha. V roce 1713 se stala regentkou.\n\nPo smrti babičky v roce 1715 se Ulrika Eleonora stala první dámou na královském dvoře; bylo to jedno z nejšťastnějších období jejího života. V tomtéž roce se i provdala. Do svého vyvoleného, hesenského lankraběte Fridricha, byla velmi zamilovaná, on jí ovšem chtěl využít jako prostředek ke získání vlády; začal vyvíjet úsilí o oficiální uznání své ženy za nástupkyni trůnu. Ve Švédsku se zformovaly dvě soupeřící strany – \"hesenská\" a \"gottorpská\". Po dobu trvání manželství měl ovšem Fridrich řadu milenek a navíc oficiální metresu – \"Hedviku Taube\", s níž měl i tři nemanželské děti. Z manželství Ulriky Eleonory a Fridricha však žádní potomci nevzešli.\n\nKarel XII. zemřel jako bezdětný 30. listopadu roku 1718 a Ulrika Eleonora se stala součástí hry o vládu. Rozhodovalo se, koho ustanovit za nástupce trůnu: zda Ulriku Eleonoru či jejího synovce Karla Fridricha. Karel Fridrich jako syn starší dcery Karla XI. byl v pořadí nástupnictví před Ulrikou Eleonorou, její jmenování regentkou i závěry parlamentu se nicméně setkaly s velkým nadšením parlamentu, neboť přislíbila zrušení absolutní monarchie. Švédskou královnou byla tedy zvolena ona; korunována byla 17. března roku 1719 v Uppsale.\n\nJejí krátká, něco málo přes rok trvající vláda byla slabá, závislá na aristokracii a především na jejím manželovi. 21. ledna roku 1720 odstoupila Prusku \"na věky\" za 2 miliony tolarů Štětín včetně území mezi Odrou a Pianou, ústím Świny a Dziwny, Štětínským zálivem a Odrou a ostrovy Wolin a Uznam. Nakonec ji vládychtivý manžel přiměl k abdikaci ve svůj prospěch. Akt se uskutečnil 29. února roku 1720. Součástí abdikačního protokolu byla i klauzule, podle níž se měla stát opět královnou, pokud by Frederik zemřel dříve než ona.\n\nPo předání moci svému manželovi se již věnovala spíše dobročinným aktivitám. Pouze po dobu Frederikovy zahraniční cesty v roce 1731 a po dobu jeho nemoci v roce 1738 převzala odpovědnost za vládu.\n\nUlrika Eleonora byla posledním členem rodu Wittelsbachů na švédském trůně. Zemřela 14. listopadu roku 1741 na pravé neštovice.\n\n"}
{"id": "699139", "url": "https://cs.wikipedia.org/wiki?curid=699139", "title": "Kryolipolýza", "text": "Kryolipolýza\n\nKryolipolýza je nechirurgické neboli neinvazivní ošetření zaměřené na redukci podkožního tuku a zmírnění projevů celulity. Patentovaný způsob přístrojového narušení obalu buněk podkožního tuku. Patent vlastní americká firma Zeltiq, která dodává přístroje pro kryolipolýzu kosmetickým salonům a lázeňským zařízením.\n\nMetoda vychází z poznatku, že tukové buňky jsou na chlad citlivější než buňky jiné. Cílené ochlazení podkožního tuku způsobí narušení obalu tukových buněk a tím jejich poškození. Pomocí přirozeného buněčného procesu, apoptózy, dojde ke zničení takové narušené buňky a ta je poté pomocí lymfatického systému z těla odvedena. Aplikace je vhodná na oblasti lipomatóz (lokálního nahromadění tuku do tukových boulí), technika není redukční kúra.\n\nVlastní zákrok spočívá v kontaktu s plochou, která je pomocí Peltierových článků ochlazována až na teplotu -10 °C. Kůže je přitom proti chladu chráněna membránou nebo jinou účinnou metodou. Rozlišujeme aplikace přiložením chladicích destiček a vakuovou, při které dochází k nasátí ošetřované oblasti do hlavice přístroje. Vakuová technika vykazuje lepší účinek a nižší riziko prochladnutí vnitřních orgánů.\n\nNázev vznikl spojením tří řeckých slov: kryo (κρυο) znamená mráz nebo chlad, lipos (Λίπος) je tuk, tučný a lysis (λυσησ) znamená rozpad, rozpouštění. Kryolipolýzu jako registrovanou ochrannou známku má ve vlastnictví americká firma Zeltiq, která si ochránila názvy cryolipolysis™ a CoolSculpting™ a dodává přístroje pro kryolipolýzu kosmetickým salonům a různým lázeňským zařízením.P\n\nTechnika se objevila poprvé v roce 2009. Vyšla z principů studie lékařů Massachusettské všeobecné nemocnice z roku 2008, kdy doktoři Manstein a Anderson poukazovali na fakt, že tuk je citlivější na chlad než okolní tkáně. Z obchodního hlediska se kryolipolýza rychle stala profitabilní službou. Po své certifikaci Federálním úřadem pro kontrolu léčiv v USA a po obdržení evropského certifikátu CE se rychle rozšířila do Evropy i do celého světa. Aplikace pro klienty pohybují i v mnohatisícových částkách, výrazným nákladem pro poskytovatele na počátku je pořízení přístroje od firmy Zeltiq, případně od dalších držitelů licence.\n\nProtože technika se objevila poprvé v roce 2009, je zatím málo poznatků o vedlejších účincích. Tukové buňky nemáme jen v podkoží, ale třeba v krvi, jako krevní lipidy. Jejich chladová přeměna by mohla způsobit nebezpečné komplikace. Podchlazení by mohlo také např. vyvolat poškození periferních nervů, které se projeví až s odstupem. Většina odborných studií byla prováděna na zvířatech (např. vepřích ) a dlouhodobě výsledky na lidské populaci zatím nejsou známy. Metoda je však schválena americkým úřadem pro kontrolu léčiv a potravin FDA.\n\nKontraindikace pro užití této metody jsou zejména u rizikových skupin, a to v těchto případech onemocnění: onkologická léčba, epilepsie, silná antidepresiva, těhotenství a kojení, vážná onemocnění srdce, ledvin, jater, oběhové soustavy závažná kožní a infekční onemocnění, trombóza, léky na ředění krve, ateroskleróza, krvácivé stavy, cirhóza jater, diabetes s léčbou inzulínem, implantáty z kovu v těle v místě ošetření. Také se nedoporučuje při menstruaci a ani při extrémní obezitě.\n\nV současné době existují dva typy přístrojů: přímé a nepřímé. Nepřímá kryolipolýza využívá podtlaku a před zmražením nasaje tukový polštář, na který se následně působí mrazem. Je tak omezeno riziko podchlazení vnitřních orgánů. Nadále přetrvává riziko chladového poškození periferních nervů nebo krevních elementů. Kromě autorizovaných přístrojů (například Cryo Max, Cryolipo, Cool V-7 aj.) existují i neautorizované přístroje, na jejichž výrobu nebyla udělena licence držitelem ochranné známky. Protože ochranná známka se týká pouze názvu, mohou licenci obcházet a techniku označují např. liposukce zmražením apod. Mnohdy jsou takové přístroje přesnou kopií originálů, nemusejí však mít příslušná testování a schválení. Ale i u schválených přístrojů jsou klinické testy zatím jen krátkodobé. Neškodnost metody zdůrazňují zejména provozovatelé. Odborný zahraniční medicínské časopisy udržují k metodě vzhledem k potenciálním rizikům rezervovaný přístup .\n\n"}
{"id": "699141", "url": "https://cs.wikipedia.org/wiki?curid=699141", "title": "Robert Greene", "text": "Robert Greene\n\nRobert Greene (asi 1558, Norwich - 3. září 1592, Londýn) byl anglický prozaik a dramatik pozdní renesance (období tzv. alžbětinského divadla).\n\nRobert Greene se narodil pravděpodobně jako syn obchodníka. Od roku 1575 studoval na Cambridgeské univerzitě a získal zde roku 1579 titul bakaláře a v roce 1583 titul mistra. Titulu mistra dosáhl ještě roku 1588 také na Oxfordské univerzitě. Mezitím hodně cestoval a navštívil Francii, Itálii, Německo, Polsko a Dánsko. Roku 1585 (nebo 1586) se oženil, ale brzy poté, co utratil peníze získané jako věno, svou manželku i s dítětem opustil a odešel do Londýna, kde žil nevázaným až zhýralým životem, se kterým začal již na studiích. To se mu nakonec stalo osudným. Zemřel již roku 1592, podle svědectví jeho přítele Gabriela Harveyho na následky toho, že se přejedl naloženými slanečky a požil k tomu velké množství rýnského vína.\n\nSvou literární dráhu začal Greene jako prozaik ovlivněný eufuistickým ornamentálním stylem Johna Lylyho, který stejně jako on patřil do skupiny univerzitních vzdělanců (\"University Witts\"), označovaných tak podle toho, že získali vzdělání na Cambridgeské nebo Oxfordské univerzitě. K této skupině se počítají také Thomas Lodge, Thomas Kyd, Christopher Marlowe, Thomas Nashe a George Peele. Greene napsal několik tzv. rytířských románů, z nichž vyniká román \"Pandosto, or The Triumph of Time\" (Pandosto aneb Triumf času), vzniklý v roce 1588. Předpokládá se, že toto jeho dílo se stalo předlohou pro hru Williama Shakespeara \"Zimní pohádka\". Poté začal Greene tvořit divadelní hry, kterými do určité míry ovlivnil díla dalších dramatiků. V mnoha případech je však jeho autorství sporné. Je například považován za spoluautora anonymní hry \"Henry VI.\" (Jindřich VI.), kterou později přepracoval Shakespeare.\n\n"}
{"id": "699142", "url": "https://cs.wikipedia.org/wiki?curid=699142", "title": "San Vicente de Alcántara", "text": "San Vicente de Alcántara\n\nSan Vicente de Alcántara je španělská obec situovaná v provincii Badajoz (autonomní společenství Extremadura).\n\nObec je vzdálena 66 km od Cáceresu a 67 km od města Badajoz. Patří do okresu Tierra de Badajoz a soudního okresu Badajoz. Obcí prochází silnice EX-110.\n\nV roce 1834 se obec stává součástí soudního okresu Valencia de Alcántara. V roce 1842 čítala obec 1360 usedlostí a 6750 obyvatel.\n"}
{"id": "699143", "url": "https://cs.wikipedia.org/wiki?curid=699143", "title": "Vodní nádrž Pothundi", "text": "Vodní nádrž Pothundi\n\nVodní nádrž Pothundi je zavlažovací přehrada nedaleko malé vesnice v okrese Pálakkát v indickém státě Kérala. Přehrada byla postavena v 19. století. Přehradní nádrž se nachází asi 8 kilometrů od města Nemmara, 42 kilometrů od města Pálakkátu a přibližně 17 kilometrů od města Nelliampathi.\n\nPřehradní hráz je neobvyklá v tom, že je postavena bez běžného betonového jádra, které pomáhá odolávat tlakům mas vody zadržených přehradou. Je to druhá přehrada v Asii bez použití cementové směsi.\n\nPřehrada má pro oblast také přínos turistický, neboť okolí přehrady je pokryto horami a skalními útvary, které jsou hojně navštěvovány. Dále se přehrada využívá jako zdroj vody pro zemědělství.\n"}
{"id": "699144", "url": "https://cs.wikipedia.org/wiki?curid=699144", "title": "Ma'oz Aviv", "text": "Ma'oz Aviv\n\nMa'oz Aviv (: מעוז אביב, doslova \"Jarní pevnost\") je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Rozděluje se dále na podčásti Ma'oz Aviv Alef a Ma'oz Aviv Bet.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 1,5 kilometrů severně od řeky Jarkon, v nadmořské výšce cca 30 metrů. Na východě sousedí se čtvrtí Hadar Josef, na severu s Ne'ot Afeka Alef a Tel Baruch Darom, na západě areálem Telavivské univerzity, odděleným ovšem dopravním koridorem s takzvanou \"Ajalonskou dálnicí\" (dálnice číslo 20) a železniční tratí. Na jihu pak čtvrť sousedí a s pásem zeleně podél Jarkonu (Park Jarkon), kde se rozkládá sportovní areál Národní sportovní centrum Tel Aviv (\"Merkaz ha-sport ha-le'umi Tel Aviv\") a dále k jihozápadu i výstavní areál Tel Aviv Exhibition Centre.\n\nPlocha čtvrti je vymezena na severu třídou \"Sderot Keren kajemet le-Jisra'el\", na jihu křižovatkou ulic \"Bnej Efrajim\" a \"Refidim\", na východě ulicí \"Bnej Efrajim\" a na západě ulicí \"Refidim\". Nachází se tu nižší individuální i vícepodlažní hromadná zástavba. V roce 2007 tu žilo 7990 obyvatel (údaje společné za čtvrti Ma'oz Aviv a Tel Baruch). Čtvrť se dělí na dvě podčásti: starší Ma'oz Aviv Alef a novější Ma'oz Aviv Bet, která je situována východně od ulice \"Bnej Efrajim\".\n\n"}
{"id": "699146", "url": "https://cs.wikipedia.org/wiki?curid=699146", "title": "Ma'oz Aviv Alef", "text": "Ma'oz Aviv Alef\n\nMa'oz Aviv Alef (: 'מעוז אביב א, doslova \"Jarní pevnost A\") je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Spolu se sousedním čtvrtí Ma'oz Aviv Bet tvoří dohromady širší urbanistický celek Ma'oz Aviv.\n\nLeží na severovýchodním okraji Tel Avivu, cca 3 kilometry od pobřeží Středozemního moře a cca 1,5 kilometrů severně od řeky Jarkon, v nadmořské výšce cca 30 metrů. Na východě sousedí se čtvrtí Hadar Josef, na severu s Tel Baruch Darom, na západě areálem Telavivské univerzity, odděleným ovšem dopravním koridorem s takzvanou \"Ajalonskou dálnicí\" (dálnice číslo 20) a železniční tratí. Na jihu pak čtvrť sousedí a s pásem zeleně podél Jarkonu (Park Jarkon), kde se rozkládá sportovní areál Národní sportovní centrum Tel Aviv (\"Merkaz ha-sport ha-le'umi Tel Aviv\") a dále k jihozápadu i výstavní areál Tel Aviv Exhibition Centre.\n\nPlocha čtvrti je vymezena na severu třídou \"Sderot Keren kajemet le-Jisra'el\", na jihu křižovatkou ulic \"Bnej Efrajim\" a \"Refidim\", na východě ulicí \"Bnej Efrajim\" a na západě ulicí \"Refidim\". Jde o původní starší zástavbu čtvrti Ma'oz Aviv. Ta byla později plošně rozšířena o obytný soubor Ma'oz Aviv Bet, který je situován východně od ulice \"Bnej Efrajim\".\n\n"}
{"id": "699147", "url": "https://cs.wikipedia.org/wiki?curid=699147", "title": "Ma'oz Aviv Bet", "text": "Ma'oz Aviv Bet\n\nMa'oz Aviv Bet (: 'מעוז אביב ב, doslova \"Jarní pevnost B\") je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Spolu se sousedním čtvrtí Ma'oz Aviv Alef tvoří dohromady širší urbanistický celek Ma'oz Aviv.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 1,5 kilometrů severně od řeky Jarkon, v nadmořské výšce cca 30 metrů. Na východě sousedí se čtvrtí Hadar Josef, na severu s Ne'ot Afeka Alef, na západě s čtvrtí Ma'oz Aviv Alef. Na jihu sousedí a s pásem zeleně podél Jarkonu (Park Jarkon), kde se rozkládá sportovní areál Národní sportovní centrum Tel Aviv (\"Merkaz ha-sport ha-le'umi Tel Aviv\") a dále k jihozápadu i výstavní areál Tel Aviv Exhibition Centre.\n\nPlocha čtvrti je vymezena na severu ulicí \"Mivca Kadeš\", na západě ulicí \"Bnej Efrajim\". Jde o novější obytný soubor, který vyrostl východně od původní starší zástavby čtvrti Ma'oz Aviv Alef.\n\n"}
{"id": "699151", "url": "https://cs.wikipedia.org/wiki?curid=699151", "title": "Tel Baruch", "text": "Tel Baruch\n\nTel Baruch (: תל ברוך, doslova \"Baruchův pahorek\") je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Skládá se ze dvou podčástí: Tel Baruch Cafon a Tel Baruch Darom.\n\nLeží na severovýchodním okraji Tel Avivu, cca 3 kilometry od pobřeží Středozemního moře a cca 2,5 kilometru severně od řeky Jarkon, v nadmořské výšce okolo 30 metrů. Dopravní osou je takzvaná \"Ajalonská dálnice\" dálnice číslo 20, která prochází po jejím západním okraji (společně s železniční tratí). Na západě sousedí se čtvrtí Afeka, na severu s fragmentem volné krajiny a areálem hřbitova Kirjat Ša'ul, na východě s Ne'ot Afeka Bet, na jihu s Ma'oz Aviv Alef.\n\nPlocha čtvrti je vymezena na severu okrajem katastru města Ramat ha-Šaron, na jihu třídou \"Sderot Keren kajemet le-Jisra'el\", na východě ulicí \"Bnej Efrajim\" a na západě Ajalonskou dálnicí. Zástavba má charakter nízkých individuálních domů i vícepodlažních bytových domů. V roce 2007 tu žilo 7990 obyvatel (údaj společný pro čtvrtě Tel Baruch Darom, Tel Baruch Cafon a Revivim). \n\n"}
{"id": "699152", "url": "https://cs.wikipedia.org/wiki?curid=699152", "title": "Tour du coin", "text": "Tour du coin\n\nTour du coin (česky \"Nárožní věž\") byla jedna z hlavních věží městského opevnění Paříže. Věž nechal postavit francouzský král Filip II. August v letech 1190-1209 při výstavbě hradeb na pravém břehu.\n\nVěž byla jednou ze čtyř hlavních hradebních věží, které chránily město před útoky od Seiny. Nacházela se na západním konci hradeb po proudu řeky na pravém břehu naproti věži Nesle na levém břehu přibližně v místě dnešního Pont des Arts. V noci byly přes řeku nataženy mezi věžemi řetězy na lodích, aby se zabránilo invazím od řeky. Proti proudu od města a po obou stranách řeky se nacházely Tour Barbeau (pravý břeh) a Château de la Tournelle (levý břeh), které měly obdobnou roli.\n\nTyto čtyři věže byly 25 metrů vysoké a měly 10 m v průměru. Nejznámější z těchto nárožních věží byla Tour de Nesle, která byla vybavena ještě menší oválnou věžičkou se schodištěm, která převyšovala hlavní věž. V té době se hrad Louvre ještě nacházel mimo uzavřeného prostoru hradeb severozápadně směrem na Normandii, která byla v té době po nadvládou Angličanů.\n\nVěž nechal postavit Filip II. August v letech 1190-1209 jako součást opevnění města na pravém břehu. Karel V. nechal během stoleté války rozšířit hradby na pravém břehu v letech 1356-1383 a zahrnul do nich i Louvre. Tím se nejzápadnější věží opevnění stala Tour du bois, která měla chránit město z této strany. Tour du coin však zůstala zachována. Její strategický význam se zmenšil, ale zachovala si svůj význam, neboť i nadále pomocí řetězů spolu s Tour de Nesle bránila útoku po řece.\n\nVětšina věže byla zbořena v roce 1531, ale její spodní patro bylo zcela odstraněno až v roce 1719 při výstavbě Quai du Louvre. Zůstaly zachovány jen podzemní základy, které jsou součástí Louvru.\n"}
{"id": "699153", "url": "https://cs.wikipedia.org/wiki?curid=699153", "title": "Grand Prix Monaka 1995", "text": "Grand Prix Monaka 1995\n\nGrand Prix Monaka 1995 (LIII. Grand Prix Automobile de Monaco), pátý závod 46. ročníku mistrovství světa jezdců Formule 1 a 37. ročníku poháru konstruktérů, historicky již 569. grand prix, se uskutečnila na okruhu Circuit de Monaco.\n\n"}
{"id": "699155", "url": "https://cs.wikipedia.org/wiki?curid=699155", "title": "Kirjat Ša'ul", "text": "Kirjat Ša'ul\n\nKirjat Ša'ul (: קריית שאול, doslova \"Ša'ulovo město\") je čtvrť v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach. Patří k ní neformálně i čtvrť Neve Gan (נווה גן) na jejím západním okraji, která ovšem administrativně již spadá pod katastr města Ramat ha-Šaron.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 2 kilometry severně od řeky Jarkon, v nadmořské výšce okolo 40 metrů. Dopravní osou je silnice číslo 482 (ulice \"Moše Sne\"), která prochází po východním okraji čtvrtě. Na západě odtud probíhá takzvaná \"Ajalonská dálnice\" (dálnice číslo 20) společně s železniční tratí. Na severu leží rozsáhlý hřbitov Kirjat Ša'ul, na jihu čtvrtě Tel Baruch, Ne'ot Afeka Bet a Ganej Cahala.\n\nPlocha čtvrti je podle administrativních hranic vymezena na severu okrajem katastru obce Ramat ha-Šaron, na jihu křižovatkou ulic \"Moše Sne\" a \"Kirjat Ša'ul\", na východě ulicí \"Moše Sne\" a na západě \"Kirjat Ša'ul\". V tomto formálním pojetí jde jen o úzký pás zástavby lemující na jižní straně komplex hřbitova Kirjat Ša'ul. Urbanisticky se ale do této čtvrti počítá i zástavba západně odtud, podél ulic \"ha-Ganim\", \"ha-Sadot\" a \"ha-Perachim\", zvaná Neve Gan.\n\n"}
{"id": "699158", "url": "https://cs.wikipedia.org/wiki?curid=699158", "title": "Musée Édith Piaf", "text": "Musée Édith Piaf\n\nMusée Édith Piaf (česky \"Muzeum Édith Piaf\") je soukromé muzeum věnované životu francouzské zpěvačky Édith Piaf (1915–1963). Nachází se v ulici \"Rue Crespin-du-Gast\" č. 5 v 11. obvodu.\n\nMuzeum spravuje \"Association les Amis d'Édith Piaf\" (Společnost přátel Édith Piaf) pečující o její odkaz.\n\nMuzeum založil Bernard Marchois, autor zpěvaččiny biografie. Muzeum představuje památky na umělkyni jako jsou fotografie, dopisy, partitury, plakáty, kostýmy pro vystoupení i běžné oblečení, nahrávky, sochy, obrazy apod. a rovněž sbírku porcelánu.\n\n"}
{"id": "699159", "url": "https://cs.wikipedia.org/wiki?curid=699159", "title": "Grand Prix Španělska 1995", "text": "Grand Prix Španělska 1995\n\nGrand Prix Španělska 1995 (XXXVII Gran Premio de España Telefónica), 4. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 568. grand prix, se již tradičně odehrála na okruhu v Barceloně.\n\n"}
{"id": "699162", "url": "https://cs.wikipedia.org/wiki?curid=699162", "title": "Seznam starostů pařížských městských obvodů", "text": "Seznam starostů pařížských městských obvodů\n\nSeznam starostů pařížských městských obvodů obsahuje všechny představitele radnic městských obvodů v Paříži od roku 1983, kdy tzv. zákon PLM (Paříž-Lyon-Marseille) z roku 1982 umožnil všem dvaceti obvodům, na které se dělí město Paříž, zřídit samostatné radnice a volit do jejich čela starostu jako je obvyklé v jiných obcích ve Francii. \n\nSeznam starostů pařížských obvodů podle výsledků voleb z 13. dubna 2014:\n\nSeznam starostů pařížských obvodů podle výsledků voleb z 29. března 2008:\n\nSeznam starostů pařížských obvodů podle výsledků voleb z března 2001:\n\nSeznam starostů pařížských obvodů podle výsledků voleb z června 1995:\n\nSeznam starostů pařížských obvodů podle výsledků voleb z března 1989:\n\nSeznam starostů pařížských obvodů podle výsledků voleb z března 1983:\n\n"}
{"id": "699163", "url": "https://cs.wikipedia.org/wiki?curid=699163", "title": "Katedrála Nanebevzetí blahoslavené Panny Marie (León)", "text": "Katedrála Nanebevzetí blahoslavené Panny Marie (León)\n\nKatedrála Nanebevzetí blahoslavené Panny Marie ve městě León na západě Nikaragui je významná církevní stavba.\n\nJejí výstavba probíhala od roku 1747 až do začátku 19. století. Je vystavěna v barokním, později i v neoklasicistním stylu. Katedrála je jednou z největších církevních staveb ve Střední Americe. Pro katedrálu je charakteristická střízlivost vnitřní výzdoby a dostatek přirozeného světla v interiéru. V katedrále jsou pohřbeny významné osobnosti historie Nikaraguy - např. Rubén Darío. \n"}
{"id": "699164", "url": "https://cs.wikipedia.org/wiki?curid=699164", "title": "Code2000", "text": "Code2000\n\nCode2000 je font pokrývající velkou část kódu Unicode verze 5.2. Autorem fontu je James Kass. Poslední verzí fontu je verze 1.171 vydaná v roce 2008. Kromě znaků definovaných ve standardu Unicode obsahuje i znaky některých písem, které v Unicode definované nejsou. Jedná se např. o cirth, klingonské písmo, tengwar. Tato písma jsou obsažena v Private use area kódu Unicode. Tato písma jsou kódována v souladu s projektem ConScript Unicode Registry. Dalšími fonty téhož autora jsou fonty Code2001 a Code2002.\n\n"}
{"id": "699166", "url": "https://cs.wikipedia.org/wiki?curid=699166", "title": "Hřbitov Kirjat Ša'ul", "text": "Hřbitov Kirjat Ša'ul\n\nhřbitov Kirjat Ša'ul (: בית קברות קריית שאול, \"Bejt kvarot Kirjat Ša'ul\", oficiálně \"Bejt ha-almin Kirjat Ša'ul\", בית העלמין קריית שאול, doslova \"Ša'ulovo město\") je hřbitov na severovýchodním okraji Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severovýchodním okraji Tel Avivu, cca 3,5 kilometru od pobřeží Středozemního moře a cca 2,5 kilometru severně od řeky Jarkon, v nadmořské výšce do 50 metrů. Leží na dotyku s katastrem města Ramat ha-Šaron. Na západě jej ohraničuje ulice \"Kirjat Ša'ul\", na východě ulice silnice číslo 482 (ulice \"Moše Sne\"). Na severu leží fragment původní zemědělské krajiny, v níž stojí areál mládežnické vesnice ha-Kfar ha-Jarok a dál k severu trasa dálnice číslo 5. Na jižní strana s hřbitovem sousedí obytná čtvrť Kirjat Ša'ul, jejíž západní podčást Neve Gan ovšem patří administrativně již do města Ramat ha-Šaron. Čtvrť Kirjat Ša'ul tvoří jen úzký pás, za nímž ale na jižní, jihovýchodní i jihozápadní straně pokračuje souvislá obytná zástavba čtvrtí jako Ganej Cahala nebo Tel Baruch.\n\nZdejší pozemky byly zakoupeny v roce 1949 předsedou místní Chevra kadiša Zalmanem Meiselem. Výstavba hřbitova se ale o několik let opozdila, protože bylo nutné vyřešit spory s úřady, které zpočátku záměr zřízení nového centrálního pohřebiště pro Tel Aviv odmítaly. Plocha hřbitova v současnosti dosahuje cca 320 dunamů (32 hektarů) a je tu uloženo cca 86 000 zesnulých. Na východní straně areálu je zřízen vojenský hřbitov. V roce 1999 se zde začalo pohřbívat do hustěji navržených víceúrovňových schránek. Nachází se zde památník obětem holokaustu.\n\n"}
{"id": "699168", "url": "https://cs.wikipedia.org/wiki?curid=699168", "title": "Grand Prix San Marina 1995", "text": "Grand Prix San Marina 1995\n\nGrand Prix San Marina 1995 (XV Gran Premio Warsteiner di San Marino), 3. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 567. grand prix, se již tradičně odehrála na okruhu Autodromo Enzo e Dino Ferrari.\n\n"}
{"id": "699169", "url": "https://cs.wikipedia.org/wiki?curid=699169", "title": "Bicaron (Tel Aviv)", "text": "Bicaron (Tel Aviv)\n\nBicaron (: בצרון, doslova \"Pevnost\") je čtvrť v severovýchodní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 3 kilometry od pobřeží Středozemního moře, v nadmořské výšce okolo 20 metrů. Dopravní osou je takzvaná \"Ajalonská dálnice\" (dálnice číslo 20), která probíhá společně s tokem Nachal Ajalon po západním okraji čtvrtě Vede podél ní i železniční trať. Nachází se tu železniční stanice Tel Aviv ha-Šalom. Na severu se čtvrtí sousedí čtvrť Nachlat Jicchak, na východě Ramat Jisra'el a na jihu Jad Elijahu.\n\nPlocha čtvrti je vymezena na severu ulicí \"Derech ha-Šalom\", na jihu ulicí \"Jicchak Sade\" na východě třídou \"Derech Moše Dajan\" a na západě \"Ajalonskou dálnicí\". Zástavba má charakter husté městské blokové výstavby. V západní části čtvrtě se rozkládají komerční areály. V roce 2007 tu žilo 2900 lidí. Nachází se tu kulturní centrum Cinerama,\n\n"}
{"id": "699170", "url": "https://cs.wikipedia.org/wiki?curid=699170", "title": "Grand Prix Argentiny 1995", "text": "Grand Prix Argentiny 1995\n\nGrand Prix Argentiny 1995 (XVIII Gran Premio de la Republica Argentina), 2. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 566. grand prix, se odehrála na okruhu Autódromo Oscar Alfredo Gálvez.\n\n"}
{"id": "699171", "url": "https://cs.wikipedia.org/wiki?curid=699171", "title": "Grand Prix Brazílie 1995", "text": "Grand Prix Brazílie 1995\n\nGrand Prix Brazílie 1995 (XXIV Grande Pręmio do Brasil), 1. závod 46. ročníku mistrovství světa jezdců Formule 1 a 37. ročníku poháru konstruktérů, historicky již 565. grand prix, se již tradičně odehrála na okruhu Interlagos.\n\n"}
{"id": "699172", "url": "https://cs.wikipedia.org/wiki?curid=699172", "title": "Nachalat Jicchak", "text": "Nachalat Jicchak\n\nNachalat Jicchak (: , doslova \"Jicchakovo dědictví\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 3 kilometry od pobřeží Středozemního moře, v nadmořské výšce okolo 30 metrů. Dopravní osou je takzvaná \"Ajalonská dálnice\" (dálnice číslo 20), která probíhá společně s železniční tratí, na které se nachází železniční stanice Tel Aviv ha-Šalom, a tokem Nachal Ajalon po západním okraji čtvrtě. Na severu s ní sousedí katastr města Ramat Gan, na východě zase na ni plynule navazuje město Giv'atajim, na jihu s ní sousedí čtvrť Bicaron.\n\nPlocha čtvrti je vymezena na severu ulicí \"Arvej Nachal\", na jihu ulicí \"Derech ha-Šalom\", na východě ulicemi \"Alijat ha-No'ar\" a \"Avnej Zikaron\" a na západě \"Ajalonskou dálnicí\". Zástavba má charakter husté městské blokové výstavby. V západní části čtvrtě se rozkládají komerční areály. V roce 2007 tu žilo 7222 lidí. Nachází se tu starý hřbitov Nachalat Jicchak,\n\n"}
{"id": "699176", "url": "https://cs.wikipedia.org/wiki?curid=699176", "title": "Ramat Jisra'el", "text": "Ramat Jisra'el\n\nRamat Jisra'el (: רמת ישראל, doslova \"Jisra'elova výšina\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 3,5 kilometru od pobřeží Středozemního moře, v nadmořské výšce okolo 30 metrů. Na severu s ní sousedí čtvrť Nachlat Jicchak, na východě plynule přechází do katastru města Giv'atajim, na jihu je to čtvrť Tel Chajim a na západě Bicaron. Dál na západě pak vede takzvaná \"Ajalonská dálnice\" (dálnice číslo 20), která je trasována společně s železniční tratí a tokem Nachal Ajalon a tvoří hlavní severojižní dopravní koridor aglomerace Tel Avivu.\n\nPlocha čtvrti je vymezena na severu a východě ulicí \"Derech ha-Šalom\", na jihu ulicí \"Derech ha-Gvura\" a na západě třídou \"Derech Moše Dajan\". Zástavba má charakter husté městské blokové výstavby. V roce 2007 tu žilo 1794 lidí. Pojmenována je podle izraelského politika a bývalého starosty Tel Avivu, Jisra'ele Rokacha.\n\n"}
{"id": "699178", "url": "https://cs.wikipedia.org/wiki?curid=699178", "title": "Ryan Dunn", "text": "Ryan Dunn\n\nRyan Dunn, celým jménem Ryan Matthew Dunn (11. června 1977, Medina, Ohio – 20. června 2011 West Goshen, Pensylvánie) byl americký herec a kaskadér, který se skupinou Jackass vystupoval od roku 2000 v MTV. Známým se stal nejvíce právě z Jackass, kde vystupoval kromě jiných hlavně po boku Bama Margery, který byl jeho blízkým přítelem. Zemřel ve věku 34 let při automobilové nehodě.\n\nNarodil se 11. června ve městě Medina, státě Ohio v USA. Vyrůstal však ve vesnici Williamsville, spadající pod New York a poté se i s rodiči (Linda a Ronald Dunn) přestěhoval do West Chester, Pennsylvania. Veřejné známosti se mu poprvé dostalo vystupováním po boku jeho přátel z CKY crew.\nRyan Dunn zemřel 20. června 2011 při automobilové havárii poblíž West Goshenu v Pensylvánii (USA).\n"}
{"id": "699181", "url": "https://cs.wikipedia.org/wiki?curid=699181", "title": "Tel Chajim", "text": "Tel Chajim\n\nTel Chajim (: תל חיים, doslova \"Chajimův pahorek\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 3,5 kilometru od pobřeží Středozemního moře, v nadmořské výšce okolo 40 metrů. Na severu s ní sousedí čtvrť Ramat Jisra'el, na východě plynule přechází do katastru města Giv'atajim, na jihovýchodě je to čtvrť Ramat ha-Tajasim, na jihu Neve Barbur a Kfar Šalem a na západě Jad Elijahu. Dál na západě pak vede takzvaná \"Ajalonská dálnice\" (dálnice číslo 20), která je trasována společně s železniční tratí a tokem Nachal Ajalon a tvoří hlavní severojižní dopravní koridor aglomerace Tel Avivu.\n\nPlocha čtvrti je vymezena na severu ulicí \"Horodecki\", na jihu ulicí \"La Guardia\", na východě \"Derech ha-Tajasim\" a na západě. třídou \"Derech Moše Dajan\". Zástavba má charakter husté městské blokové výstavby. V roce 2007 tu žilo 4121 lidí. Pojmenována je podle sionistického aktivisty Chajima Chissina. Jeho syn Alexander koupil ve 30. letech 20. století pozemky v této lokalitě a navrhl ji pojmenovat na počest svého otce. Nachází se tu urbanisticky významný Park Edith Wolfson.\n\n"}
{"id": "699184", "url": "https://cs.wikipedia.org/wiki?curid=699184", "title": "Jad Elijahu", "text": "Jad Elijahu\n\nJad Elijahu (: יד אליהו, doslova \"Elijahuův památník\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 3 kilometry od pobřeží Středozemního moře, v nadmořské výšce okolo 30 metrů. Dopravní osou je takzvaná \"Ajalonská dálnice\" (dálnice číslo 20), která probíhá společně s železniční tratí (stojí tu železniční stanice Tel Aviv ha-Hagana) a tokem Nachal Ajalon po západním okraji čtvrtě. Na severu s ní sousedí čtvrť Bicaron, na východě Tel Chajim a na jihu Neve Cahal a Šchunat Hatikva.\n\nPlocha čtvrti je vymezena na severu ulicí \"Jicchak Sade\" , na jihu třídou \"Derech ha-Hagana\", na východě třídou \"Derech Moše Dajan\" a na západě \"Ajalonskou dálnicí\". Zástavba má charakter vícepodlažní bytové výstavby. V severozápadní části čtvrtě se rozkládá Stadion Jad Elijahu a severně od něj kulturní centrum Cinerama. V okolí stadionu také sídlí některé vládní úřady. Jad Elijahu je nejlidnatější čtvrtí Tel Avivu (myšleny dílčí čtvrtě, nikoliv velké správní a samosprávné obvody). V roce 2007 tu žilo 15 458 lidí. Pojmenována je podle vojáka Elijahu Golomba, předáka ozbrojených složek Hagana.\n\n"}
{"id": "699188", "url": "https://cs.wikipedia.org/wiki?curid=699188", "title": "Ramat ha-Tajasim", "text": "Ramat ha-Tajasim\n\nRamat ha-Tajasim (: רמת הטייסים, doslova \"Výšina pilotů\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 4,5 kilometru od pobřeží Středozemního moře, v nadmořské výšce okolo 50 metrů. Na severu a východě plynule přechází do katastru města Giv'atajim, na jihu s ní sousedí čtvrť Neve Chen, na západě Jad Elijahu, na severozápadě Tel Chajim.\n\nPlocha čtvrti je vymezena na severu ulicí \"Amišav\", na jihu a západě třídou \"Derech ha-Tajasim\" a na východě ulicí \"Oded\". Zástavba má charakter husté městské bytové výstavby. V roce 2007 tu žilo 2249 lidí. Pojmenována je podle tří izraelských pilotů, kteří bojovali ve války v roce 1948 a kteří padli při obraně Tel Avivu (Modi Alon, Matitjahu Sukenik a Aharon David Šprincak). Nachází se tu urbanisticky významný Park Edith Wolfson.\n\n"}
{"id": "699193", "url": "https://cs.wikipedia.org/wiki?curid=699193", "title": "Delirium (hudební skupina)", "text": "Delirium (hudební skupina)\n\nDelirium je italská art rocková hudební skupina, založená v roce 1970. Původními členy skupiny byli: Ivano Fossati (zpěv, flétna), Mimmo Di Martino (akustická kytara, zpěv), Ettore Vigo (klávesy), Marcello Reale (baskytara, zpěv) a Peppino Di Santo (bicí, zpěv).\n\n"}
{"id": "699195", "url": "https://cs.wikipedia.org/wiki?curid=699195", "title": "Roque Cinchado", "text": "Roque Cinchado\n\nRoque Cinchado je slavný kámen, který se nachází v národním parku Teide v srdci ostrova Tenerife (Španělsko). Skála se nachází 2000 m nad mořem. Je vulkanického původu a patří do řady velkých skalních útvarů známých jako \"\"Roques García\"\".\n"}
{"id": "699202", "url": "https://cs.wikipedia.org/wiki?curid=699202", "title": "František Hajniš", "text": "František Hajniš\n\nFrantišek Hajniš (31. března 1815 Vamberk – 27. prosince 1885 Praha) byl český básník a humorista. Ve 40. a 50. letech 19. století publikoval populární vtipy, humorné básně a deklamace v časopisech i knižně. Společně s Rubešem a Filípkem je řazen mezi přední české humoristy a národní buditele před rokem 1848.\n\nNarodil se 31. března 1815 ve Vamberku. Studoval gymnázium v Rychnově nad Kněžnou a právnickou fakultu v Praze. V roce 1840 získal zaměstnání na poště, které vykonával až do důchodu. Poslední dva až tři roky života byl kvůli nemoci upoután na lůžko. Zemřel na marasmus (sešlost stářím) jako poslední představitel „předbřeznového“ humoru (tj. z doby před revolucí 1848), k jehož druhům a současníkům kdysi patřili František Jaromír Rubeš, Václav Filípek, František Ladislav Čelakovský, Šebestián Hněvkovský, Josef Jaroslav Langer a Karel Sudimír Šnajdr.\n\nPro Hajniše byl typický lehký humor bez trpkosti a ostré satiry. Jeho snahou bylo bavit, obveselovat, ale také nenásilně probouzet národní uvědomění.\n\nPrvní literární pokusy otiskl v časopisech \"Květy\" a \"Vesna\". Společně s Rubešem a Filípkem vydával v letech 1842–47 časopis \"Paleček, milovník žertu a pravdy\". Lidé dychtivě čekali na nové vydání, z něj pak předčítali, vypravovali vtipy a obkreslovali obrázky. Autorská trojice byla v té době velmi populární.\n\nHajniš publikoval i pod pseudonymy Paleček První, Starý Švingulant a František Zdobnický. V nejstarších tiscích bývá jeho příjmení psáno Hagniss.\n\nKnižně vydal:\n\nRoku 1849 také napsal Besední čtení, v roce 1862 se uváděla jeho divadelní hra Chorista, adaptovaná z francouzského originálu. Poté s literární tvorbou skončil a jeho jméno i dílo upadlo do zapomenutí. Jen v roce 1885 přispěl do obnoveného časopisu \"Paleček\", a to vzpomínkou \"Staří formanové\", otištěnou deset dní před jeho smrtí.\n\n„Jak pak se vede tvému muži?\" ptala se sousedka sousedky. „I děkuju ti, že se ptáš! já nevím, já mám s mužem velké starosti, on ti vůčihledě slábne a chřadne. Pomysli si, je tomu už čtyry\nneděle, co mě naposled bil, a to už nestálo za mnoho. Je to pravý kříž s ním.\"\n\nDlouhé uši, krátké uši\n<poem>\n„Aj, aj! věru, na mou kuši,\nMáš ty, brachu, dlouhé uši!“\nPravil Vojta k Jirkovi.\nNačež tento k Vojtovi:\n„Pro \"člověka\", bohužel!\nKratší bych je míti měl,\nNežli je ve skutku mám.\nTy však jsi \"co osel\" znám:\nK tomu však máš, na mou kuši,\nTrochu příliš krátké uši.\"\n</poem>\n\nJeho syn Ladislav Hajniš (1849–1889) byl technik, odborný spisovatel a popularizátor vědy.\n\n"}
{"id": "699203", "url": "https://cs.wikipedia.org/wiki?curid=699203", "title": "Chaillevette", "text": "Chaillevette\n\nChaillevette je francouzská obec v departementu Charente-Maritime, v regionu Poitou-Charentes. V roce 2008 měla 1 358 obyvatel.\n\n\n"}
{"id": "699205", "url": "https://cs.wikipedia.org/wiki?curid=699205", "title": "Park Edith Wolfson", "text": "Park Edith Wolfson\n\nPark Edith Wolfson (: פארק אדית וולפסון, nebo jen Park Wolfson, פארק וולפסון) je velký městský park ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Mizrach.\n\nLeží na východním okraji Tel Avivu, cca 4 kilometry od pobřeží Středozemního moře, v nadmořské výšce okolo 50 metrů. Na východě a jihovýchodě s ním sousedí čtvrť Ramat ha-Tajasim, na severozápadě čtvrť Tel Chajim.\n\nByl otevřen roku 1976. Má rozlohu 85 dunamů (8,5 hektaru). Je pojmenován podle manželky židovského filantropa Isaaca Wolfsona, Edith. Součástí parku je areál zvaný Bílé náměstí (כיכר לבנה, \"Kikar Levana\"). Park se nachází na mírně vyvýšeném místě. Je tu vyhlídková věž, ze které se nabízí pohled na okolní zástavbu aglomerace Tel Avivu.\n\n"}
{"id": "699210", "url": "https://cs.wikipedia.org/wiki?curid=699210", "title": "Šchunat ha-Tikva", "text": "Šchunat ha-Tikva\n\nŠchunat ha-Tikva (: שכונת התקווה, doslova \"čtvrť Naděje\", též jen ha-Tikva, התקווה) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 3 kilometry od pobřeží Středozemního moře, v nadmořské výšce okolo 20 metrů. Dopravní osou je takzvaná \"Ajalonská dálnice\" (dálnice číslo 20 a dálnice číslo 1), která probíhá společně s železniční tratí (stojí tu železniční stanice Tel Aviv ha-Hagana) a tokem Nachal Ajalon po západním okraji čtvrtě. Na severu s ní sousedí čtvrť Jad Elijahu, na východě Bejt Ja'akov (považována za podčást ha-Tikva) a Neve Cahal. Na jihu leží čtvrť Šchunat Ezra.\n\nPlocha čtvrti je vymezena na severu třídou \"Derech ha-Hagana\", na jihu \"Derech Lechi\", na východě třídou \"Derech Moše Dajan\" a na západě \"Ajalonskou dálnicí\". Zástavba má charakter husté blokové městské výstavby. V roce 2007 tu žilo 10 924 lidí. Nachází se tu Stadion Šchunat ha-Tikva, známé tržiště Šuk ha-Tikva nebo veřejné instituce jako Duhl Center a Bejt Dani. Na severovýchodě čtvrti se rozkládá veřejný park Gan ha-Tikva. Narodila se tu izraelská zpěvačka Ofra Haza.\n\n"}
{"id": "699214", "url": "https://cs.wikipedia.org/wiki?curid=699214", "title": "Bejt Ja'akov (Tel Aviv)", "text": "Bejt Ja'akov (Tel Aviv)\n\nBejt Ja'akov (: בית יעקב, doslova \"Ja'akovův dům\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 4 kilometry od pobřeží Středozemního moře, v nadmořské výšce okolo 20 metrů. Na severu s ní sousedí čtvrť Neve Cahal, na jihu ha-Argazim, na východě Neve Kfir a na západě Šchunat ha-Tikva, za jejíž podčást bývá Bejt Ja'akov považován. Dál k západu pak vede takzvaná \"Ajalonská dálnice\" (dálnice číslo 20 a dálnice číslo 1), která probíhá společně s železniční tratí a tokem Nachal Ajalon.\n\nPlocha čtvrti je vymezena na severu ulicí \"Kirjati\", na jihu \"Derech Lechi\" a na východě třídou \"Derech Moše Dajan\". Zástavba má charakter husté blokové městské výstavby. Čtvrť je řazena jako součást lidnaté čtvrti Šchunat ha-Tikva. \n\n"}
{"id": "699217", "url": "https://cs.wikipedia.org/wiki?curid=699217", "title": "Šchunat Ezra", "text": "Šchunat Ezra\n\nŠchunat Ezra (: , též jen Ezra, ) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 3 kilometry od pobřeží Středozemního moře, v nadmořské výšce okolo 20 metrů. Západně a jihozápadně od čtvrti probíhá takzvaná \"Ajalonská dálnice\" (dálnice číslo 1), která vede společně s železniční tratí a tokem Nachal Ajalon. Na severu s ní sousedí čtvrť Šchunat ha-Tikva, na východě ha-Argazim a na jihu je fragment původní zemědělské krajiny.\n\nPlocha čtvrti je vymezena na severu třídou \"Derech Lechi\", na jihu a západě \"Ajalonskou dálnicí\" a na východě ulicí \"Cherutenu\". Zástavba má charakter husté drobné městské výstavby. V roce 2007 tu žilo 2736 lidí (údaje společné pro čtvrti Šchunat Ezra a ha-Argazim). \n\n"}
{"id": "699220", "url": "https://cs.wikipedia.org/wiki?curid=699220", "title": "Ha-Argazim", "text": "Ha-Argazim\n\nHa-Argazim (: , též Šchunat ha-Argazim, ) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 4 kilometry od pobřeží Středozemního moře, v nadmořské výšce okolo 20 metrů. Jihozápadně od čtvrti probíhá takzvaná \"Ajalonská dálnice\" (dálnice číslo 1), která vede společně s železniční tratí a tokem Nachal Ajalon. Na severu s ní sousedí čtvrť Šchunat ha-Tikva (respektive její podčást Bejt Ja'akov), na východě Livne, na západě Šchunat Ezra a na jihu je fragment původní zemědělské krajiny.\n\nPlocha čtvrti je vymezena na severu třídou \"Derech Lechi\", na jihu \"Ajalonskou dálnicí\", na západě ulicí \"Cherutenu\" a na východě ulicí číslo 3694. Zástavba má charakter husté ale drobné městské výstavby. V roce 2007 tu žilo 2736 lidí (údaje společné pro čtvrti Šchunat Ezra a ha-Argazim). \n\n"}
{"id": "699222", "url": "https://cs.wikipedia.org/wiki?curid=699222", "title": "Livne (Tel Aviv)", "text": "Livne (Tel Aviv)\n\nLivne (: ליבנה, doslova \"Bříza\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 5 kilometrů od pobřeží Středozemního moře, v nadmořské výšce okolo 30 metrů. Jižně od čtvrti probíhá takzvaná \"Ajalonská dálnice\" (dálnice číslo 1), která vede společně s železniční tratí a tokem Nachal Ajalon. Na severu s ní sousedí čtvrť Neve Eli'ezer, Neve Kfir a Kfar Šalem, na východě Jedidja, na západě ha-Argazim a na jihu je fragment původní zemědělské krajiny, v níž byl zřízen Park Menachema Begina.\n\nPlocha čtvrti je vymezena na severu třídou \"Derech Chajim Bar Lev\", na jihu a východě hranicemi katastrálního území Tel Avivu a na západě ulicí číslo 3694. Zástavba má charakter husté městské výstavby s novými vícepodlažními bytovými domy. V roce 2007 tu žilo 4841 lidí. \n\n"}
{"id": "699223", "url": "https://cs.wikipedia.org/wiki?curid=699223", "title": "Alois Fišárek", "text": "Alois Fišárek\n\nAlois Fišárek (* 7. ledna 1943 Opočno) je český filmový střihač, pedagog, syn malíře Aloise Fišárka.\n\nV roce 1968 dokončil studia na katedře střihu FAMU. Jako střihač působil v letech 1965–1972 u Československého armádního filmu, 1974–1996 u Krátkého filmu. V letech 1968–2002 vyučoval na FAMU, kde vedl katedru střihové skladby, dnes vyučuje na Filmové akademii Miroslava Ondříčka v Písku.\n\nJe držitelem Českého lva za střih u filmů \"Akumulátor 1\", \"Kolja\", \"Kanárek\", \"Tmavomodrý svět\" a \"Kuky se vrací\".\n\nV roce 2018 získal Českého lva za mimořádný přínos české kinematografii.\n\n"}
{"id": "699224", "url": "https://cs.wikipedia.org/wiki?curid=699224", "title": "Jedidja (Tel Aviv)", "text": "Jedidja (Tel Aviv)\n\nJedidja (: ידידיה) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 5,5 kilometru od pobřeží Středozemního moře, v nadmořské výšce okolo 20 metrů. Dopravní osou čtvrti je silnice číslo 461 (ulice \"Derech Chajim Bar Lev\"). Na severu s ní sousedí čtvrť Neve Eli'ezer a Nir Aviv, na západě Livne, na jihu a východě je fragment původní zemědělské krajiny, kterou k jihu směřuje vádí Nachal Kofer, které pak ústí do toku Nachal Ajalon. Nachal Kofer protéká rozsáhlým areálem zoologické zahrady Safari Ramat Gan a Park ha-Le'umi Ramat Gan, které leží severovýchodně odtud.\n\nPlocha čtvrti je vymezena na severu třídou \"Derech Chajim Bar Lev\", na jihu a východě hranicemi katastrálního území Tel Avivu. Zástavba má charakter rozptýlené volné výstavby. \n\n"}
{"id": "699225", "url": "https://cs.wikipedia.org/wiki?curid=699225", "title": "Jedidja", "text": "Jedidja\n\nJedidja (: ידידיה) je mužské rodné jméno hebrejského původu, které podle bible dal prorok Natan králi Šalamounovi a které znamená \"Přítel Hospodinův\". Používá se dodnes a i v současném Izraeli je populární. V anglickém přepisu Yedidya. Angličtina používá jméno i ve tvaru Jedediah.\n\n\n\n"}
{"id": "699228", "url": "https://cs.wikipedia.org/wiki?curid=699228", "title": "Lord of the Lost", "text": "Lord of the Lost\n\nLord of the Lost je německá new gothic rocková hudební skupina založená v roce 2007 v Hamburgu.\n\nChris Harms začínal jako zpěvák a kytarista rockové kapely PHILIAE (1999-2004). Od té doby jeho hudební kariéra vzkvétala. Paralelně s tím působí rovněž na gotické scéně jako zpěvák elektro-industriální skupiny UNTERART (od roku 2006). Skupina strávila většinu roku 2008 ve studiu pracovala na svém debutovém albu se jménem \"Fears\". Album vyšlo 19. února 2010.\nV roce 2010 se ke skupině připojili Bo Six (kytara) a Gared Dirge (klávesy), zatímco Sensai Lotl skončil v listopadu 2010 z osobních důvodů. V roce 2011 Lord of the Lost vydali nové album a názvem \"Antagony\".\nKoncem roku 2010 opustili kapelu dva členové - Any Waist (bubny) a Sebsta Lindström (kytara). Za bubenici Any byl změněn nový bubeník Disco ze skupiny The Pleasures!\nV roce 2012 vydaly nové EP Beside & Beyond to vyšlo 17. února 2012.\n\n\n\n"}
{"id": "699231", "url": "https://cs.wikipedia.org/wiki?curid=699231", "title": "Just Another Band from L.A.", "text": "Just Another Band from L.A.\n\nJust Another Band from L.A. je koncertní album americké rockové skupiny The Mothers, vydané v roce 1972 u Reprise Records.\n\n"}
{"id": "699232", "url": "https://cs.wikipedia.org/wiki?curid=699232", "title": "Nir Aviv", "text": "Nir Aviv\n\nNir Aviv (: ניר אביב, doslova \"Jarní louka\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 5,5 kilometru od pobřeží Středozemního moře, v nadmořské výšce okolo 30 metrů. Dopravní osou čtvrti je silnice číslo 461 (ulice \"Derech Chajim Bar Lev\"). Na severu s ní sousedí čtvrť Neve Chen, na západě Neve Eli'ezer, na jihu Jedidja. Na východě začíná katastrální území města Ramat Gana zdejší rozsáhlé areály umělé přírody Safari Ramat Gan a Park ha-Le'umi Ramat Gan. Z nich vede podél jihovýchodního okraje čtvrti vádí Nachal Kofer, které pak ústí do toku Nachal Ajalon.\n\nPlocha čtvrti je vymezena na severu ulicí \"Machal\", na jihu třídou \"Derech Chajim Bar Lev\", na východě třídou \"Derech ha-Tajasim\" a na západě \"Šešet ha-Jamim\". Zástavba má charakter husté mnohapodlažní bytové výstavby. V roce 2007 zde žilo 4873 obyvatel. \n\n"}
{"id": "699233", "url": "https://cs.wikipedia.org/wiki?curid=699233", "title": "Reprise", "text": "Reprise\n\nReprise může být:\n\n"}
{"id": "699234", "url": "https://cs.wikipedia.org/wiki?curid=699234", "title": "The Shangri-Las", "text": "The Shangri-Las\n\nThe Shangri-Las byla americká dívčí hudební skupina, která byla na vrcholu slávy jen krátce, ale představovala důležitý spojovací článek mezi klasickým rock'n'rollem a posluchačsky náročnějším beatem. Jejich nejslavnější písní je \"Leader of the Pack\" (\"Vůdce smečky\"), příběh o smrti motorkáře, nápaditě využívající recitativy i autentický zvuk motocyklu. Píseň, kterou složili Shadow Morton a Jeff Barry, vedla v listopadu 1964 americkou hitparádu.\n\nKapelu založily roku 1963 v Queensu dvě sesterské dvojice: Mary Weissová (nar. 28. prosince 1948) a Elisabeth \"Betty\" Weissová (nar. 1946) a jednovaječná dvojčata Marguerite \"Marge\" Ganserová (4. února 1947 - 28. července 1996) a Mary Ann Ganserová (4. února 1947 - 14. března 1970). Pojmenovaly ji po oblíbené místní restauraci.\n\nNa rozdíl od přeslazené stylizace ostatních dívčích skupin té doby, jako The Ronettes nebo The Shirelles, vystupovaly Shangri-Las jako holky z ulice, které se s ničím moc nepářou. Členky skupiny byly několikrát trestány za nedovolené ozbrojování. BBC zakázala jejich písně vysílat pro údajnou morbiditu a oslavu násilí.\n\nNejvětší singlové hity byly \"Remember (Walkin' in the Sand)\", \"Give Him a Great Big Kiss\", \"I Can Never Go Home Anymore\", \"Long Live Our Love\" a \"Past, Present And Future\". Skupina vydala dvě studiová alba, \"Leader of the Pack\" a \"The Shangri-Las-65!\". V roce 1966 zkrachovala jejich vydavatelská firma Red Bird. The Shangri-Las přešly ke značce Mercury Records, ale vkus posluchačů už byl jinde, navíc rostly rozepře uvnitř kapely, která se v roce 1968 rozešla definitivně.\n\nOd sedmdesátých let se k inspiraci The Shangri-Las hlásí mnozí punkoví a metaloví hudebníci. Písně této kapely převzali např. Twisted Sister, Blondie nebo HIM.\n\nRovněž britská zpěvačka Amy Winehouse uvedla, že jí byly písně The Shangri-Las inspirací. Během živých vystoupení občas do svého hitu \"Back to Black\" včlenila motiv z písně \"Remember (Walkin' in the Sand).\"\n\nJako doprovodní muzikanti pro Shangri-Las začínali kariéru Billy Joel a Iggy Pop.\n\n\n"}
{"id": "699235", "url": "https://cs.wikipedia.org/wiki?curid=699235", "title": "Neve Eli'ezer", "text": "Neve Eli'ezer\n\nNeve Eli'ezer (: נווה אליעזר, doslova \"Eli'ezerova oáza\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 5 kilometru od pobřeží Středozemního moře, v nadmořské výšce okolo 30 metrů. Dopravní osou čtvrti je silnice číslo 461 (ulice \"Derech Chajim Bar Lev\"). Na severu s ní sousedí čtvrť Neve Chen, na severozápadě Kfar Šalem, na jihu Livne a na východě Nir Aviv.\n\nPlocha čtvrti je vymezena na severu ulicí \"Machal\", na jihu třídou \"Derech Chajim Bar Lev\", na východě třídou \"Šešet ha-Jamim\" a na západě \"Cvija Lubetkin\". Zástavba má charakter husté mnohapodlažní bytové výstavby. V roce 2007 zde žilo 5765 obyvatel (údaj společný pro čtvrť Neve Eli'ezer a východní část čtvrtě Kfar Šalem). \n\n"}
{"id": "699239", "url": "https://cs.wikipedia.org/wiki?curid=699239", "title": "Piz Gloria", "text": "Piz Gloria\n\nPiz Gloria je restaurace, nacházející se na hoře Schilthorn ve Švýcarsku. Restaurace je zajímavá tím, že uvnitř restaurace se podlaha otáčí kolem dokola, takže je možné si prohlédnout celou krajinu. Lze se tam dostat pouze lanovkou z Mürrenu.\n\nV roce 1969 se zde točil film \"V tajné službě Jejího Veličenstva\". I do této doby se na tuto událost odkazují a talířky, hrníčky, nálepky na sklech, věci ve fanshopu mají tematiku 007. Před natáčením filmu ještě společnost, která zde chtěla točit, dostavěla přistávací rampu pro vrtulníky, na které ve filmu hráli curling. Pod rampou se nachází sál, ve kterém jsou informační tabule o filmu a také filmová ukázka.\n"}
{"id": "699240", "url": "https://cs.wikipedia.org/wiki?curid=699240", "title": "Kfar Šalem", "text": "Kfar Šalem\n\nKfar Šalem (: כפר שלם) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 4,5 kilometru od pobřeží Středozemního moře, v nadmořské výšce okolo 40 metrů. Dopravní osou čtvrti je silnice číslo 461 (ulice \"Derech Chajim Bar Lev\"). Na severu s ní sousedí čtvrť Ramat ha-Tajasim, na západě Neve Barbur a Neve Kfir, na jihu Livne a na východě Neve Eli'ezer a Neve Chen.\n\nPlocha čtvrti je vymezena na severu ulicí \"Ma'apilej Egoz\" a \"Derech ha-Hagana\", na jihu třídou \"Derech Chajim Bar Lev\" a ulicí \"Machal\", na východě třídou \"Cvija Lubetkin\" a na západě ulicí \"Moše Brill\" a \"ha-Rav Alnekave\". Zástavba má charakter volnějši a nepravidelné výstavby na rostlém půdorysu původní arabské vesnice. V roce 2007 zde žilo 5765 obyvatel (údaj společný pro čtvrť Neve Eli'ezer a východní část čtvrtě Kfar Šalem). V západní části Kfar Šalem společně s čtvrtí Neve Barbur žilo v roce 2007 4403 obyvatel. \n\nNa místě nynější čtvrtě Kfar Šalem stávala dříve velká arabská vesnice Salama. Jmenovala se podle Salama Ibn Hašima, druha proroka Mohameda, jehož hrobka zde stále stojí. V roce 1920 byla ve vesnici založena základní chlapecká škola, v roce 1936 vznikla i dívčí škola. Stála zde mešita. V roce 1931 měla vesnice 3 691 obyvatel. V dubnu 1948, na počátku války za nezávislost byla ovládnuta židovskými silami a arabské osídlení zde skončilo. Zástavba byla zčásti zachována a dodnes je v Kfar Šalem dochováno několik původních arabských domů.\n\n"}
{"id": "699242", "url": "https://cs.wikipedia.org/wiki?curid=699242", "title": "Neve Barbur", "text": "Neve Barbur\n\nNeve Barbur (: נווה ברבור, doslova \"Labutí oáza\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 4 kilometry od pobřeží Středozemního moře, v nadmořské výšce okolo 40 metrů. Na severu s ní sousedí čtvrť Jad Elijahu a Tel Chajim, na západě Neve Cahal, na jihu Neve Kfir a na východě Kfar Šalem.\n\nPlocha čtvrti je vymezena na severu ulicí \"Derech ha-Hagana\", na jihu ulicí \"Machal\", na východě ulicí \"ha-Rav Alnekave\" a na západě třídou \"Derech Moše Dajan\". Zástavba má charakter husté vícepodlažní bytové výstavby. V roce 2007 zde žilo 4403 obyvatel (údaj společný pro západní část čtvrtě Kfar Šalem a čtvrť Neve Barbur). \n\n"}
{"id": "699243", "url": "https://cs.wikipedia.org/wiki?curid=699243", "title": "Neve Kfir", "text": "Neve Kfir\n\nNeve Kfir (: נווה כפיר, doslova \"Lvíčí oáza\", někdy jen Kfir, כפיר) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 4 kilometry od pobřeží Středozemního moře, v nadmořské výšce okolo 30 metrů. Na severu s ní sousedí čtvrť Neve Barbur, na západě Bejt Ja'akov, na jihu Livne a na východě Kfar Šalem.\n\nPlocha čtvrti je vymezena na severu ulicí \"Machal\", na jihu třídou \"Derech Chajim Bar Lev\", na západě ulicí \"Derech Moše Dajan\" a na východě ulicí \"Moše Brill\". Zástavba má charakter husté vícepodlažní bytové výstavby. Jde o nový obytný soubor, jeden z několika, které postupně nahrazují volnou starší zástavbu čtvrtě Kfar Šalem. V roce 2007 zde žilo 3248 obyvatel. \n\n"}
{"id": "699244", "url": "https://cs.wikipedia.org/wiki?curid=699244", "title": "Mariánská úcta", "text": "Mariánská úcta\n\nMariánská úcta neboli mariánský kult je náboženská úcta k Panně Marii, matce Ježíšově. V různých konfesích křesťanství se velmi liší. Katolická církev neprokazuje Panně Marii tutéž úctu, kterou prokazuje Bohu. Pannu Marii pouze ctí, kdežto Nejsvětější trojici chválí a velebí. Pannu Marii ale uctívá více než archanděly, anděly nebo světce. Ježíšova lidská matka získala v křesťanství pozici ústředního ženského subjektu. Např. francouzská literátka Marie de Gournay konstatovala, že skutečnost, že se Bůh stal člověkem právě jako muž, byla „kompenzována“ tím, že se narodil ze ženy, čímž se zase dostalo úcty ženskému pohlaví.\n\nUctívání Panny Marie je doloženo už v prvopočátcích církve. První doložená zmínka o panenství Marie je z přelomu 1. a 2. století od sv. Ignáce z Antiochie. Spisy sv. Ireneje z Lyonu z 2. století dokládají učení o panenství a životě bez osobního hříchu. První zmínka o Mariině početí bez dědičného hříchu je doložena už ve 2. století od sv. Justina, který taktéž svědčil o životě bez osobního hříchu. Nejstarší dochovaný spis o nanebevzetí Panny Marie je etiopský \"Liber Requiei Mariae\" ze 4. století. V roce 431 bylo na koncilu v Efesu vyhlášeno dogma o Mariině božím mateřství proti Nestoriově bludu. Koncil v Chalkedonu se v roce 451 vymezil proti Eutychovu bludu, ale také připomněl početí z Ducha svatého a neporušené panenství. To v roce 649 definovala synoda v Lateránu. Navazovala na učení sv. Jeronýma, který bránil učení o panenství proti Helvidiovi. Ve východní církvi bylo neposkvrněné početí slaveno už v 7. století. V západní církvi bylo slaveno až od 9. století, kdy opat Paschasius Radbertus zavedl ve svém klášteře Corbie svátek neposkvrněného početí. Svátek nanebevzetí Panny Marie byl v Byzanci zaveden v 7. století zásluhou sv. Řehoře z Toursu a papež sv. Sergiem I. tuto slavnost přejal a zavedl ji v Římě. Neposkvrněné početí teologicky zdůvodnil ve 13. století františkán bl. Jan Duns Scotus. Mariin život bez osobního hříchu nepopíral ani sv. Bernard nebo sv. Tomáš Akvinský a toto učení pak ustanovil jako dogma Tridentský koncil. Neposkvrněné početí Panny Marie bylo vyhlášeno jako dogma až v roce 1854 papežem bl. Piem IX. bulou \"Ineffabilis Deus\". Tomu předcházela dvě mariánská zjevení. První zjevení v Paříži sv. Kateřině Labouré nastalo v roce 1830 a druhé zjevení v La Salettě Maximovi Giraudovi a Mélanii Calvatové v roce 1846. Po čtyřech letech od vyhlášení se roku 1858 zjevila v Lourdech sv. Bernadettě Soubirousové. V roce 1843 vyšlo dílo dominikána sv. Ludvíka z Montfortu \"O pravé úctě k Panně Marii\", kde například rozlišil pravou a falešnou mariánskou úctu a jejich projevy. Vlivem modernismu na přelomu 19. a 20. století popírali mnozí teologové nanebevzetí Panny Marie. Na to v roce 1950 reagoval papež Pius XII. vyhlášením dogmatu o nanebevzetí Panny Marie ex cathedra bulou \"Munificentissimus Deus.\"\n\nŽenský benediktinský klášter svatého Jiří na Pražském hradě byla nejstarší řeholní instituce v Čechách. Fungoval i přes přechodné krize po osm století. Ze středověkého mešního repertoáru se nedochoval jeho hlavní korpus. Mezi dochovanými rukopisy je celkem deset zápisů mešních chorálních částí, z toho v pěti jsou zapsány kompletní mše k Panně Marii. Jde o procesionály pocházející z 1. třetiny 14. století, z doby působení abatyše Kunhuty Přemyslovny.\n\nPředstava o zastoupení mariánských svátků během liturgického roku pramení z kalendářů dochovaných ve svatojiřských rukopisech. V kalendáři kláštera ze 14. století se vyskytují mariánské svátky Početí, Narození, Zvěstování, Očišťování a Nanebevzetí. Pro tento okruh všeobecně zavedených svátků byl nepochybně zapsán příslušný základní repertoár v chorálních mešních liturgických knihách, které se ovšem nedochovaly.\n\nSvátek Panny Marie Sněžné se začíná ve svatojiřských kalendářích objevovat teprve před polovinou 14. století. Posledním významným obohacením svatojiřských kalendářů o mariánský svátek bylo v samém závěru století Navštívení Panny Marie, svátek z iniciativy Jana z Jenštejna zavedený pro Čechy roku 1386 a pro celou církev roku 1389. Zmínka o svátku \"Allatio capillorum\" se v hlavním textu kalendářů objevil až od konce 50. let 14. století.\n\nOd 12. století jsou v evropském prostředí zjevné stále zřetelnější tendence při slavení Vánoc soustředit pozornost také na Matku novorozeného Božího syna. K tomuto pojetí se hlásí i latinské cantio \"Quid admiramini, quid opinamini\". Jeho nejstarší záznam je doložen ve spisu \"Summa recreatorum\", vzniklém nejpozději před poslední čtvrtinou 14. století, a to snad v českém prostředí, neboť všechny jeho dochované rukopisy jsou bohemikálního původu. V českém prostředí raného novověku, a to hlavně v 16. století, byla tato píseň oblíbena. Z dané doby se dochovala v několika bohemikáliích, převážně v rukopisných kancionálech. Poslední záznam je znám z \"Kancionálu\" Jana Rozenpluta z roku 1601. Tematicky je tato píseň rétoricky vypjatým a lyricky působivým rozjímáním o tajemství mateřství Panny, jež způsobil ten, který stvořil svět z ničeho.\n\nVýrazné mariánské pojetí cantia \"Quid admiramini, quid opinamini\" se později stalo důvodem pro radikální zásahy do textu. V tištěném exempláři, který nyní uchovává Univerzitní knihovna ve Vratislavi, byly do textu učiněny tak výrazné zásahy, že vznikl de facto nový text s inciptiem \"Quad contrastimini\". Básnické metafory, které byly vztaženy na Matku Boží, byly explicitně vztaženy ke Kristu. Takto vzniklá skladba obsahuje také výslovné přihlášení se k Lutherově nauce o ospravedlnění z víry. Ještě výraznější osamostatnění této české písně od své latinské předlohy představuje variant \"Předivná moc boží nám se ukázala\". Tato textová verze vznikla zřejmě v bratrském prostředí a je doložena až do začátku 17. století zejména kancionály bratrské procenience.\n\nDalší český vánoční text s podobným incipitem se dochoval z poloviny 17. století. Jde o píseň \"Co tu stojíte, co se divíte\", jež je poprvé zaznamenána v katolickém kancionálu českých adventních a vánočních písní vydaném jezuitskou klementinskou tiskárnou v roce 1658. Tato píseň má sice jiný nápěv, a tedy i jiné strofické schéma, přesto je nápadný téměř totožný incipit a podobnost motivů s cantiem \"Quid admiramini, quid opinamini.\"\n\nV reakci na zdrženlivý postoj k mariánskému kultu u reformačních teologů 16. století došlo v katolické církvi raného novověku k velkému rozmachu mariánské úcty. Někteří doboví autoři přitom předčili závazná ustanovení tridentského koncilu a nezbytnost mariánské úcty přímo zdůrazňovali. Mariánské úcta se v dané době stala jedním z ústředních znaků katolické církve. Velké množství vyhraněně katolických projevů se zaměřovalo právě na ty projevy mariánské úcty, které byly protestantskými konfesemi odmítané a kritizované.\n\nMariánská zbožnost však není jen výlučnou záležitostí katolické církve. Reformátoři vytvořili předpoklad pro pravou chválu Panny Marie tím, že hájili starokřesťanské učení o Marii. Ke vznikajícím dogmatům v novověku však nemohli reformátoři mnoho mluvit, protože si zakládali na principu sola scriptura. Proto zde nebyl prostor pro uznání žádného rodícího se dogmatu. Na katolické straně probíhaly silné diskuse o zrajících dogmatech.\n\nÚcta k Panně Marii měla v českých zemích velký rozmach spojený s rekatolizací českých zemí v 17. a 18. století. Jedním z významných projevů rekatolizace i mariánské úcty je pak veliké množství zázraků, jejichž vykonání bylo připisováno právě mariánským soškám, obrazům, skulpturám či jiným předmětům. Okolo těchto předmětů následně vznikaly poustevny, svatyně, poutní místa i celé sakrální komplexy. Ty společně formovaly duchovní rozměr a určují ráz české krajiny. Tato místa se následně stala cílem cest a poutí.\n\nUctívání Marie získává nové podněty prostřednictvím tzv. mariánských zjevení na různých místech. Katolická církev jich uznává celkem 15. Jejich obsah však není podle katechismu součástí pokladu víry. Tradice zjevení však sahá hluboko do historie. Například mariánská katedrála del Pilar ve španělské Zaragoze se dovolává vidění, které obdržel apoštol Jakub v roce 40. Nejznámějším z nich jsou Lurdy, kde Marii viděla roku 1858 dívka Bernadette. Ještě významnější je pozdější Fatima, kde byla Maria v roce 1917 viděna třemi dětmi.\n\n\n"}
{"id": "699245", "url": "https://cs.wikipedia.org/wiki?curid=699245", "title": "Neve Cahal", "text": "Neve Cahal\n\nNeve Cahal (: נווה צה\"ל, doslova \"Oáza armády\") je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 3,5 kilometru od pobřeží Středozemního moře, v nadmořské výšce okolo 30 metrů. Na severu s ní sousedí čtvrť Jad Elijahu, na západě Šchunat ha-Tikva, na jihu Bejt Ja'akov a na východě Neve Barbur.\n\nPlocha čtvrti je vymezena na severu ulicí \"Derech ha-Hagana\", na jihu ulicí \"Kirjati\", na východě třídou \"Derech Moše Dajan\" a na západě ulicí \"Giv'ati\". Zástavba má charakter husté vícepodlažní bytové výstavby. V roce 2007 zde žilo 1191 obyvatel. \n\n"}
{"id": "699247", "url": "https://cs.wikipedia.org/wiki?curid=699247", "title": "Prištinský incident", "text": "Prištinský incident\n\nPrištinský incident byla konfronatace mezi jednotkami NATO (přesněji americkými a britskými vojáky) a ruskou armádou o prištinské mezinárodní letiště. K události došlo po skončení kosovské války. Ruští vojáci obsadili letiště dříve než NATO, což vyvolalo napětí a téměř i ozbrojený střet. Situace se nakonec vyřešila dohodou, díky níž mohli v Kosovu působit ruské mírové jednotky nezávisle na NATO.\n"}
{"id": "699248", "url": "https://cs.wikipedia.org/wiki?curid=699248", "title": "Neve Chen", "text": "Neve Chen\n\nNeve Chen (: נווה חן) je čtvrť ve východní části Tel Avivu v Izraeli. Je součástí správního obvodu Rova 9 a samosprávné jednotky Rova Darom Mizrach.\n\nLeží na východním okraji Tel Avivu, cca 5,5 kilometru od pobřeží Středozemního moře, v nadmořské výšce okolo 40 metrů. Na severu s ní sousedí čtvrť Ramat ha-Tajasim, na západě Kfar Šalem, na jihu Nir Aviv a Neve Eli'ezer. Na východě plynule navazuje zástavba sousedního města Ramat Gan.\n\nPlocha čtvrti je vymezena na severu a východě třídou \"Derech ha-Tajasim\", na jihu ulicí \"Machal\" na západě ulicí \"Ezra Korin\". Zástavba má charakter husté mnohapodlažní bytové výstavby. V roce 2007 zde žilo 6316 obyvatel. \n\n"}
{"id": "699250", "url": "https://cs.wikipedia.org/wiki?curid=699250", "title": "Třetí vláda Petera Colotky", "text": "Třetí vláda Petera Colotky\n\nTřetí vláda Petera Colotky působila od 18. června 1981 do 18. června 1986 ve Slovenské socialistické republice v rámci ČSSR.\n\n\n"}
{"id": "699252", "url": "https://cs.wikipedia.org/wiki?curid=699252", "title": "Saint Alkmund's Way Footbridge", "text": "Saint Alkmund's Way Footbridge\n\nSaint Alkmund's Way Footbridge je most přes silnici A601 (tzv. Saint Alkmund's Way) v anglickém městě Derby. Na začátku a konci mostu jsou sochy cívek, inspirované zdejším průmyslovým muzeem, které se nachází v budově bývalé přádelny hedvábí.\n\nV roce 2007 pověřila rada města Derby specialistu na veřejné umění Dennise O’Connora, aby navrh' most pro pěší Saint Alkmund's Way, který bude spojovat centrum města a Kostel Panny Marie. Most je jedním z nejviděnějších veřejných uměleckých děl v Derby. Denně ho vidí asi 1500 chodců a 70 000 motoristů. Stavba byla financována dopravním oddělením města Derby a Ekonomickou společností Derby a Derbyshiru. Konečná cena činila 1 300 000 liber.\n\nStavba mostu trvala čtrnáct týdnů, ačkoliv v době dokončení, tedy v říjnu 2007, nebyly ještě nainstalovány některé designové doplňky a osvětlení. Nový most je širší než jeho předchůdce a je uzpůsoben pro chodce i cyklisty. Saint Alkmund's Way Footbridge je v souladu s designem blízkého mostu Cathedral Green Footbridge, který se také inspiroval budovou bývalé přádelny hedvábí.\n"}
{"id": "699253", "url": "https://cs.wikipedia.org/wiki?curid=699253", "title": "Vláda Petera Colotky, Ivana Knotka a Pavola Hrivnáka", "text": "Vláda Petera Colotky, Ivana Knotka a Pavola Hrivnáka\n\nVláda Petera Colotky, Ivana Knotka, Pavla Hrivnáka působila od 18. června 1986 do 8. prosince 1989 ve Slovenské socialistické republice v rámci ČSSR.\n\n\n"}
{"id": "699255", "url": "https://cs.wikipedia.org/wiki?curid=699255", "title": "Red Deer River", "text": "Red Deer River\n\nRed Deer River (česky \"Jelení řeka\") je velká řeka pramenící a tekoucí na území provincie Alberta na jihu Kanady. Je hlavním přítokem řeky South Saskatchewan. Její celková délka činí 724 kilometrů a zavlažuje 45 100 čtverečních kilometrů území. Název je odvozen od místního indiánského označení pro řeku \"Was-ka-soo\" (jelení řeka).\n\nŘeka je proslulá také tím, že protéká územím Dinosauřího provinčního parku a dalšími územími se svrchnokřídovými sedimenty (kde byly objeveny četné pozůstatky dinosaurů). Na počátku 20. století bylo podniknuto několik paleontologických expedic, které byly uskutečněny na prámu a pluly po řece do oblasti s velkým množstvím zkamenělin.\n\n"}
{"id": "699256", "url": "https://cs.wikipedia.org/wiki?curid=699256", "title": "Fillmore East - June 1971", "text": "Fillmore East - June 1971\n\nFillmore East – June 1971 je koncertní album americké rockové skupiny The Mothers, nahrané i vydané v roce 1971. Na albu se podílel i Aynsley Dunbar, pozdější člen Whitesnake.\n\n"}
{"id": "699262", "url": "https://cs.wikipedia.org/wiki?curid=699262", "title": "10 (album)", "text": "10 (album)\n\n\n"}
{"id": "699263", "url": "https://cs.wikipedia.org/wiki?curid=699263", "title": "Neve Ofer", "text": "Neve Ofer\n\nNeve Ofer (: נווה עופר, doslova \"Oferova oáza\", nazývána též Tel Kabir, תל כביר) je čtvrť v jižní části Tel Avivu v Izraeli. Je součástí správního obvodu Rova 8 a samosprávné jednotky Rova Darom.\n\nLeží na jižním okraji Tel Avivu, cca 2 kilometry od pobřeží Středozemního moře, v nadmořské výšce okolo 20 metrů. Dopravní osou je dálnice číslo 20 (zde nazývaná \"Derech Chejl ha-Širjon\"), která probíhá po jižním okraji čtvrtě a stojí při ní roku 2011 zprovozněná železniční stanice Cholon Wolfson na železniční trati Tel Aviv – Bnej Darom. Na západě s ní sousedí čtvrť Dakar, na severovýchodě Kirjat Šalom. Na jihu plynule navazuje zástavba města Cholon a Wolfsonova nemocnice.\n\nPlocha čtvrti je vymezena na severu třídou \"Derech Ben Cvi\" a \"Nes la-Gojim\", na jihu \"ha-Lochamim\", na východě \"Tel Giborim\" a na západě ulicí \"Heinrich Heine\". Zástavba má charakter husté blokové městské výstavby. V roce 2007 tu žilo 8896 lidí. Je pojmenována podle izraelského politika Avrahama Ofera.\n\n"}
{"id": "699265", "url": "https://cs.wikipedia.org/wiki?curid=699265", "title": "Kirjat Šalom", "text": "Kirjat Šalom\n\nKirjat Šalom (: קריית שלום, doslova \"Město míru\") je čtvrť v jižní části Tel Avivu v Izraeli. Je součástí správního obvodu Rova 8 a samosprávné jednotky Rova Darom.\n\nLeží na jižním okraji Tel Avivu, cca 3 kilometry od pobřeží Středozemního moře, v nadmořské výšce okolo 20 metrů. Dopravní osou je dálnice číslo 20 (zde nazývaná \"Derech Chejl ha-Širjon\"), která probíhá po jihovýchodním okraji čtvrtě a stojí při ní roku 2011 zprovozněná železniční stanice Comet Cholon na železniční trati Tel Aviv – Bnej Darom. Na jihozápadě s ní sousedí čtvrť Neve Ofer, na severu Šim'on. Na jihovýchodě za tělesem dálnice číslo 20 začíná fragment původní zemědělské krajiny podél toku Nachal Ajalon. Na západ od čtvrti se rozkládají rozsáhlé parkové areály v lokalitě bývalé arabské vesnice Abu Kabir.\n\nPlocha čtvrti je vymezena na severu třídou \"Derech Kibuc Galujot\", na jihu \"Derech Ben Cvi\", na východě dálnicí číslo 20 a na západě ulicí \"Pinchas Lavon\". Zástavba má charakter husté blokové městské výstavby. V roce 2007 tu žilo 8544 lidí. \n\n"}
{"id": "699267", "url": "https://cs.wikipedia.org/wiki?curid=699267", "title": "Šim'on (Tel Aviv)", "text": "Šim'on (Tel Aviv)\n\nŠim'on (: שמעון) je čtvrť v jižní části Tel Avivu v Izraeli. Je součástí správního obvodu Rova 8 a samosprávné jednotky Rova Darom. Bývá považována za podčást čtvrti Kirjat Šalom.\n\nLeží na jižním okraji Tel Avivu, cca 3 kilometry od pobřeží Středozemního moře, v nadmořské výšce okolo 20 metrů. Dopravní osou je dálnice číslo 20 (zde nazývaná \"Derech Chejl ha-Širjon\"), která probíhá po jihovýchodním okraji čtvrtě. Na jihu s ní sousedí čtvrť Kirjat Šalom, na severu Šapira. Na východě za tělesem dálnice číslo 20 začíná fragment původní zemědělské krajiny podél toku Nachal Ajalon. Na západ od čtvrti se rozkládají rozsáhlé parkové areály v lokalitě bývalé arabské vesnice Abu Kabir.\n\nPlocha čtvrti je vymezena na severu třídou \"Derech Kibuc Galujot\", na východě dálnicí číslo 20 a na západě ulicí \"Pinchas Lavon\". Zástavba má charakter husté blokové městské výstavby. \n\n"}
{"id": "699271", "url": "https://cs.wikipedia.org/wiki?curid=699271", "title": "Šapira (Tel Aviv)", "text": "Šapira (Tel Aviv)\n\nŠapira (: שפירא) je čtvrť v jižní části Tel Avivu v Izraeli. Je součástí správního obvodu Rova 8 a samosprávné jednotky Rova Darom.\n\nLeží na jižním okraji Tel Avivu, cca 3 kilometry od pobřeží Středozemního moře, v nadmořské výšce okolo 30 metrů. Dopravní osou je takzvaná \"Ajalonská dálnice\" dálnice číslo 20, která probíhá po východním okraji čtvrtě, společně s železniční tratí (stojí tu železniční stanice Tel Aviv ha-Hagana) a tokem Nachal Ajalon. Na jihu s ní sousedí čtvrť Šim'on a dál k jihu Kirjat Šalom, na severozápadě Florentin, na severovýchodě Neve Ša'anan, na západě Giv'at Herzl. Na jihozápad od čtvrti se rozkládají rozsáhlé parkové areály v lokalitě bývalé arabské vesnice Abu Kabir.\n\nPlocha čtvrti je vymezena na severu třídou \"Derech Šlomo\", na jihu \"Kibuc Galujot\", na východě dálnicí číslo 20 a na západě ulicí \"Schocken\". Zástavba má charakter husté blokové městské výstavby. V roce 2007 tu žilo 9054 lidí. Na severním okraji čtvrti stojí areál Telavivského centrálního autobusového nádraží.\n\n"}
{"id": "699272", "url": "https://cs.wikipedia.org/wiki?curid=699272", "title": "Šapira", "text": "Šapira\n\nPojem Šapira (: שפירא) může označovat:\n"}
{"id": "699276", "url": "https://cs.wikipedia.org/wiki?curid=699276", "title": "Neve Ša'anan (Tel Aviv)", "text": "Neve Ša'anan (Tel Aviv)\n\nNeve Ša'anan (: נווה שאנן, doslova \"Klidná oáza\") je čtvrť v jižní části Tel Avivu v Izraeli. Je součástí správního obvodu Rova 8 a samosprávné jednotky Rova Darom.\n\nLeží v jižní části Tel Avivu, cca 2 kilometry od pobřeží Středozemního moře, v nadmořské výšce okolo 30 metrů. Dopravní osou je takzvaná \"Ajalonská dálnice\" dálnice číslo 20, která probíhá po východním okraji čtvrtě, společně s železniční tratí stojí tu železniční stanice Tel Aviv ha-Hagana) a tokem Nachal Ajalon. Na jihu s ní sousedí čtvrť Šapira, na západě Florentin, na severu ha-Rakevet, na severozápadě začíná centrální část Tel Avivu.\n\nPlocha čtvrti je vymezena na severu ulicí \"ha-Rakevet\" a třídou \"Derech Menachem Begin\", na jihu \"Derech Šlomo\", na východě dálnicí číslo 20 a na západě ulicí \"ha-Alija\". Zástavba má charakter husté blokové městské výstavby. V roce 2007 tu žilo 3747 lidí. Na jižním okraji čtvrti stojí areál Telavivského centrálního autobusového nádraží. Nedaleko odtud stávalo Staré telavivské centrální autobusové nádraží.\n\n"}
{"id": "699279", "url": "https://cs.wikipedia.org/wiki?curid=699279", "title": "Florentin (Tel Aviv)", "text": "Florentin (Tel Aviv)\n\nFlorentin (: פלורנטין) je čtvrť v jižní části Tel Avivu v Izraeli. Je součástí správního obvodu Rova 8 a samosprávné jednotky Rova Darom.\n\nLeží v jižní části Tel Avivu, cca 1,5 kilometru od pobřeží Středozemního moře, v nadmořské výšce okolo 20 metrů. Na jihu s ní sousedí čtvrť Giv'at Herzl, na východě Šapira a Neve Ša'anan, na západě Jaffa a na severu centrální část Tel Avivu.\n\nPlocha čtvrti je vymezena na severu třídou \"Derech Jafo\" a \"Derech Jafo\", na jihu \"Kibuc Galujot\", na východě ulicí \"ha-Alija\" a na západě ulicí \"Elifelet\". Zástavba má charakter husté blokové městské výstavby. V roce 2007 tu žilo 5191 lidí. \n\n"}
{"id": "699282", "url": "https://cs.wikipedia.org/wiki?curid=699282", "title": "Jim Garrison", "text": "Jim Garrison\n\nEarling Carothers „Jim“ Garrison (20. listopadu 1921 Denison, Iowa – 21. října 1992 New Orleans, Louisiana) byl členem americké Demokratické strany a mezi lety 1962 až 1973 působil jako státní návladní v New Orleansu, státě Louisiana. Známým se stal především díky své snaze vyšetřit a objasnit okolnosti atentátu na Johna F. Kennedyho, 35. prezidenta Spojených států, ke kterému došlo dne 22. listopadu 1963 v texaském Dallasu. Garrison se tímto vyšetřováním snažil prokázat své podezření, podle kterého mělo za atentátem na Kennedyho stát rozsáhlé spiknutí, do nějž měly být zapojeny i americké federální složky. Dodnes se však smrt prezidenta Kennedyho nepodařilo zcela objasnit a existuje pouze řada různých teorií.\n"}
{"id": "699285", "url": "https://cs.wikipedia.org/wiki?curid=699285", "title": "Telavivské centrální autobusové nádraží", "text": "Telavivské centrální autobusové nádraží\n\nTelavivské centrální autobusové nádraží (: התחנה המרכזית החדשה של תל אביב, \"Tachana ha-merkazit chadaša šel Tel Aviv\") je druhý největší autobusový terminál na světě. Je situován v jižní části Tel Avivu v Izraeli, v městské části Neve Ša'anan, správním obvodu Rova 8 a samosprávné územní jednotce Rova Darom.\n\nLeží v jižní části Tel Avivu, cca 2 kilometry od pobřeží Středozemního moře, v nadmořské výšce okolo 30 metrů. Nedaleko od východního okraje komplexu prochází takzvaná \"Ajalonská dálnice\" dálnice číslo 20, která společně s železniční tratí a tokem Nachal Ajalon tvoří hlavní severojižní komunikační osu aglomerace Tel Avivu. Nádraží je na uliční síť napojeno pomocí ulice Levinski, která prochází po jeho severní straně.\n\nVýstavba nádraží začala roku 1967. Podle stavu z roku 1971 již měla budova zčásti dokončen vnější skelet. Práce se ale potom výrazně zpomalily. Projektantem stavby byl Ram Karmi a developerem Arje Piltz. V roce 1976 byla dokončena hrubá stavba, ale právě tehdy byla tato stavba na mnoho let zastavena. Čekalo se na vypořádání po krachu stavební firmy Chefciba. Jeden z jejích zakladatelů, Mordechaj Jona, nakonec nádraží odkoupil (dodnes zde jeho firma vlastní 53 %) a teprve pak mohlo budování terminálu pokračovat. Nádraží bylo otevřeno až v roce 1993. Zaujímá pozemek o ploše 44 dunamů (4,4 hektaru), má několik pater a 230 000 čtverečních metrů vnitřních prostorů. Budova je předmětem odborné i laické kritiky jako zbytečně rozsáhlá, nepřehledná a špatně propojená s okolním městem. Někteří architekti dokonce navrhují jeho demolici a obnovu původního měřítka zástavby. Výstavbě nádraží totiž padlo za oběť několik bloků původní zástavby. Nedaleko odtud stávalo Staré telavivské centrální autobusové nádraží.\n\nV roce 2003 zde byl spáchán bombový útok, který si vyžádal životy 23 osob a více než 100 zraněných.\n\nNádraží v Tel Avivu bylo po dlouhou dobu vůbec největším světovým autobusovým terminálem. V roce 2010 bylo předstiženo nádražím Millennium Park Bus Depot v Dilí v Indii.\n\n"}
{"id": "699287", "url": "https://cs.wikipedia.org/wiki?curid=699287", "title": "Staré telavivské centrální autobusové nádraží", "text": "Staré telavivské centrální autobusové nádraží\n\nStaré telavivské centrální autobusové nádraží (: התחנה המרכזית הישנה של תל אביב, \"Tachana ha-merkazit ha-jašana šel Tel Aviv\") bylo autobusové nádraží v jižní části Tel Avivu v Izraeli, v městské části Neve Ša'anan, správním obvodu Rova 8 a samosprávné územní jednotce Rova Darom.\n\nLeželo v jižní části Tel Avivu, cca 2 kilometry od pobřeží Středozemního moře, v nadmořské výšce okolo 30 metrů. Nádraží bylo na uliční síť napojeno pomocí ulic \"ha-Šomron\", \"Derech Menachem Begin\" a \"Salomon\".\n\nBylo zřízeno roku 1941 pro potřeby rychle rostoucího velkoměsta Tel Aviv. Od roku 1993 jeho roli převzalo Telavivské centrální autobusové nádraží postavené několik set metrů jihovýchodně odtud. Původní terminál pak byl využíván pro některé linky a roku 2009 byl dopravním podnikem Egged zcela opuštěn a zbořen.\n\n"}
{"id": "699292", "url": "https://cs.wikipedia.org/wiki?curid=699292", "title": "Trstená na Ostrove", "text": "Trstená na Ostrove\n\nTrstená na Ostrove (maďarsky \"Csallóköznádasd\") je obec na Slovensku v okrese Dunajská Streda. První písemná zmínka o obci pochází z roku 1250. V roce 2009 měla obec 566 obyvatel a rozloha katastrálního území je 6,25 km². Při sčítání obyvatel v roce 2001 se 93% obyvatel hlásilo k maďarské národnosti.\n"}
{"id": "699294", "url": "https://cs.wikipedia.org/wiki?curid=699294", "title": "Dinosauří provinční park", "text": "Dinosauří provinční park\n\nDinosauří provinční park (v orig. \"Dinosaur Provincial Park\") je velké chráněné území, zapsané na seznamu památek UNESCO. Rozkládá se asi dvě a půl hodiny jízdy jihovýchodně od města Calgary v kanadské provincii Alberta. Nachází se v údolí řeky Red Deer River a jeho reliéf je složen z typického vlnitého terénu Badlands. Rozloha tvoří 73,7 km², park byl oficiálně vyhlášen roku 1955.\n\nJedná se o významnou oblast pro paleontologické výzkumy, zejména pro výzkum dinosaurů z období svrchní křídy. Bylo zde objeveno přes 40 druhů dinosaurů a mnoho zkamenělin dalších organismů z doby před asi 76,9 až 75,8 miliony let (geologický stupeň kampán). Geologické souvrství bylo pojmenováno po této oblasti jako Dinosaur Park.\n\nVýzkumy dokládají, že ačkoliv se zde vyskytovalo velmi mnoho druhů dinosaurů z různých skupin (Ceratopsidae, Ankylosauridae, Nodosauridae, Hadrosauridae, Tyrannosauridae, Troodontidae, Dromaeosauridae ad.), jejich ekologická struktura byla dobře rozdělena a uzpůsobena v rámci dostupných potravních zdrojů a trofických sítí.\n\nFosilie dinosaurů i dalších organismů (želv, krokodýlů) z této oblasti v rámci sedimentů souvrství Dinosaur Park vykazují velké procento zachování stop po původních \"měkkých tkáních\" (cévách, osteocytech apod.) ve fosiliích starých přes 75 milionů let. Výzkum ukázal, že 18 z 19 vzorků fosilií podobné struktury po chemické úpravě a rozpuštění minerálů z fosilií obsahují, jedná se tedy nejspíš o relativně běžné struktury.\n\nCeratopsia\n\nHadrosauridae\n\nAnkylosauria\n\nHypsilophodontidae\n\nPachycephalosauria\n\nTyrannosauridae\n\nOrnithomimidae\n\n\nCaenagnathidae\n\n\nDromaeosauridae\n\nTroodontidae\n\nNejistá klasifikace\n\n"}
{"id": "699295", "url": "https://cs.wikipedia.org/wiki?curid=699295", "title": "Protopop Avvakum", "text": "Protopop Avvakum\n\nAvvakum Petrovič Kondratěv zvaný Avvakum Petrov (20. listopadu 1621 – 14. dubna 1682), často uváděný také jako protopop Avvakum, byl ruský duchovní, zakladatel pravoslavné sekty starověrců. \n\nAvvakum byl prostého původu, jeho rodiče byli mordvinští mužici. Přesto se rozhodl studovat kněžský seminář. Na studiích se setkal s budoucím patriarchou Nikonem, který byl rovněž mordvinského původu. Oba dva muži se tehdy spřátelili, spojoval je původ i upřímná snaha o reformu pravoslavné církve. Později se však stali kvůli svým názorům nesmiřitelnými nepřáteli. Avvakum působil jako protopop v chrámě Matky Boží Kazaňské na Rudém náměstí v Moskvě. Zde také kázal. Když se patriarcha Nikon rozhodl pro opravu náboženských knih, postavil se Avvakum rozhodně proti jeho reformě. \nPro své krajně konzervativní názory byl protopop Avvakum roku 1653 na popud patriarchy Nikona nejprve vykázán do Tobolska, kde mohl dále vykonávat kněžský úřad. Když zde nechal zbičovat biskupova sekretáře Ivana Strunu, byl odsouzen do vyhnanství na východní Sibiř. Tam nad ním pŕevzal dozor brutální a chamtivý jenisejský vojvoda Afanasij Paškov, který Avvakuma všemožně týral. Avvakum se plavil po Jeniseji a Angaře, navštívil Bajkal a dostal se až do Daurie, kde žil několik let v Něrčinsku. Byl přítomen i šamanskému rituálu Evenků a je prvním autorem, který použil slovo \"šaman\". Roku 1662 však Nikon ztratil carovu podporu a Avvakum se směl z vyhnanství vrátit. Byl dokonce přijat carem Alexejem a získal podporu některých bojarů. Poté, co od cara požadoval odvolání Nikona z úřadu patriarchy a zrušení jeho reforem, byl vykázán na venkov a posléze na něj byla uvalena církevní klatba. Roku 1667 byl zajat Nikonem, zbičován a odsouzen do vyhnanství v pevnosti Pustozersk na severu evropského Ruska. Jeho společníkům vyřízli jazyk, někteří byli i popraveni. Avvakum byl v Pustozersku vězněn 14 let, sepsal zde i svůj vlastní životopis. Roku 1682 sepsal dopis, v němž ostře napadl církevní představitele, cara Fjodora III i jeho zemřelého otce Alexeje. Následovaly nepokoje v Moskvě, inicované starověrci. Po jejich potlačení byl Avvakum odsouzen k smrti za kacířství a zradu a 14. 4. 1682 v Pustozersku upálen ve srubu, naplněném hořlavými látkami. Před smrtí prý Avvakum proklel cara Fjodora, který skutečně jen o několik dní později v Moskvě zemřel. \n\nProtopop Avvakum je starověrci uctíván jako světec a mučedník.\n\nProtopop Avvakum je autorem celé řady kázání, dopisů a náboženských traktátů. Jeho nejznámějším dílem však je \"Život protopopa Avvakuma jím samým sepsaný\", vlastní životopis, který patří k mistrovským dílům ruské literatury 17. století. Protopop v něm z pohledu bigotního křesťana, ale přitom s ironií a místy s nadhledem popisuje především své zážitky ze sibiřského vyhnanství. Do češtiny dílo z ruštiny převedl Bohuslav Ilek.\n\n"}
{"id": "699296", "url": "https://cs.wikipedia.org/wiki?curid=699296", "title": "The Real Frank Zappa Book", "text": "The Real Frank Zappa Book\n\nThe Real Frank Zappa Book je autobiografie a paměti Franka Zappy, amerického experimentálního hudebníka a multiinstrumentalisty z roku 1989. Knihu napsali Frank Zappa a Peter Occhiogrosso. V česku knihu vydalo Sdružení přátel Pana Honkera v roce 1990.\n\n"}
{"id": "699297", "url": "https://cs.wikipedia.org/wiki?curid=699297", "title": "Chunga's Revenge", "text": "Chunga's Revenge\n\nChunga's Revenge je studiové album amerického rockového multiinstrumentalisty Franka Zappy, vydané v říjnu roku 1970 u Reprise Records.\n\nVšechny skladby napsal Frank Zappa.\n"}
{"id": "699299", "url": "https://cs.wikipedia.org/wiki?curid=699299", "title": "Nepokoje v Basře (srpen 2003)", "text": "Nepokoje v Basře (srpen 2003)\n\nNepokoje v Basře v srpnu 2003 byli sérií událostí při nichž došlo ze strany iráckého obyvatelstva k útokům na koaliční vojáky ve městě.\nNepokoje vypukly 9. srpna, kdy stovky Iráčanů protestovaly především proti problémům se zásobováním a výpadkům elektřiny. Při střetech bylo několik z nich postřeleno. Další den docházelo k dalším násilným událostem. Při nich byli napadeni i čeští vojáci, kteří zde působili v rámci 7. polní nemocnice.\n\nČeši se s Iráčany střetli několikrát. Poprvé když dav Iráčanů zastavil kolonu v níž byli cisterny vezoucí vodu pro českou polní nemocnici. Čeští vojáci museli dav rozehnat palbou do vzduchu. Při jiném Iráčané napadli házením kamenů několik českých džípů. Při dalším incidentu spadl pod kola českého vozidla jeden Iráčan. Svému zranění později podlehl. V důsledku nepokojů byly omezeny výjezdy českých vojáků a byl také zastaven příjem iráckých obyvatel na základnu.\n\nhttp://zpravy.idnes.cz/\n"}
{"id": "699300", "url": "https://cs.wikipedia.org/wiki?curid=699300", "title": "Anthony Perkins", "text": "Anthony Perkins\n\nAnthony Perkins (4. dubna 1932, New York – 12. září 1992, Hollywood, Los Angeles) byl americký herec. Jeho nejznámější rolí byl Norman Bates z filmu \"Psycho\".\n\n"}
{"id": "699303", "url": "https://cs.wikipedia.org/wiki?curid=699303", "title": "Seznam chladiv", "text": "Seznam chladiv\n\nChladiva se označují číslem ASHRAE (tzv. R-číslem; někdy se místo „R“ používá slovo Freon), které je určeno systematicky podle molekulární struktury. Následující seznam chladiv obsahuje jejich čísla ASHRAE, chemické názvy, registrační čísla CAS, životnost v atmosféře (v letech), semiempirický potenciál vlivu na ozónovou vrstvu a čistý potenciál globálního oteplování (PGO) pro časový horizont 100 let.\n\n"}
{"id": "699311", "url": "https://cs.wikipedia.org/wiki?curid=699311", "title": "Okres Szentlőrinc", "text": "Okres Szentlőrinc\n\nOkres Szentlőrinc ( ) je okres v jižním Maďarsku v župě Baranya. Jeho správním centrem je město Szentlőrinc.\n\nV okrese se nachází celkem 21 měst a obcí.\n\nMěsta\n\nObce\n"}
{"id": "699313", "url": "https://cs.wikipedia.org/wiki?curid=699313", "title": "Ha-Kirja", "text": "Ha-Kirja\n\nha-Kirja (: הקריה) je čtvrť v centrální části Tel Avivu v Izraeli. Je součástí správního obvodu Rova 6 a samosprávné jednotky Rova Lev ha-Ir.\n\nLeží na východním okraji centrální části Tel Avivu, cca 2 kilometry od pobřeží Středozemního moře, v nadmořské výšce okolo 30 metrů. Podél východního okraje čtvrti prochází takzvaná \"Ajalonská dálnice\" (dálnice číslo 20), podél které zde rovněž vede železniční trať a nachází se na ni železniční stanice Tel Aviv ha-Šalom.\n\nPlocha čtvrti je vymezena na severu třídou \"Sderot Ša'ul ha-Melech\", na jihu ulice \"Carlebach\" a \"Derech Menachem Begin\", na východě \"Derech Menachem Begin\" a na západě ulicí \"Carlebach\" a \"Ibn Gvirol\". Zástavba má charakter husté blokové městské výstavby. V roce 2007 tu žilo 1341 lidí. Podstatnou část plochy čtvrti zaujímá vládní vojenský komplex nazývaný rovněž ha-Kirja nebo též Machane Rabin (מחנה רבין, \"Rabinova pevnost\"). V 19. století tu stávala templerská vesnice Šarona, jejíž zbytky tu jsou dosud zachovány. Podél Ajalonské dálnice vyrůstají výškové budovy včetně mrakodrapu Azrieli Center.\n"}
{"id": "699319", "url": "https://cs.wikipedia.org/wiki?curid=699319", "title": "Kerem ha-Tejmanim", "text": "Kerem ha-Tejmanim\n\nKerem ha-Tejmanim (: כרם התימנים, doslova \"Jemenitská vinice\") je čtvrť v centrální části Tel Avivu v Izraeli. Je součástí správního obvodu Rova 5 a samosprávné jednotky Rova Lev ha-Ir.\n\nLeží na jihozápadním okraji centrální části Tel Avivu, na pobřeží Středozemního moře, v nadmořské výšce okolo 10 metrů. Jihozápadě od ní leží čtvrť Menašija, ve 2. polovině 20. století takřka zcela zbořená a nahražená komerčními a hotelovými komplexy, na jihu pak leží čtvrti Šabazi a Neve Cedek.\n\nČtvrť na severu a severovýchodě vymezuje Allenbyho ulice, na jihu ulice \"Karmelit\", na východě ulice \"ha-Karmel\", kde stojí tržnice Šuk ha-Karmel, a na západě mořské pobřeží. Zástavba má charakter husté blokové městské výstavby. Podél moře vyrůstají výškové hotelové a obytné rezidenční komplexy. V roce 2007 tu žilo 4560 lidí. Jméno čtvrti odkazuje na jemenitské Židy, kteří ji založili a obývají. Jde o jednu z nejstarších částí města.\n\n"}
{"id": "699322", "url": "https://cs.wikipedia.org/wiki?curid=699322", "title": "Lev ha-Ir Darom", "text": "Lev ha-Ir Darom\n\nLev ha-Ir Darom (: לב העיר דרום, doslova \"Střed města-jih\") je čtvrť v centrální části Tel Avivu v Izraeli. Je součástí správního obvodu Rova 5 a samosprávné jednotky Rova Lev ha-Ir.\n\nLeží v jižní části centrální části Tel Avivu, cca 1 kilometr od pobřeží Středozemního moře, v nadmořské výšce okolo 30 metrů.\n\nČtvrť na severu vymezuje ulice Šejnkin, na jihu ulice \"Derech Menachem Begin\", na východě ulice \"Jehuda ha-Levy\", \"ha-Rakevet\" a \"Derech Menachem Begin\" a na západě \"ha-Šachar\", \"Jehošua ha-Talmi\", \"Herzl\" a \"Jehuda ha-Levy\". Nejvýznamnějšími lokálními komunikacemi v této oblasti je jižní část Allenbyho ulice, dále bulvár Sderot Rothschild a ulice \"Balfour\". Zástavba má charakter husté blokové městské výstavby. Izolovaně tu vyrůstají i nové výškové komplexy. V roce 2007 tu žilo 4145 lidí. \n\n"}
{"id": "699326", "url": "https://cs.wikipedia.org/wiki?curid=699326", "title": "Charlene, kněžna monacká", "text": "Charlene, kněžna monacká\n\nCharlene, kněžna monacká (dívčím jménem Charlene Lynette Wittstock; narozená 25. ledna 1978) je od 1. července 2011 monackou kněžnou jako manželka knížete Alberta II. Charlene je bývalá jihoafrická olympijská plavkyně.\n\nCharlene je dcerou Michaela a Lynette Wittstockových. Narodila se v Rhodesii (Zimbabwe). V roce 1989 se její rodina přestěhovala do Gautengu, v Jihoafrické republice. Charlene reprezentovala Jihoafrickou republiku na olympijských hrách v Sydney v roce 2000. V roce 2013 jí bylo papežem Benediktem XVI. uděleno privilegium bílé.\n"}
{"id": "699330", "url": "https://cs.wikipedia.org/wiki?curid=699330", "title": "Lev ha-Ir Merkaz", "text": "Lev ha-Ir Merkaz\n\nLev ha-Ir Merkaz (: לב העיר מרכז, doslova \"Střed města-centrum\") je čtvrť v centrální části Tel Avivu v Izraeli. Je součástí správního obvodu Rova 5 a samosprávné jednotky Rova Lev ha-Ir.\n\nLeží v centrální části Tel Avivu, cca 1 kilometr od pobřeží Středozemního moře, v nadmořské výšce okolo 20 metrů.\n\nČtvrť na severu vymezuje ulice Šejnkin, na jihu ulice \"Montefiore\" a \"Ja'abec\", na východě ulice \"Melchett\" a na západě \"ha-Karmel\" (tržnice Šuk ha-Karmel). Dál k západu už se rozkládá čtvrť Kerem ha-Tejmanim. Nejvýznamnějšími lokálními komunikacemi v této oblasti je střední část Allenbyho ulice, dále ulice \"Balfour\". Na jihovýchodě plynule navazuje čtvrť Lev ha-Ir Darom. Zástavba má charakter husté blokové městské výstavby. V roce 2007 tu žilo 4636 lidí.\n\n"}
{"id": "699338", "url": "https://cs.wikipedia.org/wiki?curid=699338", "title": "Přírodní park Čížovky", "text": "Přírodní park Čížovky\n\nPřírodní park Čížovky je chráněné území, které bylo vyhlášeno v roce 1998 v okolí obcí Petkovy, Domousnice a Lhotky. Jedná se o málo ovlivněnou krajinu s řídkým roztroušeným osídlením s minimální poválečnou výstavbou. Chráněno je zde území kolem Křesovského potoka, který je zdrojem vody pro několik rybníků, a návrší Křemenice (336 m n. m.), představující výchpdní ukončení výrazného Chloumeckého hřbetu. Krajina je tu mozaikou vodních ploch, mokřadů, luk, zbytků starých ovocných sadů a v svahy údolí jsou porostlé lesy. Tyto biotopy tvoří životní prostředí pro mnoho rozmanitých druhů rostlin i živočichů.\n\nMezi živočichy, které se vyskytují na území přírodního parku se řadí několik druhů ohrožených obojživelníků, sov, ledňáček říční (\"Alcedo atthis\"), konipas bílý (\"Motacilla alba\") a horský (\"M. cinerea\"), strakapoud velký (\"Dendrocopos major\") a malý (\"Dendrocopos minor\"), ťuhýk obecný (\"Lanius collurio\"), lyska černá (\"Fulica atra\"), pěnice slavíková (\"Sylvia borin\"), rákosník proužkovaný (\"Acrocephalus schoenobaenus\") a několik druhů netopýrů (kolonie netopýrů je ve mlýně pod hrází jednoho z rybníků). Ze zajímavých biotopů jsou na území parku např. pcháčové, kostřavové a ostřicové louky. Rostou tu např. kapradiník bažinný (\"Thelypteris palustris\"), rdest světlý (\"Potamogeton lucens\"), šejdračka bahenní (\"Zannichellia palustris\"), koromáč olešníkovitý (\"Silaum silaus\"), pelyněk ladní (\"Artemisia campestris\"), druhy ostřic jako horská (\"Carex montana\"), latnatá (\"Carex paniculata\") a pašáchor (\"Carex pseudocyperus\"), zeměžluč lékařská (\"Centaurium erythraea\"), svízel severní (\"Galium boreale\"), kozlík dvoudomý (\"Valeriana dioica\"), vikev kašubská (\"Vicia cassubica\"), smldník olešníkovitý (\"Peucedanum oreoselinum\") atd.\n"}
{"id": "699342", "url": "https://cs.wikipedia.org/wiki?curid=699342", "title": "Mitrailleuse de Reffye", "text": "Mitrailleuse de Reffye\n\nMitrailleuse (též \"canon á balles\", česky \"kartáčovnice\", německy \"Kugelspritze\") byla francouzská protipěchotní rychlopalná zbraň označovaná také jako mechanický kulomet.\n\nAutorem prototypu této mitrailleusy byl belgický inženýr Joseph Montigny. Po vylepšeních, které provedl francouzský podplukovník Verchére de Reffye byla do výzbroje francouzské armády přijata v roce 1866. Zbraň vzhledem připomínající běžný kanón tvořila dvoukolová polní lafeta, na které bylo umístěno 25 puškových hlavní typu Chassepot ráže 11 milimetrů složených do svazku o čtvercovém průřezu, přičemž stranu čtverce tvořilo pět hlavní. Svazek byl uzavřen do bronzového válce, který byl na lafetu umístěn stejným způsobem, jako běžná dělová hlaveň. Na zadním konci válce se nacházel pro všechny hlavně společný závěrový mechanismus se spirálovými pružinami zajišťujícími odpalování. Do proluky mezi zadními konci puškových hlavní a závěrovým mechanismem se vkládala nabíjecí deska o dvaceti pěti komorách, jejichž rozmístění souhlasilo s rozmístěním jednotlivých hlavní. Deska byla ručně nabíjena puškovými náboji ráže 11 milimetrů. V zadní části mechanismu se nacházela klika sloužící k odpalování nábojů. Při pomalejším otáčení docházelo k odpalování postupnému, při rychlém k hromadnému. Při pomalejším způsobu dosahovala kadence 75 ran za minutu, při rychlém až 125 ran za minutu. Po vyprázdnění desky došlo k její výměně. Maximální dostřel zbraně byl shodný, jako u pušky Chassepot, jejíž hlavně využívala, tj. 1200 až 1600 metrů. Celková hmotnost zbraně společně s dotací 2100 nábojů činila 1800 kilogramů.\n\nPrvní prototypová série čítala 166 kusů. Po jejím ověření došlo v roce 1868 k sériové výrobě. Nejzásadnějším konfliktem, kterého se zbraň zúčastnila, byla Prusko-francouzská válka mezi lety 1870 a 1871. Na jejím počátku se ve stavech francouzské armády nacházelo 26 baterií vždy se šesti kusy této zbraně. Poměrně nový typ zbraně se osvědčil v případech jejího správného taktického použití. V případě včasného odhalení palebného postavení nepřítelem nebyly schopny mitrailleusy klást odpor běžnému dělostřelectvu z důvodu krátkého dostřelu. Bylo-li palebné postavení dostatečně zamaskováno, osvědčily se mitrailleusy např. při obraně pevností proti blízko operující pruské pěchotě.\n\n\n"}
{"id": "699343", "url": "https://cs.wikipedia.org/wiki?curid=699343", "title": "Lev ha-Ir Cafon", "text": "Lev ha-Ir Cafon\n\nLev ha-Ir Cafon (: לב העיר צפון, doslova \"Střed města-sever\") je čtvrť v centrální části Tel Avivu v Izraeli. Je součástí správního obvodu Rova 5 a samosprávné jednotky Rova Lev ha-Ir.\n\nLeží v centrální části Tel Avivu, u pobřeží Středozemního moře, v nadmořské výšce okolo 20 metrů.\n\nČtvrť na severu vymezuje ulice \"Marmorek\", \"Sderot Ben Cijon\" a \"Bograšov\", na jihu Allenbyho ulice a ulice Šejnkin, na východě ulice \"Jehuda Halevi\" a na západě mořské pobřeží. Nejvýznamnějšími lokálními komunikacemi v této oblasti je severní část Allenbyho ulice, dále ulice Rechov ha-Melech George nebo Ben Jehuda. Zástavba má charakter husté blokové městské výstavby. Podél mořského pobřeží vyrůstá souvislá fronta výškových staveb. V roce 2007 tu žilo 15 813 lidí. \n\n"}
{"id": "699351", "url": "https://cs.wikipedia.org/wiki?curid=699351", "title": "Kostřava rákosovitá", "text": "Kostřava rákosovitá\n\nKostřava rákosovitá (\"Festuca arundinacea\") je travina vysokého, statného vzrůstu pěstována v trávních směsích určených pro krmení hospodářských zvířat. Řadí se do podčeledě vlastní lipnicovité (\"Pooideae\").\n\nPro svou velkou přizpůsobivost, hlavně z hlediska vodního režimu, roste téměř celosvětově. Domovem je v Evropě, v mírném a subtropickém pásmu Asie, v tropických oblastech Indického poloostrova a v severní Africe. Lidmi byla v pozdější době rozšířena do Severní Ameriky, Austrálie i na Nový Zéland\n\nVe schopnosti odolat suchému počasí překonává všechny kulturní trávy pěstované v České republice, přitom dobře snáší i dočasné záplavy. Lépe ji vyhovují těžké půdy, ale uplatní se i na lehčích. Na vyšší dávky živin reaguje zvýšenou produkci biomasy i konkurenceschopností mezi ostatními rostlinami.\n\nJe to vytrvalá volně trsnatá rostlina tmavě zelené barvy se stébly vysokými 50 až 150 cm, v optimálních podmínkách doroste do 2 metrů a více. Občas vytváří do 10 cm dlouhé podzemní rozmnožovací výhonky. Kořenvý systém rostliny je silně rozvinutý, sahá do hloubky až 150 cm, má dobrou schopnost absorbovat vláhu i živiny. Nevytváří sterilní stébelné výhonky, ale její poměrně široké přízemní listy jsou velmi dlouhé.\n\nStébla bývají dost silná, až 10 mm, jsou přímá, nerozvětvená, žlábkovaná, lysá a pod latou drsná. Mívají 2 až 5, nejčastěji 3 lysá kolénka. Pochvy jsou otevřené, žlábkované nebo lysé, spodní jsou světlejší, starší tmavší, vláknitě nerozpadavé. Listy bývají dlouhé 10 až 60 cm, (někdy i 100 cm) a široké 3 až 12 mm (i 18 cm), na horní straně viditelně žebrovaté, na spodní lesklé. Jsou tuhé a jen na koncích převislé, sklerenchymatické pletivo je na horní i spodní straně, v pupench jsou srolované. Jazýčky v podobě nízkého lemu jsou dlouhé do 2 mm, ouška jsou zřetelně obrvená, na konci zaokrouhlená.\n\nLaty bývají dlouhé 10 až 30 cm, extrémně až 50 cm a 8 až 30 cm široké, přímé, i po rozkvětu rozkladité, v horní části někdy převislé. Mají barvu zelenou nebo slabě purpurovou, hranatý profil, drsné vřeteno i větve a ve spodní části nemají klásky. Spodnější větve nejsou shodné, kratší mají jen 4 až 8 klásku a delší jsou s 5 až 15, klásky mívají 3 až 10 květů. Plevy s bělavým okrajem jsou kopinatě zašpičatělé, nejsou shodné, spodní s jedinou žilkou jsou dlouhé 3 až 6 mm a horní se 3 žilkami měří 4,5 až 7 mm, jsou úzce blanitě lemované. Pluchy zdélí 5 až 9 mm jsou vejčitého tvaru, mají 5 žilek, na konci s jednou nebo dvěma špičkami, bývají často bezosinné nebo mají osiny ježatě vybíhající dlouhé až 4 mm. Plušky se dvěma žilkami jsou stejné dlouhé jako pluchy, pod kýlem jsou drsné. Semeník je lysý. Kostřava rákosovitá vykvétá v červnu až červenci. Chromozómové číslo je 2n = 42, méně často i 28, 56 a 70.\n\nPlodem je šedavě žlutá pluchatá obilka, někdy krátce osinatá, dlouhá 6 až 9 mm a široká 1,2 až 1,8 mm. Je tence protáhlá, vejcovitého tvaru, nahoře zašpičatělá. Stopečku má 1,5 mm dlouhou, nálevkovitě rozšířenou. 400 až 450 obilek váží 1 gram. Vzchází středně rychle, za 2 až 3 týdny. \n\nJe to vitální tráva ozimého charakteru, plné reprodukce dosahuje až v druhém užitkovém roce. Její hlavní předností je odolnost proti suchu a vytvoření velkého množství rostlinné hmoty. Vhodná je do intenzivně hnojených travních porostů a do trvalých porostů využívaných pro prodloužení pastevního období a v oblastech se zimní pastvou. Při dostatku živin má dlouhou vegetační dobu, její listy mohou přes zimu zůstávat částečně zelené a na jaře brzy opět obrůstá. Pro pastvu se doporučuje vysévat jako dominantní druh, protože při nízkém zastoupení je zvířaty opomíjena. Pro kosení je vhodná ve směsích, např. s lipnicí luční. První seč je nutno provést na počátku metání, pokosená rychle zasychá, je vhodná na seno i siláž. Její tvrdost a tuhost, včetně přítomnost nežádoucích alkaloidů snižuje její pícní hodnotu, pro lepší přijímáni zvířaty je mnohdy zapotřebí pořezat dlouhá stébla.\n\nJsou vyšlechtěny odrůdy vhodné i pro zakládání okrasných trávníků na nezavlažovaných místech, tyto rostliny jsou hlavně jemnější, mají užší listy a mohou se sekat na nižší velikost. Trávníky z kostřavy rákosovité snesou velké zatížení a časté sešlapávání. Pro své pevné a hluboké kořeny ji lze s úspěchem použít do protierozních trávníků. Uvažuje se také s jejím využíváním pro energetické účely, průměrně ve druhém roce bez hnojení vyprodukuje 6,8 t/ha a při hnojení dusíkem až 10 t/ha suché biomasy. V EU je registrováno asi 220 odrůd.\n\nV České republice rostou dva poddruhy kostřavy rákosovité:\n\nV Evropě rostou další tři poddruhy:\n\n\n \n"}
{"id": "699353", "url": "https://cs.wikipedia.org/wiki?curid=699353", "title": "Lincoln (Tel Aviv)", "text": "Lincoln (Tel Aviv)\n\nLincoln (: לינקולן) je čtvrť v centrální části Tel Avivu v Izraeli. Je součástí správního obvodu Rova 6 a samosprávné jednotky Rova Lev ha-Ir.\n\nLeží na východním okraji centrální části Tel Avivu, cca 1,5 kilometru od pobřeží Středozemního moře, v nadmořské výšce okolo 30 metrů.\n\nČtvrť na severu vymezuje křižovatka ulic \"Jehuda Halevi\" a \"Carlebach\", na jihu ulice \"Jehuda Halevi\", \"ha-Rakevet\" a \"Derech Menachem Begin\", na východě \"Derech Menachem Begin\" a \"Carlebach\" a na západě \"Jehuda Halevi\". Nejvýznamnějšími lokálními komunikacemi v této oblasti je kromě výše uvedených ještě ulice \"Lincoln\", která dala této čtvrti její název. Zástavba má charakter husté blokové městské výstavby. Do ní prostupuje nová výšková zástavba (například mrakodrap Bejt Rubinstein). V roce 2007 tu žilo 2 840 lidí. Východně odtud leží čtvrti ha-Rakevet a Montefiore, na severovýchodě čtvrť ha-Kirja. \n\n"}
{"id": "699356", "url": "https://cs.wikipedia.org/wiki?curid=699356", "title": "Seznam hvězd v souhvězdí Kasiopeji", "text": "Seznam hvězd v souhvězdí Kasiopeji\n\nToto je seznam významných hvězd v souhvězdí Kasiopeji (\"Cassiopeia\"). Hvězdy jsou seřazeny podle zdánlivé hvězdné velikosti.\n\n\n"}
{"id": "699357", "url": "https://cs.wikipedia.org/wiki?curid=699357", "title": "Montefiore (Tel Aviv)", "text": "Montefiore (Tel Aviv)\n\nMontefiore (: מונטיפיורי) je čtvrť v centrální části Tel Avivu v Izraeli. Je součástí správního obvodu Rova 6 a samosprávné jednotky Rova Lev ha-Ir.\n\nLeží na východním okraji centrální části Tel Avivu, cca 2 kilometry od pobřeží Středozemního moře, v nadmořské výšce okolo 20 metrů. Po jejím východním okraji prochází takzvaná \"Ajalonská dálnice\" (dálnice číslo 20), která tudy vede společně s železniční tratí na níž je zde situována železniční stanice ha-Šalom) a korytem toku Nachal Ajalon.\n\nČtvrť na severu vymezuje ulice \"Giv'at ha-Tachmošet\", na jihu ulice \"ha-Rakevet\", na východě \"Ajalonská dálnice\" a na západě \"Derech Menachem Begin\". Zástavba má charakter husté blokové městské výstavby. Do ní prostupuje nová výšková zástavba. V roce 2007 tu žilo 634 lidí. Severozápadně odtud leží čtvrť ha-Kirja, na jihozápadě ha-Rakevet (považována za podčást čtvrti Montefiore) a na západě Lincoln. \n\n"}
{"id": "699358", "url": "https://cs.wikipedia.org/wiki?curid=699358", "title": "Théâtre du Châtelet", "text": "Théâtre du Châtelet\n\nThéâtre du Châtelet je divadlo v Paříži, které se nachází na \"Place du Châtelet\" v 1. obvodu. Bylo otevřeno v roce 1862 a dnes slouží především pro operní představení a koncerty klasické hudby. Má kapacitu 1923 míst. Budova je od roku 1979 chráněná jako historická památka.\n\nDivadlo navrhl architekt Gabriel-Jean-Antoine Davioud z příkazu barona Haussmanna. Výstavba probíhala v letech 1860-1862 na \"Place du Châtelet\", kde naproti vyrostlo současně Théâtre de la Ville. Divadlo bylo slavnostně otevřeno pod názvem \"Théâtre impérial du Châtelet\" (Císařské divadlo Châtelet) 19. dubna 1862 za přítomnosti císařovny Eugénie.\n\nNa začátku 20. století se v divadle začala hrát také opereta, balet a probíhaly zde koncerty. V roce 1909 zde vystupoval Ďagilevův Ruský balet. Dočasně se zde pořádala i filmová představení.\n\nV roce 1979 převzalo divadlo město Paříž. Po důkladné rekonstrukci bylo divadlo v roce 1980 opět otevřeno pod názvem \"Théâtre musical de Paris\" (Pařížské hudební divadlo). Hrály se zde operety a opery. V roce 1989 byla v divadle vylepšena akustika a divadlo získalo opět svůj historický název \"Théâtre du Châtelet\". Foyer bylo vyzdobeno freskami s námětem dějin hudby, které vytvořil původem italský malíř Valerio Adami. Fresky jsou viditelné velkými okny z náměstí.\n\nDivadlo bylo sídlem Orchestre de Paris a Orchestre philharmonique de Radio France, než se v září 2006 přestěhovaly do rekonstruovaného Salle Pleyel.\n\nOd roku 1993 v divadle každoročně hostuje Philharmonia Orchestra London. Od roku 2002 se zde v únoru také předávají francouzské filmové ceny César.\n\n"}
{"id": "699362", "url": "https://cs.wikipedia.org/wiki?curid=699362", "title": "Montefiore", "text": "Montefiore\n\nPojem Montefiore může označovat:\n"}
{"id": "699365", "url": "https://cs.wikipedia.org/wiki?curid=699365", "title": "Svrčinník", "text": "Svrčinník\n\nSvrčinník (1312,8 m n. m.) je druhá nejvyšší hora Kremnických vrchů. Lesnatý a ve vrcholové části poměrně plochý masív leží v hlavním hřebeni. Od západně situované Flochové jej odděluje sedlo Flochovej (1297 m n. m.). Přes vrchol prochází červeně značená Cesta hrdinů SNP.\n\n\nSvrčinník je národní přírodní rezervace v oblasti Poľana. Nachází se v katastrálním území obcí Kordíky, Horná Štubňa, Čremošné, Dolný Harmanec a Turček v okrese Banská Bystrica a okrese Turčianske Teplice v Banskobystrickém kraji, Žilinském kraji. Území bylo vyhlášeno či novelizováno v roce 2001 na rozloze 222,4900 ha. Ochranné pásmo nebylo stanoveno.\n\n"}
{"id": "699368", "url": "https://cs.wikipedia.org/wiki?curid=699368", "title": "Ha-Rakevet", "text": "Ha-Rakevet\n\nha-Rakevet (: הרכבת) je čtvrť v centrální části Tel Avivu v Izraeli. Je součástí správního obvodu Rova 6 a samosprávné jednotky Rova Lev ha-Ir.\n\nLeží na východním okraji centrální části Tel Avivu, cca 2 kilometry od pobřeží Středozemního moře, v nadmořské výšce okolo 20 metrů. Po jejím východním okraji prochází takzvaná \"Ajalonská dálnice\" (dálnice číslo 20), která tudy vede společně s železniční tratí a korytem toku Nachal Ajalon.\n\nČtvrť na severu vymezuje ulice \"Jicchak Sade\", na jihu ulice \"ha-Rakevet\", která dala čtvrti jméno, na východě \"Ajalonská dálnice\" a na západě \"Derech Menachem Begin\". Zástavba má charakter husté blokové městské výstavby. Do ní prostupuje nová výšková a komerční zástavba. Severně odtud leží čtvrť Montefiore, za jejíž součást se ha-Rakevet považuje, na západě je to čtvrť Lincoln, na jihu Neve Ša'anan. \n\n"}
{"id": "699372", "url": "https://cs.wikipedia.org/wiki?curid=699372", "title": "Neve Cedek", "text": "Neve Cedek\n\nNeve Cedek (: נווה צדק, doslova \"Oáza spravedlnosti\") je čtvrť v centrální části Tel Avivu v Izraeli. Je součástí správního obvodu Rova 5 a samosprávné jednotky Rova Lev ha-Ir.\n\nLeží na jihozápadním okraji centrální části Tel Avivu, na pobřeží Středozemního moře, v nadmořské výšce okolo 10 metrů.\n\nČtvrť na severu a severovýchodě vymezuje ulice \"Ja'abec\" a \"Karmelit\", na jihu třída \"Derech Jafo\" a \"Derech Ejlat\", na východě ulice \"ha-Šachar\" a \"Herzl\" a na západě mořské pobřeží. Na jihozápad odtud začíná Jaffa. Zástavba má charakter husté městské výstavby s velkým podílem starých nízkých budov. Podél moře vyrůstají výškové hotelové a obytné rezidenční komplexy. Vlastní příbřežní pás ale historicky nepaří do čtvrti Neve Cedek nýbrž šlo o čtvrť Menašija, ve 2. polovině 20. století takřka zcela zbořenou. Nová architektura proniká ale i do vlastního Neve Cedek. Vyrostl tu například obytný mrakodrap Migdal Neve Cedek. Severní část čtvrtě tvoří samostatný urbanistický celek Šabazi. V roce 2007 žilo v Neve Cedek a Šabazi 3908 lidí. Na západním okraji čtvrti stojí budova bývalé železniční stanice Jafo, nyní využitá pro rekreační účely.\n\n"}
{"id": "699376", "url": "https://cs.wikipedia.org/wiki?curid=699376", "title": "Šabazi (Tel Aviv)", "text": "Šabazi (Tel Aviv)\n\nŠabazi (: שבזי) je čtvrť v centrální části Tel Avivu v Izraeli. Je součástí správního obvodu Rova 5 a samosprávné jednotky Rova Lev ha-Ir.\n\nLeží na jihozápadním okraji centrální části Tel Avivu, na pobřeží Středozemního moře, v nadmořské výšce okolo 10 metrů.\n\nČtvrť na severu a severovýchodě vymezuje ulice \"Ja'abec\" a \"Karmelit\", na východě ulice \"ha-Šachar\" a \"Herzl\" a na západě mořské pobřeží. Na jihu volně přechází do sousední čtvrti Neve Cedek. Na sever odtud leží čtvrť Kerem ha-Tejmanim. Zástavba má charakter husté městské výstavby s velkým podílem starých nízkých budov. Podél moře vyrůstají výškové hotelové a obytné rezidenční komplexy. Vlastní příbřežní pás ale historicky nepaří do čtvrti Šabazi nýbrž šlo o čtvrť Menašija, ve 2. polovině 20. století takřka zcela zbořenou. V roce 2007 žilo v Neve Cedek a Šabazi 3908 lidí. Jde o jednu z nejstarších čtvrtí ve městě. Její počátky sahají do přelomu 19. a 20. století.\n\n"}
{"id": "699378", "url": "https://cs.wikipedia.org/wiki?curid=699378", "title": "Šabazi", "text": "Šabazi\n\nPojem Šabazi (Shabazi) může označovat:\n"}
{"id": "699381", "url": "https://cs.wikipedia.org/wiki?curid=699381", "title": "Libějovická alej", "text": "Libějovická alej\n\nLibějovická alej je 240 let stará čtyřřadá alej, která prochází mezi obcemi Libějovice a Chelčice. Uváděna je již v mapě vrchnostenských rybníků Libějovického panství z roku 1772.\n\nAlej je tvořená převážně lipami. Lemuje starou cestu spojující poutní kapli svaté Máří, libějovický nový zámek a poutní centrum Lomec (okres Strakonice). Mimo lípy obsahuje stromořadí jírovce, duby, habry, jasany, olše, javory, jilmy a buky. Severní konec aleje uzavírá staré stavení, které bylo dříve známé jako hostinec (v současné době je tato funkce obnovena). Místo je známé pod názvem „Na Lázni“, v minulosti zde vyvěral léčivý pramen. Jižní konec se otevírá do poutního areálu Lomec. Alejí vede modrá turistická trasa a stezka Julia Zeyera. Libějovická alej získala titul Strom hrdina za roku 2008.\n\n"}
{"id": "699383", "url": "https://cs.wikipedia.org/wiki?curid=699383", "title": "Bavli", "text": "Bavli\n\nBavli (: בבלי) je čtvrť v centrální části Tel Avivu v Izraeli. Je součástí správního obvodu Rova 4 a samosprávné jednotky Rova Bnej Dan.\n\nLeží na severovýchodním okraji centrální části Tel Avivu, cca 2,5 kilometru od pobřeží Středozemního moře, na jižním břehu řeky Jarkon, v nadmořské výšce okolo 10 metrů. Podél východního okraje čtvrtě vede takzvaná Ajalonská dálnice (dálnice číslo 20), se kterou paralelně vede také železniční trať. Podél této dálnice ústí do Jarkonu z jihu tok Nachal Ajalon.\n\nČtvrť na severu vymezuje tok řeky Jarkon a přilehlý zelený pás (park Jarkon), podél kterého prochází třída \"Sderot Rokach\", na jihu je hranicí čtvrtě ulice \"ha-Rav Šlomo Goren\" a \"Ja'abec\", na východě \"Ajalonská dálnice\" a na západě třída \"Derech Namir\". Na jihu sousedí čtvrť s urbanistickým okrskem Giv'at Amal Bet (bývá považován za podčást Bavli). Zástavba má charakter husté blokové městské výstavby. V roce 2007 tu žilo 8293 lidí. Dál na jih odtud leží nově budovaná čtvrť Park Cameret tvořená souborem výškových obytných budov.\n\n"}
{"id": "699384", "url": "https://cs.wikipedia.org/wiki?curid=699384", "title": "Přírodní park Džbány-Žebrák", "text": "Přírodní park Džbány-Žebrák\n\nPřírodní park Džbány-Žebrák je chráněné území, které bylo vyhlášeno v roce 1996 v krajině mezi Voticemi, Jankovem, Líšnem a Tomicemi. Chráněná je tu krajina, která má takřka podhorský charakter, jsou tu rozsáhlé lesní plochy a louky s remízky, pramennými oblastmi a rybníky (např. Slavníč, Podhrázský rybník, Vinduška, Pilský rybník, Královna atd.). Dvě dominanty přírodního parku jsou vrcholy Džbány (688 m n. m.) a Žebrák (585 m n. m.) V přírodním parku se vyskytují např. tyto druhy rostlin - prstnatec májový (\"Dactylorhiza majalis\"), bublinatka jižní (\"Utricularia australis\"), rosnatka okrouhlolistá (\"Drosera rotundifolia\"), suchopýr bahenní. Z živočichů to jsou např. chřástal polní (\"Crex crex\"), bekasina otavní (\"Gallinago gallinago\"), včelojed lesní (\"Pernis apivorus\"), výr velký (\"Bubo bubo\"), ledňáček říční (\"Alcedo atthis\"), vydra říční (\"Lutra lutra\"), netopýr severní (\"Eptesicus nilssonii\") a obojživelníci čolek horský (\"Triturus alpestris\") a rosnička zelená (\"Hyla arborea\").\n"}
{"id": "699386", "url": "https://cs.wikipedia.org/wiki?curid=699386", "title": "Giv'at Amal Bet", "text": "Giv'at Amal Bet\n\nGiv'at Amal Bet (: 'גבעת עמל ב) je čtvrť v centrální části Tel Avivu v Izraeli. Je součástí správního obvodu Rova 4 a samosprávné jednotky Rova Bnej Dan. Tvoří jižní podčást čtvrti Bavli.\n\nLeží na severovýchodním okraji centrální části Tel Avivu, cca 2,5 kilometru od pobřeží Středozemního moře a cca půl kilometru od jižního břehu řeky Jarkon, v nadmořské výšce okolo 10 metrů. Podél východního okraje čtvrtě vede takzvaná Ajalonská dálnice (dálnice číslo 20), se kterou paralelně vede také železniční trať. Podél této dálnice ústí do Jarkonu z jihu tok Nachal Ajalon.\n\nČtvrť na jihu vymezuje ulice \"ha-Rav Šlomo Goren\" a \"Ja'abec\", na východě \"Ajalonská dálnice\" a na západě třída \"Derech Namir\". Na severu sousedí s okrskem Bavli, za jehož podčást je počátána. Zástavba má charakter husté blokové městské výstavby. Na jih odtud leží nově budovaná čtvrť Park Cameret tvořená souborem výškových obytných budov.\n\n"}
{"id": "699390", "url": "https://cs.wikipedia.org/wiki?curid=699390", "title": "Papírny Štětí", "text": "Papírny Štětí\n\nTento rozsáhlý papírenský komplex se nachází ve Štětí a je největší svého druhu v České republice.\n\nV areálu papíren se nachází několik samostatných podnikatelských subjektů. Výrobou papíru nebo jeho zpracováním se v areálu zabývá Mondi Štětí a. s., Mondi Coating a. s., Mondi Bags a. s., Mondi Štětí White Paper s.r.o., Security Paper Mill a. s. a Fibertec Štětí s.r.o. V areálu pak sídlí další firmy, které zajišťují servis, logistiku, údržbu a další služby. Areál je napojen na dálnici D8, která je vzdálena zhruba 14 kilometrů a železniční vlečkou spojující areál se železniční stanicí Hněvice (taktéž se stanicí Štětí, která je funkční, ale běžně se nepoužívá). Na Labi se nachází říční přístav, který se využívá k dopravě surovin a velkých investičních celků. Řeka také slouží jako zdroj vody pro výrobní procesy. Kromě technologie vyrábějící buničinu tzv. sulfátovým nebo také kraftovým procesem se v areálu nacházejí papírenské stroje vyrábějící krycí papíry pro výrobu vlnitých lepenek, strojově hlazené papíry, pytlový papír a ceninové papíry. Zde vyráběné papíry jsou pak dále zpracovávány laminováním nebo tvarovým zpracováváním tzv. konvertováním (skládáním, lepením, potiskem) do podoby konečného výrobku (pytle, odnosné tašky apod.). Výrobní areál má vlastní energetiku, čistírnu odpadních vod z výroby buničiny a papíru, která zpracovává i městské odpadní vody z města Štětí. Součástí areálu jsou skladovací prostory, provozní a údržbové haly. V minulosti se v areálu vyráběl i novinový papír naposledy ve firmě Norske Skog, jehož výroba byla z finančních důvodů ukončena v roce 2008.\n\nPo skončení 2. světové války vzrostla poptávka po balicích papírech. Tím vyvstala potřeba vybudovat nový velký papírenský podnik. Zpočátku se o Štětí jako o místu, kde by měl být tento podnik postaven, neuvažovalo. Původně zamýšlenými lokalitami byly prostory továrny firmy Schering v Krásném Březně nebo objekty malé sulfátky v Neštědicích. Ty však nebyly dostatečně rozsáhlé pro plánovanou velikost závodu a proto bylo nutno najít místo vhodnější. Nakonec bylo rozhodnulo, že nová papírna bude vybudována ve Štětí na pozemcích cukrovaru z roku 1869 a pozemcích přilehlých. Závod byl založen k 1. lednu 1949 jako národní podnik Papírny Štětí. Následně byla zahájena výstavba nového závodu. První výrobek (šedá strojní lepenka) byla vyrobena v létě 1952.\n\nHlavní technologická část papírny tzv. Nový závod: papírenské stroje 1,2,3 a pytlárna byla zprovozněna v letech 1956–1958. Rotostroj se budoval v letech 1960 až 1968. První novinový papír vyjel z linky 11. května 1963. Tento stroj anglické produkce Black Clawson na výrobu novinového papíru o výrobní šíři 650cm, byl schopen vyrobit 250 tun papíru denně. Na několik let se tak stal Rotostroj největší výrobní linkou ve Střední Evropě. Současně s jeho výstavbou byla vybudována velká brusírna dřeva (tvořená 8 řetězovými brusy Voith hnanými synchronními motory o příkonu 2 MW). V sedmdesátých letech začala rozsáhlá výstavba závodu označovaná jako Štětí II., která zahrnovala sulfátovou celulózku, energetiku, balírnu buničiny a výrobu pytlového papíru včetně rozvoje města (bytové domy, kino, služby, most přes Labe atd.).\n\nRoku 1975 byl zprovozněn papírenský stroj č. 5 firmy Beloit vyrábějící pytlový sulfátový papír.\nPodnik měl také v Lázních Libverdě na Frýdlantsku v Libereckém kraji na severu České republiky podnikovou rekreační chatu Jizerka.\n\nTransformace ekonomiky po roce 1989 vedla k mnoha vlastnickým změnám firem v areálu (neúplný výčet):\n\nFirma Mondi Štětí a.s. je součástí skupiny Mondi od roku 2000.\n\nVýroba novinového papíru byla zahájena 11. května 1963 v rámci firmy Severočeské papírny. V roce 1986 došlo k jeho havárii s následným požárem, který Rotostroj značně poškodil. Po zjištění škod bylo rozhodnuto tento stroj do roku 1991 zrekonstruovat a zmodernizovat. V průběhu roku 1997 byla podepsána smlouva mezi AssiDomän Sepap (bývalý Sepap, a. s. Štětí) a norskou společností Norske Skogindustrier ASA o prodeji společnosti ROTO, a. s. zahrnující technologii papírenského stroje PS4. Společnost ROTO, a. s. od 12. ledna 1998 pod novým názvem Norske Skog Štětí, se tak stala součástí velké nadnárodní společnosti. Během několika let do ní firma investovala velké částky. V roce 1998 to byly investice ve výši 73 mil. Kč do tzv. systému “bílé vody” a výmětů, který radikálně snížil spotřebu vody o 46 %. V roce 1999 investovalo vedení nejvíce do nového odkorňování a dřevoskladu. V roce 2000 potom do rozšíření de-inkingu a informačních technologií. Celkově se investice ve třech letech vyšplhaly téměř na 0,5 mld. Kč. Pomocí investic a efektivnějšího způsobu řízení pracovníků se podařilo zvýšit kvalitu výroby o 30 % a produktivitu práce o 35 %. Kvalitu výroby podporovalo kvalitní dřevo, na kterém si firma zakládala. Podíl Norske Skog Štětí na trhu novinového papíru v České republice byl 60 %. 12. května 2008 Rotostroj po modernizaci dosáhl rekordu, kdy byl schopen vyrobit 453 tun papíru za den (130 tisíc tun za rok). Při této produkci papírna spotřebovala 140 tisíc tun dřeva.\n\nZ finančních důvodů byla výroba novinového papíru ve Štětí ve druhém čtvrtletí roku 2008 po 45 letech firmou Norske Skog ukončena. Důvodem ukončení výroby bylo zajištění konkurenceschopnosti ostatních výrobních závodů novinového papíru Norske Skog v Evropě. O zaměstnání přišlo na 210 zaměstnanců. Část zaměstnanců byla postupně přijata do Mondi Štětí a. s.\n\nV Mondi Štětí a. s. se v současnosti vyrábí strojově hlazené papíry na dvou strojích označovaných jako PS3 a PS6. V roce 2009 firma Mondi investovala 47 milionů eur do nového stroje PS6. Stroj je schopen vyrobit až 45 000 tun vysoce kvalitního balicího papíru ročně. Při této investici se kladl velký důraz na ekologii provozu.\n\nMondi Štětí a. s. vyrábí rovněž krycí vrstvy vlnité lepenky (tzv. linery) na stroji PS1, které umožňují až 100% využití recyklovaného vlákna ze sběrového papíru. Vedle těchto typů papíru vyrábí celou řadu dalších papírů s různým podílem buničin.\n\nMondi štětí a. s. vyrábí pytlový papír na papírenském stroji PS5, jehož kapacita objemu výroby (200 tis. tun ročně) je jedna z největších na světě a každoročně se investuje do zvyšování objemu a kvality výroby.\n\nHistorie výroby speciálních papírů sahá do šedesátých let, kdy byl zprovozněn společný poloprovoz papírenského výzkumného ústavu Bratislava a Sepap Štětí pro ověřování nových technologií výroby buničin a papírů. Po roce 1970 se stal součástí Výzkumného ústavu papírenského průmyslu.\n\nPapírenský stroj byl vybaven některými unikátními součástmi, například tvářecí jednotkou se šikmým sítem umožňujícím vyrábět papír i z netradičních surovin, jako jsou syntetická, skleněná, keramická, uhlíková, aramidová a kovová vlákna. Velkou výhodou pro výrobu technických papírů byla možnost produkce dvoj i třívrstvých papírů, kdy každá vrstva mohla být vytvořena z odlišné vlákenné zanášky. V této době byl závod pod dohledem tehdejší obávané tajné služby StB z důvodů zabezpečení výroby strategických materiálů pro zbrojní průmysl. Byly zde umístěny státní materiálové rezervy pro výrobu v případě ohrožení státu.\n\nVe výrobě pokračoval například Filpap s. r. o., který v roce 1994 produkoval celou řadu výrobků pro technické užití, ale také speciální krepované papíry potřebné při výrobě nitrocelulózy. Tehdy její majitelé zavedli rovněž výrobu filtrů pro automobilový průmysl, atomovou energetiku, součásti respirátorů a plynových masek pro vojenské účely, strojírenství a další obory a také filtrační papíry pro použití v laboratořích.\n\nOd roku 1999 byla vlastníkem americká společnost The Moore, která ji provozovala pod názvem Amer-Sil. Ta upustila od výroby materiálů z celulózy. Hlavním produktem se v té době staly papíry ze skleněných mikrovláken využívané při výrobě separátorů pro akumulátory. Součástí výrobního programu se rovněž staly vysoce účinné filtrační materiály a také materiály izolační z anorganických vláken, které tu byly vyvinuty. V roce 2004 majitelé ze Spojených států ukončili svoji činnost a prodali výrobu speciálních filtračních a izolačních papírů novému majiteli, který ji provozoval pod jménem Keratech. Technologické zařízení v letech 2011–2013 provozovala firma Nanograph a od roku 2013 jej provozuje firma Fibertec Štětí s.r.o.\n\nVýrobou ceninových papírů se v areálu papíren v minulosti zabývaly firmy Neograph a Nanograph. V roce 2014 byla firma Neograph a. s. většinovým akcionářem přejmenována na Security Paper Mill a. s.\n\nV areálu působí firmy Mondi Coating a. s. a Mondi Bags a. s., které papír vyráběný v místě dále zpracovávají tzv. konvertováním (skládáním do pytlů, odnosných tašek a dalších aplikací) v Mondi Bags a. s. nebo potahováním papíru bariérou – polyetylenem pro zvýšení odolnosti papíru proti vlhkosti např. v případě jeho použití ve styku s potravinami v Mondi Coating a. s.\n\nSubjekty podnikající v areálu již od začátků, nehledě na střídání majitelů, přispívají na rozvoj města a sponzorují různé vzdělávací, kulturní, sportovní a společenské akce. Mimo jiné též přispívají na rozvoj infrastruktury ve městě Štětí a širším okolí. Podniková energetika Mondi Štětí a. s. zásobuje teplem město Štětí a podniková čistírna odpadních vod zpracovává komunální odpadní vody.\n\n\n\n\n"}
{"id": "699391", "url": "https://cs.wikipedia.org/wiki?curid=699391", "title": "Sídliště Vlasta", "text": "Sídliště Vlasta\n\nSídliště Vlasta je soubor panelových staveb v Praze 10 mezi ulicemi Vršovická, Moskevská a Kirgizská a železniční tratí 221. Vyrostl naproti továrně Koh-i-noor mezi roky 1972 a 1977. Jsou tu obytné budovy, úřad městské části Praha 10 a další úřady, v jižní části sídliště je mateřská školka Magnitogorská a parkovací dům. Sousedí s kulturním domem Eden a hypermarketem Tesco. Součástí budovy byla velkoprodejna potravin, která se rovněž jmenovala Vlasta.\n\nNa místě sídliště původně stál rozsáhlý komplex vozatajských kasáren, které byly postaveny v letech 1880–1890 (vojáci se sem stěhovali v roce 1888). Byly tu štábní budovy, baráky mužstva i byty důstojníků, stáje a sklady. Do roku 1918 zde sídlil rakouský vozatajský prapor č. 3, mezi roky 1918–1933 československý vozatajský prapor č. 1, po zrušení těchto jednotek sem byl umístěn 1. čsl. automobilový prapor. Kasárna byla zbourána postupně mezi roky 1965–1983. Dnes tuto historii připomíná budova v Magnitogorské ulici.\n\nSídliště vzniklo narychlo jako řešení důsledku invaze sovětských vojsk do Československa v roce 1968. Byli sem přestěhováni obyvatelé středočeské obce Milovice – zhruba 3500 lidí, většinou vojáků a rodinných příslušníků – kteří byli vystěhováni ze svých původních domovů v souvislosti s ubytováním sovětské armády v Milovicích. \n\nV letech 1968–1972 vyrostlo proti továrně Koh-i-noor sídliště s velkoprodejnou potravin Vlasta, v letech 1972–1977 vznikly podél Vršovické ulice administrativní budovy několika investorů: ve východní části trojdílný administrativní blok, kde sídlí především Úřad městské části Praha 10 (původně ONV), autory projektu byli Zdeněk Edel, Vlastibor Klimeš a Josef Lavička. Severozápadní část sídliště zaujímá trojkřídlý panelákový blok se službami a obchody v suterénu a zvýšeném parteru. Tyto stavby jsou protkány soustavou ochozů, teras, průchodů, průjezdů a schodišť. \n\nZákladní strukturu vlastního sídliště tvoří pět severojižně orientovaných bloků panelových domů (vždy po čtyřech domech v bloku) podél ulic Uzbecká, Taškentská, Turkmenská, Tádžická, Kazašská a Kirgizská. Adresami jsou tyto domy paradoxně přiřazeny nikoliv k té ulici, které k nim vždy na východní straně těsně přiléhá, ale k ulici, od které je na západní straně odděluje parčík povahy vnitrobloku. Jednotlivé vnitroblokové parčíky zdobí sochy a sousoší od Vendelína Zdrůbeckého: Matka s dětmi, Akrobatka, Chlapec s modelem letadla, Mladí milenci, dále jsou zde zbytky sportovních a dětských hřišť. Po jižní straně vede od západu na východ jednosměrná ulice Magnitogorská, po severní straně od východu k západu suterénem administrativní budovy Vlasta ulice Uljanovská. Jižně od ulice Magnitogorské se nachází ještě jeden panelákový blok, tvořený pěti domy, které mají přiděleny adresy jak na sever k Magnitogorské ulici, tak na jich k Baškirské ulici. Jižně od Magnitogorské ulice se nachází též mateřská škola a parkovací dům. V jednom z mála zachovaných domů původnější vojenské zástavby (Magnitogorská 1494/12) sídlí organizace Volareza (Vojenská lázeňská a rekreační zařízení), příspěvková organizace ministerstva obrany.\n\nSoučástí sídliště byla také novostavba radnice (do té doby úřad sídlil ve vršovické Rangherce). Důvodem pro její výstavbu bylo mj. rozšíření obvodu Praha 10 o nově připojené obce Dolní Měcholupy, Horní Měcholupy, Petrovice a Štěrboholy k 1. 1. 1968 a Benice, Dubeč, Dubeček, Hájek, Kolovraty, Královice, Křeslice, Lipany, Nedvězí, Pitkovice a Uhříněves k 1. 7. 1974.\n\nV roce 1971 získala územní rozhodnutí stavba pětipatrové multifunkční budovy Vlasta (v Památkovém katalogu je popsaná pod názvem Administrativní areál Vlasta), která sestává z tří samostatných bloků. Projektantem byl Krajský projektový ústav Praha 7, šéfprojektantem byl Vlastibor Klimeš. Investorem byly Pramen Praha, Ministerstvo národní obrany, obvodní výbor KSČ Praha 10, Obvodní národní výbor Praha 10 a Ministerstvo vnitra. Kolaudace proběhla v roce 1976. Budova byla od počátku projektována jako multifunkční (polyfunkční, víceúčelová). V roce 2013 zde vedle samotné radnice sídlí mj. Policie ČR, Vojenský úřad sociálního zabezpečení či Úřad práce. Je tu také restaurace, galerie a několik provozoven poskytujících služby.\n\nV patře má budova soustavu teras, ochozů a průchodů, přístupných z úrovně terénu několika schodišti a rampami, na východním konci navázaných na terén úrovňově. Severní ochoz plní zároveň funkci jižního chodníku Vršovické ulice. Pod jižním ochozem vede zastřešená jednosměrná Uljanovská ulice, která plní zároveň funkci obslužné komunikace pro výjezd z příčných ulic sídliště Vlasta, ze severní strany k ní přiléhají zásobovací rampy suterénních skladových a technických prostor.\n\n"}
{"id": "699392", "url": "https://cs.wikipedia.org/wiki?curid=699392", "title": "Řád svatého knížete Lazara", "text": "Řád svatého knížete Lazara\n\nŘád svatého knížete Lazara (: \"Орден Светог кнеза Лазара\") je srbský královský řád pojmenovaný podle srbského knížete a cara Lazara Hrebeljanoviće, který padl v bitvě na Kosově poli roku 1389. \n\nŘád sv. Lazara založil 28. června 1889 srbský král Alexandr I. Obrenović ku příležitosti pětistého výročí bitvy na Kosově poli (28. června 1389). \n\nVýrobou byla pověřena firma Nicolaus und Dunker z Hannau v Německu. Konstrukci provedl Mihailo Valtrovic. \n\nŘád může obdržet a nosit pouze král Srbska a jeho plnoletý následník.\n\n"}
{"id": "699393", "url": "https://cs.wikipedia.org/wiki?curid=699393", "title": "Oleksandr Kolčynskyj", "text": "Oleksandr Kolčynskyj\n\nAlexandr Leonidovič Kolčinskij ( , ; 20. února 1955 Kyjev, Sovětský svaz – 16. července 2002 Kyjev, Ukrajina) je bývalý sovětský zápasník, ukrajinského původu, reprezentant v zápase řecko-římském. V roce 1976 na olympijských hrách v Montrealu v kategorii nad 100 kg a v roce 1980 na hrách v Moskvě ve stejné kategorii vybojoval zlatou medaili.\n\n"}
{"id": "699394", "url": "https://cs.wikipedia.org/wiki?curid=699394", "title": "Park Cameret", "text": "Park Cameret\n\nPark Cameret (: פארק צמרת, dříve pracovně nazýváno Migdalej U, U מגדלי , doslova \"Věže U\") je čtvrť v centrální části Tel Avivu v Izraeli. Je součástí správního obvodu Rova 4 a samosprávné jednotky Rova Bnej Dan.\n\nLeží na severovýchodním okraji centrální části Tel Avivu, cca 2,5 kilometru od pobřeží Středozemního moře a cca 1 kilometr jižně od řeky Jarkon, v nadmořské výšce okolo 10 metrů. Podél východního okraje čtvrtě vede takzvaná Ajalonská dálnice (dálnice číslo 20), se kterou paralelně vede také železniční trať, u níž se nachází železniční stanice Tel Aviv Savidor merkaz. Podél této dálnice je vedeno i koryto toku Nachal Ajalon.\n\nČtvrť na severu vymezuje ulice \"ha-Rav Šlomo Goren\", na jihu ulice \"Žabotinsky\", na východě \"Ajalonská dálnice\" a na západě třída \"Derech Namir\". Na severu sousedí čtvrť s urbanistickým okrskem Giv'at Amal Bet, který bývá považován za podčást Bavli. Zástavba má charakter vysokopodlažní městské výstavby. V roce 2007 tu ještě nebyla evidována trvalá populace, jde o nový okrsek výstavby. Celkem tu mělo v 12 mrakodrapech vzniknout 1500 bytových jednotek. Nejvyšší budova z tohoto obytného souboru (W-Tower) dosahuje výšky 156 metrů.\n\n"}
{"id": "699404", "url": "https://cs.wikipedia.org/wiki?curid=699404", "title": "Cafon Chadaš Darom", "text": "Cafon Chadaš Darom\n\nCafon Chadaš Darom (: צפון חדש דרום, doslova \"Nový sever-jih\") je čtvrť v centrální části Tel Avivu v Izraeli. Je součástí správního obvodu Rova 4 a samosprávné jednotky Rova Bnej Dan.\n\nLeží na východním okraji centrální části Tel Avivu, cca 2 kilometry od pobřeží Středozemního moře, cca 1,5 kilometrů jižně od řeky Jarkon, v nadmořské výšce okolo 20 metrů. Podél východního okraje čtvrtě vede takzvaná Ajalonská dálnice (dálnice číslo 20), se kterou paralelně vede také železniční trať, u níž tu stojí železniční stanice Tel Aviv Savidor. Podél dálnice rovněž vede koryto toku Nachal Ajalon.\n\nČtvrť na severu vymezuje ulice \"Arlozorof\", na jihu třída \"Ša'ul ha-Melech\", na východě \"Derech Namir\" a na západě \"Ibn Gvirol\". Jižně odtud leží vládní a vojenská čtvrť ha-Kirja. Zástavba má charakter husté blokové městské výstavby. V roce 2007 tu žilo 12 085 lidí. Ve východní části čtvrti se rozkládá Ichilovova nemocnice, dál k jihu pak stojí četné kulturní instituce jako Telavivské muzeum umění nebo Divadlo Kameri.\n\n"}
{"id": "699406", "url": "https://cs.wikipedia.org/wiki?curid=699406", "title": "Théâtre de la Ville", "text": "Théâtre de la Ville\n\nThéâtre de la Ville (česky \"Městské divadlo\") je divadlo v Paříži, které se nachází na \"Place du Châtelet\" ve 4. obvodu. Bylo otevřeno v roce 1862. Má kapacitu 987 míst a vedle tradičního divadelního repertoáru je od počátku 80. let zasvěceno také modernímu tanci. Budova je od roku 1990 chráněná jako historická památka. K divadlu od roku 1996 náleží i menší sál na severu Paříže – Théâtre des Abbesses.\n\nDivadlo navrhl architekt Gabriel-Jean-Antoine Davioud z příkazu barona Haussmanna. Výstavba probíhala v letech 1860-1862 na \"Place du Châtelet\", kde naproti vyrostlo současně Théâtre du Châtelet. Divadlo bylo otevřeno v roce 1862 pod názvem \"Théâtre-Lyrique\" (Lyrické divadlo). Budova vyhořela 25. května 1871 během bojů za Pařížské komuny. Divadlo bylo rekonstruováno do předchozí podoby a znovuotevřeno v roce 1874 pod názvem \"Théâtre-Lyrique-Dramatique\". V roce 1875 změnilo název na \"Théâtre-Historique\" a roku 1879 na \"Théâtre des Nations\" (Národní divadlo). V roce 1899 divadlu propůjčila své jméno slavná herečka Sarah Bernhardt (1844-1923), která sem přešla z Comédie-Française. \"Théâtre Sarah-Bernhardt\" bylo přejmenováno za okupace v roce 1941 na \"Théâtre de la Cité\" (Městské divadlo) z důvodu židovského původu herečky. Po válce (1947) se k názvu opět vrátilo. V roce 1957 se divadlo přejmenovalo na staronové \"Théâtre des Nations\".\n\nV roce 1966 město Paříž zahájilo rozsáhlou rekonstrukci budovy, která trvala dva roky. V roce 1968 bylo otevřeno pod svým současným názvem \"Théâtre de la Ville\".\n\nV 80. letech se proměnil repertoár divadla. Vedle dramatu se začal stále více prosazovat moderní tanec a také koncerty world music.\n\nV roce 1996 se divadlo rozšířilo, když byl otevřen druhý divadelní sál Théâtre des Abbesses s kapacitou 400 míst v 18. obvodu na Montmartru.\n\n"}
{"id": "699409", "url": "https://cs.wikipedia.org/wiki?curid=699409", "title": "Mezinárodní taneční soutěž v Paříži", "text": "Mezinárodní taneční soutěž v Paříži\n\nMezinárodní taneční soutěž v Paříži (fr. \"Concours international de danse de Paris\") je soutěž v moderním a klasickém tanci, kterou od roku 1984 pravidelně pořádá město Paříž. Soutěž se koná pod patronací UNESCO.\n\nNa soutěži se uděluje \"Grand Prix de la ville de Paris\" (Velká cena města Paříže), dále cena pro tanečníka, pro tanečnici, pro pár a cena pro mladého interpreta. Přísnost poroty je tak vysoká, že v mnohých letech není Grand Prix vůbec udělena.\n\n\n\n"}
{"id": "699411", "url": "https://cs.wikipedia.org/wiki?curid=699411", "title": "Art of Noise", "text": "Art of Noise\n\nArt of Noise (česky umění hluku) byla britská avantgardní synthpopová a alternative hip-hopová hudební skupina. Zakládající členové 1983: Trevor Horn, Paul Morley, Anne Dudley, J. J. Jeczalik a Gary Langan.\n\n\n"}
{"id": "699414", "url": "https://cs.wikipedia.org/wiki?curid=699414", "title": "Přírodní park Chlum", "text": "Přírodní park Chlum\n\nPřírodní park Chlum je chráněné území, které bylo vyhlášeno v roce 2000 a sousedí s přírodním parkem Čížovky. Většina rozlohy přírodního parku se nalézá na zalesněných svazích Chloumeckého hřbetu, což je výrazný nesouměrný hrásťový hřbet orientovaný ve směru východ–západ, tvořený sedimenty křídového stáří (především kaolinické a jílovité pískovce), s relikty pliocenního zarovnaného povrchu na široké vrcholové části, se sprašovými závějemi na hustěji osídleném mírnějším jižním svahu.\n\nVětšinu území zaujímají lesy - jde především o dubohabřiny, lokálně acidofilní doubravu nebo květnatou bučinu. Nejhojněji jsou zastoupeny duby letní i zimní, lípa srdčitá, habr obecný, javor klen, jasan ztepilý, buk lesní. V bylinném patře rostou vzácné nebo chráněné druhy rostlin jako jsou - okrotice bílá, jaterník podléška, konvalinka vonná, kopytník evropský, ostřice pýřitá a lesní, mochyně židovská třešeň, mařinka vonná, lilie zlatohlávek, sasanka hajní, kokořík mnohokvětý, doubravník sličný, samorostlík klasnatý aj.\n\nV oblasti žijí druhy hmyzu jako např. soumračník slezový, batolec duhový, kozlíček osikový, některé druhy tesaříků a krasců. Z ptáků jsou zastoupeni červenka obecná, strakapoud velký, brhlík lesní, hrdlička zahradní, sojka obecná, káně lesní, budníček větší, žluna obecná. Dále jsou tu obojživelníci jako skokan hnědý a zelený, rosnička zelená a ropucha obecná.\n"}
{"id": "699415", "url": "https://cs.wikipedia.org/wiki?curid=699415", "title": "Jan Axamit", "text": "Jan Axamit\n\nJan Axamit (12. února 1870 Rychnov nad Kněžnou – 19. listopadu 1931 Praha) byl český lékař a archeolog. Vystudoval Lékařskou fakultu University Karlovy v Praze. Po praxi na zahraničních klinikách byl od roku 1898 odborným lékařem chorob nosních, ušních a krčních.\n\nPřekládal staroperskou poezii, kterou tiskl v \"Osvětě\". Vynikl jako archeolog. Pracoval v Prehistorickém odboru SPSČa, za I. světové války krátce vedl pravěké oddělení Národního muzea. Od roku 1918 byl konzervátorem památkové péče. Spolupracoval se Státním archeologickým ústavem v Praze na výzkumech jeskyní Českého krasu. Jeho badatelská činnost směřovala k archeologickému výzkumu okolí Prahy, a byl to zejména Tetín, Kazín, Libušín, Hloubětín, Džbán v Šárce, Děvín, Levý Hradec, hradiště u Klukovic, Závist. Zachránil jedinečnou keramiku z Kloboučku nad Zlíchovem, kudy dnes vede silnice na Barrandov. Nejvýznamnější je jeho studium eneolitu. Podle poznatků z Kazína zavedl pojem řivnáčské kultury a vypracoval její obsah. Zabýval se soustavou keltských pevností v Čechách, vztahy mezi dobou římskou a hradištní.\n\nNejvětší vykopávkou Axamitovou byl Tetín, kde s dělníky vlastními penězi placenými získával celé nálezy a pečlivě zjišťoval vrstvy přesně podle kultur. Pojednání o bádenské kultuře zůstalo jen torzem práce, která měla shrnout jeho pojetí českého eneolitu. Jeho sbírka připadla v roce 1935 Národnímu muzeu.\n\n\n"}
{"id": "699416", "url": "https://cs.wikipedia.org/wiki?curid=699416", "title": "Jaguar S-Type (1963)", "text": "Jaguar S-Type (1963)\n\nJaguar S-Type je sedan vyšší střední třídy, který v letech 1963 až 1968 vyráběla britská automobilka Jaguar Cars. Model S-Type byl představen na konci roku 1963. Oficiálně se označoval objemem motoru a písmenem S, název S-Type se všeobecně používá pro zjednodušení.\n\nTechnicky i designově S-Type vycházel z menšího modelu Mark 2. Hlavní rozdíly byly v odlišném tvaru přední a zadní části, která byla výrazně delší. Zadní náprava zavěšená na nezávislém rámu byla převzata z Mark X.\n\nExistují dvě teorie vzniku S-Type. Buď měl být náhradou za Mark 2, která se však díky prodejním úspěchům nakonec vyráběla souběžně, nebo měl vyplnit prostor v nabídce mezi Mark 2 a Mark X. Výroba byla roku 1968 bez přímého nástupce ukončena.\n"}
{"id": "699417", "url": "https://cs.wikipedia.org/wiki?curid=699417", "title": "Cafon Chadaš Merkaz", "text": "Cafon Chadaš Merkaz\n\nCafon Chadaš Merkaz (: צפון חדש מרכז, doslova \"Nový sever-střed\") je čtvrť v centrální části Tel Avivu v Izraeli. Je součástí správního obvodu Rova 4 a samosprávné jednotky Rova Bnej Dan.\n\nLeží na východním okraji centrální části Tel Avivu, cca 2 kilometry od pobřeží Středozemního moře, cca 1 kilometr jižně od řeky Jarkon, v nadmořské výšce okolo 20 metrů. Východně od čtvrtě se rozkládá nový obytný soubor Park Cameret tvořený výškovými obytnými domy.\n\nČtvrť na severu vymezuje ulice \"Pinkas\", na jihu \"Arlozorof\", na východě \"Derech Namir\" a na západě \"Ibn Gvirol\". Zástavba má charakter husté blokové městské výstavby. V roce 2007 tu žilo 13 296 lidí. Centrem čtvrtě je kruhové náměstí Kikar ha-Medina.\n\n"}
{"id": "699420", "url": "https://cs.wikipedia.org/wiki?curid=699420", "title": "Cafon Chadaš Cafon", "text": "Cafon Chadaš Cafon\n\nCafon Chadaš Cafon (: צפון חדש צפון, doslova \"Nový sever-sever\") je čtvrť v centrální části Tel Avivu v Izraeli. Je součástí správního obvodu Rova 4 a samosprávné jednotky Rova Bnej Dan.\n\nLeží na východním okraji centrální části Tel Avivu, cca 2 kilometry od pobřeží Středozemního moře, na jižním břehu řeky Jarkon, v nadmořské výšce okolo 10 metrů. Východně odtud se rozkládá čtvrť Bavli a Giv'at Amal Bet.\n\nČtvrť na severu vymezuje ulice \"Sderot Rokach\" a zelený pás podél Jarkonu (Park Jarkon), na jihu ulice \"Pinkas\", na východě \"Derech Namir\" a na západě \"Ibn Gvirol\". Zástavba má charakter husté blokové městské výstavby. V roce 2007 tu žilo 9574 lidí. Centrem čtvrtě je kruhové náměstí Kikar ha-Medina.\n\n"}
{"id": "699422", "url": "https://cs.wikipedia.org/wiki?curid=699422", "title": "Cafon Jašan Darom Mizrach", "text": "Cafon Jašan Darom Mizrach\n\nCafon Jašan Darom Mizrach (: צפון ישן דרום מזרח, doslova \"Starý sever-jihovýchod\") je čtvrť v centrální části Tel Avivu v Izraeli. Je součástí správního obvodu Rova 3 a samosprávné jednotky Rova Bnej Dan.\n\nLeží na východním okraji centrální části Tel Avivu, cca 1 kilometr od pobřeží Středozemního moře, cca 2 kilometry jižně od řeky Jarkon, v nadmořské výšce okolo 20 metrů.\n\nČtvrť na severu vymezuje třída \"Sderot Ben Gurion\", na jihu ulice \"Marmorek\", \"Sderot Ben Cijon\" a \"Bograšov\", na východě \"Ibn Gvirol\" a na západě ulice Dizengoff a \"Pinsker\". Zástavba má charakter husté blokové městské výstavby. V roce 2007 tu žilo 15 061 lidí. Centrem čtvrtě je Rabinovo náměstí s budovou radnice města Tel Aviv. Obchodní ruch se soustřeďuje podél ulice Dizengoff včetně kruhového Dizengoffova náměstí.\n\n"}
{"id": "699426", "url": "https://cs.wikipedia.org/wiki?curid=699426", "title": "Meredith Brooks", "text": "Meredith Brooks\n\nMeredith Ann Brooks (* 12. červen 1958) je americká zpěvačka, skladatelka, kytaristka a producentka. Za její největší hit \"Bitch\" byla v roce 1997 nominovaná na cenu Grammy.\n\n\nwebové stránky anglicky\n"}
{"id": "699428", "url": "https://cs.wikipedia.org/wiki?curid=699428", "title": "Cafon Jašan Darom Ma'arav", "text": "Cafon Jašan Darom Ma'arav\n\nCafon Jašan Darom Ma'arav (: צפון ישן דרום מערב, doslova \"Starý sever-jihozápad\") je čtvrť v centrální části Tel Avivu v Izraeli. Je součástí správního obvodu Rova 3 a samosprávné jednotky Rova Bnej Dan.\n\nLeží v centrální části Tel Avivu, na pobřeží Středozemního moře, cca 2 kilometry jižně od řeky Jarkon, v nadmořské výšce okolo 20 metrů.\n\nČtvrť na severu vymezuje třída \"Sderot Ben Gurion\", na jihu ulice \"Bograšov\", na východě Dizengoffova ulice a na západě mořské pobřeží (ulice \"Herbert Samuel\"). Zástavba má charakter husté blokové městské výstavby. Podél mořského břehu vyrůstají výškové komerční a turistické budovy. V roce 2007 tu žilo 16 686 lidí. Obchodní ruch se soustřeďuje podél Dizengoffovy ulice včetně kruhového Dizengoffova náměstí. Dále podél ulice Ben Jehuda.\n\n"}
{"id": "699430", "url": "https://cs.wikipedia.org/wiki?curid=699430", "title": "Kopytník evropský", "text": "Kopytník evropský\n\nKopytník evropský (\"Asarum europaeum\") je vytrvalá, toxická, stínomilná, nenápadná bylina, která je v české krajině poměrně hojná. Je jediný druh z rozsáhlého rodu kopytník, který se vyskytuje v České republice. Je pokládán za původní druh a v lidovém léčitelství býval užíván hlavně pro vyvolání zvracení nebo průjmu.\n\nRostlina je mnohá staletí součásti evropské a západoasijské květeny. Byla rozšířena po velké části Evropy, od Francie na západě přes země střední i Východní Evropy, Turecko a okolí Kavkazu až za Ural do západní Sibiře a Střední Asie. Na jihu bylo její rozšíření ohraničeno severním pobřežím Středozemního moře a na severu jihem Skandinávského poloostrova. Tento výskyt nebyl v minulosti na výše uvedeném území plošný, ale jen ostrůvkovitý, postupně se však rostlina, pravděpodobně lidským přičiněním, dostala do přírody téměř ve všech evropských státech. Mnohdy lze jen stěží stanovit původnost nebo introdukci.\n\nV České republice roste od nížin do horského pásma, nejvýše v Hrubém Jeseníku ve Velké kotlině v nadmořské výšce 1350 m n. m. Zcela však chybí na jižní Moravě.\n\nRostlina nejčastěji roste v polostínu až stínu, v půdách silně humózních, výživných, vlhkých, hlubokých a slabě zásaditých. Nalezneme ji nejčastěji v listnatých, méně často v jehličnatých lesích, v křovinách, roklinách nebo na stinných březích podél potoků. Roste na místech, která jsou alespoň na jaře hodně vlhká, ne však zaplavená vodou.\n\nHemikryptofyt, jehož vegetační pupeny jsou nízko nad zemí a proti mrazu jsou chráněny odumřelou bylinnou hmotou a sněhem, ve středoevropských podmínkách je zcela mrazuvzdorný a dlouhověký. Raší obvykle již v únoru a kvete od března do počátku května.\n\nVytrvalá, vždyzelená, 5 až 10 cm vysoká bylina obsahuje fenolické sloučeniny a po rozemnutí voní po pepři. Lodyha je poléhavá až vystoupavá, krátce šupinatá a jako celá rostlina porostlá měkkými, odstávajícími chlupy. U vrcholu lodyhy rostlou dva až čtyři dlouze řapíkaté, téměř vstřícné listy. Kožovité čepele jsou ledvinovité až okrouhlé, na bázi hluboce vykrojené, celokrajné, s dlanitou žilnatinou, na vrchní straně jsou tmavozelené a na spodní světlezelené až narůžovělé.\n\nPřímo z oddenku vyrůstají na krátkých, asi 1 cm dlouhých, spíše převislých stopkách jednotlivé květy. Obvykle pod listy ukryté květy bývají baňkovité, asi 1,5 cm dlouhé, oboupohlavní a pravidelné. Vytrvalé okvětí je tvořeno třemi lístky, které jsou z vnitřní strany tmavě purpurové a pruhované, z vnějšku purpurově hnědé a na mají špičky zakřivené do středu. V květu je dvanáct tyčinek s prašníky ve dvou kruzích, vnější jsou kratší. Spodní semeník srostlý ze šesti plodolistů je na vrchu plochý a nese krátkou čnělku s hrubou, šestilaločnou bliznou.\n\nPlod je hnědofialová, chlupatá, vejčitá tobolka obsahující hnědá semena s bílým masíčkem. Semena roznášejí hlavně mravenci, pro které je masíčko vítanou potravou. Mimo semeny se rostlina může rozmnožit dělením trsů.\nKopytník evropský byl hlavně ve středověku často využívanou léčivkou. Obsahuje zejména v oddenku třísloviny, pryskyřice, sliz, škrob, glykosidy, organické kyseliny, minerální látky a hlavně silici asaron, která působí na část nervové soustavy dráždivě a na část tlumivě. Po požití dále dochází k podráždění ledvin, rozšíření zorniček, celkové slabosti a může způsobit potrat. Před smrtelným důsledkem užití většího množství rostliny je dotyčný obvykle chráněn tím, že droga bývá spontánně z těla vypuzena zvracením a průjmem. V malém množství bylina zvyšuje činnost srdečního svalu, zužuje cévy, působí proti kuřáckému kašli a tlumí bolest při ischiasu a migréně. Nyní se jako léčivá rostlina v civilizované společnosti již nepoužívá.\n\n"}
{"id": "699439", "url": "https://cs.wikipedia.org/wiki?curid=699439", "title": "Kvalifikace na Mistrovství světa ve fotbale 2002 (CONMEBOL)", "text": "Kvalifikace na Mistrovství světa ve fotbale 2002 (CONMEBOL)\n\nKvalifikace na Mistrovství světa ve fotbale 2002 zóny CONMEBOL určila 4 účastníky finálového turnaje a jednoho účastníka mezikontinentální baráže s vítězem zóny OFC.\n\nVšech deset týmů se v jedné skupině utkalo dvoukolově každý s každým. Nejlepší čtyři celky se kvalifikovaly na mistrovství světa, zatímco pátý tým se utkal s vítězem zóny OFC v mezikontinentální baráži.\n\n\n"}
{"id": "699443", "url": "https://cs.wikipedia.org/wiki?curid=699443", "title": "Výbuch metanu v dole v Aleksinci", "text": "Výbuch metanu v dole v Aleksinci\n\nK výbuchu metanu v šachtě \"Morava\", uhelného dolu v Aleksinci na jihu Srbska, poblíž Niše, došlo 17. listopadu 1989. Neštěstí stálo život celkem 90 lidí. Po výbuchu nastal v podzemí zmatek; asi 70 horníků se zachránilo a uteklo do bezpečí, zbylých devadesát, kteří na místě byli, však pravděpodobně na následky požáru a udušení zahynuli. Záchranáři se k horníkům nedostali, sami se připletli do nebezpečné situace, a tři z celkem čtrnácti lidí museli být hospitalizováni v blízké nemocnici.\n\n25. listopadu proběhl smuteční obřad, kterého se účastnili představitelé jak města Aleksinac, tak i svazových a republikových orgánů a také armády. Důl byl poté uzavřen a zbývající horníci přesunuti na jiné šachty v celém Srbsku. \n"}
{"id": "699444", "url": "https://cs.wikipedia.org/wiki?curid=699444", "title": "Vltava (Helsinky)", "text": "Vltava (Helsinky)\n\nVltava je největší česká restaurace ve Finsku. Nachází se v samém centru finského hlavního města Helsinek ve čtvrti Kluuvi (švédsky \"Gloet\") na Elielově náměstí (\"Elielinaukio\"), mezi někdejší hlavní poštou (\"Postitalo\") a hlavním helsinským železničním nádražím. Finská národní rada pro památky nechala v památkově chráněné secesní budově otevřít restauraci na jaře 2005. Restaurace je pojmenována po české řece Vltavě a je ve vlastnictví spotřebního družstva Helsingin Osuuskauppa Elanto (HOK-Elanto).\n\nRestaurace má 389 míst k sezení uvnitř a 126 na letní terase. Na čtyřech podlažích je celkově pět oddělených restauračních prostor (\"Staré Město, Kundera, Milá, Bistrovo, Havel\"). Interiéry navrhl architekt Pekka Perjo.\n\nPřesný rok výstavby secesního domu není jasný, různé zdroje uvádějí roky 1898, 1899, 1909 nebo 1911. O výstavbě budovy nebyla zachována žádná dokumentace; autorství je připisováno buď Elielu Saarinenovi (architekt sousední budovy hlavního nádraží), nebo Brunovi F. Granholmovi (hlavní architekt Finských státních drah). Stavba byla součástí velké průmyslové oblasti okolo Töölöského zálivu (\"Töölönlahti\"), která byla veřejnosti nepřístupná. V budově byl původně sklad expresních zásilek dopravovaných po železnici a ubytování pro zaměstnance. V roce 1978 byla stržena návazná část budovy (směrem na sever), ve které se ještě v 50. letech stavěly lokomotivy. Než byla v budově otevřena restaurace Vltava, pronajímala si ji jako terminál letecká společnost Finnair.\n\n"}
{"id": "699445", "url": "https://cs.wikipedia.org/wiki?curid=699445", "title": "Mitas", "text": "Mitas\n\nMITAS a.s., vzniklý 15. ledna 1991 transformací státního podniku MITAS Praha, je český výrobce pneumatik převážně pro mimosilniční využití – traktory, zemědělské a stavební stroje, vysokozdvižné vozíky, letadla apod. Sídlo akciové společnosti je v Praze, výrobní závody jsou v Praze, Zlíně, Otrokovicích, v Srbsku a Iowě.\n\nMITAS je součástí ČGS Holdingu, kam patří mimo jiné i český podnik Rubena Náchod nebo slovinský Sava Kranj.\n\nPražská továrna (\"Pneu Michelin a.s.\") vznikla zápisem v obchodním rejstříku 6. února 1933. Výroba byla zahájena 15. února 1934. Ve Strašnicích ji založil francouzský výrobce pneumatik \"Michelin\" jako svou dceřinou společnost. Ke dni 18. února 1935 zde pracovalo 160 dělníků a 40 úředníků a továrna vyráběla pneumatiky a duše pro automobily, motocykly a jízdní kola.\n\nRoku 1937 strašnický Michelin vyráběl denně asi 300 auto- a motoplášťů a téměř 1 000 veloplášťů.\n\nBěhem války závod vlastnila německá společnost \"Harburger Gummiwaren-Fabrik Phoenix\" a byl nucen se orientovat na pogumování různých kovových součástí pro válečnou výrobu.\n\nPo válce byl podnik zestátněn a vrátil se k civilní výrobě. Na jaře 1946 byl podnik přejmenován na \"Pneumichelin, n.p. Praha\", ale jen dočasně – byla vypsána soutěž na nový název závodu a zvítězil návrh Josefa Koňase – MITAS – spojením slov Michelin a Veritas (firma \"Veritas\" sídlila v Hrádku nad Nisou, vyráběla pryžové obruče a byla začleněna ke strašnickému Michelinu). Od léta 1947 se tak značka MITAS užívá oficiálně.\n\nV 50. letech došlo k výrazné obnově technologií a podnik se orientoval na výrobu středních a těžkých nákladních pneumatik, přičemž velopláště byly delimitovány do Náchoda (Rubena) a osobní pneumatiky do Zlína (Rudý říjen). V roce 1950 rovněž podnik vyrobil ostražitě sledovanou zvláštní sérii 600 kusů pneumatik pro obrněnou limuzínu Škoda VOS – šlo o strategickou a velmi přetíženou součást pětitunového vozu, na kterou musela být dovezena surová guma a kord byl speciálně utkán z egyptské bavlny. Přestože tato produkce byla velmi nestandardní a vyráběná nesériovým způsobem, selhala za celou dobu služby těchto limuzín jediná pneumatika – v dotyčném voze však seděl polský ministr obrany, maršál Konstantin Rokossowski. Z následné nehody vyvázl jen s drobnými šrámy, ale případ důkladně šetřila Státní bezpečnost s návrhem na uvěznění podnikového ředitele Mitasu, ten byl nakonec „pouze“ zbaven funkce.\n\nPři jedné z reorganizací československého průmyslu byl v roce 1958 Mitas přičleněn do nově utvořené VHJ \"České závody gumárenské\" (kam patřila Rubena Náchod a Gumokov Hradec Králové).\n\nNadále pokračoval obrovský rozvoj podniku – v roce 1967 patřil Mitas mezi přední evropské výrobce pneumatik pro zemědělství, stavební stroje i letadla.\nDne 14. března 1985 byla požárem zničena přípravna směsí, což je klíčová část výroby. Výpadek musel být pokryt dovozem od ostatních továren, dokud nebyla postavena nová míchárna – její stavba byla zahájena roku 1987, do plného provozu byla uvedena roku 1993.\n\nRoku 1991 se společnost MITAS Praha stala podílníkem akciové společnost Barum Holding. Zatímco Barum Otrokovice (vzniklý r. 1972) později odkoupil koncern Continental, zlínský závod (založený r. 1932 společností Baťa) zůstává v Barum Holding pod názvem Barumtech, později Beltyr, a z holdingu později sloučením MITASu a Beltyru vzniká \"Česká gumárenská společnost, a.s.\" (ČGS).\n\nV roce 2002 společnost Mitas zahájila výrobu traktorových radiálních plášťů a MPT radiálních plášťů v celoocelovém provedení.\n\nV roce 2004 odkoupila ČGS od Continentalu divizi „AGRO“ a společnost prošla restrukturalizačním a investičním programem „MITAS 2004“, na který získala vládní investiční pobídku. Na ČGS postupně z Continentalu přešla kompletní výroba v Otrokovicích (cca 500 zaměstnanců) a osm zahraničních obchodních a výrobních poboček (Mexiko, USA, Rakousko, Německo, Itálie, Francie, Španělsko, Velká Británie) včetně hannoverské centrály divize AGRO. Společnost Mitas tak získala právo používat na zemědělské pláště značky Continental, Semperit a Euzkadi.\n\nDne 26. dubna 2012 zahájila společnost Mitas výrobu radiálních zemědělských pneumatik ve své nové továrně ve městě Charles City v americké Iowě.\n"}
{"id": "699446", "url": "https://cs.wikipedia.org/wiki?curid=699446", "title": "Rubena", "text": "Rubena\n\nRubena Náchod je česká společnost, vyrábějící zejména pláště a duše pro jízdní kola a hokejové puky. Angažuje se i v automobilovém průmyslu. Puky Rubeny byly vybrány jako oficiální pro hokejový turnaj na Zimních olympijských hrách 2014 v ruském Soči.\n\nSpolu se společností MITAS je součástí České gumárenské společnosti.\n"}
{"id": "699447", "url": "https://cs.wikipedia.org/wiki?curid=699447", "title": "Anynka a čert", "text": "Anynka a čert\n\nAnynka a čert je československá pohádka z roku 1984 režírovaná Svatavou Simonovou.\n\nAnynka je dívka, která velmi ráda tancuje, ale do práce se jí moc nechce. Jedno se její táta rozzlobí a pošle jí v noci hlídat na vinici. Anynce se moc nechce, ale jde.\n\nNa vinici je v noci čert, který tam chodí na víno. Když přijde Anynka, čertovi se zalíbí. Vyslechne Anynčiny představy o svém ženichovi, vyčaruje si oblečení podle Anynčiných představ a přijde k Anynce. Anynce se na první pohled také zalíbí.\n\nPo čertovi ale v pekle touží čertice, která mu chodí uklízet. Když uslyší, jak čert myslí na Anynku, rozzlobí se, protože by se chtěla za čerta provdat. Čert jí slíbí, že se po vinobraní vezmou.\n\nPo nějaké době je Anynčinému táto divné, že chodí raději hlídat na vinici než k muzice. Máma se podřekne, že Anynka mluvila o ženichovi. Táta sundá pásek z kalhot a s mámou jdou na vinici. Tam uvidí Anynku s jejím nápadníkem. Táta chce nápadníka vyhnat, ale ten si naloží Anynku naloží na záda a odnese si jí do pekla. Když Anynka zjistí, co je její nápadník zač, chce utéct, ale čert jí nepustí. Přítomnost Anynky v pekle se nelíbí čertici. Přestože na vinici mluvila o svatbě, nyní už si ho vzít nechce.\n\nKdyž čertice zjistí, že čert Anynku obelhal, s Anynkou se spřátelí a na čerta se domluví. Po dalším vinobraní navrhne Anynka čertovi svatbu a chce, aby na svatbu pozval i čertici. Čertovi se moc nechce, ale nakonec to Anynce slíbí. Pak ho Anynka přesvědčí, aby poslal nějaké peníze jejím rodičům, když jsou teď sami. Když se peníze objeví v kamnech Anynčiných rodičů a rodiče slyší, že je to od Anynky, mají radost, že je dobře zaopatřena, pak ale zjistí, že peníze smrdí sírou a začnou mít strach.\n\nV pekle se mezitím Anynka a čertice připravují svatbu. Obléknou do svatebních šatů slaměnou pannu, čertice dá Anynce košík s vajíčky a oblékne Anynku do koňské kůže, aby jí čert nevyčenichal. Dá jí červené klubíčko, které jí zavede domů. Anynka dojde až na vinici, kde potká čerta s dalšími čerty, kteří jsou veselí z nadcházející svatby. Chtějí po Anynce v koňské kůži, aby šla s nimi a šla nevěstě za družičku, ale Anynka jim odpoví, že musí na trh. Čertovi se zdá, že cítí Anynku, ale nepozná ji. Všichni čerti se pak vydají do pekla. Anynka dojde domů, kde jí táta pomůže z koňské kůže. Zjistí, že z vajíček se stala zlatá vajíčka a z klubíčka drahokam.\n\nČerti v pekle zjistí, že nevěsta v šatech je slaměná, a chtějí po čertovi, který slíbil svatbu, aby svůj slib dodržel. Čert si tak musí vzít čertici.\n\nAnynka po shodě s rodiči hodí peníze od čerta i zlatá vajíčka do kamen, aby je tak vrátili peklu. Anynka si ponechá jenom drahokam.\n"}
{"id": "699451", "url": "https://cs.wikipedia.org/wiki?curid=699451", "title": "Žofie Šarlota Hannoverská", "text": "Žofie Šarlota Hannoverská\n\nŽofie Šarlota Hannoverská (30. října 1668, zámek Iburg, Bad Iburg – 1. února 1705, Hannover) byla sňatkem braniborská kurfiřtka, pruská vévodkyně a později královna.\n\nŽofie Šarlota byla jediná dcera Arnošta Augusta, hannoverského kurfiřta, a jeho manželky Žofie Hannoverské; měla tři starší a tři mladší bratry. Její nejstarší bratr Jiří Ludvík se stal v roce 1714 králem Velké Británie jako Jiří I. Prvních pět let života strávila spolu s rodiči na provinciálním zámku v Iburgu, v roce 1673 rodina přesídlila do nové rezidence – zámku v Osnabrücku a v roce 1679 po smrti Žofiina strýce Jana Bedřicha Brunšvicko-Lüneburského, z Osnabrücku do Hannoveru, kde se Žofiin otec ujal vlády kalenberského vévodství.\n\nProtestantská rodina Žofie Šarloty z politických důvodů nevylučovala možnost svatby s katolíkem. Spolu s matkou, která se zabývala zahradním uměním, pobývala Žofie Šarlota ve Francii; hlavním cílem, který touto cestou Žofie Hannoverská sledovala, ovšem byla svatba s dauphinem, synem francouzského krále Ludvíka XIV. Tento plán však nevyšel, neboť byl v rozporu s dynastickými plány jejího otce.\n\n8. října roku 1684 se provdala za ovdovělého braniborského kurprince Fridricha I. Pruského. Čtyři roky nato zemřel jeho otec a Fridrich se stal kurfiřtem a roku 1701 králem, Žofie Šarlota tak získala titul pruské královny. Žofiino manželství, uzavřené z politických důvodů, nelze označit za šťastné. Královna dala manželovi dva syny, jediný však se dožil dospělého věku.\nV roce 1696 dostala Žofie Šarlota jméno Lützow i s malým zámkem v těsné severozápadní blízkosti Berlína, který byl podle příkazu krále přebudován na letní zámek Lietzenburg. Tak kurfiřtka (později královna) žila relativně nezávisle; její manžel Fridrich jezdil na zámek pouze na její pozvání.\n\nV roce 1700 byl zámek Lietzenburg přestavěn v reprezentativní trojkřídlé sídlo.\n\n18. ledna roku 1701 byla korunována první pruskou královnou.\n\nŽofie Šarlota je známa kromě jiného svou přízní a korespondencí s Gottfriedem Wilhelmem Leibnizem, jehož se stala žákyní. Leibniz byl přítelem a guvernérem její matky. Žofie Šarlota byla považována za intelektuálku. Hovořila plynně francouzsky, anglicky a italsky. Zvala ke svému malému dvoru v Lietzenburgu proslulé osobnosti své doby, vedle Leibnize její korespondence byla velmi čilá a bohatá i s dalšími volnomyšlenkáři (Pierre Bayle, John Toland). Její spektrum zájmů sahalo od přírody k filosofii a politická činnost jí sloužila především jako prostředek k podpoře umění a vědy. Za tím účelem založila velkou přírodovědnou akademii.\n\nKrálovna byla velmi hudebně nadaná, zpívala a hrála výtečně na cembalo. V jejím dvorním divadle se hrály italské opery, kapelníky zde byli Attilio Ariosti a Giovanni Battista Bononcini.\n\nŽofie Šarlota zemřela na zánět hrtanu. 1. února roku 1705 v Hannoveru, když byla na návštěvě u své matky. Místo posledního odpočinku našla v hohenzollernské hrobce v berlínské katedrále.\n\nPo její smrti byl zámek Lietzenburg přejmenován na Charlottenburg. Tento krok a především přestavbu zámku v reprezentativní sídlo učinil Fridrich především z dynastických důvodů, neboť nemaje vynikajících předků a nemoha se honosit velkými činy, čelil úsměškům ze strany evropských vládců a snažil se všemi prostředky svému v roce 1701 nabytému královskému titul dodat lesku. Opíraje se o tradici hannoverského domu, napřel všechny síly k vyzdvižení památky své manželky.\n\nV jejím rodném místě je po ní pojmenováno jezero (\"Charlottensee\"), dále část silnice č. 55 (\"Charlottenburger Ring\"). V berlínském odvodu Charlottenburg bylo po ní v roce 1957 pojmenováno gymnázium (\"die Sophie-Charlotte-Oberschule\").\n\n\n"}
{"id": "699452", "url": "https://cs.wikipedia.org/wiki?curid=699452", "title": "Cafon Jašan Merkaz", "text": "Cafon Jašan Merkaz\n\nCafon Jašan Merkaz (: צפון ישן מרכז, doslova \"Starý sever-střed\") je čtvrť v centrální části Tel Avivu v Izraeli. Je součástí správního obvodu Rova 3 a samosprávné jednotky Rova Bnej Dan.\n\nLeží v centrální části Tel Avivu, na pobřeží Středozemního moře, cca 1 kilometr jižně od řeky Jarkon, v nadmořské výšce okolo 20 metrů.\n\nČtvrť na severu vymezuje ulice \"Žabotinsky\", na jihu třída \"Sderot Ben Gurion\", na východě ulice \"Ibn Gvirol\" a na západě mořské pobřeží, respektive ulice \"ha-Jarkon\" a \"Eli'ezer Peri\". Zástavba má charakter husté blokové městské výstavby. Podél mořského břehu vyrůstají výškové komerční a turistické budovy. V roce 2007 tu žilo 10 489 lidí. Obchodní ruch se soustřeďuje podél Dizengoffovy ulice a podél ulice Ben Jehuda.\n\n"}
{"id": "699456", "url": "https://cs.wikipedia.org/wiki?curid=699456", "title": "Cafon Jašan Cafon", "text": "Cafon Jašan Cafon\n\nCafon Jašan Cafon (: צפון ישן צפון, doslova \"Starý sever-sever\") je čtvrť v centrální části Tel Avivu v Izraeli. Je součástí správního obvodu Rova 3 a samosprávné jednotky Rova Bnej Dan.\n\nLeží v centrální části Tel Avivu, na pobřeží Středozemního moře, při jižním břehu řeky Jarkon, v nadmořské výšce okolo 20 metrů.\n\nČtvrť na severu vymezuje ulice \"ha-Ta'arucha\", třída \"Sderot Rokach\" a zelený pruh podél Jarkonu (Park Jarkon), na jihu ulice \"Žabotinsky\", na východě ulice \"Ibn Gvirol\" a na západě mořské pobřeží, respektive ulice \"ha-Jarkon\". Zástavba má charakter husté blokové městské výstavby. Podél mořského břehu vyrůstají komerční komplexy. V roce 2007 tu žilo 14 203 lidí. Obchodní ruch se soustřeďuje podél Dizengoffovy ulice a podél ulice Ben Jehuda. Významnou třídou je i výchozápadní Sderot Nordau. U mořském pobřeží leží Telavivský přístav, nyní převážně centrum služeb a gastronomie.\n\n"}
{"id": "699458", "url": "https://cs.wikipedia.org/wiki?curid=699458", "title": "Beghardi a bekyně", "text": "Beghardi a bekyně\n\nBeghardi (ženská forma bekyně) je hnutí v katolické církvi vzniklé ve 13. století a rozšířené především na území dnešní Belgie a Nizozemí, jehož členky a členové neskládají řeholní sliby, ale žijí způsobem života podobným řeholníkům (budovy konventů bekyň se jmenují bekináže). Beghardi byli ovlivněni francouzským albigenstvím a německými Bratry svobodného ducha. Hnutí beghardů a bekyň bylo na vrcholu ve 14. století, poté začalo rychle slábnout a v 17. století již bylo okrajové. Jednotlivci se k beghardské tradici ovšem hlásí dodnes.\n\n"}
{"id": "699460", "url": "https://cs.wikipedia.org/wiki?curid=699460", "title": "Válečka prapořitá", "text": "Válečka prapořitá\n\nVálečka prapořitá (\"Brachypodium pinnatum\"; syn. \"Festuca pinnata\", \"Triticum pinnatum\") je tráva z čeledi lipnicovitých (\"Poaceae\").\n\nVálečka prapořitá je tráva, která netvoří trsy. Dorůstá výšky až 1 m. Listy jsou dlouhé, tuhé, hojně jsou chlupaté; kolínka jsou taktéž mírně chlupatá. Květenství je vzpřímený lichoklas, který obsahuje 6-12 jednotlivých válcovitých klásků. Vzpřímené klásky v době květu odstávají, osiny jsou krátké. Válečka prapořitá kvete od června do září.\n\nRostlina je hojná na slunných mezích a stráních, v lesních světlinách od nížin do podhůří. Válečka prapořitá preferuje humózní, často i vápenité půdy. Těžiště výskytu tohoto druhu čeledi lipnicovitých je v Evropě (zejména střední, východní a severní Evropa), druh se ale vyskytuje i v západní Asii a na Sibiři, druhotně byl zavlečen na západní pobřeží Severní Ameriky.\n\n \n"}
{"id": "699461", "url": "https://cs.wikipedia.org/wiki?curid=699461", "title": "Giv'at Herzl", "text": "Giv'at Herzl\n\nGiv'at Herzl (: גבעת הרצל, doslova \"Herzlův vrch\") je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji centrální části Tel Avivu, 1,5 kilometru od pobřeží Středozemního moře a od historického jádra Jaffy, v nadmořské výšce okolo 20 metrů.\n\nČtvrť volně vymezují na severu třída \"Derech Kibuc Galujot\", na východě ulice \"Herzl\", na jihu \"Derech Ben Cvi\" a na západě \"Šlabim\". Na severu sousedí se čtvrtí Florentin, na východ odtud se rozkládají rozsáhlé parkové plochy. Zástavba má charakter husté městské výstavby s velkým podílem volných ploch a komerčních areálů.\n\n"}
{"id": "699466", "url": "https://cs.wikipedia.org/wiki?curid=699466", "title": "Dakar (Tel Aviv)", "text": "Dakar (Tel Aviv)\n\nDakar (: דקאר, nazýváno též Jafo Alef, 'יפו א, , doslova \"Jaffa A\") je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, 1,5 kilometru od pobřeží Středozemního moře a od historického jádra Jaffy, v nadmořské výšce okolo 20 metrů.\n\nČtvrť volně vymezují na severu ulice \"Nes la-Gojim\", na východě ulice \"Heinrich Heine\", na jihu \"Ed Koch\" a na západě \"Sderot Jerušalajim\". Na východě sousedí se čtvrtí Neve Ofer, na západ odtud leží čtvrť Cahalon, na jihozápadě Šikunej Chisachon, na jihu Giv'at ha-Temarim. Po východním okraji čtvrti probíhá těleso dálnice číslo 20. Na severovýchodě čtvrti leží stadion bývalého fotbalového klubu Maccabi Jaffa F.C.. Zástavba má charakter husté městské výstavby.\n\n"}
{"id": "699469", "url": "https://cs.wikipedia.org/wiki?curid=699469", "title": "Sancti-Spíritus (Badajoz)", "text": "Sancti-Spíritus (Badajoz)\n\nSancti-Spíritus je španělská obec situovaná v provincii Badajoz (autonomní společenství Extremadura).\n\nObec je vzdálena 127 km od Méridy a 186 km od města Badajoz. Patří do okresu La Siberia a soudního okresu Herrera del Duque.\n\nV roce 1834 se obec stává součástí soudního okresu Puebla de Alcocer. V roce 1842 čítala obec 146 usedlostí a 646 obyvatel.\n"}
{"id": "699470", "url": "https://cs.wikipedia.org/wiki?curid=699470", "title": "Kyselá voda", "text": "Kyselá voda\n\nKyselá voda je pravostranným přítokem Vltavy v okrese České Budějovice.\n\nPotok pramení na Lišovském prahu mezi Lhoticemi a Kolným v nadmořské výšce 527 metrů. Teče na západ k silnici E55, kde se stáčí k jihu, protéká mezi Borkem a Úsilným, kde se do něj zleva vlévají dva z významnějších přítoků, Dobrá voda a Stoka. Kyselá voda se pak otáčí k západu, kříží Pražskou třídu v Českých Budějovicích a podél severní hranice Nemanic do ní vtéká třetí větší přítok, Rudolfovský potok neboli Čertík, který předtím protéká rybníkem Čertík známým také jako Voselný rybník. Do Kyselé vody se pod rybníkem Čertík odvodňuje Eliášova štola. Kyselá voda za Hrdějovicemi míří na sever a za Opatovicemi se jako pravostranný přítok vlévá do Vltavy v nadmořské výšce 370 metrů. Na svém toku přibírá vodu z 8 levostranných a 6 pravostranných přítoků. Největší je Rudolfovský potok. Potok nejprve teče zemědělskou krajinou, poté lesy a od obce Úsilné už výhradně krajinou zemědělskou nebo zastavěnou.\n"}
{"id": "699472", "url": "https://cs.wikipedia.org/wiki?curid=699472", "title": "Erik Gustafsson", "text": "Erik Gustafsson\n\nErik Gustafsson (* 15. prosince 1988, Kvissleby) je švédský lední hokejista hrající za klub Kloten Flyers ve švýcarské lize National League A.\n\n\n"}
{"id": "699475", "url": "https://cs.wikipedia.org/wiki?curid=699475", "title": "Bílý rybíz", "text": "Bílý rybíz\n\nBílý rybíz (\"Ribes rubrum\") je ovocný keř, jehož plody jsou malé jedlé bobule bělavě nažloutlé barvy s mírně nakyslou chutí. Označení zahrnuje bílé variety červeného rybízu. Jde o kultivary druhů \"Ribes sativum, R. rubrum, R. petraeum\" a \"R. multiflorum\". Skupina kultivarů je zahrnována jako \"Ribes rubrum\" do rodu rybíz (meruzalka), a je zařazena do čeledi meruzalkovité (\"Grossulariaceae\"). Rostlina se dá dobře pěstovat v celé České republice i v jiných oblastech mírného podnebného pásma. Bobule se uskupují na větvičkách v malých hroznech.\n\nPěstované odrůdy rybízu jsou diploidní a samosprašné.\n\nPěstování rybízu bílého je málo běžné pro komerční účely, někdy je pěstován pro osobní spotřebu plodů majitelem. Rybíz je množen vegetativně ale lze jej množit i generativně, často je množen hřížením, řízkováním nebo kopčením.\n\nMezi nejdůležitější faktory, které je třeba zvážit při výsadbě plantáže rybízu je snadnost a rychlost sklizně a odbyt. Rychlý sběr ovoce a bohatá nabídka levné nevyužité sezónní pracovní síly, nádeníků, je důležitá. Ačkoli význam příznivých přírodních podmínek nelze opomenout, je zřejmé, že pokud plody nemohou být sebrány a odeslány rychle, nemůže být výrobce ziskový, bez ohledu na to, jak mohou být příznivé přírodní podmínky.\n\nPři výběru umístění pro rybízové plantáže pro produkci ovoce na přepravu do vzdálených trzích je blízkost lodní nebo železniční přepravy důležitá. Je důležité, jak dlouho to bude trvat železnici dodat ovoce na trh, a charakter cesty mezi plantáži a přepravní stanicí, to jsou body, které je třeba pečlivě zvážit. \n\nHojný zdroj levné sezónní pracovní síly, jako jsou ženy a děti, musí být v bezprostřední blízkosti plantáže a musí být snadno zajištěn. Pěstitel ovoce musí mít možnost zařídit, aby nádeníci byli na místě a připraveni v termínu, když bude potřeba pro sklizeň. Dělníky bude třeba zajistit na 7–10 dnů sklizně rybízu. Obvykle je nejvýhodnější pěstovat rybíz jako jednu z řady plodin náročných takovou pracovní silu. Sběr rybízu následuje ihned po sklizni jahod. Je výhodné omezit náklady na dovoz i byť nejlevnější pracovní síly pro sklizeň, nebo navázat sklizeň jedné plodiny na druhou. Někdy se rybízové plantáže nacházejí v blízkosti konzervárny a lze dohodnout prodej sklizně za předem stanovenou cenu. Toto uspořádání je často uspokojivé. V opačném případě by pěstitel měl mít dobré přepravní zařízení na alespoň jeden dobrý trh, ale je obvykle lepší mít více odběratelů. \nRybíz se sklízí v nejteplejší části roku, v červenci a ovoce musí být použito buď rychle, jako v konzervárnách, nebo být chlazeno při přepravě, pokud má být ovoce přepraveno na vzdálené trhy. Rybíz může být pěstován v částečném stínu, z tohoto důvodu se někdy vysazuje pod mladé jabloně. Takový postup však může být přípustný v malém sadu, kde je cena půdy velmi vysoká a práce jsou prováděny z velké části ručně, ale není to dobrá praxe pro velké plantáže. Každá plodina má být v zemědělství ideálně vysazena jako monokultura. \n\nTendence maloobchodního trhu bývá ve prospěch rybízu s velkými plody a dlouhými hrozny, ale konzervárny a výrobci želé dosud věnovali malou pozornost těmto detailům. Odborníci věří, že malé plody rybízu, jsou pro výrobu želé opravdu lepší než odrůdy jemnější chuti a větších plodů. Ovšem všude tam, kde je větší ovoce stejně produktivní jako menší, je více ziskové pěstovat velkoplodé odrůdy, protože kromě toho, že po větších plodech je vyšší poptávka, jsou velké bobule ovoce snadněji sklízeny.\nTéměř každá poloha je vhodná pro pěstování rybízu, za předpokladu, že se plantáž nachází na místě, kde je dobrá cirkulace vzduchu. Rybíz by neměl být umístěn na pozemku, který je příliš nízko položen, protože v mrazové kotlině může být celá úroda zničena v některých letech, v důsledku mrazíků v době kvetení. \n\nPřednostně by půda na stanovišti měla být rovná. Rybíz se pěstuje na všech druzích půd, ale mnohé odrůdy preferují různé půdní a klimatické podmínky, za kterých se bude dařit nejlépe. Pěstitelé, kteří dosáhli úspěchů v pěstování rybízu, byli ti, kteří našli odrůdu zvlášť přizpůsobenou podmínkám. \n\nObecně platí, že na živiny bohatší půda je pro rybíz lepší. Měla by být drobivá a snadno na zpracovatelná, aby byly náklady na tuto operaci tak malé, jak je to možné. Půda by měla být dobře zásobena vlhkostí, ale ne vlhká. Pokud není propustná a odvodněná, rybíz nebude prospívat, protože jsou kořeny stále v nadměrném množství vlhkosti.\n\nNení považováno za ideální v praxi orat rybízovou plantáž a udržovat půdu čistě obdělávanou během celé sezóny. \n\nJe-li půda nějak méně vhodná, například zapýřená, je lepší soustředit se na problém první rok, zatímco keře jsou malé a vyčistit půdu co nejvíce. K tomu bude nutné každých pár dní provádět úpravu úpravou kultivátory, a tím šetřit ruční prací. Pokud jsou tyto úpravy provedeny správně, to nebude nutné provádět ruční okopávání první rok. Druhý a následující roky, je-li v meziřadí pěstována plodina, půda mezi keři může být upravena diskovými branami již na jaře, jak je to možné. Zpracování půdy v plantáži nemusí být hluboké, asi 2 cm je dostatečně hluboko zpracovaná půda.\n\nPěstování v intenzivních výsadbách by mělo být doprovázeno intenzivní údržbou od časného jara až do července, kdy je sklizeň ovoce. Těsně před nebo po době sběru je vhodné zasít v meziřadí vhodné plodiny pro zelené hnojení. Jeteloviny jsou zvláště žádoucí plodiny do meziřadí pro rybíz všude tam, kde jsou vhodné půdy a klimatické podmínky.\n\nV malém měřítku, mulčování slámou, hrubým senem, atd. je úspěšně prováděna v plantážích a není žádný důvod, proč nepoužívat mulčování v rozsáhlých plantážích, kde je k dispozici vhodný mulčovací materiál. Tam, kde je používáno mulčování je vhodné zahustit počet rostlin v řadách. V případě, že jetel nachový se nedaří dobře pěstovat, je možné pěstovat například laskavec, který je vynikající krycí plodinou a jsou také sníženy náklady na osivo na minimum.\n\nProstokořenné keře bílého rybízu zakoupené na jaře nebo na podzim je nezbytné vysadit co nejdříve. Sazenice s podezřele povadlými kořeny lze zcela namočit na půlden do vody a až potom vysadit. Sazenice je vhodné vysadit o 5 cm hlouběji, než rostly ve školce. Hlouběji vysazené výhony tak samy zakoření a umožní snáze zmlazení. Výhony nad zemí je při výsadbě vhodné silně zkrátit (na 3-4 očka), sazenice se lépe ujme.\n\nRybíz se prořezává aby byl stimulován růst nových výhonů, aby byly odstraněny staré málo plodící a suché výhony, a keř zůstal prosvětlený pro vybarvení plodů. Prakticky žádné prořezávání není prováděno u rybízu do věku 4 nebo 5 let.\n\nNové výhony vznikají z kořenů, a pokud je umožněno rozvíjet každoročně další nové výhonky, mohou být odstraněny staré. Keře rybízu tak budou po celou dobu životnosti silné a produktivní, to je až po dobu 30 let po výsadbě. Odhadovaná životnost udržované plantáže rybízu nemusí být tedy krátká. Mnohé plantáže však nebývají starší 8-12 let, což je průměrná životnost plantáže rybízu, když je zanedbávaná.\n\nV Anglii je v určité množství prováděn letní řez na rybízových keřích s velmi dobrými výsledky. Nové letorosty jsou zkráceny zpět na dva nebo tři pupeny v červenci nebo v srpnu, což podporuje tvorbu květních pupenů níže na letorostech.\n\nVzhledem k tomu, že rybíz přirozeně roste v půdě bohaté na organické látky, je tedy obvykle vhodné použít statková hnojiva pro rybíz na jakémkoli typu půdy. Pokud je hnůj málo rozložený, je pravděpodobně nejlepší jej aplikovat na podzim. Tam, kde se pěstují plodiny, jako například zelené hnojení, v meziřadí, je možné se obejít bez použití hnoje a použít správné množství koncentrovaných průmyslových hnojiv.\n\nNutnost půdních rozborů je prokázána skutečností, že je často důvodem poškození nevyrovnaná výživa rostlin, kdy jedna nebo dvě ze tří hlavních složek hnojiv je v půdě v dostatečné míře a pokud jsou aplikovány je jejich použití ztrátou. Například v pokusné stanici v Massachusetts, bylo zjištěno, že výrazný přínos byl zajištěn u rybízu při hnojení draselnými hnojivy.\n\nRybíz se obvykle množí pomocí řízků a kopčení nebo hřížení. Pro zahrádkáře se někdy používá také roubování odrůdy rybízu na podnož z meruzalky jako tzv. „stromkový rybíz“. Takový rybíz pochopitelně nemá nikdy vitalitu a výhody růstu keřových forem, o velikosti sklizně nemluvě. Jindy je „školkařem“ prostě vyholen prut rybízu a vytvořena „korunka“. Stárnutí takového ovocného tvaru je pochopitelně ještě rapidnější.\n\nŘízky jsou výhony odříznuté pro zakořenění a samostatný vývoj do formy kompletní rostliny. Hřížení je způsob ukotvení výhonu částečně v zemi pro zakořenění, aniž by část byla oddělena od rostliny. Kopčení je způsob, kdy je na výhony matečné rostliny naorána půda a ty zakoření. \nŘízek je výhon zcela oddělený od mateřské rostliny. Při množení řízkováním by řízky rybízu by měly být odděleny z dobrých, bujně narostlých letošních výhonů. Ideální jsou řízky z mladých keřů, které nejsou silně plodící. Dává lepší výsledky než ty ze starých a plodících rostlin. \n\nŘízky je obvykle vhodné odebírat na podzim před nástupem mrazivého počasí. Je důležité, aby byla věnována pozornost tomu, aby byly zpracovávány horním koncem vzhůru, tak, jak výhon rostl na keři. Po odebrání řízků je vhodné je držet ve vegetačním klidu, dokud jejich konce nevytvoří kalusy. To může být provedeno tak, že jsou svázány ve svazcích, obvykle dvacet pět až sto řízků ve svazku, a jsou uloženy v písku nebo pilinách které jsou neustále udržovány vlhké. Pokud je čerstvě řezaný řízek umístěn přímo v zemi, začne růst kořenů mnohem obtížněji, než když se kalus vytvoří dříve než jsou vysázeny.\n\nŘízky jsou obvykle pěstovány dva roky ve školce před výsadbou nebo prodejem. Tyto rostliny s několika silnými výhony a bohatým kořenovým systémem jsou pak prodávány jako dvouleté rostliny.\n\nMnohem jistějším způsobem, jak zabezpečit vypěstování dobré rostliny rybízu než z řízků, je kopčení výhonů z mateřských rostlin. Tento způsob je méně vydatný. Pro tento způsob mohou být mateřské rostliny vysazovány 5-6 ft od sebe v každém směru.Jsou ošetřovány do plodnosti, aby se výrobce ujistil o pravosti odrůdy. Poté, co byla daná odrůda uspokojivě stanovena, lze keře seřezat brzy na jaře, pokud je to nutné, a stimulovat tak nový růst. Naorání nebo nakupení půdy kolem (výhonů) matečné rostliny brzy na podzim vede k zakořeňování z nového dřeva a je tak později umožněno oddělení několika nezávislých mladých rostlin.\n\nZakořeněné výhony jsou odřezány z matečných rostlin brzy na začátku následujícího jara. Tato operace je samozřejmě silným řezem pro matečné rostliny, takže rostliny jsou stimulovány k rašení dalších mladých výhonů v létě, a může tak na výhony být zase naorána na podzim půda. Takové zacházení s rostlinami je možné opakovat asi 5 nebo 6 let od zahájení prvního množení.\n\nNové odrůdy rybízu jsou pěstovány ze semen, která mohou být použita, jakmile je ovoce zralé. Tato semena jsou odstraněny z dužniny, smíchány s pískem, a uchovávány v chladném a stinném místě až do jara, kdy mohou být zasety půl palce hluboko v do země, nebo do mělké nádoby, naplněné živnou zeminou, která bude udržována stále vlhká. Semena klíčí brzy a rostliny v nádobách, jakmile jsou 2 nebo 3 cm vysoké, mohou být vysázeny. Žádná souvislost nemůže však být samozřejmě očekávána mezi semenáčem a kvalitní mateřskou rostlinou, a z tohoto důvodu rostliny žádnou komerční hodnotu nemají. Ve skutečnosti, pěstitel může pracovat po mnoho let, aby vypěstoval odrůdu, kterou lze považovat za žádoucí a může být uznána, certifikována a dále šířena.\n\nRybízy jsou prodávány jako dvouleté a jednoleté. Velikost keře bude záviset spíše na odrůdě, ačkoliv dvouletá rostlina bude podsaditá, s bujně rostoucími letorosty, 15 nebo více centimetrů dlouhými od kořene, a bude mít především silný, bohatý a bujně rostoucí kořenový systém. Dobrá školka by měla dodávat rostliny bez chorob a škůdců. Bezinfekčnost materiálu v množitelských závodech v ČR by měl kontrolovat ÚKZÚS (dříve SRS). V prodejnách se kontrolu rostlinných materiálů provádí prodejce.\n\nDosud nebyly vyzkoušeny žádné prostředky na ochranu rybízových plantáží před mrazem, a ani to nebylo považováno za nezbytné, aby tak bylo učiněno, protože je levnější a uspokojivější najít vhodné místo pro plantáž, a vyhnout se tak takovým problémům. Je třeba být opatrný před mrazovými kotlinami. Keře by měly být vždy umístěny na svahu nebo na vyvýšené části země, kde bude dobrá cirkulace vzduchu. Rybízové keře jsou velmi náchylné k poškození mrazem, a pokud se nachází v mrazové kotlině nebo jsou v místě vystaveném mrazu. Pupeny začínají rašit brzy na jaře a mohou být poškozeny.\n\nV některých případech mohou být v důsledku nepříznivých povětrnostních podmínek hrozny špatně opyleny a část bobulí opadne. To může být způsobeno poškozením chladem, ale je také možné, že to možné že to může být způsobeno nedostatkem opylení (například pro nízké teploty).\n\nRybíz je sklízen v druhé části června do druhé poloviny července. Sklizeň začíná jakmile svazky začínají vykazovat jednotnou barvu (bělavě žlutou). Provádí se pouze jeden sběr, keře jsou zcela sklizeny. Na sklizeň od dozrání je obvykle od 7 do 10 dnů, protože plodenství rybízu visí na keři poměrně pevně několik dní poté, co jsou bobule dobře vybarvené.\n\nSběrači jsou většinou placeni podle množství keřů a v roce 1912 někteří sběrači vydělávali až 2,5 dolaru za den. Pro práci jsou obvykle používány ženy a děti, a často je potřeba jeden dozorce na každých deset nebo dvacet sběračů. Pro zajištění co nejlepších výsledků by plody neměly být sbírány za mokra, jinak vlhkost v bednách urychlí hnití. Má-li být ovoce atraktivní, když se dostane na trh, musí být udržováno v čistotě. aby se zabránilo rozdrcení a otlakům na plodech, je třeba opatrnosti při sběru. Poškozené ovoce není přijímáno ani v konzervárnách.\n\nJe-li rybíz prodán do konzervárny, není třídění nezbytné, a není nutné prakticky třeba žádné balení. V konzervárenském závodu je malý nebo žádný rozdíl v ceně podle velikosti plodů. Při prodeji na trh je ovoce baleno do košíků a nejlépe jsou hodnoceny plody s velkými bobulemi.\n\nPro přepravu na vzdálené trhy, by rybíz měl být sklizen když jsou bobule tvrdé a pevné. Pro domácí trh mohou být plody ponechány, dokud nejsou dokonale zralé a měkké. Nejpohodlnější způsob, je prodej sklizně do blízké konzervárny. Pokud není prováděna sklizeň pro konzervárnu, je moudré mít smlouvu s nějakou firmou na nějakém konkrétním místě, aby se dal zvládnout odbyt pro alespoň určitou část úrody.\n\n"}
{"id": "699477", "url": "https://cs.wikipedia.org/wiki?curid=699477", "title": "Live at the Rotterdam Ahoy", "text": "Live at the Rotterdam Ahoy\n\nLive at the Rotterdam Ahoy je koncertní dvojalbum anglické hard rockové skupiny Deep Purple, nahrané v roce 2000 v Rotterdamu. Album vyšlo v roce 2001.\n\n\n"}
{"id": "699478", "url": "https://cs.wikipedia.org/wiki?curid=699478", "title": "Cahalon", "text": "Cahalon\n\nCahalon (: צהלון) je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, cca 1 kilometr od pobřeží Středozemního moře a od historického jádra Jaffy, v nadmořské výšce okolo 20 metrů. Jihovýchodně od ní leží čtvrť Dakar, jižně pak Šikunej Chisachon.\n\nČtvrť volně vymezují ulice \"Sderot Jerušalajim\", \"Šivtej Jisrael\" a \"dr. Erlich\". Zástavba má charakter volnější městské výstavby. Nachází se tu Nemocnice Cahalon. Pojmenovaná je podle židovského učence a lékaře Ja'akova Cahalona.\n\n"}
{"id": "699481", "url": "https://cs.wikipedia.org/wiki?curid=699481", "title": "Autobusový návěs", "text": "Autobusový návěs\n\nAutobusový návěs je vozidlo pro přepravu osob, které je kombinací autobusu a návěsu. Návěs vybavený pro přepravu osob je tažen běžným návěsovým tahačem, známým z kamionové dopravy. Díky své délce mají autobusové návěsy větší kapacitu než standardní autobus a mohou být plně nízkopodlažní.\n\nPrvní vozidla této konstrukce vznikla ve třicátých letech dvacátého století. Byly to například typy Büssing SS a Büssing DS. později vznikly dokonce patrové varianty. Autobusové návěsy se ale ve srovnání s autobusovými přívěsy a později kloubovými autobusy nikdy masově neprosadily.\n\nZávodová doprava podniku SDAG Wismut (podnik těžil uranovou rudu na saské straně Krušných hor) si opatřila na počátku padesátých let 30 ojetých autobusových návěsů z Holandska. Šlo o vozidla PT42 z roku 1946 výrobce Crossley Motors s tahači značky DAF. Na začátku šedesátých let už byla vozidla značně opotřebená. Vozidla byla v opravárenském závodě podniku Wismut renovována a jako tahače byly využity vozy IFA Z6. Soupravy byly využívány ještě v polovině šedesátých let. Renovované vozy měly 52 míst k sezení a 28 míst k stání. Některá vozidla ale dojezdila v původním uspořádání.\nV bývalém východním Berlíně byla od roku 1953 v provozu návěsová souprava složená z patrového osobního návěsu a tahače IFA H6 výrobce IFA Zwickau. Tahač byl osazen 120koňovým šestiválcovým motorem typu EM 6-20. První souprava měla návěs typového označení DoS6 výrobce LOWA Werdau. V roce 1955 byla vyrobena série sedmi souprav s návěsy z vagónky v Ammendorfu. Návěsy měly kapacitu 38 míst k sezení nahoře a 26 míst dole. Délka vozidla přesahovala 15 metrů. Vozidla tak patřila v Berlíně k nejdelším patrovým vozidlům. Patrové autobusové návěsy byly nasazovány hlavně na lince 27 (S-Bahnhof Kaulsdorf – Köpenick – Müggelheim). Jedna souprava byla v roce 1959 předána ke zkouškám do Moskvy. Ostatní byly v šedesátých letech sešrotovány. V provozu se ukázalo, že motor použitého tahače je příliš slabý. Stejný návěs se v roce 1955 zkoušel také s trolejbusovým tahačem, označeným ES 6.\n\nPrakticky do osmdesátých let dvacátého století zajišťovaly většinu autobusové dopravy v Havaně autobusy Leyland, importované z Velké Británie. Hospodářské problémy Kuby se projevily i v nedostatku vozidel pro veřejnou dopravu. Aby se obešla potřeba draze importovaných autobusů, zkonstruovali Kubánci návěsy s tahači amerických značek. Díky svému vzhledu byly návěsy přezdívány \"Camello\" podle španělského výrazu pro velblouda. Jméno mělo připomínat dva hrby na koncích vozidla . I když byly plánovány jako provizorium, patřily Camellos dlouhá léta k obrazu Havany. Turisté si je rádi fotografovali, ale pro obyvatele Havany byly nepříjemnou připomínkou přídělového hospodářství. Byly nepohodlné, bez klimatizace a věčně přeplněné. Oficiálně měly 58 míst k sezení, ale občas převážely 400 osob. Od roku 2005 byly nahrazovány jinými autobusy, většinou od čínského výrobce YUTONG. Poslední Camello by vyřazen v roce 2008.\n\nMnoho autobusových návěsů používaly jihoafrické státní dráhy SAR. Výrobci byly především International a Oshkosh.\n\nExistoval jediný prototyp Karosa NO 80. Ten byl nedávno zrestaurován a účastní se veteránských akcí.\n\n\n"}
{"id": "699483", "url": "https://cs.wikipedia.org/wiki?curid=699483", "title": "Šikunej Chisachon", "text": "Šikunej Chisachon\n\nŠikunej Chisachon (: שיכוני חיסכון) je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, cca 1 kilometr od pobřeží Středozemního moře a cca 1,5 kilometru jižně od historického jádra Jaffy, v nadmořské výšce okolo 20 metrů. Severovýchodně od ní leží čtvrť Dakar, na severu Cahalon, na jihovýchodě Giv'at ha-Temarim, na severozápadě Adžami a na jihozápadě Giv'at Alija. Na jihu s ní sousedí čtvrť Neve Golan (neboli Jafo Gimel).\n\nČtvrť volně vymezují ulice \"Sderot Jerušalajim\", \"Sderot ha-Bešt\" a \"Šivtej Jisrael\". Zástavba má charakter husté městské výstavby.\n\n"}
{"id": "699486", "url": "https://cs.wikipedia.org/wiki?curid=699486", "title": "Neve Golan", "text": "Neve Golan\n\nNeve Golan (: נווה גולן, nazýváno též Jafo Gimel, 'יפו ג, \"Jaffa G\" nebo Jafo Darom, יפו דרום, \"Jižní Jaffa\") je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, necelý 1 kilometr od pobřeží Středozemního moře a cca 2 kilometry jižně od historického jádra Jaffy, v nadmořské výšce okolo 20 metrů. Severovýchodně od ní leží čtvrť Dakar, na severu Šikunej Chisachon, na východě Giv'at ha-Temarim, na západě Giv'at Alija.\n\nČtvrť volně vymezují ulice \"Sderot Jerušalajim\", \"Sderot ha-Bešt\" a \"Jefet\". Na jihu je hranicí okraj katastru Tel Avivu. Dál k jihu již leží město Bat Jam (hranicí je ulice \"Simcha Holtzberg\", ulice \"ha-Gvul\"). Zástavba má charakter husté městské výstavby. Na severu čtvrti v lokalitě Neve Golan se rozkládají sportovní a školské areály.\n\n"}
{"id": "699490", "url": "https://cs.wikipedia.org/wiki?curid=699490", "title": "Saskatchewan Highway 106", "text": "Saskatchewan Highway 106\n\nHighway 106, také nazývaná Hanson Lake Road, je provinční silnice. Má některé úseky zpevněné silnice typu \"provincial paved divided highway\" a některé štěrkové typu \"provincial gravel highway\". Nachází se v kanadské provincii Saskatchewanu. Vede od silnice Highway 55, od níž se odpojuje poblíž Smeatonu, až k silnici Highway 167 v Creightonu. Highway 106 je asi 327 km (203 mil) dlouhá.\n\nHighway 106 je také propojena se silnicemi Highway 691, Highway 692, Highway 928, Highway 120, Highway 912, Highway 913, Highway 932, Highway 933, Highway 165, Highway 911 a Highway 135.\n\nMnoho rekreačních oblastí provincie je přímo přístupných ze silnice Highway 106, včetně rozlehlého provinčního parku Narrow Hills Provincial Park a rekreační oblast Hanson Lake Provincial Recreation Site. Highway 106 neprochází skrze žádnou obec s výjimkou Smeatonu a Creightonu.\n\n"}
{"id": "699491", "url": "https://cs.wikipedia.org/wiki?curid=699491", "title": "Giv'at Alija", "text": "Giv'at Alija\n\nGiv'at Alija (: גבעת עלייה) je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, na pobřeží Středozemního moře, cca 2 kilometry jižně od historického jádra Jaffy, v nadmořské výšce okolo 10 metrů. Severně od ní leží čtvrť Adžami, východně Neve Golan (Jafo Gimel).\n\nČtvrť volně vymezuje ulice \"Jefet\" a mořské pobřeží. Na jihu je hranicí okraj katastru Tel Avivu. Dál k jihu již leží město Bat Jam (hranicí je ulice \"Simcha Holtzberg\", ulice \"ha-Gvul\"). Zástavba má charakter volnější městské výstavby. Nacházejí se tu četné veřejné parky, jako park Toulouse nebo, park Kidron a také rozsáhlý Telavivský muslimský hřbitov (vedle něj i menší hřbitovy pro řeckou pravoslavnou a arménskou křesťanskou komunitu). Významnou památkou je mešita Džabalija.\n\n"}
{"id": "699494", "url": "https://cs.wikipedia.org/wiki?curid=699494", "title": "Adžami (Tel Aviv)", "text": "Adžami (Tel Aviv)\n\nAdžami (: עג'מי, : حي العجمي‎) je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, na pobřeží Středozemního moře, cca 1 kilometr jižně od historického jádra Jaffy, v nadmořské výšce okolo 10 metrů. Jižně od ní leží čtvrť Giv'at Alija, východně odtud je to čtvrť Cahalon.\n\nČtvrť volně vymezuje ulice \"Jefet\" a mořské pobřeží. Zástavba má charakter husté městské výstavby na rostlém historickém půdorysu a s četnými dochovalými stavbami arabské provenience. Nachází se tu veřejný park Toulouse, četné církevní stavby (mešita al-Adžami, křesťanské kostely atd.) a množství domů, které v poslední době procházejí rekonstrukcí s tím, jak se čtvrť stává atraktivní. Na severním okraji čtvrtě stojí starý židovský hřbitov.\n\nFilm nazvaný Adžami, který se zde odehrává, byl v roce 2009 nominován na Oscara v kategorii cizojazyčný film.\n\n"}
{"id": "699496", "url": "https://cs.wikipedia.org/wiki?curid=699496", "title": "Adžami", "text": "Adžami\n\nPojem Adžami (Ajami, : עג'מי) může označovat:\n"}
{"id": "699498", "url": "https://cs.wikipedia.org/wiki?curid=699498", "title": "Octan zinečnatý", "text": "Octan zinečnatý\n\nOctan zinečnatý (CHCOO)Zn, systematický název ethanoát zinečnatý je organická sloučenina, zinečnatá sůl kyseliny octové, která vytváří tetraedrické molekuly. Je mírně toxický.\n\nOctan zinečnatý se používá v chemické syntéze a jako přídatná látka do potravin, kde se označuje jako E650. Mimo jiné se používá do žvýkaček.\n\nV průmyslu se octan zinečnatý používá k impregnaci dřeva, výrobě ostatních zinečnatých solí, polymerů a ethylacetátu.\n\n"}
{"id": "699500", "url": "https://cs.wikipedia.org/wiki?curid=699500", "title": "Pomněnka bahenní", "text": "Pomněnka bahenní\n\nPomněnka bahenní (\"Myosotis palustris\", synonymum – \"Myosotis scorpioides\") je vytrvalá bylina z čeledi brutnákovité.\n\nPomněnka bahenní dorůstá výšky 50–80 cm. Listy mají eliptický tvar a mohou být chlupaté, květy se vyskytují v mnohočetných vijanech bez listenů. Koruna je kolovitá a má světle modrou barvu. Kvete od května do září.\n\nVyskytuje se na březích tekoucích i stojatých vod nebo na jiných vlhkých lokalitách (podmáčené louky, příkopy kolem cest, nivy řek). Preferuje humózní bahnité půdy.\n\nV České republice se vyskytují dva poddruhy pomněnky bahenní:\n\n"}
{"id": "699504", "url": "https://cs.wikipedia.org/wiki?curid=699504", "title": "Saskatchewan Highway 167", "text": "Saskatchewan Highway 167\n\nHighway 167 je provinční silnice v kanadské provincii Saskatchewan. Vede od manitobské hranice mezi obcemi Creighton a Flin Flon, kde se k ní připojuje manitobská silnice Manitoba Highway 10, až do rekreační oblasti Sand Beach u jezera Amisk nedaleko provinční ekologické rezervace Amisk Lake Provincial Ecological Reserve. Highway 167 je asi 59 km (37 mil) dlouhá.\n\nAsi dvě třetiny silnice 167 leží na východním pobřeží jezera Amisk Lake. U silnice se rozkládají dvě další rekreační oblasti kromě Sand Beach. Po silnice je přístupné také městečko Denare Beach.\n"}
{"id": "699507", "url": "https://cs.wikipedia.org/wiki?curid=699507", "title": "Anna Forchheimová-Rajská", "text": "Anna Forchheimová-Rajská\n\nAnna Forchheimová-Rajská (16. února nebo 8. dubna 1822 Praha – 3. prosince 1903 tamtéž), rozená Forchheimová, provdaná Turnovská (Rajská byl její umělecký pseudonym), byla česká herečka. Se svou sestrou Magdalenou, manželkou Josefa Kajetána Tyla, hrála v kočovném divadle, a stala se matkou Tylových dětí. Roku 1860 se provdala za herce a novináře Josefa Ladislava Turnovského, v roce 1872 odešla z veřejného života a plně se věnovala rodině. Počátkem 20. století byla nejstarší českou herečkou.\n\nByla sestrou Magdaleny Forchheimové, manželky Josefa Kajetána Tyla. Již jako jedenáctiletá hrála v divadle — nejprve dětské role na Kajetánském divadle, pak naivky ve Stavovském, později i ve Stögrově divadle v Růžové ulici.\n\nS Tylem se znala už od útlého dětství — když jí bylo osm, byl Tyl dvaadvacetiletý. Postupně mezi nimi vzplanula láska. Zřejmě proto, aby se tento vztah nerozvíjel, odjela Anna s otcem roku 1840 do Lvova, kde necelý rok hrála v Skarbkově divadle.\n\nPo návratu se stala Tylovi nerozlučnou společnicí a neoficiální manželkou. V říjnu 1843 se jim narodil první syn, postupně se společně s Tylem a jeho manželkou starali o šest dětí. Obě sestry pak s Tylem žily až do jeho smrti. Byli přitom terčem různých narážek ve společnosti, které Tyla mrzely a manželce se za ně omlouval — vztah k Anně ale ukončit nechtěl nebo nemohl.\n\nTyl zemřel v Plzni 11. července 1856. Anna Rajská dále hrála v divadle — postupně u Štauderovy, Zöllnerovy, Švandovy a Šmídovy společnosti. Roku 1860 se provdala za hereckého kolegu Josefa Ladislava Turnovského, o šestnáct let mladšího, s nímž pokračovala v cestách po venkově do roku 1865, kdy získala angažmá v pražském divadle. Tam však nepobyla dlouho — po pruské okupaci jí nezbylo, než se vrátit ke kočovnému divadlu se skupinou Mušky a Libické. Nakonec v roce 1872 získal její manžel stálé zaměstnání v Praze jako redaktor týdeníku \"Slovan\", což Anně Rajské umožnilo opustit scénu a věnovat se v soukromí rodině. Veřejného ocenění dostala za své náročné vlastenecké úsilí minimálně, závěr jejího života ale byl šťastný v láskyplném rodinném kruhu. V té době byla nejstarší českou herečkou. Pohřbena byla na Vyšehradském hřbitově.\n\nOd počátku hrála výhradně česky. Byla oceňovaná pro živou pohyblivost, drobnou postavu a rázný temperament. Po návratu ze Lvova se stala představitelkou veselých, prostých a srdečných dívek — roztomilých, citově vřelých, ale nikoliv sentimentálních. K jejím rolím patřily např.:\n\nNěkteré starší publikace uvádějí jako rok narození 1824. Souvisí to se snahou jejího manžela Josefa Ladislava Turnovského opticky snížit věkový rozdíl; manželce proto dva roky „ubral“, sobě naopak jeden „přidal“.\n"}
{"id": "699510", "url": "https://cs.wikipedia.org/wiki?curid=699510", "title": "Giv'at ha-Temarim", "text": "Giv'at ha-Temarim\n\nGiv'at ha-Temarim (: גבעת התמרים, též Jafo Dalet, 'יפו ד, \"Jaffa D\") je čtvrť v jihozápadní části Tel Avivu v Izraeli. Je součástí správního obvodu Rova 7 (Jaffa).\n\nLeží na jihozápadním okraji Tel Avivu, cca 1 kilometr od pobřeží Středozemního moře a cca 2 kilometry jižně od historického jádra Jaffy, v nadmořské výšce okolo 10 metrů. Severně od ní leží čtvrť Dakar a Šikunej Chisachon, na západě je to čtvrť Neve Golan (Jafo Gimel). Východně od čtvrtě prochází dálnice číslo 20, u níž stojí roku 2011 zprovozněná železniční stanice Cholon Wolfson na železniční trati Tel Aviv – Bnej Darom. Na jihu končí katastr Tel Avivu a zástavba plynule přechází na území města Bat Jam.\n\nČtvrť volně vymezují ulice \"Sderot Jerušalajim\" a \"Ed Koch\". Zástavba má charakter husté městské výstavby.\n\n"}
{"id": "699515", "url": "https://cs.wikipedia.org/wiki?curid=699515", "title": "Pětiprstka žežulník", "text": "Pětiprstka žežulník\n\nPětiprstka žežulník (\"Gymnadenia conopsea\") je jedním ze dvou druhů rodu pětiprstka, které v současnosti rostou v české přírodě. Vytrvalá, středně vysoká, hlíznatá rostlina s květenstvím složeným z nejčastěji načervenale kvetoucích květů, která se přes dřívější, poměrně hojný výskyt stala rostlinou ohroženou.\n\nBylina se vyskytuje na většině území Evropy, severní hranice probíhá Skandinávií a jižní podél Středozemního moře. Východním směrem je rozšířena přes západní i východní Sibiř, Kavkaz, sever Čín a Mongolska až na Dálný východ a do Japonska a Koreje, na jihu její areál sahá přes Himálaj až do Nepálu.\n\nJeště před nástupem 20. století rostla na území České republiky, hlavně v podhůří a nízkých horách, mnohem častěji než nyní. V současnosti se vyskytuje řídce, nejspíše ji lze spatřit ve středním Polabí, v Českém středohoří a v Bílých Karpatech, jen vzácně se objevuje v subalpínském stupni v Krkonoších a Hrubém Jeseníku.\n\nSvětlomilný druh vyskytující se na dvou ekologických odlišných typech stanovišť. Prvá jsou na bazických horninách v nížinách až podhůřích na suchých i vlhčích křovinatých stráních, květnatých loukách, pastvinách nebo řidčeji po okrajích světlých listnatých lesů. Druhá, méně častá, jsou na mírně kyselých půdách v ledovcových karech a na horských vysokostébelných loukách. Roste na půdách sušších i vlhkých, hlinitých i kamenitých. Tento geofyt kvete od konce května do začátku července.\n\nKvětina vysoká 30 až 60 cm vyrůstá z dvoudílné, hluboce dělené hlízy. Lodyha je obvykle přímá, štíhlá, na průřezu oblá a ve spodních dvou třetinách je ve dvou řadách porostlá třemi až sedmi listy rostoucí s pochvy. Listy jsou sytě zelené, úzce kopinaté, vzpřímeně odstálé, dosahují délky až 26 cm a šířky 4 cm. V horní třetině lodyhy bývají ještě až čtyři malé, špičaté listenové listy.\n\nNa vrcholu lodyhy vyrůstá válcovité květenství, 5 až 30 cm dlouhý, různě hustý klas tvořený 25 až 65 růžovými, načervenalými či nachovými, vzácně bílými, slabě vonícími květy. Listeny jsou vejčitě kopinaté, po okrajích většinou fialové, poměrně velké, často obloukovitě zahnuté a někdy přesahují semeník. Dva zevní okvětní lístky, asi 5 mm dlouhé, jsou vejčitě podlouhlé a rovnovážně odstávají, třetí společně s vnitřními lístky jsou k sobě přikloněné a vytvářejí přilbu. Pysk květu je trojlaločný, střední lalok je o málo delší než dva postranní. Tenká, obloukovitě ohnutá ostruha je téměř dvakrát delší než válcovitý, 10 mm dlouhý zkroucený semeník. Nazelenalé brylky pylu mají světložluté stopečky. Opylení zajišťuje hmyz. Ploidie druhu je 2n = 40 nebo 2n = 80.\n\nPlody jsou široce válcovité, nazelenalé tobolky, které obsahují velké množství drobných semen. Semena mají málo vyspělý zárodek a neobsahují téměř žádné zásobní látky. K vyklíčení do stadia semenáče potřebují dodatečnou výživu pomoci orchideoidní mykorhizní symbiózy. Nejčastějšími symbionty jsou stopkovýtrusné houby z čeledí rohoplodníkovitých (\"Ceratobasidiaceae\") a tulasneovkovitých (\"Tulasnellaceae\").\n\nRostlina pětiprstka žežulník je proměnlivá v barvě i počtu květů, ve velikosti a početnosti vegetativních orgánů. Tato variabilita je mimo ekologických faktorů způsobená i znásobeným počtem chromozomových sad. Jedinci se zdvojeným počtem chromozómů (2n = 80) jsou statnější, později kvetou a jsou některými autory odlišování, dosud nepravoplatně, jako poddruh \"pětiprstka žežulník horská\" (\"Gymnadenia conopsea\" subsp. \"montana\" Bisse).\n\nDruh se lehce kříží a v české přírodě se občas nacházejí tyto jeho hybridy:\n\nPětiprstka žežulník ve značné části svých tradičních lokalit již vyhynula a na řadě míst kde se udržela, jsou její populace mnohem slabší. Její biotopy jsou ohrožené změnami v obhospodařování pozemků, nekosením a nespásáním luk nebo naopak jejich intenzivním využívání spojeným s nadměrným hnojení nebo přeměnou pastvin na ornou půdu a pod. V minulosti se z hlíz připravoval nápoj salep, v současnosti je pro vzácnost rostliny jejích sběr přísně zakázán.\n\nV České republice je z důvodu stále klesajícího počtu kvetení schopných jedinců zařazena v novém v \"Červeném seznamu cévnatých rostlin České republiky z roku 2012\" mezi druhy silně ohrožené (C2t), zatímco ve starší \"Vyhlášce MŽP ČR č. 395/1992 Sb. ve znění vyhl. č. 175/2006 Sb\" je stále počítána ke druhům ohroženým (§3).\n\n"}
{"id": "699516", "url": "https://cs.wikipedia.org/wiki?curid=699516", "title": "Ducháček", "text": "Ducháček\n\nPříjmení Ducháček (Ducháčková) má více osobností:\n\n"}
{"id": "699517", "url": "https://cs.wikipedia.org/wiki?curid=699517", "title": "Saskatchewan Highway 165", "text": "Saskatchewan Highway 165\n\nHighway 165 je provinční štěrková silnice v kanadské provincii Saskatchewan. Vede od silnice Highway 155 k silnici Highway 106. Highway 165 je asi 294 km (183 mil) dlouhá. Highway 165 vede od západu na východ paralelně k hranici prekambrického štítu v severním Saskatchewanu. Silnice lemuje jižní břehy Pinehouského jezera a jezera Lac la Ronge.\n\nHighway 165 prochází poblíž obcí Sakamayack a Beauval. Ze silnice jsou přístupné některé provinční rekreační oblasti.\n\nHighway 165 je propojena se silnicemi Highway 155, Highway 918, Highway 914, Highway 910, Highway 935, Highway 2, Highway 969, Highway 912 a Highway 106.\n"}
{"id": "699518", "url": "https://cs.wikipedia.org/wiki?curid=699518", "title": "Over-Nite Sensation", "text": "Over-Nite Sensation\n\nOver-Nite Sensation je studiové album amerického rockového kytaristy a zpěváka Franka Zappy, vydané v září roku 1973 u DiscReet Records. Album nahrávala jedenáctičlenná skupina v čele se Zappou od 19. března do 1. června roku 1973 v kalifornských městech Inglewood, Glendale a Los Angeles.\n\nVšechny skladby napsal Frank Zappa.\n"}
{"id": "699519", "url": "https://cs.wikipedia.org/wiki?curid=699519", "title": "Kesova Gora", "text": "Kesova Gora\n\nKesova Gora ( ) je sídlo městského typu v Rusku, v Tverské oblasti. Je administrativním centrem Kesovogorského rajónu.\n\nSídlo leží na břehu řeky Kašinky (levý přítok Volhy), na východě Tverské oblasti, 32 km od města Kašin a 50 km od města Bežeck.\n"}
{"id": "699520", "url": "https://cs.wikipedia.org/wiki?curid=699520", "title": "Národní lípa", "text": "Národní lípa\n\nNárodní lípa byl památný strom, který rostl u obce Libníkovice. Mohutná lípa zanikla ve čtvrtek 4. července 1925 při větrné smršti.\n\nLípa rostla na kopci u obce (285 m. n m.), na konci 19. století bylo v její koruně zbudované pódium pro hudebníky. 6. července 1890 se na pódiu konal první koncert (při hasičské slavnosti). Na pódium se podle různých zdrojů vešlo 12 (časopis r. 1911), 25 nebo jednou prý až 30 hudebníků. V roce 1914 došlo na výměnu dřevěné konstrukce, od roku 1920 vybírala obec za užívání prostoru v okolí lípy 30 Kč od domácích a 50 Kč od přespolních pořadatelů.\n\nRoku 1924 došlo na vykácení švestkových stromů v prostoru kolem lípy, 16. dubna 1925 začala zalesňovací výsadba a vysazení oboustranné lipové aleje kolem silnice. 16. června 1925 na pódiu zahrála hudba naposledy a 4. července 1925 zachvátila část střední Evropy silná větrná smršť, která zničila střechy, elektrické vedení, způsobila rozsáhlé lesní polomy a také zánik lípy. Lidé však víc než nad vlastním majetkem bědovali nad lípou:\n\n26. července 1925 bylo uspořádáno pietní rozloučení s lípou, na kterém promluvil starosta, aby připomněl některé okamžiky z historie stromu. Protože se obyvatelé se ztrátou plně nevyrovnali, začalo se 16. března 1930 oficiálně jednat o výstavbě rozhledny na místě, kde lípa stávala, aby nedošlo k jejímu zapomenutí. 15 metrů vysoká rozhledna byla slavnostně otevřena 12. července 1930, novodobé opravy se dočkala v roce 1992; funguje dodnes.\n\nSymbol 3 lipových listů se dostal do novodobého znaku obce.\n"}
{"id": "699521", "url": "https://cs.wikipedia.org/wiki?curid=699521", "title": "Menašija", "text": "Menašija\n\nMenašija (: מנשייה, : المنشية, \"Manšija\") je čtvrť v jihozápadní části Tel Avivu v Izraeli. Je součástí správního obvodu Rova 5, ale historicky patřila k oblasti Jaffy.\n\nLeží na jihozápadním okraji Tel Avivu, na pobřeží Středozemního moře, cca 1 kilometr severovýchodě od historického jádra Jaffy, v nadmořské výšce okolo 10 metrů. Východně od ní leží čtvrť Neve Cedek a Šabazi, na severu je to Kerem ha-Tejmanim.\n\nZaujímá úzký pruh podél mořského pobřeží. Původně šlo o arabskou zástavbu, ale v roce 1948 během izraelské války za nezávislost zde arabské osídlení skončilo. Pak se tu usadili židovští přistěhovalci. Šlo o chudinskou čtvrť, která byla proto později takřka zcela zbořena a její místo zaujal pás vysokopodlažních hotelových a komerčních komplexů. Pozůstatkem původní zástavby je tak prakticky jen mešita Hasan Bek. U moře je zřízena promenáda s parkovými plochami. Stojí zde Muzeum nezávislosti Ecelu, připomínající aktivity vojenské organizace Irgun (Ecel) v letech 1947-1948. Na jižním okraji čtvrti stojí budova bývalé železniční stanice Jafo, nyní využitá pro rekreační účely.\n\n"}
{"id": "699523", "url": "https://cs.wikipedia.org/wiki?curid=699523", "title": "ÚVMV 1100 GT", "text": "ÚVMV 1100 GT\n\nÚVMV 1100 GT (nesprávně \"Škoda 1100 GT\") je československý prototyp sportovního kupé s motorem vzadu a pohonem zadních kol vzniklý v Ústavu pro výzkum motorových vozidel. Vývoj probíhal v letech 1966-1970 kdy vznikl první prototyp se samonosnou karoserií. Na výrobě se podílel Letov v Praze (forma) a Karosa ve Vysokém Mýtu (zhotovení). Na podzim 1970 bylo kupé vystaveno v Plzni a v roce 1971 na ženevském autosalonu, kde mělo velký úspěch. Výroba se plánovala ve Svazarmu Odry, kde byla rozpracována čtyřkusová série. \n\nCelkem bylo postaveno 6 těchto vozů s použitím povrchových laminátových dílů na podvozkové plošině Škoda 100. Kromě bílého originálu z Letova, se další dva (červený a bílo-modrý) účastní závodů historických vozů, mají úpravy na podvozku, elektronová kola s pneumatikami AVON, rozšířené blatníky, místo zadního skla lehčí žebrovaná víka, závodní sedačky a u jednoho vozu je motor 1289 ccm ze stotřicítek. Dva červené a jeden bílý exemplář pak mají běžné SPZ okresu Nový Jičín. \n\nJeden příbuzný vůz postavil roku 1977 v Kolíně konstruktér J. Švec, který odkoupil od M.Vágnera formy z Letova. Byl to závodní speciál s podstatně sníženou karosérií a podvozek i motor pocházel ze Škody 130 RS. Později dostal mohutné zadní křídlo, motor Alfa Romeo (řadový čtyřválec, 2000cm3) a pojmenován byl \"Škoda AR 2000\".\n\n\n\n"}
{"id": "699526", "url": "https://cs.wikipedia.org/wiki?curid=699526", "title": "Jean-Luc Ponty", "text": "Jean-Luc Ponty\n\nJean-Luc Ponty (* 29. září 1942, Avranches, Francie) je francouzský jazzový houslista a hudební skladatel. Proslavil se jako člen jazz rockové skupiny Mahavishnu Orchestra, ve které hrál, mimo jiné, i s českým klávesistou Janem Hammerem a nahrál také několik alb s Frankem Zappou.\n\n\n\n"}
{"id": "699527", "url": "https://cs.wikipedia.org/wiki?curid=699527", "title": "Clint Hill", "text": "Clint Hill\n\nClinton J. Hill (* 1932 Denver, Colorado) je bývalý agent Tajné služby Spojených států amerických, který dne 22. listopadu 1963 doprovázel prezidentskou kolonu 35. prezidenta USA Johna F. Kennedyho. Kolona, sestávající z celé řady vozů a doprovodných policejních motocyklů, projížděla ulicemi texaského Dallasu v rámci Kennedyho předvolební kampaně pro nadcházející prezidentské volby 1964. Ve 12.30 dallaského místního času dorazila kolona na náměstí Dealey Plaza a chvíli poté, co projela kolem budovy Texaského knižního velkoskladu, spustila se střelba na prezidenta Kennedyho. Agent Hill stál na boku vozu tajné služby, který bezprostředně doprovázel Kennedyho limuzínu a ihned po zaslechnutí první střely seskočil na silnici a rozběhl se směrem k smrtelně raněnému prezidentovi. Agentu Hillovi se během několika sekund povedlo prezidentskou limuzínu doběhnout a s pomocí šokované Kennedyho manželky Jacqueline vylezl na kufr vozu, sestrčil paní Kennedyovou zpět do sedadla a přitiskl se ke kapotě kufru limuzíny, která začala vysokou rychlostí ujíždět směrem nemocnici Parkland Memorial Hospital.\n\nAgent Clinton Hill hovoří v knize \"The Kennedy Detail\" od Geralda Blainea vydané roku 2010 o strašlivé scéně, která se mu naskytla poté, co naskočil na limuzínu: „Šedé kusy mozkové tkáně a úlomky lebky byly po limuzíně rozesety jako nějaké děsivé konfety. Podlahu pokrývala kaluž krve. Prezident Kennedy ležel na sedadle zcela nehybný a v jeho hlavě byla zřetelně vidět díra o velikosti lidské pěsti.“\n\nBezprostřední průběh atentátu na Kennedyho byl zachycen amatérským kameramanem Abrahamem Zapruderem na 8 mm barevný film Kodachrome v délce 26,6 sekund a po svém autorovi získal i jméno Zapruderův film.\n\nPo smrti Kennedyho byl agent Hill přiřazen jako osobní strážce Jacqueline Kennedyové a v této funkci setrval až do prezidentských voleb 1964. Poté byl přiřazen do Bílého domu k ochrance nového prezidenta Lyndona B. Johnsona. Roku 1967, ještě za vlády Johnsona, byl Hill jmenován šéfem prezidentské tělesné stráže (anglicky: Special Agent in Charge, zkr. SAIC). Po nástupu nového prezidenta Richarda Nixona do úřadu, byl agent Hill převelen k ochraně viceprezidenta Spiro Agnewa. Nakonec byl jmenován do funkce náměstka ředitele celé americké tajné služby. Do penze odešel roku 1975 a až doposud se účastní různých diskusních fór a rozhovorů na téma atentátu na Kennedyho.\n"}
{"id": "699530", "url": "https://cs.wikipedia.org/wiki?curid=699530", "title": "Burnt Weeny Sandwich", "text": "Burnt Weeny Sandwich\n\nBurnt Weeny Sandwich je studiové album americké experimentální rockové skupiny The Mothers of Invention, vydané v roce 1970. Album produkoval Frank Zappa.\n\nVšechny skladby napsal Frank Zappa, pokud není uvedeno jinak.\n"}
{"id": "699531", "url": "https://cs.wikipedia.org/wiki?curid=699531", "title": "Ilok", "text": "Ilok\n\nIlok (maďarsky Újlak, srbsky v cyrilici Илок) je nejvýchodnější obcí Chorvatska. Nachází se na břehu Dunaje a ze tří stran je obklopena srbským územím. Ve městě se nachází středověký hrad a most přes Dunaj, spojující město s druhým břehem řeky. V současné době má Ilok okolo osmi tisíc obyvatel.\n\nV roce 1349 byl vybudován na tomto místě kostel a františkánský klášter. V latinských pramenech bylo místo označováno názvem \"Villacum\", sídlil zde biskup sremský.\n\nV polovině 15. století místní správce Nikola Ilocký začal s výstavbou místní pevnosti (dochované do dnešních dob). Důvodem bylo neustále se blížící turecké nebezpečí. Nikola nařídil také město obehnat hradbami. Bylo vybudováno rovněž i několik věží. Město mělo v této době několik tisíc obyvatel. Roku 1456 v Iloku skonal svatý Jan Kapistrán, katolický kněz a obratný řečník.\n\nV roce 1526 táhlo osmanské vojsko do Uher. Útok, který byl veden z jihu, měl za jeden ze svých prvních cílů Osijek. Vojsko pod vedením Ibrahim paši obsadilo město bez jakéhokoliv odporu. Turecká správa města vybudovala lázně (hamam) a také několik dalších objektů náboženského významu (turbe se dochovalo dodnes).\n\nV roce 1688 přišli Rakušané a Turci byli vyhnáni z Iloka nadobro. V roce 1697 daroval císař Leopold město spolu s některými dalšími oblastmi Sremu italské šlechtické rodně Odescalchi jako odpověď na dar papeže Inocence XI, který poskytl rakouskému císaři 336 tisíc forintů na boj proti Turkům. Prvním vlastníkem tak rozsáhlého majetku se stal Livio Odescalchi, který byl také i jedním z vojevůdců během druhého obléhání Vídně v roce 1683.\n\nV 18. století a v první polovině století devatenáctého byl sídlem sremského podžupana, oblastním místem s vlastní správou i soudy, na trhy se sem sjížděli obchodníci z okolních rozsáhlých oblastí. V rámci znovuosídlování jižních Uher přišli do oblasti také i Slováci, jejichž potomci žijí jak zde, tak i na srbské straně (např. v Bačce Palance, Hložanech a Báčském Petrovci) dodnes.\n\nPo roce 1945 byly vytvořeny nové hranice, které z Iloka udělaly město na pomezí Chorvatska a Srbska. Po dlouhých diskuzích mezi jugoslávskými komunisty, zdali bude Ilok připojen k Chorvatsku či srbské Vojvodině bylo nakonec rozhodnuto, že od 1. října 1945 bude součástí Chorvatska. Po roce 1991 a válce v Chorvatsku došlo k poklesu počtu obyvatel, neboť se město našlo na státní hranici.\n\nV roce 1952 bylo v Iloku zřízeno muzeum. Město má také i svojí knihovnu. Slovenská menšina má vlastní kulturní dům pojmenovaný po národním buditeli Štúrovi. V Iloku se hraje také i fotbal; místní klub nese název NK Fruškogorac.\n\nObec bývá také známá pod názvem \"Dubrovník na východě\" (chorvatsky \"Dubrovnik na istoku\").\n\nBapska ♦\nIlok ♦\nŠarengrad ♦\nMohovo \n"}
{"id": "699533", "url": "https://cs.wikipedia.org/wiki?curid=699533", "title": "Marek Holeček", "text": "Marek Holeček\n\nMarek \"Mára\" Holeček (* 5. listopadu 1974 Praha) je jedním z nejúspěšnějších a nejzkušenějších horolezců současnosti, skalní lezec a pískař. Jako první Čech v historii získal hlavní cenu prestižního ocenění Piolet d'Or 2018 (tzv. Zlatý cepín) za prvovýstup alpským stylem jihozápadní stěnou jedenácté nejvyšší hory světa - Gašebrum I.\n\nZískal několik ocenění Výstupy roku ČHS a Horolezec roku. \n\nMarek Holeček se zabývá objevováním nových výstupových směrů v nejvyšších horách světa. Leze od svých pěti let a podle svých slov se snaží vylézt vše, co vyrostlo od výše jednoho metru nad hladinou moře až po himálajské obry. Odmítá zažitou představu, že vrcholem veškerého horolezeckého snažení je dosažení co nejvyšší nadmořské výšky. Stejně důležitými se také staly obtížnost výstupu a styl, jakým se k vrcholu dostane. I přes rozdílné cíle, např. velké stěny, ledové a sněhové kopce nebo koktejl všeho dohromady – takzvané mixy, mají podle něj výpravy do hor společného jmenovatele: „Vyhledávat náročné lezecké terény v maximálním počtu dvou, nanejvýš tří lidí a nést s sebou akorát to, co naše záda unesou. A pokud štěstí dá své svolení, tak vznikne i nová cesta.“\n\n\n\n\n\nO vylezení nové cesty v jihozápadní stěně na Gašerbrum I se Marek Holeček pokoušel několikrát. Nejprve dvakrát v letech 2009 a 2013 se Zdeňkem Hrubým, který zde zahynul při sestupu při druhém neúspěšném pokusu o prvovýstup v srpnu 2013. Potřetí s Tomášem Petrečkem v roce 2015 a počtvrté s Ondřejem Mandulou v roce 2016. Nakonec se mu to podařilo na pátý pokus v 30. července 2017 se spolulezcem Zdeňkem Hákem a to velmi hodnotným alpským stylem.\n\n\n"}
{"id": "699534", "url": "https://cs.wikipedia.org/wiki?curid=699534", "title": "FK Željezničar Sarajevo", "text": "FK Željezničar Sarajevo\n\nFK Željezničar Sarajevo je klub první ligy Bosny a Hercegoviny, sídlící ve městě Sarajevo. Hřištěm klubu je Stadion Grbavica s kapacitou 16 100 diváků.\n\nKlub byl založen sarajevskými železničáři roku 1921 jako součást SD Željezničar (Sportsko društvo), které mimo fotbalovou sekci zastřešuje také oddíly basketbalu, házené, volejbalu, šachu, bowlingu a mnoho dalších). Željezničar byl jeden z předních klubů bývalé Jugoslávie, o čemž svědčí i jeden ligový tiumf ze sezony 1971/72 pod trenérem Ivicou Osimem. V ní došel také do čtvrtfinále Poháru UEFA. V roce 1981 se \"železničáři\" radovali z premiérového zisku jugoslávského poháru. O čtyři roky později zažil klub nejvýznamnější tažení pohárovou Evropou, když ho po výsledcích 2:1 a 1:3 před branami finále Poháru UEFA zastavil maďarský Videoton FC. Po vzniku Bosny a Hercegoviny zvítězil v nejvyšší soutěži čtyřikrát a je tak nejúspěšnějším bosenským klubem.\n\nV letech 1948-49 klub trénoval František Bičiště, na jehož působení navázal v roce 2004 Jiří Plíšek.\n\n\n"}
{"id": "699536", "url": "https://cs.wikipedia.org/wiki?curid=699536", "title": "Sumas Mountain (Washington)", "text": "Sumas Mountain (Washington)\n\nSumas Mountain je hora, která se nachází v okrese Whatcom, v americkém státě Washington, asi 25 kilometrů severovýchodně od města Bellingham a jihozápadně od hory Vedder Mountain. Hora patří do Skagitského pohoří a je známá pro svou biologickou diverzitu a celoročně schůdné turistické stezky. Někdy se také nazývá American Sumas, aby byla odlišena od hory v Britské Kolumbii, která nese stejné jméno. Většina její půdy spadá pod Ministerstvo přírodních zdrojů státu Washington, ale některé parcely jsou soukromé. Veřejné pozemky jsou sice otevřené pro rekreaci, používají se také ale pro těžbu dřeva. Mýtiny zohyzďují její svahy a většina zbylého lesa se nachází v různých fázích obnovy.\n\nNa severním svahu hory se nachází nízký průsmyk, kterým prochází silnice Washington State Route 547, která spojuje města Kendall a Sumas, které leží na kanadsko-americké hranici naproti Abbotsfordu. Stejným průsmykem kdysi procházela trať železnice Chicago, Milwaukee, St. Paul and Pacific Railroad.\n\nNa západním svahu hory se nachází kontroverzní Swiftcreecký sesuv půdy.\n"}
{"id": "699540", "url": "https://cs.wikipedia.org/wiki?curid=699540", "title": "North Lookout Mountain", "text": "North Lookout Mountain\n\nNorth Lookout Mountain, obvykle nazývaná také Galbraith Mountain, je hora mezi obcemi Sudden Valley a Bellingham v americkém státě Washington. 12,65 km² rozlehlé území je od dubna 2010 vlastnictvím společnosti Polygon Financial Partners, která plánuje postavit zde horsko-cyklistický park. Hora má dva vrcholy, z nichž ten vyšší dosahuje výšky 544 metrů nad mořem, ale oba jsou viditelné z celé západní porce okresu Whatcom. Společnost WHIMP zde v roce 2005 vybudovala rozsáhlý komplex stezek, na které se dá dostat po dvou přístupových cestách ze severu a z jihu.\n\nNa hoře se nachází hned čtyři vysílače, z nichž tři jsou na vrcholu a ten čtvrtý asi třicet metrů pod nimi. Na svazích hory je aktivní těžba dřeva, která mnohým stezkám dala možnost výhledu. Po celém území bylo postaveno několik kiosků, kusů venkovního umění, a také opravna kol.\n"}
{"id": "699541", "url": "https://cs.wikipedia.org/wiki?curid=699541", "title": "Hot Rats", "text": "Hot Rats\n\nHot Rats je druhé sólové studiové album amerického rockového kytaristy a zpěváka Franka Zappy, který si album sám produkoval. Album poprvé vyšlo 10. října 1969. Na LP i CD verzi je stejný počet skladeb, ale liší se jejich délky. Ve skladbě „Willie the Pimp“ zpívá Captain Beefheart.\n\nVšechny skladby napsal Frank Zappa.\n\n\n"}
{"id": "699542", "url": "https://cs.wikipedia.org/wiki?curid=699542", "title": "Kirjat Atidim", "text": "Kirjat Atidim\n\nKirjat Atidim (: קריית עתידים, doslova \"Město budoucnosti\") je čtvrť a průmyslová zóna v severovýchodní části Tel Avivu v Izraeli. Je součástí správního obvodu Rova 2 a samosprávné jednotky Rova Cafon Mizrach.\n\nLeží na severovýchodním okraji Tel Avivu, cca 5,5 kilometru od pobřeží Středozemního moře, na severním břehu řeky Jarkon, v nadmořské výšce cca 20 metrů. Na východ od čtvrti leží fragment zemědělské krajiny. Na sever odtud se rozkládá čtvrť Neve Šaret, na západě Ramat ha-Chajal a Jisgav, na jihozápadě komerční zóna a v ní nový areál Nemocnice Asuta Tel Aviv.\n\nZóna vznikla roku 1972. Její vznik inicioval tehdejší starosta Tel Avivu Jehošua Rabinovic. Provoz zóny řídí firma, která je z poloviny vlastněna městem Tel Aviv z druhé poloviny Telavivskou univerzitou. Tato firma vlastní 90 dunamů (9 hektarů) zdejších pozemků.\n\nJde o jednu z nejmodernějších průmyslových zón zaměřených na moderní technologie v Izraeli. Nachází se tu 11 budov se 125 000 čtverečními metry vnitřních ploch. Probíhá další rozšiřování areálu o věžové objekty (takzvané Migdalej Atidim). Ve výstavbě byl nejnověji mrakodrap Migdal ha-Chazon (\"Vision Tower\") o výšce téměř 150 metrů, s 110 000 čtverečními metry plochy. V areálu Kirjat Atidim sídlí 100 firem a pracují tu 4000 lidí. Součástí komplexu jsou i restaurace, banka, poštovní úřad, zubní klinika, mateřská škola a další služby.\n\n\n"}
{"id": "699544", "url": "https://cs.wikipedia.org/wiki?curid=699544", "title": "Gibraltarská fotbalová reprezentace", "text": "Gibraltarská fotbalová reprezentace\n\nGibraltarská fotbalová reprezentace hraje za britské zámořské území Gibraltar. Řídí ji Gibraltarská fotbalová asociace (Gibraltar Football Association, založena v roce 1895). Domácí zápasy se konají na Victoria Stadium pro 5 000 diváků. Tým nastupuje v červenobílých dresech, jeho fotbalisté pocházejí z klubů Gibraltar Premier Division nebo z nižších španělských soutěží. Do roku 2013 nebyl Gibraltar členem FIFA ani UEFA, takže hrál pouze neoficiální utkání proti jiným mezinárodně neuznávaným zemím. Po svém přijetí do UEFA v květnu 2013 se stal jejím 54. členem (zároveň s méně než 30 000 obyvateli nejmenším, teprve po něm následuje San Marino s 32 000 obyvateli). V květnu 2016 se stal členem FIFA.\n\nFotbal se na Gibraltar dostal koncem 19. století, roku 1895 byla založena fotbalová asociace a roku 1901 vytvořen reprezentační tým, který hrál hlavně proti vojákům místní posádky. V dubnu 1923 nastoupili gibraltarští fotbalisté dvakrát proti Sevilla FC, prohráli 0:2 a 0:5. V roce 1949 v přátelském zápase remizoval Gibraltar s velkoklubem Real Madrid. Pravidelné mezinárodní zápasy začal hrát až v devadesátých letech v rámci Ostrovních her nebo FIFI Wild Cup. Největšími úspěchy byla výhra nad mužstvem ostrova Sark 19:0 v červnu 2003 a vítězství na Ostrovních hrách 2007.\n\nV roce 1997 podal Gibraltar přihlášku do FIFA, ale narazil na nesouhlas Španělska, které si na poloostrov činí nárok a s podporou některých latinskoamerických zemí jeho přijetí zamítlo. V roce 2006 rozhodla Mezinárodní sportovní arbitráž, že Gibraltar splňuje všechny podmínky a nařídila UEFA, aby ho uznalo za člena. Španělé však pohrozili bojkotem všech soutěží, kterých se Gibraltar zúčastní. Toho se funkcionáři lekli a gibraltarskou reprezentaci odmítli. Přitom například IAAF tuto zemi bez problémů akceptuje. Objevil se návrh na obejítí španělského odporu tím, že by se Gibraltar přihlásil do CAF.\n\nNa kongresu UEFA 24. května 2013 byl Gibraltar přijat za 54. řádného člena této organizace; a zúčastnil se kvalifikace na Mistrovství Evropy ve fotbale 2016. Michel Platini oznámil, že v tom případě by byl gibraltarský tým nasazen tak, aby se v kvalifikační skupině nepotkal se Španěly (podobná výjimka už platí v případě Arménie a Ázerbájdžánu, mezi nimiž existuje válečný stav). Členem FIFA Gibraltar zatím nebyl: nacházel se tak v podobném postavení jako například martinická fotbalová reprezentace, která se směla účastnit kontinentálního šampionátu, ale nikoli mistrovství světa ve fotbale.\n\nČlenem FIFA se stal společně s Kosovem 13. května 2016.\n\nPrvním oficiálním mezinárodním zápasem Gibraltaru bylo utkání se Slovenskem 19. listopadu 2013, které mělo dějiště na Estádio Algarve na jihu Portugalska. V zápase s favorizovaným slovenským celkem se zrodila překvapivá remíza 0:0, slovenský trenér Ján Kozák ale nominoval na střetnutí hráče z širšího reprezentačního výběru a také několik debutantů. Gibraltarský tým se většinu zápasu bránil převaze soupeře, který se však nedokázal prosadit v jeho zahuštěném pokutovém území. V samotném závěru Gibraltar od prohry zachránilo nastřelené břevno.\n\nGibraltar byl původně vylosován 23. února 2014 pro kvalifikaci na EURO 2016 do skupiny C k úřadujícímu mistru světa a Evropy Španělsku, ale z politických důvodů (neuznání Gibraltaru Španělskem) byl přesunut do skupiny D k Německu, Irsku, Polsku, Skotsku a Gruzii. V prvním kvalifikačním zápase 7. září 2014 podlehl v portugalském Faru Polsku vysoko 0:7.\n\n\n"}
{"id": "699545", "url": "https://cs.wikipedia.org/wiki?curid=699545", "title": "Kvalifikace na Mistrovství světa ve fotbale 2006 (UEFA) – skupina 1", "text": "Kvalifikace na Mistrovství světa ve fotbale 2006 (UEFA) – skupina 1\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze sedmi účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699546", "url": "https://cs.wikipedia.org/wiki?curid=699546", "title": "Migdal ha-Chazon", "text": "Migdal ha-Chazon\n\nMigdal ha-Chazon (: מגדל החזון, doslova \"Věž vize\", : Vision Tower) je mrakodrap v průmyslové zóně Kirjat Atidim v severovýchodní části Tel Avivu v Izraeli.\n\nLeží na severovýchodním okraji Tel Avivu, cca 5,5 kilometru od pobřeží Středozemního moře, nedaleko severního břehu řeky Jarkon, v nadmořské výšce cca 20 metrů. Je součástí souboru výškových budov Migdalej Atidim, které tvoří zdejší průmyslovou zónu. V tomto případě jde o věž Migdal Atidim 8.\n\nMěří 149,8 metru, má 40 pater (podle jiných údajů 33 pater). Projekt vypracoval ateliér Zarhy Architects, který navazuje na práci Moše Zarhyho. Budova byla navržena podle požavadků klientů tak, aby maximalizovala okenní plochu a podíl kanceláří s přístupem k dennímu světlu. Je proto vystavěna na členitém půdorysu kombinujícím kříž a čtverec. Má 110 000 čtverečních metrů plochy. V budově jsou dvě obchodní patra, pět pater podzemních garáží s 1500 parkovacími místy, dva hlavní vchody a jedenáct výtahů.\n\n\n"}
{"id": "699550", "url": "https://cs.wikipedia.org/wiki?curid=699550", "title": "Hrádek (Heulos)", "text": "Hrádek (Heulos)\n\nHeuloský hrádek v Jihlavě je malý hrad fungující jako školící centrum a ubytování pro Policejní prezidium Policie České republiky. Nachází se v lesoparku Heulos nad údolím Jihlávky. Je postaven ve starogermánském stylu. Dříve fungoval jako internátní škola Hitlerjugend. Leží nad Zoologickou zahradou a Letním kinem. Stavba je umístěna v jedné linii s Bránou Matky Boží, kašnou Neptuna a radnicí.\n\nStavět se začalo 11. dubna 1941. Hlavním architektem byl Fritz G. Winter, údajně podle skici samotného Hitlera. Stavba byla navržena jako ubytovna (Jugendherberge), poté v roce 1943 byla rozhodnuto o adaptování pro funkci školy Hitlerjugend. Vznikla tak jako dvanáctá v pořadí a zároveň poslední stavba tohoto určení.\n\nDne 6. ledna 1944 se zde konalo slavnostní shromáždění za účasti zástupců města a NSDAP. Stalo se tak u příležitosti nastěhování žáků a vychovatelů do první školy Hitlerjungend v Čechách a na Moravě. Původní oficiální název byl Škola Adolfa Hitlera Čechy a Morava.\n\nSamotný objekt hrádku je mohutná trojkřídlá budova ve tvaru písmene U, kde nádvoří je situováno severně. Stavba byla kompletně vybudovaná z kamene. Na krajích vstupního dvoru jsou dvě rohové věže. Celý komplex vznikl jako dvoupatrový s obytnými podkrovními prostory. U konce pravého křídla byla přistavěno několik garážových stání, které fungují dodnes.\nNa svoji dobu byla škola vybavena s veškerým komfortem a technickým vybavením, např. ústřední topení a el. kuchyň s plynem.\n\nK zámečku náleží i samostatná velká terasa s výhledem do lesoparku Heulos. Ještě dnes je zde původní kašna z mrákotínské žuly od českých kameníků. Prvotní socha z kašny je nyní vystavena v Praze. Našla se zakopaná pod vstupním prahem. Druhá, na terase již nestojící socha, představovala prý Ódina, pohanského boha smrti, války a magie (určení sochy však není jednotné, z dochovaných fotek je zřejmé, že měla meč, nikoliv Odinovo kopí). Také tato skulptura byla na konci války zakopána, ale s odjezdem posledních německých vojsk (objekt také sloužil jako zotavovna pro raněné elitní nacisty) zmizela úplně.\n\nPo osvobození v roce 1945 byl v budově umístěn internátní ubytovnu učňů SPD (Středisko pracujícího dorostu). Mezi roky 1960-1965 zde byli ubytováni posluchači Pedagogického institutu a poté do roku 1990 sloužil objekt jako studentská ubytovna jihlavského oddělení Vysoké školy zemědělské Brno. Další čtyři roky byl objekt prázdný, chátral a byl devastován. V roce 1995 jej bezplatným převodem od Ministerstva školství získala SPŠ MV (Střední policejní škola Ministerstva vnitra) v Jihlavě.\nRekonstrukce architekta Petra Holuba v roce 1995 adaptovala stavbu na současný stav nákladem 40 milionů.\n\n"}
{"id": "699552", "url": "https://cs.wikipedia.org/wiki?curid=699552", "title": "Théâtre des Abbesses", "text": "Théâtre des Abbesses\n\nThéâtre des Abbesses je divadlo v Paříži. Nachází se na Montmartru v 18. obvodu na ulici \"Rue des Abbesses\". Bylo otevřeno v roce 1996 jako druhá scéna Théâtre de la Ville. Divadlo má rozlohu 2300 m a jeho kapacita je 420 míst. Divadlo se vedle běžného dramatu specializuje též na moderní tanec a klasickou hudbu.\n\nV roce 1986 byl zahájen projekt na přeměnu bývalého komerčního objektu (řeznictví) na městské divadlo. Projektem byl pověřen belgický architekt Charles Vandenhove ve spolupráci s Jacquesem Sequarisem a Prudentem Wispelaerem. Stavební práce byly zahájeny v roce 1992. Budova je ve stylu postmoderního novoklasicismu inspirovaného 19. stoletím. Budova má čtyři zkoušková a taneční studia, které rovněž využívá Conservatoire à rayonnement régional de Paris.\n\nDivadlo bylo otevřeno 18. listopadu 1996 uvedením opery \"L'Épouse injustement soupçonnée\" Jeana Cocteaua.\n\nProgram je přímo spojen s Théâtre de la Ville. Ředitelství podporuje mladé a méně známé choreografy, kteří jsou po dosažení úspěchů zváni na jeviště ve větším divadle. V průměru se v Théâtre des Abbesses odehraje sto představení za rok.\n\n"}
{"id": "699554", "url": "https://cs.wikipedia.org/wiki?curid=699554", "title": "Kvalifikace na Mistrovství světa ve fotbale 2006 (UEFA) – skupina 2", "text": "Kvalifikace na Mistrovství světa ve fotbale 2006 (UEFA) – skupina 2\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze sedmi účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699556", "url": "https://cs.wikipedia.org/wiki?curid=699556", "title": "Saskatchewan Highway 120", "text": "Saskatchewan Highway 120\n\nHighway 120 je provinční silnice v kanadské provincii Saskatchewan. Vede od silnice Highway 55 k silnici Highway 920 provinčním parkem Narrow Hills Provincial Park. Silnice Highway 120 je asi 97 km (60 mil) dlouhá.\n\nHighway 120 kříží silnice Highway 791, Highway 926, Highway 265, Highway 913, Highway 928, Highway 106 a Highway 920. Prochází také malou částí provinčního parku Candle Lake Provincial Park.\n"}
{"id": "699557", "url": "https://cs.wikipedia.org/wiki?curid=699557", "title": "Migdalej Atidim", "text": "Migdalej Atidim\n\nMigdalej Atidim (: מגדלי עתידים, doslova \"Věže budoucnosti\", : Atidim Towers) je soubor výškových budov v průmyslové zóně Kirjat Atidim v severovýchodní části Tel Avivu v Izraeli.\nLeží na severovýchodním okraji Tel Avivu, cca 5,5 kilometru od pobřeží Středozemního moře, nedaleko severního břehu řeky Jarkon, v nadmořské výšce cca 20 metrů.\n\nVznikaly postupně v souvislosti s rozvojem průmyslové zóny Kirjat Atidim založené roku 1972. Nejvyšší stavbou je mrakodrap Migdal ha-Chazon (\"Vision Tower\"), jinak Migdal Atidim 8, dokončený roku 2010, který má výšku 149,8 metru.\n\n\n"}
{"id": "699559", "url": "https://cs.wikipedia.org/wiki?curid=699559", "title": "Tajná zahrada", "text": "Tajná zahrada\n\nTajná zahrada je knižní příběh pro děti, jejímž autorem je anglická spisovatelka Frances Hodgnsonová-Burnettová.\n\nPříběh vypráví o Mary, která osiřela a byla poslána na ponuré anglické panství ke strýčkovi Cravenovi. Ve Velikém domě plného nekonečných chodeb a prázdných pokojů se nudí, tak se vydá hledat zábavu ven. S Dickonem, chlapcem z malé chaloupky, objeví téměř mrtvou zahradu, který patřila zesnulé manželce pana Cravena. Dickon Mary pomůže při pečování o květinky, jež v té zahradě rostou a zároveň poznávají nemocného Colina, který se uzdraví s jejich pomocí a pan Craven jako by se znovu narodil.\n\nKniha byla zfilmována v letech 1949 (režie Fred M. Wilcox) a 1993 (režie Agnieszka Hollandová).\n\n"}
{"id": "699561", "url": "https://cs.wikipedia.org/wiki?curid=699561", "title": "Saskatchewan Highway 135", "text": "Saskatchewan Highway 135\n\nHighway 135 je silnice v kanadské provincii Saskatchewan. Vede od silnice Highway 106 k obci Sandy Bay. Je asi 121 km (75 mil) dlouhá.\n\nHighway 135 je propojena s přístupovou silnicí k jezeru Jan (jezero) poblíž provinční rekreační oblasti Jan Lake, 7 km severně od silnice Highway 106. Také prochází skrze obec Pelican Narrows a indiánskou rezervací Peter Ballantyne Cree Nation.\n"}
{"id": "699562", "url": "https://cs.wikipedia.org/wiki?curid=699562", "title": "American Woman", "text": "American Woman\n\nAmerican Woman je sedmé studiové album kanadské rockové skupiny The Guess Who, vydané v roce 1970 u RCA Records. Album produkoval Jack Richardson. Album obsahuje i největší hit této skupiny, skladbu American Woman.\n\n"}
{"id": "699563", "url": "https://cs.wikipedia.org/wiki?curid=699563", "title": "Kvalifikace na Mistrovství světa ve fotbale 2006 (UEFA) – skupina 3", "text": "Kvalifikace na Mistrovství světa ve fotbale 2006 (UEFA) – skupina 3\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze sedmi účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699565", "url": "https://cs.wikipedia.org/wiki?curid=699565", "title": "Kvalifikace na Mistrovství světa ve fotbale 2006 (UEFA) – skupina 4", "text": "Kvalifikace na Mistrovství světa ve fotbale 2006 (UEFA) – skupina 4\n\nZápasy této kvalifikační skupiny na Mistrovství světa ve fotbale 2006 se konaly v letech 2004 a 2005. Ze šesti účastníků si postup na závěrečný turnaj vybojoval vítěz skupiny. Celek na druhém místě v závislosti na žebříčku týmů na druhých místech buď také přímo postoupil (v případě, že byl mezi dvěma nejlepšími), nebo hrál baráž.\n\n"}
{"id": "699566", "url": "https://cs.wikipedia.org/wiki?curid=699566", "title": "Migdalej Ne'eman", "text": "Migdalej Ne'eman\n\nMigdalej Ne'eman (: מגדלי נאמן, doslova \"Věže věrných\"), je čtvrť v severozápadní části Tel Avivu v Izraeli. Je součástí správního obvodu Rova 1 a samosprávné jednotky Rova Cafon Ma'arav.\n\nLeží na severním okraji Tel Avivu, necelý kilometr od pobřeží Středozemního moře a cca 4,5 kilometru severně od řeky Jarkon, v nadmořské výšce okolo 20 metrů. Dopravní osou je dálnice číslo 2 (\"Derech Namir\"), která prochází nedaleko od východního okraje. Leží mimo souvisle zastavěné území města a tvoří tak zatím enklávu zástavby obklopenou zbytky původní volné krajiny písečných dun na pobřeží. Pouze na jihu leží obytný soubor Azorej Chen.\n\nJde o věžový komplex obytných luxusních budov postavený počátkem 21. století. Na ztvárnění obytného souboru se podílel umělec Ja'akov Agam. Komplex nabízí bydlení hotelového typu s celodenním provozem recepce a ostrahou. V prvních dvou etapách zde bylo zřízeno 200 bytů. V roce 2005 bylo oznámeno že developer hodlá areál rozšířit ve 3. fázi o další dvě výškové budovy o 11 podlažích se 132 byty. Mělo jít o poslední a konečnou etapu tohoto bytového projektu. Architekty měli být Nisan Kana'an a Gil Šenhav. Dokončení se plánovalo na rok 2007. Předpokládalo se, že půjde o jednu z nejdražších čtvrtí ve městě.\n\n"}
{"id": "699571", "url": "https://cs.wikipedia.org/wiki?curid=699571", "title": "Provaz", "text": "Provaz\n\nProvaz se v odborné literatuře definuje jako stáčené textilní lano malého průřezu a krátkých délek s různým zakončením, vyrobené převážně z konopných vláken a s použitím hlavně pro zemědělské účely (např. Simon/Horáček: \"Technologie přádelnictví\", str. 163).\n\nProvaz jsou dlouhá silná konopná, lněná, sisálová aj. vlákna, stočená do jednoho celku,která slouží k vázání, svazování, tažení ap. (viz Slovník spisovného jazyka českého).\n\nS označením \"provaz\" se však v textilním obchodě nabízí také např. kokosová šňůra nebo polyesterové lano bez jakéhokoliv zakončení nebo zvláštní úpravy. \n\n"}
{"id": "699575", "url": "https://cs.wikipedia.org/wiki?curid=699575", "title": "Sweetsen fest", "text": "Sweetsen fest\n\nSweetsen fest je hudební a divadelní open-air festival konaný vždy na přelomu června a července ve Frýdku-Místku. Jedná se o festival jedinečný hned v několika směrech – pod mottem \"Frýdek-Místek sobě!\" se skrývá fakt, že mezi performery se vyskytují jen kapely, soubory a osobnosti pocházející z Frýdku-Místku. Dalším důležitým faktem je, že diváci mají vstup zdarma a umělci vystupují bez nároku na honorář. Již tradičně se také každý den pořádá sbírka pro neziskové organizace ve městě. Název festivalu je svérázným přepisem názvu pořádajícího občanského sdružení Pod Svícnem.\n\nTradice Sweetsen festu pochází zhruba z přelomu tisíciletí, kdy se vždy v červnu pořádala hudební setkání místních kapel s názvem Úplněk v zahradě. Tyto koncerty, pořádané na zahradě Národního domu (odtud název), však začaly záhy nabývat na popularitě, a proto se dosavadní prostory staly již nedostačujícími. Pořadatelé tudíž přišli s myšlenkou zorganizovat mnohem větší akci formou plnohodnotného festivalu. \n\nRoku 2004 se tedy v areálu Sokolík na dvou scénách pořádá první ročník Sweetsen festu s názvem SWEETSEN FEST 004. Začíná také pravidelné vydávání festivalového sampleru, kompilačního hudebního nosiče s nahrávkami vystupujících skupin.\n\nProgram festivalu se rozšiřuje do dvou dní.\n\nDo dosavadního hudebního spektra se kromě klasických kapel nově začleňuje i hip-hopové pásmo.\n\nPřípravu čtvrtého ročníku provází velké množství emocí. Festival oproti minulým letem nepodpoří město ani kraj a pořadatelé proto prohlášují, že se tento ročník Sweetsen festu ruší z důvodu nedostatku peněz. Bezprostředně po tomto prohlášení se na webových stránkách města objevují informace o jiné hudební akci pořádané v termínu původního Sweetsen festu 007 na stejném místě, a to také se vstupem zdarma a pouze pro umělce z Frýdku-Místku. V následné velmi vypjaté atmosféře se velké množství performerů od této nové akce distancuje. Organizátorům Sweetsen festu 007 se nakonec daří získat sponzorskou podporu skupiny ČEZ. Za její finanční pomoci se festival z osobních (viz výše) i kapacitní důvodů opět stěhuje, a sice na současné místo konání, frýdecký stadion TJ Slezan. Poprvé probíhá vybíraní peněz na dobročinné účely.\n\nTento rok festival radnice finančně podpořila, návštěva se poprvé přehoupla přes 10 000 diváků. Jeden z avizovaných účinkujících, držitel Anděla 2006 za world music – Tomáš Kočko, si ovšem v tomto roce během folklorního festivalu neodpustil kritiku radnice ohledně zamýšlené trasy obchvatu města. Navzdory následovnému tlaku ze strany radního a poslance Petra Rafaje na festivalu vystupuje a spolu se skupinou Downbelow odsuzuje pokus na své odstavení z festivalu.\n\nPro změnu zase bez podpory města. Koaliční zastupitelé ČSSD a KSČM se odvolali na údajné agitační politické zneužití celého festivalu v minulém roce (ze strany Tomáše Kočka) a žádost o dotaci zamítli. Následně město jako spoluvlastník kvůli formálním pochybením zakazuje jakékoli akce v areálu TJ Slezan, kde se měl Sweetsen fest 009 konat. Časem se ale vztahy usmiřují, radnice města přejímá nad festivalem záštitu a navzdory dřívějším zprávám zůstane i místo konání stejné. Finanční problémy doslova za pět minut dvanáct (tj. asi 14 dní před začátkem akce) řeší spásný sponzor, kterým je stejně jako před dvěma lety skupina ČEZ a festival se tedy koná v plném rozsahu.\n\nTento rok je Sweetsen fest poprvé třídenní, na nové třetí scéně se objevují první divadelní soubory. Město se stává oficiálním spolupořadatelem a dotuje festival do té doby nejvyšší částkou 150 000 Kč.\n\nFestival i osmým rokem roste, spolu s ním i finanční obnos ze strany města. Vzniká čtvrtá scéna, počet umělců přesahuje stovku. Novinkami jsou program pro dětské návštěvníky, promítání letního kina a slavnostní ohňostroj v průběhu posledního festivalového dne.\n\nZahájení festivalu v roce 2015 se těšilo vysoké účasti veřejnosti v nově postavené sportovní hale Polárka s hvězdami večera Symfonickým orchestrem Frýdek-Místek a jeho hosty.\n\n"}
{"id": "699579", "url": "https://cs.wikipedia.org/wiki?curid=699579", "title": "Anglická fotbalová reprezentace v roce 2010", "text": "Anglická fotbalová reprezentace v roce 2010\n\nAnglická fotbalová reprezentace sehrála v roce 2010 dvanáct mezistátních utkání. Z toho byly čtyři na Mistrovství světa ve fotbale 2010, tři v kvalifikaci na ME 2012 a pět přátelských. Trenérem byl Ital Fabio Capello.\n\n"}
{"id": "699586", "url": "https://cs.wikipedia.org/wiki?curid=699586", "title": "Dobrá země", "text": "Dobrá země\n\nDobrá země (angl. \"The Good Earth\") je drama režiséra Sidneyho Franklina z roku 1937 s Paulem Munim a Luise Rainerovou v hlavní roli. Snímek byl natočen na motivy stejnojmenného románu spisovatelky Pearl S. Buckové z roku 1931 a také na základě stejnojmenné divadelní hry Owena a Donalda Davisových z roku 1933. Film získal z pěti nominací dva Oscary za nejlepší ženský herecký výkon v hlavní roli pro Luise Rainerovou a za nejlepší kameru.\n\nČínský rolník Wang Lung (Paul Muni) se připravuje na svatbu se služkou (Luise Rainerová) z Velkého domu. Tu rodiče prodali v době sucha a hladomoru, aby uživili její mladší sourozence. Wang jde žádat do Domu o její ruku, aniž by ji kdy předtím viděl. Pokorná a plachá O-Lan je ráda, že opouští Velký dům, ve kterém se k ní nechovali nejlíp. Tvrdou prací pomáhá Wangovi nejen v domě, ale především na poli. Když Wang zjistí, že O-Lan je těhotná, celý se zaraduje. I přes svůj zdravotní stav O-Lan pomáhá obdělávat úrodnou půdu a sklízí pšenici před velkou bouřkou. Wang ji požádá, aby si šla lehnout, avšak O-Lan neposlechne a snaží se zachránit co nejvíce pšenice. Když ji zmohou uprostřed velké bouřky porodní bolesti, Wang ji odnese do jejich domu a utíká na pole zachraňovat úrodu. O-Lan mezitím porodí bez pomoci jejich prvního syna.\n\nJak plyne čas, neustálou pílí a skromností Wang šetří stříbrné mince, aby mohl zakoupit více polí. Jeho rodina se nadále rozrůstá, O-Lan mu porodí dalšího syna a dceru. V domě s nimi žije Wangův otec (Charley Grapewin) a vedle v sousedství ještě Wangův líný strýc (Walter Connolly) s rodinou. Ten pracuje na Wangových polích.\n\nJednou odpoledne celá rolníkova rodina pozoruje přesun velkého množství obyvatel. Její obavy ze sucha se naplní a veškerou úrodu zničí nedostatek vláhy. Wang a O-Lan chvíli uvažují o prodeje své holčičky do Velkého domu, aby se aspoň částečně najedli. Nakonec však nápad zavrhnou, protože své děti milují. Strýc jej nejdřív přemlouvá k prodeji polí za hubičku, Wang je však neoblomný a svých polí se vzdát nechce. Strýc na něj poštve vesnici podezírajíc ho z toho, že má co jíst, kdežto oni ne. Když násilím vtrhnou do rolníkova domu, zjistí, že O-Lan sice vaří polívku, ale je to jen vařící hlína ze země. Když už je situace natolik vážná, že ohrožuje jejich životy, rozhodnou se opustit svoji půdu a zkusit štěstí ve městě.\n\nV drsných podmínkách velkoměsta učí O-Lan své děti žebrat. Když časem začnou jejich synové i krást, Wang je vážně nešťastný. Jednoho dne při pouličních potyčkách je O-Lan zavlečena davem do honosného domu, který dav vyrabuje. V něm je omráčena a probouzí se na podlaze s velkými bolestmi. Vedle ní je malý sáček s množstvím drahých perel a kamenů. Schová si to do kapsy a chce se pomalu dostat z domu. Zatknou ji však vojáci a musí si stoupnout do řady. Když O-Lan vidí, jak jedné ženě najdou v kapsách ukradený majetek a pak ji zastřelí, přemůžou ji mdloby. Má jít na řadu, když jsou v tom všichni vojáci povoláni na jiné místo, aby potlačili lidovou revoluci. O-Lan si oddechne a ukáže svůj úlovek Wangovi. Tyto drahé kameny jim umožní nejen vrátit se na sever do svého domova, ale zakoupit i více polí a dát práci více lidem.\n\nJednoho dne těšící se Rolník oznámí své ženě, že koupil Velký dům. Ten dům, ve kterém kdysi otročila, a ve kterém se stane paní. O-Lan, chronicky nemocná po tom, co ji dav málem ušlapal, není šťastná. Prosí Wanga, aby ji věnoval dvě perly, jako symbol lásky. Rolník neváhá a kameny jí věnuje. Velký dům však přes nesouhlas ženy kupuje. Jejich starší syn (Keye Luke) začne navštěvovat univerzitu, aby mohl otci pomáhat s podnikem. Když Wangův strýc pozve rolníka na skleničku do nočního podniku, Wang spozná krásnou a marnivou tanečnici Lotus (Tilly Losch). Zamiluje se do ní. A nastěhuje si jí do domu jako svou druhou ženu. O-Lan je nešťastná a smutná, avšak s pokorou přijímá svůj úděl. Její zdravotní stav se zhoršuje. Wang požádá O-Lan, aby mu vrátila drahokamy, protože je chce věnovat milence. O-Lan se i nadále stará o dům a dcerku, protože z obou synů už vyrostli mladí muži připraveni kdykoliv přebrat podnik po svém otci.\n\nRolník Wang překvapí milenku a svého staršího syna. Ponížen zradou svého syna, vyžene ho z domu a sděluje mu, aby se nevracel. Zavrhne i tanečnici Lotus. V tom samém čase se blíží hejno kobylek, které ničí veškerou úrodu. Wang přichází s nápadem, jak uchránit svůj majetek a obživu. Potřebuje k tomu co nejvíce rukou a tak se jeho nejstarší syn prosíc otce o odpuštění připojí k pomoci. Miliony kobylek zažene oheň, voda a vítr, a tak je úroda rolníka Wanga uchráněna. Nakonec si uvědomuje skutečnou lásku ke své první ženě a prodává Velký dům.\n\nV den svatby svého nejstaršího syna přichází rolník k smrtelné posteli O-Lan, která pozoruje slavnost z povzdálí. Wang vrací své ženě dvě perly, které ji kdysi věnoval a kterými deklaroval lásku k ní. O-Lan uchopí do křehké ruky drahé kameny a držíc se svého muže umírá.\n\nFilm byl natočen v produkci studia M-G-M a jako producent je uvedený tehdejší šéf studia, Irving Thalberg. Pro něj to byl první film, v titulcích kterého bylo zmíněno jeho jméno, a zároveň poslední film před smrtí. Také proto mu tvůrci v titulcích snímek věnovali.\n\nFilm se natáčel částečně v čínském Pekingu (exteriéry) a v USA. Jelikož v čase natáčení byl rozpoután čínsko-japonský konflikt, čínská vláda měla podmínku, aby ve filmu neúčinkoval žádný japonský herec. Autorka předlohy Pearl S. Buck měla zase podmínku, aby všichni herci byli původem z Číny, resp. měli čínsko-americké předky. To se vzhledem k nedostatku herců nedalo splnit.\n\nScény natáčené v Číně byly vedeny režisérem George W.Hillem. Jelikož byly scény náletu sarančat technicky náročné, nebylo studio schopné jejich vytvoření zaplatit. Když však tvůrci dostali zprávu, že o několik provincií dále je skutečný nálet kobylek, neváhali odjet na místo neštěstí a sarančata natočit.\n\nHerečka Luise Rainer byla první, která získala druhého Oscara a zároveň první, která ho získala dva roky za sebou. Původně chtěla její postavu O-Lan hrát přítelkyně spisovatelky Buckové, herečka Anna May Wong. Producent Thalberg však už do hlavní mužské role obsadil Paula Muniho a vzhledem k tzv. Haysovu kodexu nemohl do role jeho manželky obsadit herečku jiné, než bílé rasy.\n\n\n"}
{"id": "699587", "url": "https://cs.wikipedia.org/wiki?curid=699587", "title": "The Old Masters", "text": "The Old Masters\n\nThe Old Masters Box 1, The Old Masters Box 2 a The Old Masters Box 3 jsou box sety amerického rockového hudebníka Franka Zappy, postupně vydané v letech 1985, 1986 a 1987. První box set obsahuje alba \"Freak Out!\", \"Absolutely Free\", \"We're Only in It for the Money\", \"Lumpy Gravy\" a \"Cruising with Ruben & the Jets\", druhý \"Uncle Meat\", \"Hot Rats\", \"Burnt Weeny Sandwich\", \"Weasels Ripped My Flesh\", \"Chunga's Revenge\", \"Fillmore East - June 1971\" a \"Just Another Band from L.A.\" a třetí \"Waka/Jawaka\", \"The Grand Wazoo\", \"Over-Nite Sensation\", \"Apostrophe (')\", \"Roxy & Elsewhere\", \"One Size Fits All\", \"Bongo Fury\" a \"Zoot Allures\".\n"}
{"id": "699593", "url": "https://cs.wikipedia.org/wiki?curid=699593", "title": "The Dallas Morning News", "text": "The Dallas Morning News\n\nThe Dallas Morning News je hlavní novinový deník vydávaný pro celou spádovou oblast texaského města Dallas. Náklad výtisků ve všední dny činí 264 459, nedělní speciál je pak vydáván nákladem 373 815 výtisků. Deník byl založen Alfredem Horatiem Belem dne 1. října 1885 jako odnož novin Galveston Daily News sídlících ve městě Galveston. V 90. letech 20. století získal tento deník opakovaně Pulitzerovu cenu jak za fotografii tak za reportáž. Dále pak získal ocenění George Polk Awards za činnost v oblasti vzdělávání čtenářů a Overseas Press Club award v kategorii fotografie. Sídlo novin Dallas Morning News se nachází v dallaské obchodní čtvrti Downtown Dallas, vlastníkem novin je mediální společnost A. H. Belo Corporation a současným hlavním šéfredaktorem je Robert W. Mong, Jr.\n\n"}
{"id": "699594", "url": "https://cs.wikipedia.org/wiki?curid=699594", "title": "Letiště Sde Dov", "text": "Letiště Sde Dov\n\nLetiště Sde Dov (: , \"Nemal ha-te'ufa Sde Dov\", nazýváno též oficiálně Letiště Dov Hoz, , \"Nemal ha-te'ufa Dov Hoz\") je letiště ve městě Tel Aviv v Izraeli.\n\nLeží na severním okraji Tel Avivu, na pobřeží Středozemního moře, severně od ústí řeky Jarkon, v nadmořské výšce okolo 10 metrů. Na východě sousedí se obytnými čtvrtěmi jako Lamed, Ramat Aviv ha-Chadaša či ha-Guš ha-Gadol. U řeky Jarkon s letištěm sousedí Elektrárna Reading a za ústím řeky Jarkon leží Telavivský přístav. Dál k jihu pak centrální část Tel Avivu.\n\nSlouží převážně pro vnitrostátní izraelské lety společností Israir, zejména mezi Tel Avivem a Ejlatem. Využívají ho také izraelské obranné síly. Spravuje ho Izraelská správa letišť. Od roku 1997 má status mezinárodního letiště pro soukromé lety. Ředitelem letiště je Moše Talmor. V roce 2010 zde bylo odbaveno 31 985 letadel na domácích a 1005 na mezinárodních letech. V témže roce letištěm prošlo 652 119 cestujících na domácích a 3653 na mezinárodních linkách. Celkem tedy 655 772 osob.\n\nVzniklo ve 30. letech 20. století jako soukromý přistávací pruh situovaný poblíž elektrárny Reading. Během války v roce 1948 šlo o první letiště využívané nově vzniklým izraelským vojenským letectvem. Nese jméno politika Dov Hoze, který i s rodinou zemřel roku 1940 při automobilové nehodě. Vzhledem k blízkosti obytným okrskům a ubývajícím volným plochám v Tel Avivu se počátkem 21. století uvažovalo o postupném zrušení letiště a parcelaci jeho plochy. Mělo tak vzniknout 12 000 bytových jednotek. Za tím účelem byla založena i odborná komise. V lednu 2011 ale oznámil starosta Tel Avivu Ron Chuldaj, že letiště zůstane zachováno minimálně do roku 2018 a že plán se odkládá.\n\n\n"}
{"id": "699608", "url": "https://cs.wikipedia.org/wiki?curid=699608", "title": "Nine on a Ten Scale", "text": "Nine on a Ten Scale\n\nNine on a Ten Scale je debutové sólové studiové album amerického hard rockového zpěváka Sammy Hagara, pozdějšího člena Van Halen. Album vyšlo v květnu roku 1976 u Capitol Records.\n\n"}
{"id": "699609", "url": "https://cs.wikipedia.org/wiki?curid=699609", "title": "Sluneční zátoka", "text": "Sluneční zátoka\n\nSluneční zátoka je označení pro místo na řece Sázavě, které se nachází v západní části okresu Havlíčkův Brod zhruba 2,5 km jihovýchodně od Ledče nad Sázavou. V těsné blízkosti Sluneční zátoky je vedena železniční trať č. 212, východně odtud se nachází obec Vilémovice. Dnes nese stejné jméno i přilehlé chatkové tábořiště.\n\nV letech 1925–1945 v těchto místech tábořil nejstarší český skautský oddíl \"Pražská Dvojka\", který vedl známý spisovatel Jaroslav Foglar. Místo se stalo předlohou pro jeho nejznámější knihu Hoši od Bobří řeky. V předvečer Foglarových 90. narozenin 5. července 1997 zde byl za jeho přítomnosti odhalen památník, který připomíná jeho zdejší působení. Byla to poslední spisovatelova návštěva tohoto místa.\n\nKaždoročně také Sdružení přátel Jaroslava Foglara ve Sluneční zátoce pořádá k příležitosti Foglarových narozenin setkání pro několik set jeho příznivců.\n\n\n\n"}
{"id": "699611", "url": "https://cs.wikipedia.org/wiki?curid=699611", "title": "Old Harry Rocks", "text": "Old Harry Rocks\n\nOld Harry Rocks jsou dva křídové útvary, nacházející se u Handfast Point na poloostrově Isle of Purbeck v hrabství Dorset v jižní Anglii, které byly vytvořeny erozí. Old Harry leží východně od Studlandu, asi 4 km severovýchodně od Swanage a asi 10 km jižně od měst Poole a Bournemouth. Old Harry Rocks jsou nejvýchodnějším bodem Jurského pobřeží, které je zapsáno od roku 2001 ve světovém dědictví UNESCO.\n\nVznik názvu vysvětluje legenda, podle které samotný ďábel (nazývaný Old Harry) spal na skalách. Další legenda vykládá původ názvu podle piráta Harryho Paye z Poolu, který zdejší skály užíval jako skrýš kontrabandu.\n"}
