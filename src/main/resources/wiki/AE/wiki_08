{"id": "568709", "url": "https://cs.wikipedia.org/wiki?curid=568709", "title": "Mirjam Bohatcová", "text": "Mirjam Bohatcová\n\nPhDr. Mirjam Bohatcová, CSc., (28. června 1919, Libštát – 22. srpna 2007, Praha) byla česká badatelka v oblasti dějin knihtisku, knihovědkyně, historička a bibliografka.\n\nMirjam Bohatcová se narodila se v rodině Slavomila Daňka, profesora Husovy bohoslovecké fakulty jako Mirjam Daňková. Studovala germanistiku na pražské Filozofické fakultě, kvůli nacistické okupaci a uzavření českých vysokých škol v roce 1941 musela studium přerušit. Tehdy absolvovala knihovnický kurz, který v době okupace otevřelo ministerstvo školství. V letech 1941- 1951 působila jako kurátorka Oddělení rukopisů a starých tisků Knihovny Národního muzea v Praze.V roce 1951 ukončila Mirjam Bohatcová studia disertační prací „Bratrské tisky ivančické a kralické (1564-1619)“a získala doktorát filozofie.\n\nV letech 1952 -1972 pracovala v Kabinetu filologické dokumentace ČSAV jako vedoucí fotoarchivu rukopisů a starých tisků. V době normalizace byla přinucena Akademii věd opustit a pracovala pak v redakcích nakladatelství Artia a Panorama jako odborná redaktorka. Po změně politické situace v roce 1989 vedla už v důchodovém věku Knihovědný seminář Ústavu informačních studií a knihovnictví na FF UK v Praze. Mirjam Bohatcová publikovala v prestižní ročence Gutenberg-Jahrbuch a byla aktivní členkou Matice české.\n\nBadatelskou doménou Bohatcové byly zejména české tisky období raného novověku, především 16. - 17. století. Zabývala se klasickým popisem starých tisků a typografickým rozborem včetně grafické a ikonografické výzdoby. Precizně zpracovávala rovněž produkci jednotlivých pražských tiskařských dílen především 16. století a zařadila je do dobového kulturního kontextu. Stěžejním zájmem jejího bádání byly tisky českobratrské tiskárny v Ivančicích a zejména pak Bible kralická. Dočkala se vydání faksimile Bible kralické v roce 1995, jejíž sedmý díl obsahuje shrnující studii M. Bohatcové o dějinách českých biblických tisků. Vrcholným dílem Bohatcové byla popularizující monografie „Česká kniha v proměnách staletí“(Praha,1990), jejíž autorský kolektiv vedla.\n\nPhDr. Mirjam Bohatcová, CSc., získala za svou badatelskou práci v oblasti dějin české knižní kultury významné vědecké ocenění, v roce 1999 ji Akademie věd ČR udělila čestnou oborovou medaili J. Dobrovského za zásluhy ve společenských vědách.\n\nMonografie (výběr)\n\n\nStudie, které vyšly v historické řadě Časopisu Národního muzea\nbakaláře Prokopa z Jindřichova Hradce (1981)\n\nV letech 1964-1992 publikovala řadu statí o bratrském knihtisku v mohučské ročence Gutenberg-Jahrbuch a přenesla\ntak vědecký zájem o tuto tematiku na mezinárodní rovinu:\n\n"}
{"id": "568712", "url": "https://cs.wikipedia.org/wiki?curid=568712", "title": "Plaská pahorkatina", "text": "Plaská pahorkatina\n\nPlaská pahorkatina je geomorfologický celek, tvořící centrální část Plzeňské pahorkatiny. Rozkládá se ve vnitrozemí západních Čech, kde zaujímá převážnou část okresu Plzeň-sever a přilehlé oblasti okresů okolních (jih okresu Rakovník, severozápad okresu Rokycany, severozápadní polovici okresu Plzeň-město, severozápad okresu Plzeň-jih, severovýchodní okraj okresu Domažlice a východ okresu Tachov). Nejvyšším vrcholem je kopec Vlčí hora (704 m) u Černošína. \n\nV Plaské pahorkatině je situováno centrum západních Čech, statutární město Plzeň, které zároveň představuje jediné velké sídlo na území celku. Menšími městy nad 5 tisíc obyvatel jsou Stříbro, Nýřany a Dobřany. Z dalších sídel stojí za zmínku např. Radnice, Kralovice, Kožlany, Plasy, Kaznějov, Horní Bříza, Město Touškov, Stod, Horšovský Týn (na hranici s Podčeskoleskou pahorkatinou), Kladruby či Černošín.\n\nŘíční osu Plaské pahorkatiny tvoří řeka Mže/Berounka, do jejíhož povodí veškeré území náleží. Přítoky majícími významnější podíl na odvodnění celku jsou mj. Úhlavka (P), Úterský potok (L), Radbuza (P), Třemošná (L), Střela (L), Radnický potok (P), Javornice (L) a Tyterský potok (L). \n\nPlaská pahorkatina se z hlediska českého geomorfologického členění dělí na čtyři podcelky a třináct okrsků:\n"}
{"id": "568716", "url": "https://cs.wikipedia.org/wiki?curid=568716", "title": "Švihovská vrchovina", "text": "Švihovská vrchovina\n\nŠvihovská vrchovina je geomorfologický celek, tvořící jižní část Plzeňské pahorkatiny. Rozkládá se na jihozápadě Čech, kde zaujímá převážnou část okresu Plzeň-jih a přilehlé oblasti okresů okolních (jihozápad okresu Rokycany, jihovýchodní polovici okresu Plzeň-město, severozápad okresu Klatovy a východní okraj okresu Domažlice. Nejvyšší vrchol tvoří hora Koráb u Kdyně.\n\nNa území Švihovské vrchoviny leží dvě středně velká města, Klatovy a Rokycany, z dalších menších sídel např. Přeštice (při hranici s Plaskou pahorkatinou), Holýšov, Nýrsko, Janovice nad Úhlavou, Starý Plzenec, Blovice, Spálené Poříčí, Mirošov a Hrádek.\n\nŠvihovská vrchovina jako celek spadá do povodí řeky Berounky, která však sama protéká mimo popisované území. V rámci celku se vodní toky obecně sbíhají k jeho severnímu okraji, za nímž leží Plzeňská kotlina; vyčleňují se tak tři významnější dílčí povodí: Největší v jihozápadní a centrální části Švihovské vrchoviny vytváří řeka Radbuza se svými pravými přítoky Merklínkou a Úhlavou). Z jihovýchodu území sbírá vody řeka Úslava a severovýchodní okraj Švihovské vrchoviny odvodňuje říčka Klabava.\n\nŠvihovská vrchovina se z hlediska českého geomorfologického členění dělí na pět podcelků a čtrnáct okrsků:\n\n"}
{"id": "568717", "url": "https://cs.wikipedia.org/wiki?curid=568717", "title": "Zákupská pahorkatina", "text": "Zákupská pahorkatina\n\nZákupská pahorkatina je geomorfologický podcelek v severní a severovýchodní části Ralské pahorkatiny, ležící v okrese Česká Lípa a menší severovýchodní částí i v okrese Liberec v Libereckém kraji.\n\nJe tvořená svrchnokřídovými křemennými, zčásti jílovitými a vápnitými pískovci, méně slínovci a vápnitými jílovci, třetihorními vulkanity a pokryvy čtvrtohorních sedimentů. Zaujímá pestrý strukturně denudační povrch v povodí horní a střední Ploučnice, s vlivy neotektoniky zejména v okrajových částech. Povrch je charakterizovaný rozsáhlými strukturně denudačními plošinami a zarovnanými povrchy (pedimenty), širokými údolími svahových, méně subsekventních vodních toků s říčními terasami. Místy vznikly tvary zvětrávání a odnosu pískovců. Geomorfologickými dominantami jsou četné rozsáhlé neovulkanické suky s kryogenními tvary. Vývoj georeliéfu určil vstup pleistocenního kontinentálního ledovce.\n\nOkrsek Zákupská pahorkatina (dle třídění J. Demka VIA–1B) náleží do celku Ralská pahorkatina. Dále se člení na okrsky Cvikovská pahorkatina na severozápadě, Českolipská kotlina na jihozápadě, Podještědská pahorkatina na severovýchodě a Kotelská vrchovina na jihovýchodě. Pahorkatina sousedí se sesterským podcelkem, Dokeskou pahorkatinou, a s celky České středohoří na západě, Lužické hory na severu, Ještědsko-kozákovský hřbet na severovýchodě, Jičínská pahorkatina a Jizerská tabule na jihovýchodě.\n\nNejvyšším vrcholem Zákupské pahorkatiny, potažmo celé České tabule, je Ralsko (696 m n. m.).\n\nSeznam kopců od 500 metrů výše:\n\nPodrobný seznam hor a kopců podle nadmořské výšky a prominence obsahuje Seznam vrcholů v Ralské pahorkatině.\n\nDo podcelku zasahují CHKO Lužické hory a CHKO České středohoří. Je zde řada maloplošných chráněných lokalit, např. NPP Čertova zeď, PP Divadlo, PP Stříbrník, PP Široký kámen.\n\nNejvětším sídlem v okrsku je okresní město Česká Lípa. Další významná sídla, podle kterých jsou též pojmenované různé nižší geomorfologické jednotky, jsou Nový Bor, Jablonné v Podještědí, Stráž pod Ralskem, Mimoň, Ralsko, Zákupy, Osečná, Cvikov.\n\n\n"}
{"id": "568718", "url": "https://cs.wikipedia.org/wiki?curid=568718", "title": "Demokratická strana Japonska", "text": "Demokratická strana Japonska\n\nDemokratická strana Japonska (民主党, Minshutō) byla politická strana v Japonsku založená v roce 1998 spojením několika opozičních stran. Ideologicky je to strana liberální, středová a po volbách v roce 2009 byla mezi lety 2009-2012 stranou vládní. V roce 2016 byla sloučená s Japonskou stranou inovací a společně vytvořili Demokratickou stranu Japonska (2016) (Minshintō).\n\nJejí předseda Jukio Hatojama byl od roku 2009 premiérem Japonska, ale v červnu 2010 odstoupil poté, co veřejné mínění odsoudilo jeho dohodu se Spojenými státy americkými ohledně základny Futenma. Ve funkci stranické i vládní ho nahradil Naoto Kan. Kan ovšem taky ve funkcii vydržel pouze 1 rok, když odstoupil v září 2011 po kritice za přístup ke následkům Zemětřesení a tsunami v Tóhoku 2011. Nahradil ho poslední premiér DPJ, Jošihiko Noda. V roce 2012 DPJ prohrála volby a odešla opět do opozice.\n\n"}
{"id": "568720", "url": "https://cs.wikipedia.org/wiki?curid=568720", "title": "Plzeňská pahorkatina", "text": "Plzeňská pahorkatina\n\nPlzeňská pahorkatina je geomorfologická oblast, tvořící západní část Poberounské subprovincie. Rozkládá se na jihozápadě Čech, kde zaujímá značnou část Plzeňského kraje a významně zasahuje též do středočeského okresu Rakovník. Nejvyšší vrchol tvoří hora Koráb u Kdyně, na jihozápadním okraji oblasti.\n\nNa území Plzeňské pahorkatiny leží centrum západních Čech, statutární město Plzeň, z dalších významných měst pak např. Rakovník, Rokycany, Klatovy či Stříbro.\n\nHydrologickou osu Plzeňské pahorkatiny tvoří řeka Berounka, do jejíhož povodí náleží téměř celá oblast (vyjma malého okrsku Kryrská pahorkatina při severním okraji, který odvodňuje říčka Blšanka do Ohře). Vedle známé čtveřice zdrojnic Berounky, tj. řek Mže, Radbuzy, Úhlavy a Úslavy patří k nejdůležitějším přítokům z popisovaného území Střela, Klabava, Úterský potok, Třemošná a Rakovnický potok.\n\nPlzeňská pahorkatina se z hlediska českého geomorfologického členění dělí na tři celky a dvanáct podcelků:\n\n"}
{"id": "568734", "url": "https://cs.wikipedia.org/wiki?curid=568734", "title": "Voda pro slony", "text": "Voda pro slony\n\nVoda pro slony je román autorky Sary Gruenové. Jde o příběh třiadvacetiletého studenta veterinárního lékařství Jacoba Jankowského na pozadí americké hospodářské krize ve 30. letech dvacátého století. Román je vyprávěn devadesátiletým Jacobem, toho času obyvatelem domova důchodců.\nJacob přichází po smrti rodičů o všechen majetek a ve svém stavu není schopen složit závěrečné zkoušky. Dostává se do pojízdného cirkusu Benzini, čítajícího ansábl 500 lidí. Poznává drsné prostředí cirkusu a jeho konkurence a zamiluje se do manželky ředitele cirkusu, krasojezdkyně Marleny. Pracovní podmínky dělníků nejsou u cirkusu nijak dobré. Měsíce nedostávají výplatu a občas jsou někteří z nich v noci vyhozeni z jedoucího cirkusového vlaku. Cirkus se přiživuje na zbankrotované konkurenci, a tak se sem dostává slonice Rose. Jacob se stará o zvířata a zároveň se snaží pomoci i lidem. Spolu se svým spolubydlícím, trpaslíkem Walterem, přijme zodpovědnost za Velblouda, který vinou špatného alkoholu, kterého je v době prohibice všude pomálu, částečně ochrne.\n\nMarlena není k Jacobovým citům chladná, ale ctí manželský svazek s Augustem. Všichni společně připravují vystoupení s Rose. Během drezury ale Jacob zjišťuje, že August má násilnické sklony, jejichž obětí se nedlouho poté stane i Marlena. Ta od manžela odejde a stráví noc s Jacobem, ale jejich situace je neúnosná. Jacob se s Augustem ošklivě porve. Když se jemu i Marleně August omlouvá, Jacob zjišťuje, že August trpí paranoidní schizofrenií. V zoufalství se po střeše jedoucího vlaku plazí Augusta zavraždit, ale nedokáže to. Když se vrací do svého vagónu, zjišťuje, že Walter i Velbloud byli z vlaku vyhozeni. Příběh vrcholí v průběhu představení, kdy se celý zvěřinec splaší a vtrhne do šapitó plného lidí. V tu chvíli využije Rose situace a železným sloupkem, ke kterému je přivázaná, rozráží lebku svému krutému krotiteli Augustovi. Během neštěstí se ztratí i majitel cirkusu velkej Al, a tak cirkus Benzini, nejúžasnější podívaná na světě, končí. Marlena vydává drezírované koně za své, stejně tak jako si Jacob přivlastní slonici Rose, a společně přecházejí k cirkusu Ringling, svému největšímu dosavadnímu konkurentovi. Jacob dodělal veterinární zkoušky, s Marlenou se vzali a měli spolu pět dětí.\n\nNa románu je zajímavý i pohled devadesátiletého Jacoba, který se poté, co ho příbuzní nevzali do cirkusu, který přijel do města, do něj vlastními silami došourá a vypráví svůj příběh jeho řediteli. Tomu se Jacoba zželí, kryje ho před personálem domova i policií a nechává jej ve svém cirkuse prodávat lístky.\n"}
{"id": "568737", "url": "https://cs.wikipedia.org/wiki?curid=568737", "title": "Ojoceratops", "text": "Ojoceratops\n\nOjoceratops (\"Rohatá tvář ze souvrství Ojo Alamo\") byl rod velkého rohatého dinosaura (ceratopsida), žijícího v období pozdní svrchní křídy (geologický stupeň kampán, zhruba před 73 miliony let) na území dnešního Nového Mexika (USA). Typový a dosud jediný známý druh \"O. fowleri\" byl formálně popsán v roce 2010.\n\n\"Ojoceratops\" byl dlouhý 6 nebo možná až 9 metrů a vážil několik tun. Byl zřejmě blízkým vývojovým příbuzným obřích rodů \"Triceratops\", \"Eotriceratops\" i \"Titanoceratops\".\n\n\n"}
{"id": "568738", "url": "https://cs.wikipedia.org/wiki?curid=568738", "title": "Kopalnia Piasku Kotlarnia", "text": "Kopalnia Piasku Kotlarnia\n\nKopalnia Piasku KOTLARNIA S.A. (VKM: KPKOT) je polská společnost zabývající se především provozováním nákladní drážní dopravy a těžbou písku. Firma sídlí ve vesnici Kotlarnia v Opolském vojvodství.\n\nSpolečnost vznikla rozdělením někdejšího státního podniku Przedsiębiorstwo Materiałów Podsadzkowych Przemysłu Węglowego na jednotlivé pískové doly. Vedle pískových polí byla do nově ustavené společnosti vložena část železniční tratí slezských pískových drah. Samotné provozování dráhy na této síti bylo od 1. ledna 2004 vyčleněno do dceřiné společnosti Kopalnia Piasku Kotlarnia - Linie Kolejowe.\n\nZákladem lokomotivního parku společnosti jsou šestinápravové motorové lokomotivy typu TEM2 sovětského původu.\n"}
{"id": "568741", "url": "https://cs.wikipedia.org/wiki?curid=568741", "title": "Dějiny Gruzie", "text": "Dějiny Gruzie\n\nGruzie byla poprvé jednotná ve starověku v době největšího rozmachu království Kavkazská Ibérie, jinak byla převážně rozdrobená na množství menších království, knížectví, nebo byla pod nadvládou sousedních mocností. Znovu sjednocena byla až od 10. století díky vzrůstajícímu vlivu mocného šlechtického rodu Bagrationi v Gruzínské království. V období novověku byla Gruzie opět rozdrobená a odolávala náporu Turků. Proto se vcelku ochotně nechali ovládnout Ruským impériem, v němž viděli ochranu před Turky, avšak s jejich nadvládou nebyli příliš spokojeni. V roce 1918 se proto Gruzie osamostatnila, ale o tři roky později znovu upadla pod ruskou správu a stala se součástí SSSR. Gruzínská SSR se od Sovětského svazu odtrhla v roce 1991 a pod vedením prvního postkomunistického prezidenta Zviada Gamsachurdii dospěla k samostatnosti. Kvůli válkám, separatismu, všeobecnému úpadku a korupci však čelí dodnes mnoha překážkám.\n\nNa základě vykopávek v oblasti Dmanisi v regionu Kvemo Kartli bylo dokázáno, že se předchůdci dnešních lidí v této oblasti vyskytovali již před 1,8 milionem let. V 6. tisíciletí př. n. l. Gruzii osídlil první zemědělský národ, tzv. Kultura Šulaveri-Šomu, který se zabýval pěstováním obilí a ovoce, zejména vinné révy, skotu a prasat.\n\nVe 4. až 3. tisíciletí př. n. l. je vystřídala po vlně několika dosud neidentifikovaných kmenů kultura Kura-Araxes, jež byla ve 2. tisíciletí př. n. l. vytlačena nouvou kulturou Trialeti, která přinesla do oblasti pokročilejší znalosti staveb budov a architektury.\n\nNa konci 2. tisíciletí př. n. l. se objevil nejstarší dosud známý státní útvar na území Gruzie: Diaochie. Jednalo se o rozsáhlý kmenový svaz, který vznikl kolem 12. století př. n. l. po rozpadu říše Chetitů a zaplnil mocenské vakuum v oblasti. Existence Diaochetie je doložena v písemnostech sousední říše Urartu. \n\nCelá oblast se během této epochy vyhnula silnější kolonizaci ze strany Chetitů, Peršanů, Médie a Kimmerijců. Na tom měla zásluhu i dosavadní jednotnost kartvelských (gruzínských) kmenů, které se teprve v 1. tisíciletí př. n. l. začaly od sebe odlišovat a rozpadly se na Svany, Zany a Kartvelce, což vedlo ke vzniku několika různých jazyků: svanštiny, megrelštiny, lazštiny a gruzínštiny. Zatímco Svanové ovládli pohoří Velkého Kavkazu, Zanové (Megrelci a Lazové) osídlili pobřeží Černého moře a kartvelské kmeny se přesunuli do gruzínského vnitrozemí, zejména na východ země. Kvůli přerušeným kontaktům se tyto tři oddělené národy dále vyvíjely samostatně a daly vzniknout dvěma kolébkám gruzínské kultury a státnosti. Byly jimi království Kolchida a Kavkazská Ibérie.\n\nNa jihozápadě vznikl státní útvar Diaochie a směrem na sever se zformoval ještě jeden kmenový svaz: Kolchida. Kolchidu dle řeckých bájí navštívil v 2. tisíciletí př. n. l. Iásón s argonauty při cestě za Zlatým rounem. Během let 1000 a 550 př. n. l. pak Řekové pobřeží Kolchidy zkolonizovali a založili mnoho přístavů: Naessus, Pitijis, Dioscurias, Guenos, Fasis, Apsaros, a Rizos a udržovali s Kolchy přátelské styky.\n\nNaproti tomu na východě dnešní Gruzie bojovaly různé kmeny mezi sebou o moc a dostaly se i pod vliv Urartské říše. Z mocenského boje nakonec vzešel vítězně kmen Kartlijců z okolí města Mccheta a ve 4. století př. n. l. založil starověký gruzínský stát, který existoval až do 6. století a byl nazýván Kavkazská Ibérie. Nejvýznamnějším panovníkem byl král Parnavaz I..\n\nObě země dokázaly odolávat nepřátelským invazím, zejména Persie, a byly svědky pochodu Alexandra Velikého, který však území Kavkazské Ibérie a Kolchidy nechal být. Přesto se díky řeckým kolonistům v kolchidských městech mluvilo hlavně řecky a kolchidská kultura měla s řeckou mnoho společného. V Ibérii Řekové téměř žádný vliv neměli.\n\nV 2. století př. n. l. však v oblasti Zakavkazska vypukl dlouhý a krvavý konflikt mezi Římem, Arménií a zejména Pontem. Arménie tehdy ovládla téměř polovinu iberského území a měla na tento gruzínský stát značný vliv. Mezi roky 120 a 63 př. n. l. pak pontský vládce Mithridatés VI. Pontský postupně dobyl celou Kolchidu a pustil se i do dobývání celé Malé Asie.\n\nNa jeho války brzy odpověděl Řím a generál Pompeius, který ovládl bývalou Kolchidu a přeměnil ji v provincii Lazicum. Jeho válka proti Arménii a Pontu byla úspěšná (Pontus byl úplně zničen a z Arménie se stal římsko-parthský protektorát a ztratila všechna dobytá území), ale v roce 36 př. n. l. se Římané vrátili, aby přinutili k poslušnosti i vládce Kavkazské Ibérie a aby táhli dále na východ do Kavkazské Albánie. Zatímco Kolchida, přejmenovaná na Laziku, zůstala římskou provincií, Kavkazská Ibérie pouze musela přijmout římskou ochranu, ale zůstala nezávislá. Na počátku 3. století byl Řím nucen oblast vyklidit a předat území Arménie a kavkazské Albánie Sasánovcům z Persie, zatímco Lazice byla ponechána rozsáhlá autonomie. Kolem roku 250 se však z římského vlivu zcela vymanila. Začátkem 4. století bylo v Ibérii i Lazice přijato jako hlavní náboženství křesťanství. \n\nOd arabského vlivu se Ibérie, předchůdce Gruzie, osvobodila až na počátku 9. století, kdy eristavi Ašot I. z jihozápadogruzínského rodu Bagrationi využil oslabení Arabské říše a prohlásil svůj rod za nový, dědičný vládnoucí rod nad iberským knížectvím opět pod patronátem Byzance. \n\nBagrationové se v gruzínské historii objevili v 9. století jako knížata na jihozápadě Gruzie, která v bojích s Araby a dalšími rody v okolí postupně obnovili nezávislou moc. Ašotův I. nástupce Ardanase II. pak formálně ještě jako byzantský vazal přijal v roce 888 po více než 300leté odmlce iberskou královskou korunu. Korunován byl už nikoliv jako vládce Ibérie, ale jako „\"Král všech Gruzínců\"“. Jeho potomek Bagrat III. pak dokázal kolem let 1001–1010 sjednotit okolní rozdrobená knížectví v Gruzii pod jedinou vládu a položil tak základ existence Gruzínského království.\n\nObdobí vlády Bagrationů od konce 11. století do počátku 13. století, zejm. vláda Davida IV. a jeho vnučky Tamary, patří k vrcholným epochám gruzínských dějin. Toto zlaté období bylo násilně ukončeno mongolskou invazí. V roce 1122 bylo hlavní město přesunuto z Kutaisi do Tbilisi.\n\nJednotná vláda byla po čase rozdrobena na drobná knížectví (abchazské, kachetinské, eretínské a tao-klardžetské). Na začátku 13. století tak byla země, přesto však začínala být v ohrožení jak ze západu z Turecka, tak z východu z Persie – ty získávaly postupně vliv v jednotlivých knížectvích. Pod nátlakem těchto dvou velkých impérií se tak podařilo část obyvatelstva islamizovat. \n\nDalší ránu jednotě Gruzie uštědřil Tamerlán a koncem 15. století po smrti krále Jiřího VIII. dochází v roce 1466, také díky jeho třem synům k fragmentaci Gruzínského království: etablují se tři hlavní království — Imereti, Kacheti a Kartli — pod vládou samostatných větví Bagrationů a několik dalších polosuverénních knížectví (jako abchazské, kachetinské, eretínské a tao-klardžetské).\n\nOblast Gruzie byla v dalších staletích místem neustálých vpádů Peršanů, Osmanů, kteří si nakonec podrobili všechna samostatná či polosamostatná gruzínská panství. Peršané obnovili znovu svou hegemonii nad všemi regiony nad většinou Gruzie v osmansko-perské válce (1603-18). Během dalších století se proti peršanům vzbouřili různí gruzínští králové a šlechtici, ale mnoho králů a aristokratů plně přijalo perskou nadvládu a konvertovalo k islámu.\n\nDo 17. století se východní i západní Gruzie dostaly do velké chudoby jako důsledek neustálého válčení. Ekonomika na tom byla velice špatně a populace měst značně klesla. Různí vládci v Gruzii byli proto často rozděleni mezi uznáním osmanské nebo íránské nadvlády. Vznik třetí imperiální moci na severu, křesťanského Ruska, proto bylo stále více lákavou volbou.\n\nPo občanské válce a následném chaosu, k němuž došlo po celém perském impériu po jeho rozpadu, se Osmanové a Rusové dohodli rozdělit velké části Persie v Konstantinopolské smlouvě (1724). Gruzie byla rozdělena napůl. Po rychlém vzestupu Persie byli v roce 1735 po dvou letech vlády z části Gruzie vyhnáni Osmané, což vedlo k rychlému obnovení perského panství nad celou Gruzií. Nicméně mnoho gruzínských šlechticů odmítlo přijmout nový režim v reakci na těžké daně.\n\nGruzinské království se spojilo v alianci s Ázerbájdžánem, který také povstal proti agresí perských válečníků. V roce 1752 poslali gruzínští králové do Ruska misi, aby požádali o 3 000 ruských vojáků nebo dotaci, která by jim umožnila koupit žoldnéře pro vpád do Persie a nastolit proruskou vládu. Velvyslanectví však nedosáhlo žádných výsledků, jelikož ruský dvůr byl znepokojen evropskými záležitostmi.\n\nPo třech stoletích bylo území bývalého gruzínského království opětovně, i když jen částečně sjednoceno v roce 1762 spojením sousedních království Kartli a Kachetie. Spojil je král Iraklij II., který byl již předtím králem každého zvlášť. Království se obrátilo k Rusku pro ochranu před osmanskými a perskými útoky. Ruská císařovna Kateřina Veliká měla zájem na tom, aby byli Gruzínci spojenci ve válkách s Turky, ale poslala na pomoc jen menší síly. \n\nV roce 1783 uzavřel Iraklij II. smlouvu, čímž se Kartli-Kachetie stalo protektorátem Ruska, smlouva zaručila územní celistvost Gruzie a pokračování jeho vládnoucí dynastie Bagrationi výměnou za výsady při vedení gruzínských zahraničních věcí. Smlouva tedy rušila jakoukoliv nadvládu Peršanů či jiné moci nad královstvím, každý nový gruzínský monarcha potřeboval potvrzení a uznání od ruského cara a Gruzie by neměla mít žádnou diplomatickou komunikaci s jinými národy bez předchozího souhlasu Ruska. Ale když v roce 1787 vypukla další rusko-turecká válka, Iraklij s Osmany podepsal samostatnou smlouvu. Proto Rusové stáhli své jednotky z tohoto regionu za účelem použití jinde, takže království zůstalo nechráněné. V roce 1795 nový perský šáh napadl zemi a vypálil Tbilisi, obnovil tak perskou vládu nad Gruzií. \n\nPo neplnění podmínek smlouvy gruzínští vládci cítili, že se nemají na koho jiného obrátit. Po smrti Iraklije vypukla občanská válka a jeden z konkurenčních kandidátů na trůn vyzval Rusko, aby zasáhlo. 8. ledna 1801 podepsal císař Pavel I. Ruský vyhlášku o začlenění království do ruské říše. V létě 1805 ruští vojáci na řece Askerani během rusko-perské války (1804-1813) perskou armádu porazili. Tímto způsobem Persie ztratila nad oblastí kontrolu.\n\nKartli-Kacheti však nebylo jediné Bagrationské království, které bylo nástupcem jednotné Gruzie. Tím dalším bylo království Imeretie, které si ze všech gruzínských státečků uchovalo nejdéle svou samostatnost (i když jen formální), a to do roku 1810. Poté se celá Gruzie stala ruskou.\n\nRoku 1810 se západní knížectví formálně připojilo k Ruskému impériu. Do roku 1864 se podařilo Rusům anektovat celou Gruzii, kromě přístavů Suchumi a Batumi, které získali až po rusko-tureckých válkách. Do konce 19. století vliv carství a rusifikace země natolik zesílil, že se obyvatelstvo začalo bouřit, začal růst gruzínský nacionalismus. Při nepokojích v roce 1905 v Rusku vypukl v Gruzii ozbrojený boj. Během této doby se marxistická sociální demokratická strana stala dominantním politickým hnutím v Gruzii. Po roce 1905 se Josif Vissarionovič Džugašvili (více známý jako Josif Stalin), gruzínský bolševik, stal vůdcem revolučního hnutí v Gruzii. Byl na cestě k vedení Sovětského svazu.\n\nPo vypuknutí Říjnové revoluce moc v zemi rychle získali gruzínští sociální demokraté pod vedením Noa Žordaniji. Byl ustanoven výbor Zakavkazský komisariát, což byla společná vláda nacionálních stran všech tří budoucích kavkazských sovětských republik. Ten rozhodl o odtržení od Ruska a vytvoření Zakavkazské demokratické federativní republiky. Existovala až do doby, než Ázerbájdžán začal požadovat politickou i ekonomickou orientaci na Turecko, s čímž nemohli představitelé Arménie a Gruzie souhlasit. Gruzie po vyhlášení samostatnosti požádala Německo o ochranu, čemuž bylo vyhověno. Roku 1920 byla podepsána také mírová smlouva s RSFSR, kterou ruští bolševici uznali nezávislost Gruzie za podmínky, že bude povolena bolševická strana v Gruzii a pomoc bělogvardějcům zastavena. Ruské bolševické vedení ale porušilo veškeré smlouvy a Rudá armáda se nakonec zmocnila země silou. Byla vyhlášena Gruzínská SSR a menševická vláda byla nucena uprchnout do francouzského exilu. V rámci Gruzínské SSR byla zřízena Adžarská ASSR na jihu, Abcházská ASSR na severozápadě a Jihoosetská autonomní oblast. Byl učiněn i pokus o integraci s Arménií a Ázerbájdžánem v Zakavkazskou SFSR, která se však 5. prosince 1936 rozpadla. V roce 1924 vypuklo protisovětské srpnové povstání, které bylo potlačeno.\n\nRoku 1989 vláda Gruzínské SSR prohlásila, že současný stav je okupací a porušením mírové smlouvy. Na jaře roku 1990 byly schváleny zákony vedoucí k zárukám vlastní nezávislosti, byla odstraněna vedoucí úloha komunistické strany v zemi; nezávislost pak byla vyhlášena 14. 11. 1990. Gruzie se jako jedna z mála nových republik nestala členem SNS, nakonec však z hospodářských důvodů do společenství vstoupila (vystoupila až v roce 2008 jako následek tehdejší války v Jižní Osetii). V následujícím roce byl v nezávislých volbách zvolen za prezidenta Zviad Gamsachurdia. \n\nProtože se nejvyšší sovět snažil rozhodnutí zrušit, začaly v zemi ne bez přičinění ruských tajných služeb vypukat nepokoje, které se přenesly i do autonomních republik, žádajících také nezávislost, čemuž nebylo vyhověno. V letech 1991 a 1992 se situace natolik zhoršila, že vypukly mezi Osety a Gruzínci ozbrojené střety, nesoucí znaky občanské války. Po uklidnění situace v roce 1995 se do čela země dostal bývalý ministr zahraničí SSSR Eduard Ševardnadze, který se ve skutečnosti k moci dostal již v roce 1992, ale až do smrti Gamsachurdii probíhaly vnitřní boje o moc. Vládnout jako prezident země vydržel až do revoluce v roce 2003. \n\nBěhem této „růžové“ revoluce protestovaly tisíce lidí v čele s pozdějším prezidentem Michailem Saakašvilim proti Ševardnadzeho vládě, která nevyřešila základní hospodářské a politické problémy – chudobu a korupci. Roku 2004 byl Saakašvili zvolen prezidentem už demokratickou cestou, kdy získal 95 % hlasů. Opozice tvrdila, že volby byly zmanipulované a že se na volebním výsledku podepsaly dary od nadací amerického miliardáře George Sorose a dalších nadací financovaných vládou USA. Saakašvili po nástupu k moci prosadil úpravy gruzínské ústavy, aby vytvořil „superprezidentský systém“ a soustředil veškeré pravomoci v exekutivě. Gruzínským parlamentem byly schváleny zákony, kterými byla snížena nezávislost soudní moci či podle kterých jsou ústřední i volební komise sestavovány pouze z lidí jmenovaných prezidentem. Postupně byla eliminována plná svoboda tisku, bylo omezeno vysílání.\nV roce 2006 se v Gruzii konaly demonstrace, při nichž lidé žádali odstoupení prezidenta. Policie proti demonstrantům brutálně zasáhla a začala zatýkat představitele opozice. Roku 2007 protesty přerostly v masové demonstrace, při nichž lidé kritizovali dramatický pokles životní úrovně a korupci. Prezident vyhlásil „výjimečný stav“, zakázal nestátní média, zakázal veřejná shromáždění a začal podnikat nedemokratické kroky proti svým politickým oponentům. Koncem listopadu 2007 Saakašvili z funkce odstoupil, ale již v lednu 2008 se konaly volby, při nichž byl zvolen znovu prezidentem a které opozice označila jako zmanipulované.\n\nMezinárodní organizace kritizují stále přetrvávající nedemokratické praktiky v Gruzii, které pošramotily jak zásahy proti demonstrantům či opozici, tak přetrvávající náboženská nesvoboda. Mezi největší gruzínské skandály, v němž jsou zapleteny politické špičky, patří zavraždění Sandra Girgvlianiho \n\nV květnu 2008 se v Gruzii konaly parlamentní volby, v nichž zvítězila vládnoucí strana prezidenta Saakašviliho Sjednocené národní hnutí, které získalo 63 % hlasů. Opozice označila tyto volby za zfalšované.\n\n1. srpna 2008 začala válka v Jižní Osetii mezi Gruzií a Jihoosetinskými separatisty.\nTa pak začala 7. srpna nabírat na síle, když se na stranu Osetie přidalo Rusko. Rusové postupně zatlačili Gruzínce zpátky až na gruzínské území.\n\n12. srpna potvrdilo Rusko stažení svých jednotek z Gruzie.\n\n14. srpna 2008 schválil gruzínský parlament kvůli ruské agresi vystoupení ze Společenství nezávislých států.\n\n26. srpna 2008 byly Ruskou federací uznány samostatné státy Jižní Osetie a Abcházie.\n\nNa summitu EU, který probíhal na začátku září, prohlásil ruský prezident Dmitrij Medveděv, že Rusko stáhne své vojáky z Gruzínského území, avšak ponechá ozbrojené síly v Abcházii a Jižní Osetii.\n\n"}
{"id": "568755", "url": "https://cs.wikipedia.org/wiki?curid=568755", "title": "Vodní elektrárna Komín", "text": "Vodní elektrárna Komín\n\nVodní elektrárna Komín je vodní elektrárna společnosti ČEZ. Nachází se na řece Svratce a do provozu byla uvedena v roce 1923. V současné době slouží jako vyrovnávací elektrárna pro vodní elektrárnu Kníničky. Elektrárna je osazena dvěma Kaplanovými turbínami.\n\n"}
{"id": "568756", "url": "https://cs.wikipedia.org/wiki?curid=568756", "title": "Malá vodní elektrárna Bukovec", "text": "Malá vodní elektrárna Bukovec\n\nMalá vodní elektrárna Bukovec je vodní elektrárna na řece Berounce provozovaná společností ČEZ. Její instalovaný výkon je 630 kW. Nachází se v místě pevného jezu mezi plzeňskými předměstími Bukovec a Bolevec. Malá vodní elektrárna byla uvedena do provozu roku 2007.\n\n"}
{"id": "568757", "url": "https://cs.wikipedia.org/wiki?curid=568757", "title": "Vodní elektrárna Hracholusky", "text": "Vodní elektrárna Hracholusky\n\nVodní elektrárna Hracholusky je vodní elektrárna vybudovaná na přehradní hrázi Hracholusky na řece Mži. Byla uvedena do provozu v roce 1964 a nahradila malou vodní elektrárnu Pňovany, kterou zatopila nová přehradní nádrž. Věž objektu elektrárny stojí v přehradním jezeře a je ve vlastnictví státního podniku Povodí Vltavy. Technologické zařízení je v majetku ČEZ. Elektrárna je vybavena jednou vertikální Kaplanovou turbínou z ČKD Blansko. Její výkon je 2,55 MW a hltnost 11,5 až 13 m³/s. \n\n"}
{"id": "568758", "url": "https://cs.wikipedia.org/wiki?curid=568758", "title": "Vodní elektrárna Obříství", "text": "Vodní elektrárna Obříství\n\nVodní elektrárna Obříství je vodní elektrárna na Labi postavená severně od obce Obříství 4 km nad soutokem s Vltavou jako první nízkospádová vodní elektrárna v Česku. Spád hladin jezu u zdymadla Obříství činí 1,5 až 3,8 m. Technologie byla navržena a realizována konsorciem rakouských firem J. M. Voith AG a AEG Austria GmbH. Do provozu byla uvedena v roce 1995.\n\nV elektrárně pracují dvě horizontální turbosoustrojí se dvěma přímoproudovými Kaplanovými turbínami typu PIT. Jejich převodovky a generátory jsou umístěny v šachtě uprostřed nátoku do turbíny. Instalovaný výkon elektrárny je 3360 kW. \n\n"}
{"id": "568761", "url": "https://cs.wikipedia.org/wiki?curid=568761", "title": "Vodní elektrárna Práčov", "text": "Vodní elektrárna Práčov\n\nVodní elektrárna Práčov je vodní elektrárna, která leží v Železných horách u Práčova. Do provozu byla uvedena v roce 1953 a je zde nainstalovaná Francisova turbína s výkonem 9750 kW. Elektrárna je provozována ve špičkovém režimu. \n\nVtok přivaděče o kapacitě 12 m³/s je vyveden přímo z tělesa hráze 851 m dlouhou raženou štolou po levém břehu a přechází v železobetonové potrubí dlouhé 2288 m, které ústí v rovněž železobetonové vyrovnávací komoře ve vodárenské věži na Práčově o výšce 57,9 m. Komora má kruhový půdorys a tvar písmene T. Její hlavní část ve výšce 17 m má průměr 7,75 m, spodní 2 m. Z věže vede pod silnicí Svídnice-Práčov ocelové potrubí o průměru 2 m do elektrárny, umístěné na levém břehu vyrovnávací nádrže Křižanovice II.\n\n"}
{"id": "568762", "url": "https://cs.wikipedia.org/wiki?curid=568762", "title": "Alland", "text": "Alland\n\nAlland je městys v okrese Baden v Dolních Rakousích, asi 20 km jihozápadně od Vídně.\n\nMěstys Alland leží u horního toku řeky Schwechat, v západní části údolí Helenentalu v Industrieviertelu (Průmyslové čtvrti).\n\nKotlina kolem Allandu je střediskem rekreační oblasti Vídeňského lesa na \"Vídeňské vnější okružní dálnici A21\".\n\nNejvyšším kopcem je Hohe Lindkogel s nadmořskou výškou 834 metrů.\n\nObce Alland a Raisenmarkt byly v roce 1972 spojeny s \"Velkou obcí Alland\" a v roce 2002 byly za zemského hejtmana Dr. Erwina Prölla (* 1946) povýšeny na \"městys\".\n\nObec \"Alland\" tvoří katastrální území:\n\nObec \"Raisenmarkt\" tvoří katastrální území:\n\nMěstys Alland má výměru 68,67 kilometrů čtverečních a se dvanácti katastrálními územími je největší v okrese Baden.\n\n\n1000 let starý Alland, venkovský, bohatý na lesy, byl ve 12. století v držení Babenberků a v té době honebním revírem habsburských zemských knížat. Místní jméno se odvozuje od názvu \"Adelathe\" nebo \"adel achte\", což znamená \"šlechtická držba\".\n\nAlland se silně věřícími katolíky byl kolem roku 1850 samostatný a v roce 1972 díky spojením dvanácti vesnic vznikla dnešní obecní struktura. Korunní princ Rudolf (* 1858) zemřel v roce 1889 v Mayerlingu, obecní části Allandu. Byl ve svém oblíbeném letním sídle a zde se léčil převážně ve Vídeňském lese.\n\nObyvatelé žijí - s výjimkou asi 30 vlastníků - a obecních bytů - výlučně v rodinných domech.\n\nV obci Alland podle sčítání lidu v roce 2005) žije 2385 osob s trvalým pobytem a asi 600 osob s vedlejším bydlištěm, celkově tedy asi 3000 osob v 1000 domácnostech.\n\nPřed rokem 1919 bylo v Allandu 229 domácností. Až do roku 1960 stoupal počet domácností na 300, do roku 1980 se počet zvýšil na 653 a v roce 1991 již bylo celkem 852 domácností.\n\n\nDíky dálničnímu připojení - od sedmdesátých let - přibývá počet obyvatel odchodem z Vídně.\n\n\nAutem po „Vídeňské vnější okružní dálnici\" A21, západní a jižní dálnice (asi 20 minut z Vídně), spolková a zemská silnice ze směru Mödling, Baden, Altenmarkt v Triestingtal a Klausen-Leopoldsdorf.\n\nAutobusové spojení ze všech uvedených měst a zastávek linky Wieselbus.\n\nZemědělství mělo vždy velký význam a nyní stále více upadá. V roce 1980 bylo tu ještě 105 zemědělských závodů, v roce 1990 už jen 99 a toto číslo dále klesá. Skutečných rolníků je už jen 13, s propagovanými rolníky je jich ještě 76. Rolníci se orientují na koně a jízdu na koních, snaží se zřizovat trasy pro jízdu na koni anebo provozují částečně biologické hospodaření. O prodej zemědělských dvorů je v posledních letech velký význam.\n\nDlouholetá tradice Babenberků o lesní hospodářství klesá. Poprvé bylo v roce 1396 v dokumentech zaznamenáno, že se Vídeňský les dělil na více lesních úřadů. Kolem roku 1500 bylo lesnictví v oblasti Vídeňského lesa nově organizováno a zůstalo pět „lesních oblastí\" rozděleno v Klosterneuburgu, Breitenfurtu, Purkersdorfu, Wiener Neustadtu a Alland. „Lesní úřad Alland\" byl zřízen kolem roku 1700 a pracoviště lesní správy sloužilo do roku 1997. Od roku 1997 je lesní úřad zrušený a Allandské spolkové lesy jsou spravovány jen administrativně.\n\nV Allandu jsou tři peněžní ústavy: P.S.K., Volksbank a Raiffeisenkasse. Poštovní spořitelna je v Allandu už od roku 1883, Raiffeisenkasse Alland (od 1991 Raiffeisenkasse Guntramsdorf) je od roku 1894, Volksbank až v roce 1962.\n\nDalší pobočka Raiffeisenkasse je v Klausen-Leopoldsdorfu.\n\nV zásadě byla obec Alland dříve směřována na zemědělství a lesnictví. Přesto historické živnosti zmizely, jako sklářská huť, cementárna, vápenka a kováři.\n\nNejen Alland, ale i Maria Raisenmarkt měl pilu a v Maria Raisenmarkt byla doplňková výroba. Dříve se kutal sádrovec i uhlí, ovšem bez většího úspěchu.\n\nDnes (2002) je v Allandu 68 malých a středních podniků. Nejvýznamnější jsou:\n\nKolem roku 1950 bylo v Allandu 19 hostinských živností, dnes je stále ještě \"18 restaurací\", ze kterých 7 pronajímá pokoje. Nejvýraznější provozovnou je restaurace na odpočívadle vídeňské dálnice A21, která byla otevřena v roce 1991 a těší se velké oblibě na cestě z Německa do Maďarska.\n\nOblíbené je pohostinství \"Kronprinz\" Mayerling rodiny Hannerovy. Pan Heinz Hanner byl vyznamenán jako \"kuchař roku 1997\" od \"Gault-Millau\". Lokál i hotel se špičkovými službami je vyžadován zahraničními prominenty.\n\nAlland od roku 1972 patří ke kategorii „obcí cizineckého ruchu“. Je zde 11 pronajímatelů pokojů, z toho 2 v soukromém vlastnictví pouze se snídaní a 1 jen o prázdninách v selském stavení. Celkem je pro hosty k dispozici 135 lůžek.\n\nVyužití je sezónní, hlavně v létě, využití dvacetiprocentní je poměrně malé. Noční využitelnost městyse je však díky ubytovně válečných obětí v Helenthalu se 108 lůžky a ve františkánské ozdravovně v Mayerlingu. V těchto domovech je využitelnost sotva 50 %.\n\nStatistikami je v Allandu zjištěno na 30 000 přenocování.\n\nPřesto je Allandu navštěvován jednodenními výletníky, motocyklisty a fanoušky historických vozidel, kteří si chtějí využít se svými stroji serpentiny. Pěší turisté zase využijí 12 značených turistických cest.\n\nZvláštní atraktivitou pro návštěvníky jsou mezinárodně známá kulturní střediska v \"Mayerlingu\" a \"krápníkové jeskyně\" v Buchberku u Allandu.\n\nDůležitost má nyní opět Via Sacra, \"Svatá cesta\", stará poutní cesta do Mariazell. Obce Alland, Altenmarkt an der Triesting, Gaaden, Heiligenkreuz a Kaumberg jsou propojeny \"Svatou cestou\". Je vydáván kalendář akci a pořádání koncertů.\n\n\nPřed osmi stoletími byl v osadě Alland - podle tradice - postaven dřevěný kostel, který v 11. století byl přestavěn z kamenného zdiva. Současný kostel je třílodní, halový, pozdně gotický, zasvěcený svatému Jiří a svaté Markétě.\n\nOd roku 1726 je v Allandu škola.\n\n\n\n"}
{"id": "568764", "url": "https://cs.wikipedia.org/wiki?curid=568764", "title": "Malá vodní elektrárna Přelouč", "text": "Malá vodní elektrárna Přelouč\n\nMalá vodní elektrárna Přelouč se nachází na řece Labi u Přelouče. Byla uvedena do provozu v roce 1924. V elektrárně byly instalovány 4 Francisovy turbíny. V roce 2003 byly dvě Francisovy turbíny nahrazeny Kaplanovými turbínami. Instalovaný výkon je 2340 kW. Část technologie pro přenos VN (1x TR 1000kVA) byla dodána společností Power-Energo,s.r.o. \n\n"}
{"id": "568768", "url": "https://cs.wikipedia.org/wiki?curid=568768", "title": "Malá vodní elektrárna Spytihněv", "text": "Malá vodní elektrárna Spytihněv\n\nMalá vodní elektrárna Spytihněv je vodní elektrárna na řece Moravě provozovaná společností ČEZ. Byla uvedena do provozu v roce 1951. Je osazena dvěma Kaplanovými turbínami a její instalovaný výkon je 1920 kW. Nachází se u obce Spytihněv. Část technologie pro přenos VN (1x TR 2500 kVA) byla dodána společností Power-Energo,s.r.o. Za období komunistické totality sloužila tato vodní elektrárna jako záložní zdroj energie, v případě celostátního výpadku, pro dlouhovlnný rádiový vysílač Topolná. Tento leží přibližně 1,5 km ve směru JV od elektrárny. V tomto období pracoval vysílač s plným výkonem 1500 kW. \n\n"}
{"id": "568769", "url": "https://cs.wikipedia.org/wiki?curid=568769", "title": "Seznam funkcionalistických staveb v Brně", "text": "Seznam funkcionalistických staveb v Brně\n\nSeznam funkcionalistických staveb v Brně představuje výčet architektonicky významných staveb funkcionalismu na území Brna.\n\nMěsto Brno se po vzniku samostatného Československa v roce 1918 stalo druhým největším městem státu a jeho politické, hospodářské a kulturní ambice se projevily také v rozvoji stavební aktivity. Stalo se tak i jedním z předních center funkcionalismu ve střední Evropě. Tento architektonický směr se naplno prosadil při výstavbě brněnského zemského výstaviště a Výstavě soudobé kultury v roce 1928, jejíž součástí byla i kolonie Nový dům, první výstava moderního bydlení v Československu. Od roku 1923 v Brně natrvalo působil Bohuslav Fuchs, jeden z předních brněnských architektů své doby. Nejvýznamnější místní památkou funkcionalismu je vila Tugendhat, která byla zařazena i na Seznam světového dědictví UNESCO.\n\n\n\n"}
{"id": "568772", "url": "https://cs.wikipedia.org/wiki?curid=568772", "title": "Vodní elektrárna Střekov", "text": "Vodní elektrárna Střekov\n\nVodní elektrárna Střekov je součástí střekovského zdymadla na řece Labe. Její provoz byl zahájen v roce 1936. Jsou zde umístěny tři Kaplanovy turbíny a výkon elektrárny je 19,5 MW. V roce 2006 byla elektrárna modernizována.\n\n"}
{"id": "568774", "url": "https://cs.wikipedia.org/wiki?curid=568774", "title": "Malá vodní elektrárna Vydra", "text": "Malá vodní elektrárna Vydra\n\nMalá vodní elektrárna Vydra se nachází u soutoku řeky Vydry a Křemelné, v katastrálním území Srní I obce Srní v okrese Klatovy. Stavba elektrárny byla zahájena v roce 1937 a do provozu byla plně uvedena v roce 1942. \n\n"}
{"id": "568778", "url": "https://cs.wikipedia.org/wiki?curid=568778", "title": "Irja Askola", "text": "Irja Askola\n\nIrja Askola (* 18. prosince v 1952 v Lappeenrantě) je finská luterská duchovní, feministická teoložka a básnířka.\n\nOrdinaci pro úřad duchovní přijala v roce 1988.\n\nRoku 2010 byla zvolena jako první žena do úředu biskupa Finské evangelicko-luterské církve. Její diecézí je helsinská diecéze.\n\nV mravních otázkách zastává liberální názory.\n"}
{"id": "568784", "url": "https://cs.wikipedia.org/wiki?curid=568784", "title": "Matti Väisänen (biskup)", "text": "Matti Väisänen (biskup)\n\nMatti Väisänen (* 24. února 1934 v Juvě) je finský luterský duchovní.\n\nOrdinaci pro úřad duchovního přijal v roce 1964. Roku 2010 byl zvolen biskupem konzervativní Misijní provincie v rámci Finské evangelicko-luterské církve, jejíž liberální vedení ho však neuznává. Ve své teologické činnosti se věnuje zejména problematice křtu.\n\n"}
{"id": "568789", "url": "https://cs.wikipedia.org/wiki?curid=568789", "title": "Volební obvod", "text": "Volební obvod\n\nVolební obvod je ohraničené území, ve kterém lze v rámci voleb získat předem stanovený počet mandátů. Tento počet mandátů je buď pevně stanoven předem nebo jsou předem dána pravidla, na základě kterých jsou mandáty z kandidátů za volební obvody obsazovány. Jedná se o integrální součást volebních systémů určených pro územně samosprávné celky. Závisí na volebním systému, do jaké míry je nutné, aby obvody byly srovnatelné velikosti. Zpravidla platí, že ve volbách do téhož sboru nemůže žádný kandidát kandidovat ve více volebních obvodech.\n\nNa základě absolutního počtu mandátů, které lze získat, se rozlišují volební obvody:\n\nExistují státy, které nemají své teritorium pro volby zákonodárného sboru rozděleno do více volebních obvodů, ale celé území představuje pouze \"jediný volební obvod\". Příkladem takové varianty je Slovensko, Paraguay, Nizozemsko nebo Izrael. Rovněž pro volby do komunálních, regionálních či dalších sborů jsou v různých zemích stanoveny specifické podmínky, zda, jak a za jakých podmínek je možno či nutno rozdělit území voleb do volebních obvodů. Pokud je účast ve volbách umožněna občanům žijícím mimo území daného územně-správního celku, může být předem stanoveno, ke kterému volebnímu obvodu jsou přiřazeni, nebo pro ně může být vytvořen samostatný obvod či obvody atd. Územní principy jsou v některých státech nebo jiných organizacích kombinovány s personálními principy, například etnickou příslušností, formou či variantou občanství atd.\n\nV tomto typu obvodu kandidáti soupeří o \"jediný mandát\". K jejich využití dochází dominantně ve většinových volebních systémech. U poměrných volebních systémů, kde je nutné vždy přidělit více mandátů, je použít nelze.\n\nVítězný kandidát získává mandát po dosažení většiny hlasů. Nejčastější variantou je prosté sečtení platných odevzdaných hlasů a kandidát s jejich největší sumou získává mandát.\n\nPříkladem užití jednomandátových volebních obvodů jsou parlamentní volby ve Spojeném království či senátní volby v Česku.\n\nV tomto typu obvodu dochází k přerozdělení více než jednoho mandátu mezi kandidáty. K jejich využití dochází v poměrných volebních systémech. Pro distribuci mandátů existují matematické metody sčítání hlasů, kdy dochází k transformaci kvantitavní sumy hlasů na kvantitativní sumu mandátů. Proporční úměru lze ovlivnit a měnit na základě metod volebního dělitele, kam patří tři základní – D'Hondtova metoda, Sainte-Laguëova metoda a Imperialiho metoda, a také prostřednictvím volebních kvót, kam patří čtyři základní – Hareova kvóta, Droopova kvóta, Imperialiho kvóta, Hagenbach-Bischoffova kvóta (také je sem řazena modifikovaná Hare-Niemeyerova kvóta), sloužících k výpočtu tzv. \"volebního (mandátového) čísla\".\n\nPříkladem užití vícemandátových obvodů jsou volby do dolní komory v České republice či na Slovensku.\n\nPro dosažení lepšího výsledku kandidátů k získání mandátu, respektive horšího výsledku nežádoucích uchazečů ve volbách, lze využít techniky \"gerrymanderingu\", která spočívá ve vytvoření volebních obvodů manipulací jejich hranic tak, aby došlo ke zvýhodnění předem vybraného kandidáta na základě znalosti volebních preferencí voličů v jednotlivých území. Vzniknout tak mohou umělé, nepravidelné obvody, ve kterých je zvýšena pravděpodobnost výhry u konkrétních kandidátů. Této techniky se využívá především tam kde se volí většinovým volebním systémem, ale lze ho do určité míry využít v poměrovém volebním systému.\n\nPro volby do Senátu Parlamentu České republiky jsou jednomandátové volební obvody stanoveny volebním zákonem č. 247/1995 Sb., vymezení obvodů je pravidelně každé dva roky na základě § 59 zákona novelizováno tak, aby se počet obyvatel v žádném volebním obvodu nelišil k 1. lednu volebního roku o více než 15 % od průměrného počtu obyvatel připadajících na 1 mandát.\n\nCelkově je Česko rozděleno do 81 obvodů, v každém z nich je zvolen 1 senátor (přidělen jeden mandát) na základě dvoukolového většinového volebního systému.\n\nPro volby do Poslanecké sněmovny Parlamentu České republiky jsou volebními obvody samosprávné kraje. Vzhledem k jejich výrazně rozdílné velikosti je tak v menších krajích malým stranám ztížena možnost získat mandát.\n\nZákon č. 130/2000 Sb. nepřipouští rozdělení kraje do více volebních obvodů. Volebním obvodem je celé území kraje. Hlavní město Praha však na volební obvody rozděleno být může, protože do jeho zastupitelstva se volí podle volebního systému a zákona pro komunální volby.\n\nPro volby do zastupitelstev obcí v Česku (včetně voleb do zastupitelstva hlavního města Prahy, které plní též funkci krajského zastupitelstva, a voleb do zastupitelstev samosprávných městských částí a městských obvodů v Praze a členěných statutárních městech) obecně platí, že území působnosti zastupitelstva tvoří jeden volební obvod, avšak rozčlenění území voleb na volební obvody je umožněno § 27 volebního zákona č. 491/2001 Sb. O rozdělení území obce (čímž se podle legislativní zkratky v § 5 rozumí i samoprávná městská část nebo obvod) na více volebních obvodů může rozhodnout zastupitelstvo příslušného územního celku nejpozději 85 dnů před konáním voleb, přičemž je pevně stanoven počet mandátů, které připadají na jednotlivé volební obvody. Podmínkou je, že v každém volebním obvodu musí být voleno nejméně 5 zastupitelů, v obcích s počtem obyvatel od 10 001 do 50 000 nejméně 7 zastupitelů, v obcích s počtem obyvatel nad 50 000 nejméně 9 zastupitelů. Podle § 45 odst. 1 a 6 se dosažení volebního kvóra 5 % získaných hlasů posuzuje pro každý volební obvod zvlášť.\n\nPro volby do zastupitelstev územně členěných statutárních měst a hlavního města Prahy nesmí být žádná samosprávná část nebo samosprávný obvod rozděleny do více volebních obvodů pro volby do zastupitelstva města. Volební obvod takového města tedy může být definován jen výčtem jeho celých samosprávných městských částí či obvodů. Zákon přitom nestanoví žádná další pravidla, podle kterých mohou být samosprávné části města do volebních obvodů seskupovány, t. j. není stanoveno, že by části zařazené do téhož volebního obvodu musely například sousedit nebo si být urbanisticky či zájmově blízké.\n\nPro obecní volby není stanoveno, že by obvody musely být stejné nebo podobné velikosti. Není explicitně stanoveno, zda počet mandátů za jednotlivé volební obvody musí být úměrný počtu obyvatel či oprávněných voličů v těchto obvodech, a tedy ani přípustné odchylky od této úměry. Počet členů zastupitelstva stanoví předchozí zastupitelstvo v rozmezí stanoveném v § 68 zákona o obcích, 128/2000 Sb.; podle těchto vymezení i nejmenší obce či městské části (do 3000 obyvatel) mohou mít až 15 zastupitelů a tedy až 3 volební obvody, obce a městské části od 3001 do 10 000 obyvatel až 25 zastupitelů a 5 volebních obvodů, obce od 10 001 do 50 000 obyvatel až 35 zastupitelů a 5 volebních obvodů, obce od 50 001 do 150 000 obyvatel až 45 zastupitelů a 5 volebních obvodů a obce nad 150 000 obyvatel až 55 zastupitelů a 6 volebních obvodů.\n\n"}
{"id": "568799", "url": "https://cs.wikipedia.org/wiki?curid=568799", "title": "Brandon T. Jackson", "text": "Brandon T. Jackson\n\nBrandon Timothy Jackson (* 7. březen 1984, Detroit, USA) je americký herec a komik.\n\nBrandon se narodil v americkém Detroitu mezi 6 dalších sourozenců, do rodiny pastorky a biskupa. Navštěvoval West Bloomfield High School ve městě West Bloomfield v Michiganu. Po vystudování se přestěhoval do Los Angeles, kde se stal komikem a byl také předskokanem v pořadech takových velikánů komického umění, jakými jsou Chris Tucker nebo Wayne Brady. První větší roli v celovečerním filmu obsadil ve snímku Roll Bounce, která mu dokonce vynesla cenu Black Reel za nejlepší objev.\n\nČeským fanouškům může být znám také z filmů 8 Mile, Den, kdy se zastavila Země nebo Tropická bouře.\n\n\n"}
{"id": "568802", "url": "https://cs.wikipedia.org/wiki?curid=568802", "title": "Území", "text": "Území\n\nÚzemí může být:\n\n\n\n"}
{"id": "568809", "url": "https://cs.wikipedia.org/wiki?curid=568809", "title": "Eli Beeding", "text": "Eli Beeding\n\nEli Lackland Beeding Jr. (17. prosince 1928 − 21. prosince 2013) byl kapitán letectva Spojených států amerických, který dosáhl v roce 1958 na Hollomanově letecké základně rekordu ve zrychlení. Smyslem experimentů, při nichž lidé jezdili na saních s raketovým pohonem, bylo zkoumání vlivu extrémního přetížení na lidský organismus. Po klidovém startu dosáhly saně rychlosti 116 km/h za dobu 0,04 s při přetížení 82,6g.\n\nBeeding odešel z letectva v roce 1971, později se přestěhoval do Colorada, kde také zemřel.\n"}
{"id": "568813", "url": "https://cs.wikipedia.org/wiki?curid=568813", "title": "Jay Baruchel", "text": "Jay Baruchel\n\nJonathan Adam Saunders Baruchel (* 9. duben 1982, Ottawa, Kanada) je kanadský herec.\n\nJay se narodil v Ottawě do rodiny spisovatelky a obchodníka se starožitnostmi. Vyrostl ale v městečku Notre-Dame-de-Grace v blízkosti Montrealu. Má také mladší sestru, Taylor. Jeho rodina má židovsko-francouzsko-irský původ. Je známým sportovním nadšencem a velkým fandou klubů Montreal Canadiens a Celtic Glasgow.\n\nJednou z jeho prvních větší rolí byla role v serii My Hometown z roku 1996. Moderoval také show Populární mechanika pro děti společně s Elishou Cuthbert. Poté se začal prosazovat ve filmech, vidět jsme ho mohli v takových snímcích, jako Na pokraji slávy, Millon dollar baby, Tropická bouře, Na tuhle nemám, Jak vycvičit draka nebo Noc v muzeu 2.\n\n\n"}
{"id": "568823", "url": "https://cs.wikipedia.org/wiki?curid=568823", "title": "Osamělá hora", "text": "Osamělá hora\n\nOsamělá hora (v sindarštině Erebor) je hora nacházející se na severozápadě Rhovanionu v Tolkienově fiktivním světě Středozemi. Osamělá hora, ve které se nacházelo trpasličí Království pod Horou, je Tolkienem nejvíce popsána v jeho knize \"Hobit aneb cesta tam a zase zpátky\".\n\nErebor se nachází na severozápadě Divočiny mezi Temným hvozdem na západě a Železnými horami na východě. Na sever od Osamělé hory leží vrcholky Ered Mithrin a Zvadlá vřesoviště. V hoře pramení řeka Celduina, která se při své cestě směrem na jih vlévá do Dlouhého jezera na kterém stojí Jezerní město. \nPoté, co v roce 1980 T. v. probudili trpaslíci při dolování v hlubinách pod Mlžnými horami balroga, padlo v boji s ním mnoho naugrim, včetně králů Durina VI. a jeho syna Náina I. Přeživší trpaslíci uprchli ze sídla svých otců a z Khazad-dûm se stalo nebezpečné místo známé jako Moria. Většina trpaslíků zamířila z Morie směrem na sever a usadila se především v Ered Mithrin. Dědic trůnu Thráin I., syn Náina však přichází do Ereboru, kde zakládá Království pod Horou v roce 1999 Třetího věku. Thráin v hoře objevuje drahokam Arcikam zvaný Srdce Hory. Král Thorin I. v roce Osamělou horu opouští a zamíří za většinou svého lidu do Šedých hor, které trpaslíky lákaly bohatými nalezišti zlata. Poté, co je zabit drakem král Dáin I., opouštějí trpaslíci Šedé hory míří zpět do Ereboru, nebo do Železných hor. Obyvatelé Osamělé hory poté žili dlouhé roky v míru a velice bohatli díky obchodu s lidmi z Dolu a Jezerního města a elfy z Temného hvozdu. V roce 2770 však přiletěl z pustin na severu drak Šmak, který Horu a Dol vyplení. Trpaslíci, kteří drakovo řádění přežili, se rozprchli všemi směry. Král Thrór se svou rodinou a malou družinou věrných zamířil do vyhnanství na Vrchovinu a jeho syn Thráin později odvedl svůj nepočetný lid na západ do Ered Luin. Osamělou horu tedy na dvě století ovládl Šmak, který spal na hromadě trpasličího zlata. \n\nKdyž v roce 2841 přichází do Ered Luin zpráva o tragické smrti krále Thráina, stává se králem Durinova lidu jeho syn Thorin Pavéza. Thorin má v úmyslu pomstít svůj rod, zabít draka a znovu obnovit království pod Horou. V roce 2941 potkává Thorin v Hůrce čaroděje Gandalfa, s nímž připravují plán na společnou výpravu proti drakovi. Po strastiplném putování dosahuje výprava svého cíle. Šmak je nakonec zabit Bardem Lučištníkem z Jezerního města. Po drakově smrti dojde k bitvě pěti armád, v níž umírá Thorin Pavéza. Trpaslíci spolu s lidmi a elfy však nakonec vítězí a novým králem pod Horou se stává Thorinův bratranec Dáin Železná noha.\n\nKrál Dáin moudře vládl a trpasličí říše v Osamělé hoře prosperovala. Ve válce o Prsten museli trpaslíci z Osamělé hory spolu s lidmi z Dolu čelit náporu Sauronových přisluhovačů. Slavným se stal Glóinův syn Gimli, který se stal členem Společenstva prstenu. V roce 3019 v bitvě u Ereboru společně umírají králové Dáin i Brand, avšak se zničením Prstenu a pádem Saurona se jeho služebníci obracejí na útěk a obránci vítězí. Následuje Čtvrtý věk a dlouhé období míru, v němž vládne Dáinův dědic Thorin III. Kamenná přilba. Trpaslíci z Osamělé hory vedeni Gimlim zakládají trpasličí kolonii v jeskyních Aglarond a z mithrilu a oceli vyrábějí novou hlavní bránu pro Minas Tirith. \n"}
{"id": "568833", "url": "https://cs.wikipedia.org/wiki?curid=568833", "title": "Maskování dat", "text": "Maskování dat\n\nTechnologie maskování dat, v porovnání s šifrováním dat nebo jinými klasickými technikami zabezpečení dat, představuje zcela jiný přístup k problematice ochrany dat. Zamaskovaná (nebo taky de-identifikovaná, anonymizovaná) data, jsou umělá, avšak reálně vyhlížející data, která mají stejný statistický charakter jako původní provozní data, včetně zachované integrity dat a vazeb mezi objekty a aplikacemi. Těmito daty lze plnohodnotně nahradit provozní „ostrá“ data pro účely výzkumu, vývoje a testování, při současné eliminaci rizika úniku citlivých dat. Zamaskovaná data nejsou pro hackery zajímavá, protože již neobsahují citlivé údaje a nelze z nich zpětně odvodit původní data – pokud je proces maskování proveden kvalitně.\n\nVýznam maskování dat\n\nMaskování dat neřeší problém jak \"znemožnit krádež\" dat, ale jak \"znemožnit využití\" ukradených dat."}
{"id": "568839", "url": "https://cs.wikipedia.org/wiki?curid=568839", "title": "Vlaštovčí hnízdo", "text": "Vlaštovčí hnízdo\n\nVlaštovčí hnízdo ( ; ; ) je okrasný zámek ležící blízko Jalty na Krymském poloostrově. Byl vystavěn mezi lety 1911 - 1912 poblíž městečka Gaspra na 40 metrů vysokém útesu v neogotickém stylu. \n\n"}
{"id": "568841", "url": "https://cs.wikipedia.org/wiki?curid=568841", "title": "KTM", "text": "KTM\n\nKTM Sportmotorcykl AG, zkráceně KTM je rakouská motocyklová firma. Společnost se profiluje především jako výrobce offroadových (terénních) motocyklů, nicméně ve své historii vyráběla či stále vyrábí i silniční motocykly, skútry, mopedy, jízdní kola, čtyřkolky, sportovní auto a v plánu jsou i terénní kola na elektrický pohon. V motocrosu se objevují motocykly hlavně této značky. Firma vyrábí motocykly od objemu 50 cm³ až do 1301 cm³. Jejím mottem je \"READY TO RACE\". Společnost byla založena v roce 1981, ale její počátky se dají vystopovat až k roku 1934.\n\nFirma byla založena v roce 1934 jako opravárenská dílna inženýrem Hansem Trunkenpolzem v hornorakouském Mattighofenu. O tři roky později začala s prodejem motocyklů DKW, v roce 1951 začala pracovat na prototypu vlastního motocyklu, již za dva roky zahájila výrobu série KTM R 100 a přejmenovala se na \"Kraftfahrzeug Trunkenpolz Mattighofen\". Jejích 20 zaměstnanců sestavovalo tři motocykly denně. V roce 1955 se stal významným akcionářem společnosti podnikatel Ernest Kronreif a firma pak byla přejmenována na \"Kronreif & Trunkenpolz Mattighofen\". Roku 1957 KTM vyvinula první sportovní motocykl, Trophy 125cc, se kterým roku 1968 vstoupila na americký trh, a roku 1959 zahájila výrobu skútrů a mopedů. Pro své terénní motocykly společnost využívala motory Sachs, ale od roku 1970 produkuje motory vlastní výroby.\n\nPo smrti Ernsta Kronreifa v roce 1960 zemřel v roce 1962 i zakladatel Trunkenpolz, firmu převzal jeho syn Erich Trunkenpolz a jméno firmy vrátil na původní \"Kraftfahrzeug Trunkenpolz Mattighofen\".\n\nV důsledku krize motocyklového průmyslu 80. let roku 1991 KTM vyhlásila bankrot a rozdělila se na čtyři nezávislé firmy zabývající se radiátory, motocykly, jízdními koly a nástroji. Následujícího roku tedy zahájila činnost společnost \"KTM Sportmotorcycle GmbH\", o dva roky později se\npřejmenovala na KTM-Sportsmotorcycle AG, a postupně koupila firmy Husaberg, výrobce sportovních motocyklů, a holandskou White Power Suspension. Titul Shana Kinga na mistrovství světa v motokrosu ve třídě 500cc a řada dalších úspěchů pomohly společnosti v rozvoji a v roce 1999 se přestěhovala do nově vystavěné továrny v Mattighofenu.\n\nKTM roku 2012 vstoupila i do nového mistrovství světa Moto3 se soutěžním motocyklem vyrobeným čistě v Rakousku a hned poprvé Sandro Cortese firmě vyhrál titul a o rok později to zopakoval. Ve stejném roce KTM koupila motocyklovou značku Husqvarna.\n"}
{"id": "568853", "url": "https://cs.wikipedia.org/wiki?curid=568853", "title": "Rada států Baltského moře", "text": "Rada států Baltského moře\n\nRada států Baltského moře nebo jen CBSS (z anglického \"Council of the Baltic Sea States\") je politická organizace pro mezinárodní spolupráci v oblasti Baltského moře. CBSS byla založena roku 1992 za účelem koordinace rozvoje ekonomiky, občanské společnosti, problematiky lidských práv a nukleární bezpečnosti v regionu.\n\nCBSS byla založena roku 1992 ministry zahraničí baltských států v Kodani jako reakce na geopolitické změny v regionu po skončení Studené války. Od svého založení CBSS přispívala k pozitivnímu vývoji baltského regionu jako celku a sloužila jako významný nástroj multilaterální spolupráce.\n\nRoku 1998 vznikl stálý sekretariát CBSS ve Stockholmu, financovaný společně členskými státy.\n\nNejvyšším orgánem CBSS je zasedání ministrů zahraničí pořádaná jednou za dva roky.\n\nCBSS má 12 členů:\n\nDalších 7 států má status pozorovatele:\n\nPředsednictví CBSS postupně přechází mezi jednotlivými členskými státy. Každé předsednictví trvá po dobu jednoho roku, od 1. července do 30. června.\n\n\nPravidelně jednou za dva roky je pořádáno zasedání ministrů členských států, které je nejvyšším orgánem CBSS.\n\nV obdobích mezi konferencemi ministrů zahraničí je hlavním vyjednávacím a rozhodovacím orgánem Výbor představitelů (The Committee of Senior Officials, CSO). Ten sestává z vysokých zástupců ministerstev zahraničních věcí všech 12 členských států včetně Evropské komise. Výbor představitelů dohlíží, koordinuje a napomáhá činnosti ostatních orgánů CBSS.\n\nV předsednictví výboru se zástupci jednotlivých států každoročně postupně střídají. Předsedou výboru je obvykle zástupce na úrovni vyslance, jmenovaný ministrem zahraničí předsedajícího členského státu.\n\nMnoho orgánů CBSS funguje pod záštitou CSO. CSO dohlíží na expertní skupinu nukleární a radiační bezpečnosti a operační skupinu proti obchodu s lidskými bytostmi a koordinuje činnost v pěti dlouhodobých prioritách CBSS, včetně expertní skupiny pro spolupráci při ochraně ohrožených dětí, expertní skupiny pro záležitostí mládeže, projektu EuroFakulty ve Pskovu a v dohledné době i expertní skupiny námořní politiky a případně dalších činností.\n\n\nStálý mezinárodní sekretariát CBSS vznikl na základě rozhodnutí ze 7. zasedání ministrů v dánském Nyborgu roku 1998. 20. října 1998 byl sekretariát slavnostně otevřen na ostrově Strömsborg ve Stockholmu.\n\nSekretariát má následující poslání:\n\nV letech 1992-2009 existovala Pracovní skupina pro demokratické instituce, v letech 1995-2003 byla navíc doplněna pověřencem pro demokratizaci.\n\nNa některých univerzitách členských států fungovaly EuroFakulty: v Tartu, Rize a Vilniusu mezi lety 1993-2005, v Kaliningradu mezi 2000-2007. Ve Pskovu je EuroFakulta od roku 2009 stále v provozu.\n\n\n\n"}
{"id": "568859", "url": "https://cs.wikipedia.org/wiki?curid=568859", "title": "Zapata", "text": "Zapata\n\nZapata může označovat:\n\n"}
{"id": "568878", "url": "https://cs.wikipedia.org/wiki?curid=568878", "title": "Luke Castellan", "text": "Luke Castellan\n\nLuke Castellan je fiktivní padouch z knižní série \"Percy Jackson\" Ricka Riordana.\n\nLuke Castellan se narodil v Connecticutu May Castellanové a bohu Hermovi. Kolem jednoho roku jeho života se May Castellanová pokusí stát Orákulem ale zasáhne ji Hádova kletba. May následkem toho zešílí a Hermés je opustí. Luke do svých devíti let žije se šílenou matkou.\n\nV devíti utíká z domu a setkává se s o tři roky starší dívkou jménem Thalia Graceová. Spolu najdou i malou vyděšenou dívenku která se představí jako Annabeth Chaseová. Thalie a Luke se o ní starají. Thalie je raněna a tak se Luke vydává zpět do domu své matky. Tam potká svého otce Herma a pohádá se s ním. Hermés mu odmítne prozradit jeho budoucnost protože May předpověděla že se Luke pokusí zničit Olymp. V té době vzniká také Lukova nenávist k bohům. Potkávají satyra jménem Grover Underwood který se je pokusí dopravit do tábora. Thalie přitom umírá a to zaseje do Lukova srdce ještě větší vztek.\n\nNásledujících pět let zůstává v táboře a trénuje své dovednosti dokud se z něj nestane nejlepší bojovník své generace. Stává se Hermovou pýchou a ten ho pošle do zahrad Hesperidek. Luke se utká s Ladonem a ten mu na tváři zanechá ošklivou jizvu. Tehdy začne Luke spřádat první plány na zničení Olympu. Během zimního slunovratu ukradne \"Mistrovský blesk\" a \"Přilbici temnoty\". Blesk a přilbici dá Arésovi a přemluví ho aby to dal Percymu se záměrem dostat blesk do Tartaru a vzkřísit Krona. To mu nevyjde a Luke uteče z tábora. Sežene si loď a začne sestavovat Krona dohromady. Postaví horu Othrys a uvolní Atlase z jeho pout. Po souboji s Thálií spadne ze skály ale zázrakem přežije.\n\nPozději jde navštívit dům své matky, aby mu dala požehnání. Když ho dostane, jde se potopit do řeky Styx jako Achilles. Jako Achillovu patu si vybere místo v podpaží, které kryje ruka a je tedy v podstatě nezasažitelné. Nechá do sebe vstoupit Kronova ducha. Při bitvě o Manhattan se na chvíli probere a aby zničil Krona tak spáchá sebevraždu.\n\nLuke je vůdcem předvoje Kronovy armády\nEthan je pravděpodobně nejhorší ze zrádců. Díky němu Kronos povstal a začal ovládat Lukovo tělo. Ethan měl bojovat na život a na smrt proti Percymu. Percy vyhrál ale odmítl Ethana zabít. Místo toho se Percy utká s Antaiem a toho zabije. Ethan uprchne a Percy ho uvidí když se dostane na Mt. Tampalais. Tam se pokusí Ethana přesvědčit ale na toho to neplatí. Přísahá odplatu bohům a pak se probudí Kronos. Vychází najevo že Ethanova matka je Nemesis, bohyně pomsty která se přidala ke Kronovi. Předtím byl v táboře tzv. Neurčený, to znamená že nevěděl kdo je jeho božský rodič. Při závěrečné bitvě otráví Annabeth ale nakonec Krona zradí a zaútočí na něj. Zemře jako hrdina.\nDalší z neurčených. K Lukovi se přidal hned po útěku z Tábora. S Percym se setká v druhém díle když na ně s Lukem, Agreiem a Oreiem narazí na Princezně Andromedě. Luke ho poté pověřil úkolem dostat Ariadninu nit. Poté co se utkal s Antaiem ho Mínos doprovodil k šílenství. Clarisse ho nalezla v poušti poblíž jejího rodného domu. Byla proto vyslána na tajnou výpravu. Chris u La Ruových chvíli bydlel a pak se přestěhoval do tábora. Byl tam ubytován a táborníci čekali na Dionýsa který kontroloval malé bohy a zabraňoval jim aby je zradili, aby jim s Chrisem pomohl. Dionýsos to nakonec udělal a Chris se přidal k táborníkům. Začal chodit s Clarisse a byl jediný, kdo ji dokázal klidnit.\n\nObjevuje se ve třetím díle. Původně měl nést oblohu na svých bedrech ale zpod břemena ho Luke osvobodil. Pak lstí nalákali Artemis aby oblohu převzala. Atlas jako hlavní z generálů Titánů pak měl vést armádu na Olymp. Atlas byl ale svázán božskými zákony které mu nedovolovali bojovat. Ty ale omylem zrušil Percy když na Atlase zaútočil. Chvíli bojovali ale Atlas měl tísicinásobně navrch. Percy pak radši osvobodil Artemis a ta se s Atlasem utkala. Mezitím stačil Atlas zabít Zoe. Artemis pak Atlase znovu s Percyho pomocí uvěznila pod oblohu.\nThorn je vražedná nestvůra. Objevuje se ve třetím díle kdy má za úkol unést sourozence di Angelovi. Percy se jim vydá na pomoc ale Thorn ho málem zabije a zničí Tysonův štít. S Thornem začne bojovat i Thalie ke které se přidá Annabeth. Thalii Thorn zraní a po boji s Lovkyněmi a Artemidou uteče s Annabeth na zádech. Pak se v knize objevuje ještě několikrát.\nNestvůra ze starých dob. Měla sloužit jako věznitelka kyklopů. Je ohromná, má velká křídla a hadí tělo. U pasu má hlavy zvířat: Medvěda, vlka a lva. Pořád nosí dva jedovaté meče. Ve čtvrtém díle se s ní poprvé Percy setká když s přáteli osvobodí obra Briara. Tyson pak s Kampê bojoval a dal Percymu, Annabeth a Groverovi čas k útěku. Percy ale nemínil tam Tysona nechat a praštil jí do obličeje štítem. Pak unikli. Kampê si pak pozval Luke aby nesla Ariadninu nit. Kampê zmizela když ji Briares v bitvě o Labyrint umlátil kameny.\nDělala zvěda Kronově armádě, chodila s Charlesem Beckendorfem. Zemře hrdinskou smrtí v boji proti drakónovi. Její matkou je Afrodita, bohyně krásy.\n"}
{"id": "568883", "url": "https://cs.wikipedia.org/wiki?curid=568883", "title": "Hauenschildův palác", "text": "Hauenschildův palác\n\nHauenschildův palác je renesanční měšťanský dům na Dolním náměstí č. 38 v Olomouci.\n\nNejstarší zmínka o domě je z roku 1569, kdy Martin a Anna Matušovi koupili dům se zařízením vinárny od Jana Weise, a v roce 1574 jej koupil Jaroslav Liber ze Štralenberka. Od roku 1586 náležel dům Šebestiánu Hauenschildovi z Fürstenfeldu (†1589), pak jeho vdově a synu, roku 1597 synu Matyášovi a od roku 1598 jeho bratranci Šimonovi. K renesanční přestavbě dochází v 90. letech 16. století za Hauenschildů.\n\nPři své cestě na Moravu zde byla ubytována ve dnech 26. - 28. října 1767 rodina Mozartova. Poté, co jedenáctiletý Wolfgang Mozart onemocněl neštovicemi, přestěhovala se rodina na pozvání kapitulního děkana Podstatského do budovy kapitulního děkanství.\n\nHauenschildův palác má dvoukřídlovou dispozici s třemi patry. Budova je postavená na rohu Dolního náměstí a ulice Lafayettovy, tou se táhne dlouhé uliční křídlo. Své dvorní křídlo má při hranici sousedního domu. Celý dům má půdorys lichoběžníku. Válcový arkýř s mytologickými výjevy umístěný na nároží budovy probíhá v 1. a 2. patře. Hlavní vjezdový portál je umístěn v průčelí. \n\nArkýř nese reliéfní výzdobu ve dvou pásech, která ilustruje v šesti polích výjevy z Ovidiových \"Proměn\" (Aktaión a Diana; Pentheus a Bakchus; Prokné a Filoméla; Pýramos a Thisbé).\n\n"}
{"id": "568893", "url": "https://cs.wikipedia.org/wiki?curid=568893", "title": "Osvobozenecká armáda jihu", "text": "Osvobozenecká armáda jihu\n\nOsvobozenecká armáda jihu ( ) byla armáda vytvořená a vedenou Emilianem Zapatou. Svoji roli sehrála během Mexické revoluce. Její členové bývají označováni jako Zapatisté.\n\nZapatisté se zformovali v roce 1910 v jihomexickém státě Morelos. Původně byla jejich hlavním požadavkem pozemková reforma, ale později se z nich stala jedna z nejvýznamnějších složek celé Mexické revoluce. \n\nV roce 1911, poté, co byl svrhnut dosavadní prezident Porfirio Díaz a na jeho místo nastoupil Francisco Madero, byl jejich boj na čas zastaven. Ale vzhledem k tomu, že ani nový režim nepodnikl kroky ve věci pozemkových reforem, Zapatisté se znovu zformovali proti němu. Boje pokračovaly i proti dalším prezidentům, Victoriano Huerta a Venustiano Carranza. Konec nastal až v roce 1919, kdy byl zavražděn Zapata, načež následoval postupný rozpad armády.\n\nZapatisté byly převážně chudí rolníci, jejichž hlavním zdrojem obživy bylo zemědělství. Proto také se Zapatističtí vojáci, po několika měsících válčení, vracívali domů obdělávat půdu.\n\nStruktura Zapatistické armády byla velice volná a systém hodností byl touto volností omezen. Zapatisté se sjednotili především díky charismatickému vůdci Zapatovi. Jinak byli rozděleni do malých nezávislých jednotek, jenž zřídka čítaly více než sto mužů. Každá z nich byla vedena jedním velitelem (\"jefe\"). Tyto jednotky trávily většinu času odděleně od ostatních skupin. Důstojnická hodnost byla eventuálně udělena při koordinováni těchto skupin. Velitel skupiny větší než padesát mužů byl označen jako generál. Menší skupiny byly vedeny plukovníky a kapitány. Ne všichni kapitáni byli oficiálně jmenováni, což znamenalo potkat se se Zapatou či jiným vysloužilým Zapatistou, mnoho jich bylo jmenováno do funkce kapitána členy skupiny. Hodnost poddůstojníka byla zavedena až v pozdějších fázích revoluce, když se objevila snaha vytvořit více disciplinované vojsko.\nJedním ze Zapatových slavných výroků bylo: \"\"al ratero perdono pero al traidor jamas\"\"; \"lupiči odpustit dokážu, ale zrádci nikdy\".\n\n"}
{"id": "568901", "url": "https://cs.wikipedia.org/wiki?curid=568901", "title": "Keolis", "text": "Keolis\n\nKeolis je mezinárodní společnost provozující jak železniční, tak silniční veřejnou dopravu. Firma je ve vlastnictví společnosti SNCF (56,7%), dále AXA spolu s Caisse de depot et de placement du Québec (40,8%), zbytek vlastní vedení společnosti (2,5%).\nSpolečnost působí ve 13 zemích. V roce 2009 přepravila kolem 2 miliard cestujících.\n"}
{"id": "568907", "url": "https://cs.wikipedia.org/wiki?curid=568907", "title": "Wincenty Witos", "text": "Wincenty Witos\n\nWincenty Witos (22. leden 1874 Wierzchosławice – 30. říjen 1945 Krakov) byl polský politik, trojnásobný premiér druhé Polské republiky.\n\nV letech 1895 – 1897 sloužil Witos v armádě, kde působil v dělostřelectvu. Politicky aktivní byl již za Rakouska-Uherska. Po odchodu z armády se stal členem Polské lidové strany.\n\nPočátkem 20. století byl poslancem Haličského zemského sněmu ve Lvově, kde zůstal do roku 1914. Ve volbách do Říšské rady roku 1911 se stal poslancem Říšské rady (celostátní parlament), kam byl zvolen za okrsek Halič 42. Usedl do poslanecké frakce Polský klub. Ve vídeňském parlamentu setrval do zániku monarchie.\n\nV letech 1917 – 1918 byl Witos členem Národní ligy.\n\nRoku 1919 se stal poslancem Sejmu. Roku 1920 se stal premiérem Polska, kterým byl s několika pauzami. Roku 1926 vyprovokoval maršál Józef Piłsudski tzv. Květnový převrat, který byl mířen proti autoritářskému prezidentovi Stanisławu Wojciechowskému. Witos stál na prezidentově straně, proto musel odstoupit a stal se odpůrcem sanace.\n\nRoku 1930 byl zatčen a pro údajný pokus o převrat odsouzen na jeden a půl roku vězení v Brest-Litevsku. Po propuštění odešel do emigrace. Léta 1933 až 1939 strávil v Československu.\n\nV březnu 1939 se Witos vrátil do Polska. V Československu se přestal cítit bezpečně poté, co německá armáda začala okupovat zbytek Čech a Moravy. Dne 31. srpna téhož roku zemřela jeho žena Katarzyna. Následujícího dne proběhla německá invaze do Polska a Witos byl zatčen. Německé úřady zkoušely Witose přesvědčit ke kolaboraci, ten však odmítal. V roce 1941 byl sice propuštěn, zůstal však nadále pod dohledem gestapa.\n\nV roce 1945 mu byla nabídnuta funkce prezidenta Zemské národní rady, což však odmítl. Až do smrti byl předsedou Polské lidové strany.\n\n"}
{"id": "568908", "url": "https://cs.wikipedia.org/wiki?curid=568908", "title": "Vít Bárta", "text": "Vít Bárta\n\nVít Bárta (* 5. prosince 1973 Praha) je český podnikatel a politik, v letech 2010 až 2013 poslanec Parlamentu České republiky a od února do listopadu 2013 předseda strany Věci veřejné. Od července 2011 do dubna 2012 byl předsedou poslaneckého klubu strany. Do zvolení za předsedu Věcí veřejných byl považován za faktického lídra strany. Od 13. července 2010 do 21. dubna 2011 byl ministrem dopravy České republiky.\n\nNa funkci rezignoval po vypuknutí kauzy financování poslanců Věcí veřejných a odtajnění „Strategie 2009–2014“ agentury ABL. Bárta o obou kauzách tvrdí, že jsou vykonstruované a politicky motivované. V roce 2013 neúspěšně kandidoval do Poslanecké sněmovny za hnutí Úsvit přímé demokracie Tomia Okamury.\n\nVystudoval Policejní akademii České republiky v Praze, titul JUDr. získal na Akadémii Policajného zboru v Bratislavě. Již během studií začal podnikat jako OSVČ. Přednáší předmět komerční bezpečnost na Policejní akademii ČR.\n\nV roce 1998 založil spolu s bratrem bezpečnostní agenturu ABL. V říjnu 2008 předložil manažerům firmy ABL plán dalšího hospodářského růstu firmy zahrnující ovládnutí veřejného prostoru pomocí strany Věci veřejné a ovlivňování konkurenčních firem a zákazníků. Dokument obsahoval kromě jiného také návrh konkrétních metod ovlivňování, například infiltraci a sledování konkurence. Tajný materiál nazvaný „Strategie 2009–2014“ zveřejnila Mladá fronta DNES v dubnu 2011.\n\nVe volbách v květnu 2010 kandidoval jako nestraník za stranu Věci veřejné v Praze a současně dělal Věcem veřejným volebního manažera. Byl zvolen do Poslanecké sněmovny Parlamentu ČR a stal se členem Nečasova kabinetu jako ministr dopravy. Po vstupu do vlády se po politickém tlaku postupně vzdal přímé kontroly nad agenturou ABL. Ještě v květnu 2010 firmu spoluvlastnil, do začátku června 2010 byl předsedou dozorčí rady ABL. Vzdal se platu na ministerstvu a peníze posílá na dobročinné účely.\n\nV listopadu 2010 přišel na půl roku o řidičský průkaz za jízdu bez řádné SPZ. Dostal také pokutu ve výši pěti tisíc korun.\n\nPři Bártově příchodu na ministerstvo nastaly radikální změny. Výpověď dostalo 17 procent ministerských úředníků, z nichž někteří byli podezřelí, že vynášeli citlivé údaje ministerstva. Byly také ukončeny smlouvy na externí právnické služby podepsané Bártovým předchůdcem exministrem Řebíčkem (ODS). Dále odvolal z krajského ředitelství ŘSD v Ústeckém kraji Reného Kominíka. Audit zadaný Bártou, který za Mott MacDonald vypracovala Miloslava Pošvářová, upozornil na řadu nesrovnalostí při stavbě Královopolských tunelů v Brně. Osobně se sešel se statkářkou Ludmilou Havránkovou, která odmítala prodat pozemky určené pro stavbu dálnice D11 u Hradce Králové.\nJako nežádoucí na Ministerstvu Vít Bárta označil členy ODS T. Hrdličku, I. Rittiga, podnikatele R. Janouška a J. Jindru, kteří jsou označováni za kmotry či lobbisty.\nZablokoval a tedy o několik let zdržel stavbu některých regionálně významných dopravních staveb.\n\nPočátkem dubna 2011 Bártu bývalý předseda VV Škárka a předsedkyně poslaneckého klubu VV Kristýna Kočí obvinili z uplácení a podali na Bártu trestní oznámení. Vzniklá kauza financování poslanců VV společně s dalšími okolnostmi, především odtajněním „Strategie 2009–2014“ firmy ABL, vedly 8. dubna 2011 k rezignaci Víta Bárty na ministerskou funkci. V pondělí 11. dubna předal premiér demisi prezidentu republiky, který ji 21. dubna 2011 přijal. Ve funkci ministra dopravy Bártu nahradil dosavadní náměstek Radek Šmerda.\n\nBárta osobně popřel, že by kohokoliv uplácel a tvrdí, že šlo o půjčky. Řekl doslova: „\"Já jsem třem kolegům půjčil, všem třem si opovažuju tvrdit, že to byli tykající kamarádi, částky od 100 do půl milionu korun a byla to bezúročná půjčka na jeden rok.\"“\n\nBárta byl 13. dubna 2012 u Obvodního soudu pro Prahu 5 odsouzen za podplácení k trestu odnětí svobody na 18 měsíců, který mu byl podmíněně odložen na 30 měsíců. Bárta se tehdy na místě odvolal. Městský soud v Praze jako soud odvolací v listopadu 2012 původní rozsudek zrušil a případ vrátil k novému projednání obvodnímu soudu. Trestní stíhání však bylo označeno za nezákonné. Vít Bárta byl rozsudkem Obvodního soudu pro Prahu 5 ze dne 23. ledna 2013, sp. Zn. 3 T 8/2012, ve spojení s rozhodnutím Městského soudu v Praze ze dne 26. března 2013, sp. zn. 61 až 48/2013, zproštěn všech obvinění vzhledem k tomu, že k trestnému činu nedošlo. Ministerstvo spravedlnosti poslalo Bártovi dne 30. listopadu 2014 omluvu za nemajetkovou újmu způsobenou trestním stíháním. Ještě před rozhodnutím odvolacího soudu do věci zasáhl Nejvyšší soud, který část jednání obžalovaného Bárty, uskutečněné na jednání poslaneckého klubu VV, posoudil jako kryté poslaneckou imunitou a tudíž v tomto rozsahu ho vyjmul z pravomoci orgánů činných v trestním řízení. V dubnu 2014 policie začala vyšetřovat Jaroslava Škárku a Kristýnu Kočí kvůli křivému obvinění Bárty.\n\nV současnosti probíhá soudní řízení o nároku Víta Bárty na náhradu škody za nemajetkovou újmu, která mu měla vzniknout v souvislosti s jeho nezákonným trestním stíháním za údajnou politickou korupcí. \n\nDne 31. října 2013 byl zadržen policií a spolu s ním plukovník Jan Petržílek, vedoucí odboru analytiky a informatiky Útvaru pro odhalování korupce a finanční kriminality (ÚOKFK). V lednu 2014 Nejvyšší soud zamítl dovolání státního zástupce proti dřívějšímu rozsudku, a tím byl Bárta definitivně zproštěn všech obvinění.\n\nV únoru 2013 byl Vít Bárta, do té doby považovaný za neformálního šéfa strany Věci veřejné, zvolen předsedou strany a ve funkci tak nahradil Radka Johna.\n\nVít Bárta na sjezdu vyhlásil novou strategii strany, založenou na boji proti tržním oligopolům a upozorňovat na zákony, které jdou těmto oligopolům vstříc. Mezi Bártovy hlavní iniciativy patří boj proti hazardu, za jehož rozkvět na území ČR obviňuje ministra financí Miroslava Kalouska. Jeho ministerstvo totiž firmám provozujících výherní videoterminály dávalo povolení až do konce roku 2014.\n\nDále za levnější potraviny, jejichž cena je podle Bártova tvrzení deformována špatným zákonem o Významné tržní síle. Bárta ale také bojuje proti exekucím a lichvě a předložil v souvislosti zákon, který měl za úkol zastropovat RPSN na 30 %. V srpnu 2013 na protest proti tomu, že Poslanecká komise pro práci kanceláře pověřila kancléře Poslanecké sněmovny, aby urychlil skartaci záznamů pohybu a návštěv poslanců v budově Sněmovny Bárta prohlásil, že klub VV předá Útvaru pro odhalování organizovaného zločinu výpis pohybu poslanců VV a jejich návštěv sám a vyzval k obdobnému kroku ostatní poslanecké kluby.\n\nPřed volbami do Poslanecké sněmovny PČR v roce 2013, v kterých kandidoval v Plzeňském kraji jako lídr za Úsvit přímé demokracie Tomia Okamury, otevřel v lednu 2013 v Plzni svou vlastní politickou kavárnu s názvem PARTIE. V ní pravidelně pořádal debaty s občany a zároveň sloužila jako poslanecká kancelář a středisko plzeňské kandidátky Hnutí Úsvit Tomia Okamury. Ve volbách Vít Bárta neuspěl o 175 hlasů, hnutí Úsvit nezískalo v Plzeňském kraji ani jeden mandát.\n\nKvůli policejnímu vyšetřování v listopadu 2013 rezignoval na funkci předsedy Věcí veřejných, aby svou kauzou dále nepoškozoval stranu.\n\nOd října 2018 se Vít Bárta věnuje podnikání, jako jednatel společnosti Rail Clinic s.r.o. poskytuje služby v oblasti mobilního servisu nákladních železničních vagonů.\n\nOtec docent RNDr. Ivo Bárta, CSc. byl biolog, přednosta Ústavu obecné biologie na 3. LF UK, matka MUDr. Jiřina Bártová, CSc., působí na Ústavu obecné hygieny 3. LF UK, je členkou strany Věci veřejné a k roku 2010 byla zastupitelkou Prahy 1. Jeho pradědem byl lékař Jan Semerád. Po střední škole studoval lékařství, které nedokončil.\n\nV červenci 2010 se oženil s místopředsedkyní VV Kateřinou Klasnovou. V roce 2016 byl pokřtěn a stal se členem Církve československé husitské.\n\n"}
{"id": "568910", "url": "https://cs.wikipedia.org/wiki?curid=568910", "title": "Václav Baštýř", "text": "Václav Baštýř\n\nVáclav Baštýř (* 28. března 1962, České Budějovice) je český politik, v letech 2010–2013 poslanec Parlamentu ČR za Jihočeský kraj a člen ODS.\n\nV roce 1981 odmaturoval v oboru fytotechniky na Zemědělské a technické škole v Táboře. V letech 1983–1985 pracoval jako technik v Zemědělském družstvu Dynín. Mezi lety 1985–1991 působil v pozici oblastního a krajského technika a agronoma v podniku Lužan. V období 1991–2009 se živil jako soukromě hospodařící rolník. Roku 1994 získal titul inženýra v oboru fytotechniky na Zemědělské fakultě Jihočeské univerzity v Českých Budějovicích. V roce 1996 založil firmu GARANT “A“ s.r.o., kde působil do roku 2005 jako jednatel a společník. V roce 2004 se stal zakladatelem společnosti GARNEA a.s., kde vykonával do roku 2009 funkci ředitele a později předsedy představenstva. Od roku 2006 zasedá v představenstvu firmy Agro Podlužan, a.s. Dříve předsedal představenstvu Agrární komory.\n\nV letech 1994–2002 zasedal v zastupitelstvu Neplachova. Na přelomu let 2005 a 2006 založil místní sdružení ODS v Neplachově, do něhož podle časopisu Týden vstoupili obyvatelé ulice na jihočeském sídlišti Máj, příslušníci jediné romské rozvětvené rodiny, kteří ovšem o své politické angažovanosti neměli ani tušení, natož aby platili členské příspěvky. Neplachovské sdružení patřilo k několika českobudějovickým sdružením, kde členská základna v roce 2008 značně vzrostla a která na podzimním regionálním sněmu podpořila volbu nového šéfa jihočeské ODS (Martin Kuba) a nového obsazení regionální výkonné rady strany. Baštýř obvinění z kupování černých duší označil za absolutní nesmysl. Ve volbách 2010 byl zvolen do dolní komory českého parlamentu. Podle Deníku má blízké vazby na tzv. krajského kmotra Pavla Dlouhého.\n\nDne 13. května 2012 vyslovil zpravodajský server iDNES.cz podezření, že Baštýř skupoval se spekulativním úmyslem pozemky pod budoucí dálnicí D3.\n\n"}
{"id": "568915", "url": "https://cs.wikipedia.org/wiki?curid=568915", "title": "Pavel Rak", "text": "Pavel Rak\n\nPavel Rak (* 24. listopadu 1939 v Praze) je český ilustrátor, karikaturista a rovněž esperantista.\n\nPo studiu jemné mechaniky a optiky u něj zvítězila láska ke kreslení a obdiv k mistrům oboru, jako byli Jiří Trnka, Walt Disney, Sempé a jiní.\nNěkolik let pracoval v Meoptě Praha jako konstruktér, pak přešel do Loutkového studia Jiřího Trnky, kde pracoval jako rekvizitář a mechanik. Po několikaleté emigraci do Kanady se začal zabývat animací, nejprve v televizi, později ve studiu Anima, kde animoval mnoho let večerníčky.\n\nPřispíval do \"Dikobrazu\" i jiných časopisů kresleným humorem, ilustroval učebnice latiny, francouzštiny a esperanta pro děti, často se jeho ilustrace objevují v esperantském časopise pro mládež Juna Amiko (vychází v Budapešti) a v českých i esperantských publikacích vydávaných nakladatelstvím KAVA-PECH v Dobřichovicích. Svými ilustracemi doplnil i lyrickou poezii básnířky Eli Urbanové.\nUkázky z jeho celoživotního díla byly od 12. června 2010 do 3. června 2011 představeny v rámci autorské výstavy \"„Kreslený humor Pavla Raka“\" v Muzeu esperanta ve Svitavách.\n\n\n\n\n\n\n"}
{"id": "568919", "url": "https://cs.wikipedia.org/wiki?curid=568919", "title": "Johnsonův algoritmus", "text": "Johnsonův algoritmus\n\nJohnsonův algoritmus je algoritmus sloužící k hledání nejkratších cest mezi všemi uzly v ohodnoceném orientovaném grafu, který může mít záporně ohodnocené hrany. V řídkých grafech je rychlejší, než Floydův-Warshallův algoritmus. Johnsonův algoritmus dokáže rozpoznat záporný cyklus v grafu a výpočet ukončit. K tomu využívá Bellmanův-Fordův algoritmus, s jehož pomocí přehodnotí hrany tak, aby žádná neobsahovala zápornou hodnotu. Po přehodnocení hran používá Dijkstrův algoritmus k nalezení nejkratších cest mezi všemi uzly.\n\nJohnsonův algoritmus je pojmenován po \"Donaldu B. Johnsonovi\".\n\nMějme orientovaný graf formula_1. Ohodnocení hran označíme jako formula_2. Graf může obsahovat záporně ohodnocené hrany.\n\nJohnsonův algoritmus pracuje v několika fázích:\n\n\nPro řídké grafy předpokládáme, že počet hran |H| v úplném grafu o |U| uzlech platí, že:\nformula_6 \n\nBellmanův-Fordův algoritmus má časovou složitost formula_7. Je tedy v kontextu Johnsonova algoritmu zanedbatelný. Stejně tak přehodnocení hran je se složitostí formula_8 zanedbatelné.\n\nČasově nejnáročnější složkou je opakovaný Dijkstrův algoritmus. V řídkých grafech lze efektivně implementovat prioritní frontu v Dijkstrově algoritmu pomocí Fibbonaciho haldy. Taková implementace Dijkstrova algoritmu má pak časovou složitost formula_9 pro výpočet vzdáleností z jednoho uzlu.\n\nCelková asymptotická složitost Johnsonova algoritmu je tedy:\n\nFloydův-Warshallův algoritmus řeší problém vyhledání nejkratších cest mezi všemi uzly grafu s časovou složitostí formula_11. Bellmanův-Fordův algoritmus pro všechny uzly pak se složitostí formula_12.\n\nPaměťová složitost Johnsonova algoritmu je formula_13. Zapotřebí je pouze matice vzdáleností mezi všemi uzly, případně navíc matice předchůdců.\n\nUkázková implementace v Javě. K uložení vzdáleností se symbolicky používá mapa <Uzel z, Uzel do> → int.\n// Ukazkova implementace Johnsonova algoritmu\n// v 'symbolicke' Jave\nVzdalenosti2D<Uzel, Uzel> Johnson(Graf G){\n\n"}
{"id": "568922", "url": "https://cs.wikipedia.org/wiki?curid=568922", "title": "Wyclef Jean", "text": "Wyclef Jean\n\nWyclef Jean (* 17. října 1969, Croix-des-Bouquets, Haiti) je haitsko-americký hudebník a producent, bývalý člen hip hopové formace Fugees, který se po rozpadu skupiny vydal na sólovou dráhu. Hudba Wyclefa Jeana je převážně kombinace hip hopu, rapu, soulu, reggae a haitské hudby.\n\nNarodil se na Haiti v rodině evangelického pastora, poté se s rodinou přestěhovali do USA, kde vystřídali několik měst, než se natrvalo usadili v New Jersey. V roce 1994 se Wyclef oženil s Marií Claudinete. V roce 2005 spolu adoptovali jejich dceru Angelina Claudinelle Jean.\n\nJeho bratranec Prakazrel Samuel Michel (známý jako Pras) byl s Wyclefem a s Lauryn Hill členy formace Fugees. Jeho strýc Raymond Alcide Joseph je známým politickým aktivistou, diplomatem a novinářem, a haitským ambasadorem ve Spojených státech. V roce 2010 se spolu s Wyclefem se angažovali při pomoci zemětřesením postiženému Haiti.\n5. srpna 2010 Wyclef Jean oficiálně oznámil svoji kandidaturu na haitského presidenta za stranu Viv ansanm ve volbách hlavy státu 28. listopadu 2010. Jeho kandidatura však byla zamítnuta s tím, že prezidentem se může stát jen člověk, který žil na Haiti nepřetržitě pět let před datem voleb. Hlava státu nakonec stejně zvolena nebyla, protože výsledky, podle nichž vyhrála Marlene Madigatová, žádná ze stran neuznala.\n\nPoté, co ho Pras seznámil s Lauryn Hill, vznikla formace Fugees, která se ve 2. polovině 90. let stala jednou z nejslavnějších a kritiky hodnocenou jako jednou z nejlepších hip hopových skupin. Se dvěma vydanými alby z nichž druhé \"The Score\" se stalo celosvětovým bestsellerem a skupina se nesmazatelně zapsala do hudební historie.\n\nJejich první album \"Blunted on Reality\" producenta Ronalda Khalise Bella vyšlo v roce 1994. Na 49. příčce americké hitparády HOT 100 se umístil singl \"Nappy Heads (Mona Lisa)\". Dalšími singly byly \"Vocab\" a \"Boof Baf\". Zlom přišel však v roce 1996 kdy se jejich druhé album \"The Score\" dostalo na 1. pozici v prodejnosti ve Spojených státech a zabodovalo na celém světě na předních příčkách hitparád. Za toto album si odnesly následující rok dvě ceny Grammy za nejlepší rapové album roku a za nejlepší rhytm and blues přednes s písní \"Killing Me Softly With This Song\". Na albu se také objevily cover verze hitu Boba Marleyho \"No Woman No Cry\", předělávkou \"Ready or Not\" od skupiny The Delfinics s použitím úvodního samplu písně \"Boadicea\" od zpěvačky Enyi, nebo už zmiňovaná \"Killing Me Softly With This Song\" od Roberty Flack. Singly byly vydány tři a to \"Fu-gee-la\" z roku 1995, \"Killing Me Softly\" a \"Ready or Not\" z roku 1996. Po celém světě se prodalo na 18 000 000 kusů alb. Poté se skupina rozpadá a začíná své sólové projekty.\n\nVe své sólové kariéře vydal Wyclef celkem 9 alb, kde první dvě zaznamenaly poměrně velký úspěch. V roce 1997 vydal své první sólové album s názvem \"The Carnival\", kde hostují exčlenové Fugees Lauryn Hill a Pras, Celia Cruz a The Neville Brothers. Singly z toho alba jsou \"Gone Till November\", \"We Trying to Stay Alive\", \"Guantanamera\" a \"To All the Girls\".\n\nDalší albu vydal v roce 2000 pod názvem\"The Ecleftic: 2 Sides II\" a \"Book\". Na albu opět hostuje mnoho umělců jako zpěvák Youssou N'Dour, Mary J. Blige se kterou nahrál nejúspěšnější singl z alba s názvem \"911\", duo Melky Sedeck, zpěvačka Whitney Houston, se kterou na album přepracoval její skladbu \"My love is Your Love\", kterou pro ni sám napsal, nebo kde přepracoval do své podoby známou píseň \"Wish You Were Here\" od skupiny Pink Floyd.\n\nPřed albem největších hitů z roku 2003 vydal ještě album \"Masquerade\" ze kterého pochází úspěšný singl \"The Wrongs\" a tentýž den jako album největších hitů vydal album \"The Preacher's Son\". Kompilace největších hitů je tedy postavena ze 4 dosavadních alb. Album také obsahuje píseň od Boba Marleyho kterou předělal se skupinou Fugees, \"No Woman No Cry\".\n\nV roce 2004 vydal album \"Welcome to Haiti\", \"Creole 101\", které je oproti jeho předchozím dílům více ovlivněno karibskou hudbou. Další vychází v roce 2007 pod názvem \"Carnival Vol. II: Memoirs of an Immigrant\" jako pokračování jeho debutového alba \"The Carnival\" z roku 1997. V roce 2009 vyšlo album \"From the Hut\", \"To the Projects\", \"To the Mansion\" založené na vyprávění fiktivní postavy z období haitské revoluce v 18. století.\n\nV roce 2010 vydal album \"If I Were President: My Haitian Experience\", které je pojmenované podle jeho pokusu stát se prezidentem Haiti.\n\n\n\n\n"}
{"id": "568926", "url": "https://cs.wikipedia.org/wiki?curid=568926", "title": "Savoské dialekty", "text": "Savoské dialekty\n\nSavoské dialekty (nazývané také jako savoská finština) jsou nejrozšířenější nářeční skupinou finského jazyka, jíž se mluví v kraji Savo, severní Ostrobotnii a severní Karélii. Území, kde je toto nářečí rozšířeno, pokrývá jednu třetinu celého území Finska. Patří do skupiny východofinských dialektů. \n\nDělí se na několik dalších skupin nářečí: \n"}
{"id": "568934", "url": "https://cs.wikipedia.org/wiki?curid=568934", "title": "B.o.B", "text": "B.o.B\n\nBobby Ray Simmons, Jr. (* 15. listopadu 1988 Winston-Salem, Severní Karolína, USA), spíše známý jako B.o.B nebo Bobby Ray, je americký rapper, hudební producent, textař, multiinstrumentalista a zpěvák. Hned svým debutem \"\" dokázal dosáhnout prvního místa v Billboard 200 i v Billboard Hot 100, s písní \"Nothin' On You (Ft. Bruno Mars)\" respektive.\n\nVe své tvorbě se často inspiruje hudbou z 80. let 20. století, dále pak styly jako jsou: rap, techno, rock, funk a doo-wop.\n\n"}
{"id": "568937", "url": "https://cs.wikipedia.org/wiki?curid=568937", "title": "Israel Kamakawiwo'ole", "text": "Israel Kamakawiwo'ole\n\nIsrael \"Iz\" Kaʻanoʻi Kamakawiwoʻole (20. května 1959 Honolulu – 26. června 1997 tamtéž) byl havajský hudebník a synovec konferenciéra Moea Kealea.\n\nNarodil na ostrově O'ahu v porodnici Kuakini matce Evangeline Leinani Kamakawiwoʻole a otci Henrymu Kaleialohovi Naniwovi.\n\nHudbě se začal věnovat se svým bratrem Skippym ve věku 11 let. Tehdy měl za své velké vzory místní havajské muzikanty jako Peter Moon, Palani Vaughn, a Don Ho.\n\nVe věku 15 let se odstěhovali do Mākaha, kde v roce 1976 spolu se svým bratrem založili kapelu Mākaha Sons of Ni‘ihau. V následujících letech se proslavili po celé Havaji a jiných nedalekých ostrovech. Za tu dobu vydali celkem 10 úspěšných alb.\nV roce 1982 zemřel Izův bratr Skippy na infarkt. V témže roce se Iz oženil se svou dětskou láskou Marlene a brzy měli dceru, které dali jméno Ceslieanne \"Wehi\". V roce 1990 Iz vydal své první sólové album \"Ka’ano’i\", díky kterému vyhrál cenu Hawai'i Academy of Recording Arts (HARA) za nejlepší album roku a cenu nejlepší zpěvák roku. Album Facing Future, vydané v roce 1993, bylo považováno za nejlepší ze všech, a to hlavně díky písním - \"What a Wonderful World\" a \"Somewhere Over the Rainbow\".\nV roce 1994 byl zvolen nejlepším bavičem Havaje.\n\nPoté v roce 1995 vydal album \"E’ Ala‘ E\" a v roce 1996 album \"In Dis Life\".\n\nVystupoval aktivně za práva původních obyvatel a nezávislost Havaje na USA. Honolulu Civil Beat, Was Israel Kamakawiwo'ole a Native Hawaiian Activist?\n\nV roce 1997 byl znovu oceněn několika cenami od HARA: Male Vocalist of the Year, Favourite Entertainer of the Year, Album of the Year a Island Contemporary Album of the Year - zpěvák roku, bavič roku, album roku a nejlepší soudobé album roku na ostrově Havaj.\nTo vše ale sledoval jen ze své postele v nemocnici… Iz trpěl morbidní obezitou, při výšce 188 cm vážil 340 kg (BMI 96,2). V roce 1997, 26. června ve 12:18, zemřel na dýchací problémy. Bylo mu pouze 38 let. Ten den byla na jeho počest zdvižena havajská vlajka. Izovo tělo bylo vystaveno v budově Kapitolu v Honolulu, byl teprve třetí, kdo měl tu čest - před ním to byli pouze Guvernér John A. Burns a americký senátor Spark Matsunaga.\n\nJeho pohřbu se zúčastnilo 10 tisíc lidí. Později byl jeho popel vysypán do oceánu na pláži Mākua Beach, jak lze vidět v klipu \"Somewhere Over The Rainbow\".\n\nAlbem \"Facing Future\", které bylo vydáno v roce 1993, se proslavil i mimo Havaj. Jeho směs písní z alb \"Somewhere over the rainbow\" a \"What a Wonderful World\" byla následně hrána v několika filmech (např: 50x a stále poprvé s písní \"Somewhere Over the Rainbow\"), televizních pořadech a reklamních spotech.\n\nHrál na ukulele a začlenil se i do jiných žánrů, například jazz a reggae, Kamakawiwoʻole měl velký vliv v havajské hudbě během posledních 15 let.\n\n"}
{"id": "568941", "url": "https://cs.wikipedia.org/wiki?curid=568941", "title": "Signe Søesová", "text": "Signe Søesová\n\nSigne Søesová (* 8. duben 1983, Aarhus) je dánská reprezentantka v orientačním běhu. Jejím největším úspěchem je stříbrná medaile z middlu na Mistrovství Evropy v roce 2010 v bulharském Primorsku. V současnosti běhá za švédský klub IFK Lidingö a dánský klub OK Pan Århus.\n\n"}
{"id": "568943", "url": "https://cs.wikipedia.org/wiki?curid=568943", "title": "HD 139664", "text": "HD 139664\n\nHD 139664 je hvězda hlavní posloupnosti, nachází se přibližně 57 světelných let od Slunce. Na obloze ji lze nalézt v souhvězdí Vlka. Hvězda je o něco větší než Slunce a její stáří je asi 300 milionů let. Na snímcích z Hubblova vesmírného dalekohledu byl kolem hvězdy nalezen úzký cirkumstelární disk, podobný Kuiperovu pásu ve sluneční soustavě. Jeho ostré okraje by mohly svědčit o přítomnosti zatím nepozorované planety.\n\n"}
{"id": "568949", "url": "https://cs.wikipedia.org/wiki?curid=568949", "title": "Přebor Olomouckého kraje 2009/10", "text": "Přebor Olomouckého kraje 2009/10\n\nV soubojích 19. ročníku Přeboru Olomouckého kraje 2009/10 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v sobotu 8. srpna 2009 úvodními pěti zápasy 1. kola a skončil v neděli 20. června 2010 zbývajícími dvěma zápasy odloženého 18. kola.\n\n\nZdroj: \nPoznámky:\n\n"}
{"id": "568951", "url": "https://cs.wikipedia.org/wiki?curid=568951", "title": "Kollektt8", "text": "Kollektt8\n\nKollektt8 je hudební album kapely DVA obsahující kompilaci jejich soundtracků k němým filmům, divadlům a dalším projektům; celkem obsahuje 25 písní. Vyšlo 8. června 2009 u Labelu HomeTable, kde už v předešlých letech vyšly soundtracky \"Lappop\" a \"Méliès\", které \"Kollektt8\" obsahuje. Album bylo nabídnuto volně ke stažení (zde), do konce roku 2009 si jej stáhlo přes 1500 lidí. Pracovní název alba byl \"Imažky kolbažky\".\n\nAlbum obsahuje písně z těchto projektů, na kterých se DVA hudebně podíleli:\n\n\n"}
{"id": "568957", "url": "https://cs.wikipedia.org/wiki?curid=568957", "title": "Call centrum", "text": "Call centrum\n\nCall centrum je místo, kde jsou shromažďovány požadavky vyřizované za pomocí telefonu. Call centrum je obvykle oddělení v rámci společnosti, která určuje jeho zaměření a strategii. Tato agenda může být ale i outsourceována do specializované firmy. V rozšířeném pojetí se mimo telefonu používá i dalších přístupových kanálů, jako je například e-mail, fax nebo sms zprávy. V tom případě hovoříme o kontaktním centru.\n\nV call centru pracují operátoři, kteří jsou vybaveni technickými prostředky k vyřizování požadavků. Těmi jsou v minimální verzi telefonní přístroje a náhlavní soupravy. Sofistikovaná call centra však využívají celou škálu informačních technologií, jako například počítače spojené pomocí sítě LAN, podnikové aplikace typu CRM a hlasový přepínač zajišťující spojení podniku do telefonní sítě.\n\nV posledních letech sílí snaha zvýšit kvalitativní výsledky call center, namísto pouze kvantitativních. To znamená, že moderní společnosti opouštějí model, kdy cílem bylo obsloužit co nejvíce zákazníků, za co nejkratší dobu. Díky novým technologiím je možné nabízet mnohem větší škálu služeb. Takto lze rozdělit call centra na:\n\nS rozmachem internetu lze rovněž call centra rozdělit na:\n\nZáklad celé technologické architektury call center tvoří hlasový přepínač. Toto zařízení zároveň slouží jako vstupní bod do systému z veřejné telefonní sítě (PSTN). V minulosti se jednalo především o pobočkové ústředny PBX. S rozvojem osobních počítačů vznikla snaha spojit analogovou a digitální rovinu a do call center se začalo instalovat CTI, tedy systém propojující telefony s počítačovými prostředky call centra.\n\nV běžném call centru se vyskytuje několik pracovních rolí:\nSouhrnně se jim též říká pracovníci informačních služeb.\n\nV call centrech bývá jedna z největších fluktuací lidí – až 40 % z nich „nepřežije“ první dva měsíce. Je běžné, že operátory tvoří z velké části studenti a brigádníci. Zejména call centra aktivního telemarketingu se potýkají s řadou kontroverzí. Aktuálně.cz v lednu 2014 vydal sérii článků o poměrech operátorů call center v Česku. Respondenty byli Roman Šťastný a Tomáš Růžička, kteří v rámci své práce, péčí o zákazníky, navštěvovali řadu call center a získali tak z první ruky zkušenosti o tamějších podmínkách. Mezi nejostentativnější příklady patří postihy za nízké kvóty – třeba práce ve stoje, přesčas zadarmo, de facto věznění operátorů v práci do doby, než splní svůj cíl; nehrazená povinná práce o víkendech nebo práce ve spodním prádle, dokud něco neprodají. Dále vstupní smlouva za hranicí etiky, například souhlas s vyplacením penále za odchod dříve než do půl roku. Další nekalé praktiky, které proti sobě rozeštvávaly zaměstnance, zahrnovaly například „tabuli ostudy“ se jménem nejhoršího prodejce nebo časté „selekce“ – hlasování o tom, koho mezi sebou operátoři nechtějí, kterýžto člověk je následně vyhozen. Též byly zmíněny pokuty za odchod na toaletu, buď podmiňované úspěšným hovorem, nutnost to předem oznamovat (často za ponižujících podmínek), a při odskočení si bez povolení doprovázené sprškou nadávek a pokutou. Tyto pokuty, nezřídka drakonicky přísné až absurdní, bývají jak za několikaminutové pauzy za den, tak za příliš krátké nebo naopak příliš dlouhé hovory, nezmínění nějaké věty ze vzoru i za menší prohřešky.\n\nZpráva o call centerech v Indii z roku 2005 práci operátorů přirovnává k novodobému otroctví.\n\n"}
{"id": "568972", "url": "https://cs.wikipedia.org/wiki?curid=568972", "title": "Aspergilóza ptáků", "text": "Aspergilóza ptáků\n\nAspergilóza je akutně nebo chronicky probíhající mykóza ptáků vyvolávaná plísněmi z rodu \"Aspergillus\". Vyskytuje se hromadně nebo sporadicky a je charakterizována exsudativními, nekrotizujícími anebo granulomatózními zánětlivými procesy, které se primárně vyskytují především v oblasti dolního respiračního traktu (pulmonální aspergilóza); postiženy ale mohou být i jiné orgány a tkáně. Kromě přímých ztrát úhynem způsobuje snížení hmotnostních přírůstků a zvýšenou konfiskaci na porážce.\n\nVýskyt plísní u volně žijících ptáků je znám již od počátku 19. století. Plísně rodu \"Aspergillus\" (\"A. candidus\") byly poprvé identifikovány ve změnách plicních vaků hýla obecného (\"Pyrrhula pyrrhula\") (Rayer a Montagne 1842). \"Aspergillus fumigatus\" byl poprvé izolován z plic dropa velkého (\"Otis tarda\") v roce 1850 Freseniem, který také poprvé použil názvu \"aspergilóza\". Aspergilózu u krůťat popsali Lignieres a Petit (1898), u dospělých krůt Hinshaw (1937). Od té doby byla aspergilóza pozorována u mnoha druhů ptáků i savců, včetně člověka.\n\nPlísně rodu \"Aspergillus\" jsou v přírodě všeobecně rozšířené (jedná se o tzv. vzdušné plísně). Aspergilóza je rozšířena po celém světě, výskyt nemoci však není častý. U savců včetně člověka se aspergilóza projevuje pneumomykózou s tvorbou mykotických uzlíčků, makroskopicky připomínajících tuberkulózu, pseudotuberkulózu nebo aktinomykózu. K infekci lidí dochází nejčastěji při úzkém styku s nakaženými ptáky nebo při déle trvajícím pobytu v silně zamořeném a prašném prostředí.\n\nPočátkem 20. století byl poměrně častý výskyt plicní aspergilózy u lidí pozorován ve Francii. Speciální krmiči holoubat rozžvýkávali v ústech proso a hrách s vodou a takto připravenou potravu za rázného vyfouknutí vpravovali holoubatům do zobáku a do volete. Tento způsob byl rozšířen zejména na nádražích, kudy se dopravovala živá holoubata z provincie do Paříže. Uvádí se, že tito krmiči nakrmili denně až 2 tis. holoubat. Je zřejmé, že byli ve velké míře vystaveni aspergilózní infekci, neboť sporami plísní bývá infikována dutina zobáku holubů, popřípadě se mohli infikovat i rozžvýkávaným krmivem.\n\nDrůbež se dostává do kontaktu s plísněmi obvykle prostřednictvím kontaminovaného krmiva nebo podestýlky. Onemocnění u ní probíhá ve dvou základních formách – akutní a chronické. Akutní aspergilóza se nejčastěji vyskytuje u mladých čerstvě vylíhnutých ptáků (kuřata, krůťata, kachňata aj.) a je charakterizována vysokou morbiditou i mortalitou. Chronická aspergilóza se vyskytuje spíše u jednotlivých zvířat v hejnech chovné nebo užitkové drůbeže a u voliérových ptáků a projevuje se postižením plic a vzdušných vaků. Sporadicky dochází ke generalizované formě aspergilózy. V ojedinělých případech, při silné kontaminaci prostředí plísněmi nebo při snížení odolnosti (stresy, imunosuprese či dietetické závady) může i chronická aspergilóza být příčinou značných hospodářských ztrát. Zejména v chovech krůt patří aspergilóza mezi ekonomicky závažná onemocnění.\n\nPůvodcem aspergilózy ptáků jsou nejčastěji plísně \"Aspergillus fumigatus\" a \"A. flavus\", vzácněji také \"A. glaucus\", \"A. niger\", A. \"terreus\", \"A. nidulans\", \"A. amstelodami\", \"A. nigrescens\" aj. Výskyt plísní \"Aspergillus\" spp. v přírodě je ubikvitární, vyskytují se na zkažených rostlinách, v půdě a obilninách. Jejich reprodukční struktury (konidie) se vyskytují ve vzdušném prostředí. Jsou odolné proti fyzikálním a chemickým vlivům a ve vnějším prostředí si zachovávají životnost po několik let. Některé druhy \"Aspergillus\" spp. jsou zcela rezistentní k chemikáliím, takže mohou být prokázány např. i v kyselině sírové, modré skalici či roztokou formaldehydu (Rippon 1982). Vysokými teplotami se ničí až po delší době, nízké teploty jim neškodí.\n\nAspergillus fumigatus (Fresenius 1850) roste při teplotě 25-37 °C (plíseň je termotolerantní, roste i při 45 °C) a na kultivačních půdách vytváří za 7 dní kolonie o průměrné velikosti 2–4 cm. Kolonie jsou nízké a uprostřed mírně vyvýšené. Jejich zelená barva směrem k periferii bledne a okraje jsou již bezbarvé. Spodní strana kolonií je světle žlutá. Konidiofory jsou hladké, bezbarvé až světlé zelené v blízkosti vezikula. Dosahují délky 300-400 µm a průměru 5-8 µm. Vrchol konidioforů je rozšířen ve vezikulum o průměru 20-30 µm, které nese jednu řadu sterigmat dlouhých 6-8 µm. Z nich odstupují konidie sférického tvaru o průměru 2-3 µm, tvořící opticky hustou nazelenalou masu řetízků konidií nad vezikulem. \"A. fumigatus\" produkuje hemolyziny, proteolytické enzymy a jiné toxické faktory, např. termostabilní nekrotizující gliotoxin, který je také cytotoxický pro periferní krevní lymfocyty.\n\nAspergillus flavus (Link 1809) tvoří na pevných půdách při 25 °C kolonie o velikosti 6–7 cm za 10 dní. Kolonie mají chmýřitý vzhled, rostou značně do šířky a jsou zlatožlutě nebo žlutozeleně zbarvené. Spodní strana je bělavá, jindy žlutavá a později až do hnědavého odstínu. Konidiofory jsou silnostěnné, drsné a bezbarvé. Dosahují délky až 100 µm a průměru 10-65 µm. Vezikula mají v průměru 10-65 µm a sterigmata jsou v jedné nebo častěji ve dvou vrstvách. Žlutohnědé konidie mají kulovitý nebo hruškovitý tvar a měří v průměru 3,5-4,5 µm. Řetízky konidií jsou radiálně volně rozloženy kolem vezikulu.\n\nRozličné izoláty obou druhů plísní se mohou odlišovat v barvě, vzhledu i v morfologii kolonií od výše uvedených nejtypičtějších charakteristik. Identifikují se podobně jako ostatní druhy či rody plísní podle morfologických kritérií.\n\nOnemocnění se vyskytuje u mnoha ptačích druhů, lze proto za potenciálního vnímavého hostitele k infekci plísněmi rodu \"Aspergillus\" považovat všechny ptáky, bez ohledu na způsob jejich života.\n\nZ domácí drůbeže se aspergilóza vyskytuje u kura, krůt, hus a kachen. Také holubi, pávi a pštrosi jsou vnímaví. U divoce žijících ptáků je onemocnění vzácnější, naopak u ptáků chovaných v zoologických zahradách (zejména tučňáci) je častější.\n\nSpory \"Aspergillus\" spp. jsou v přírodě ubikvitárně rozšířené. Vlhké a teplé prostředí napomáhá k růstu plísní na organických substrátech jako jsou sláma, seno, obilniny, komponenty krmiva, krmné směsi aj. Aspergilóza se šíří převážně vzdušnou cestou, méně často alimentárně. K infekci dochází vdechováním patogenních spor z podestýlky, trusu, prachu, krmiva, nečistých a zaplísněných krmítek, napáječek, technologického zařízení apod. Infekce je také možná přes silně poškozenou kůži.\n\nPlíseň se může uchytit i na povrchu vaječné skořápky (při průchodu kloakou, v hnízdě, na podestýlce nebo z kontaminovaného prostředí) a prorůstat do nitra vejce, kde vytváří plísňový povlak ve vzduchové bublině, případně proniká až do bílku, žloutku nebo vyvíjejícího se embrya. Embrya jsou vysoce vnímavá a brzo uhynou následkem působení plísňových toxinů. Vertikální přenos prokázali Eggert a Barnhart (1953).\n\nAspergilózou mohou být zamořeny i líhně. K nakažení kuřat dochází v těchto případech při líhnutí nebo krátce po něm a zvýšená mortalita se projeví již v prvních dnech života. Klinické příznaky a změny mohou být detekovatelné již u jednodenních kuřat, ale charakteristické makroskopické změny se objevují zpravidla až kolem 5. dne věku.\n\nKuřata i jiná ptačí mláďata jsou vysoce vnímavá zejména v období krátce po vylíhnutí. Infekce může být ohraničeně lokalizována na orgány dolního respiračního traktu, zejména bronchy, plíce a vzdušné vaky nebo sekundárně generalizuje do dalších orgánů a tkání. Zdravá dospívající a dospělá zvířata chovaná za optimálních podmínek jsou schopna odolat i vysoké koncentraci spor ve vnějším prostředí, zatímco imunosupresovaní nebo jinak oslabení jedinci onemocní i po velmi nízké dávce spor. Odolnost k infekci snižuje doprava, vlhké prostředí, přeskladnění, podvýživa, špatná ventilace, silná kontaminace prostředí (krmivo, podestýlka), velmi mladý nebo naopak vysoký věk, terapie antibiotiky (tetracykliny), aplikace kortikosteroidů, dráždění sliznice dýchacích cest (čpavek, dezinfekční páry, cigaretový kouř), konkurentní infekce aj. Aspergilóza může být komplikována i jinými bakteriemi.\n\nRozdílná stavba dýchacích cest ptáků je činí zvlášť vnímavými k aspergilóze. Nejvíce bývají postiženy břišní vzdušné vaky jako přímé pokračování bronchů. Plošné a rozsáhlé změny na serózách vzdušných vaků porušují jejich hydroregulační a termoregulační funkci. Protože drůbež nemá potní žlázky, je tato funkce vzdušných vaků zvlášť významná.\n\nSpory se dostávají s vdechovaným vzduchem do dýchacích orgánů, kde vyvolávají v místě fixace zánětlivé změny. Je-li zánětlivá reakce intenzivní, může se zastavit vývoj spor, proces se zhojí a pták neonemocní. Jestliže je obranná reakce slabší, spory se rozrůstají v mycelium a v plicní tkáni vytvářejí typické uzlíky. K tvorbě spor však v plicních uzlících nedochází. Ty se vytvářejí v širších cestách dýchacích a ve vzdušných vacích. Aspergily mají tendenci k prorůstání do krevních cév, což umožňuje jejich rozsev do celého těla.\n\nZměny na orgánech je možno zjišťovat již za 20 hodin po aerogenní infekci. Objevují se nejdříve v plicích, potom na serózách vzdušných vaků (zejména břišních); při masivní infekci bývají zachváceny všechny vzdušné vaky. Tak se mohou dostat aspergilózní změny vychlípeninami vzdušných vaků až mezi svalstvo a do pneumatizovaných kostí. K mykotickému procesu se může připojit i sekundární infekce, vedoucí až ke zhnisání vzdušných vaků. Změny na serózách vzdušných vaků porušují jejich funkci, což vede k obtížím při atmosférických poruchách, ke snížení odolnosti a k poruchám výživného stavu. Následkem postižení dýchacích cest často taková zvířata uhynou během transportu na porážku.\n\nTaké věk ovlivňuje vnímavost k aspergilóze. Obecně lze říci, že čím mladší jedinci, tím vnímavější. Po prvních dnech života odolnost k aspergilóze prudce stoupá, což je pravděpodobně způsobeno změnami v propustnosti plicního epitelu, ke kterým dochází v prvních dnech po vylíhnutí. U starších zvířat dochází k propuknutí onemocnění zpravidla po působení stresorů.\n\nInkubační doba se může pohybovat mezi jedním až 14 dny.\n\nAspergilóza probíhá jednak ve formě akutní, se kterou se setkáváme převážně u mladé drůbeže v prvních 3 týdnech věku a která může být doprovázena při enzootickém (obdoba endemie u lidí) průběhu 5-50 % mortalitou, jednak ve formě chronické, která se pozoruje u ptáků přežívajících akutní fázi nemoci nebo u drůbeže starší, kdy mortalita se pohybuje kolem 5 %.\n\nKlinicky se onemocnění nejčastěji projevuje jako plicní aspergilóza, ale po diseminaci (rozsevu) plísní krevní cestou se mohou pozorovat také záněty očí, mozku, kůže, infekce kostí i generalizované infekce. Klinické příznaky nejsou patognomické, odpovídají stupni postižení dýchacího aparátu, případně jiných postižených systémů.\n\nPři akutním průběhu nemoci se u mladých ptáků pozoruje deprese, ospalost, anorexie a dýchací potíže, které jsou při komplikujících infekcích doprovázeny přídatnými šelesty. Peří bývá načepýřené, mohou se objevit poruchy lokomoční, křeče, ochrnutí a úhyn. Doprovodným příznakem mohou být tremor, stočení hlavy (tortikolis), zánět očního bulbu (panoftalmie), slepota, bíle zbarvená řídká stolice nebo serózní nosní odměšek. Převládá-li subakutní průběh, jsou více vyjádřeny celkové příznaky vedle příznaků bronchopneumonických. Dochází ke značnému vyhubnutí, u kuřat k zakrslosti. Dospělá drůbež při tomto průběhu trpí žízní, střídavou chutí, frekvence dechová je zvýšena, ptáci dýchají s otevřeným zobákem. Při lokalizované formě bývají postiženy plíce, vzdušné vaky, průdušnice a bronchy. Vodní drůbež může mít změněný hlas. Při postižení sliznice jícnu se pozoruje obtížné polykání. U kanárů se vyskytuje silná dýchavičnost. Aspergilóza zobáku u papoušků se projevuje suchým, granulomatózním a destruktivním postižením nozder a jejich okolí.\n\nU dospělé drůbeže může onemocnění probíhat vlekle po několik měsíců za příznaků postupného hubnutí, průjmů, snadné unavitelosti, dýchacích potíží, kulhání a s ojedinělými úhyny. U nosnic může dojít k přechodnému snížení snášky.\n\nPři lokalizované formě aspergilózy jsou primárně postiženy trachea, bronchy, plíce a vzdušné vaky, po diseminaci krví také mozek, oči, kosti a jiné orgány. Na sliznicích a serózách dýchacího traktu se nacházejí katarální až fibrinózně zánětlivé změny anebo šedé či žlutobílé granulomy různé velikosti. Při chronickém průběhu mohou být zjišťovány plísně na zánětlivě změněných vzdušných vacích. V plicní tkáni se roztroušeně vyskytují malé kaseózní uzlíky, tvořené zánětlivých exsudátem a plísněmi. Kaseózní (sýrovitý) až želatinózní exsudát může lpět na syringu i na sliznici průdušnice, takže dochází až k ucpání průdušnice.\n\nDiagnóza se stanovuje na základě pitevního vyšetření a laboratorního průkazu plísní (histologicky a kultivačně). Protože plísně Aspergillus spp. nepatří k autochtonní flóře sliznice a mohou se běžně dostat na sliznici vzduchem, je důležitý průkaz septovaných hyf ve změněných orgánech. U oblíbených ptáků může napomoci v diagnóze hematologické vyšetření (heterofilie, anémie), cytologie, endoskopie či biopsie. \nDiferenciální diagnostika. Klinické vyšetření není pro stanovení diagnózy dostačující. Mnohem přesnější poznatky dává pitva, kdy je možno zejména při pseudomembranózní formě rozpoznat zřetelné plísňové mycelium a konidie.\n\nPřípadné aspergilózní uzlíčky v plicích se mohou zaměnit za infekci \"Salmonella\" spp. Aspergilózních uzlíků bývá větší počet a jsou menší velikosti, kdežto pulorové uzly jsou větší, avšak je jich méně. Proto je důležitá bakteriologická a mykologická kultivace. Salmonelové infekce mají zpravidla zhoubnější průběh a vykazují vyšší mortalitu.\n\nZměny na játrech a slezině by se mohly zaměnit za tuberkulózní změny. V případech tuberkulózy jsou u drůbeže změny na plicích a vzdušných vacích poměrně vzácné. Ve sporném případě je třeba barvit nátěry podle Ziehl-Neelsena a u živých jedinců provést tuberkulinaci. Při tuberkulóze bývá často zvětšena slezina, kdežto při aspergilóze nikoliv.\n\nZ dalších onemocnění je nutné vyloučit encefalomalácii, daktylariózu, chlamydiózu i nádorová onemocnění. Dýchací potíže se také vyskytují při zvýšení abdominálního tlaku (ascites, hepatomegalie), pneumoniích jiného než plísňového původu či inhalaci cizího tělesa. Změny na očích při hypovitaminóze A mohou také připomínat aspergilózu.\n\nLéčba aspergilózy závisí na lokalizaci a stupni změn, druhu a užitkovosti i hodnotě léčeného pacienta a také na druhu původce onemocnění. Ošetření těžce nemocných zvířat bývá často neúčinné, podle názoru některých autorů i zbytečné. Vhodnější je vyřadit nemocné kusy z chovu. Aplikací antimykotik je ale možné snížit ztráty i omezit možnost vzniku nových výskytů v hejnu.\nVzhledem k nejisté účinnosti antimykotických přípravků je hlavním opatřením proti výskytu aspergilózy prevence. Ta spočívá v základních zoohygienických opatřeních prováděných v líhních i odchovu. Je nutné zajistit dobrou činnost ventilačního systému, aby nedocházelo ke zvyšování vlhkosti vzduchu v chovném prostředí. Nepoužívat nekvalitní a zaplísněnou podestýlku ani krmivo, omezovat prašnost v halách, zajistit dostatečný přívod vitamínů a pečlivě provádět asanaci prostředí. Používané dezinfekční prostředky by měly mít fungicidní účinek. Prostory kolem krmítek a napáječek jsou zejména vhodná místa pro růst plísně. Jejich denní čištění i dezinfekce snižují množství spor v prostředí. U násadových vajec je nutný sběr co nejdříve po snášce a jejich dezinfekce formalinem.\n\n"}
{"id": "568981", "url": "https://cs.wikipedia.org/wiki?curid=568981", "title": "Seznam juniorských mistryň světa v orientačním běhu – štafety", "text": "Seznam juniorských mistryň světa v orientačním běhu – štafety\n\nSeznam juniorských mistryň světa v orientačním běhu ve štafetovém závodě seřazen podle data od roku 1990, kdy se tato mistrovství začala konat.\n\n\n"}
{"id": "568984", "url": "https://cs.wikipedia.org/wiki?curid=568984", "title": "Seznam juniorských mistrů světa v orientačním běhu – štafety", "text": "Seznam juniorských mistrů světa v orientačním běhu – štafety\n\nSeznam juniorských mistrů světa v orientačním běhu ve štafetovém závodě seřazen podle data od roku 1990, kdy se tato mistrovství začala konat.\n\n\n"}
{"id": "568985", "url": "https://cs.wikipedia.org/wiki?curid=568985", "title": "TAWS", "text": "TAWS\n\nTAWS (, česky \"Varování před blízkostí terénu\") je standard systémů, jejichž smyslem je předcházet případům řízeného letu do terénu. Momentálně jsou nejvíce používanými zástupci systémy třídy GPWS a EGPWS, ale označení TAWS může být používáno i pro jakýkoliv budoucí systém, který splní dané specifikace.\n\n"}
{"id": "568990", "url": "https://cs.wikipedia.org/wiki?curid=568990", "title": "Seznam juniorských mistryň světa v orientačním běhu – long", "text": "Seznam juniorských mistryň světa v orientačním běhu – long\n\nSeznam juniorských mistryň světa v orientačním běhu na klasické trati (longu) seřazen podle data od roku 1990, kdy se tato mistrovství začala konat.\n\n\n"}
{"id": "568991", "url": "https://cs.wikipedia.org/wiki?curid=568991", "title": "Seznam juniorských mistrů světa v orientačním běhu – long", "text": "Seznam juniorských mistrů světa v orientačním běhu – long\n\nSeznam juniorských mistrů světa v orientačním běhu na klasické trati (longu) seřazen podle data od roku 1990, kdy se tato mistrovství začala konat.\n\n\n"}
{"id": "568992", "url": "https://cs.wikipedia.org/wiki?curid=568992", "title": "Josef Trousil", "text": "Josef Trousil\n\nJosef Trousil (* 2. února 1935, Městečko) je bývalý československý atlet, běžec.\nu\nTřikrát reprezentoval na letních olympijských hrách (Melbourne 1956, Řím 1960, Tokio 1964). Největší individuální úspěch zaznamenal v roce 1961 na světové letní univerziádě v Sofii, kde získal v běhu na 400 metrů zlatou medaili. V roce 1966 na mistrovství Evropy v Budapešti doběhl ve finále na šestém místě. Jednu stříbrnou a bronzovou medaili získal ve štafetových bězích na evropských halových hrách (Dortmund 1966, Praha 1967).\n\nByl osminásobným mistrem Československa v běhu na 400 metrů. Jako první český sprinter zaběhl tuto trať pod 47 sekund (46,6) v roce 1956 a také pod 46 sekund (45,9) v roce 1964. Jeho osobní rekord v běhu na 400 metrů 45,7 byl dlouholetým československým rekordem.\n\n"}
{"id": "568995", "url": "https://cs.wikipedia.org/wiki?curid=568995", "title": "Klíčové hnutí", "text": "Klíčové hnutí\n\nKlíčové hnutí bylo české politické hnutí, které svůj program označilo za idealistický. Prosazovalo oddělení politiky, ekonomiky a kultury ve veřejném životě a při jeho správě, rozvoj místních společenství, aplikaci principu dobrovolnictví a altruismu, obnovu venkova (etické zápůjční fondy), rozvoj družstevnictví a malých a středních podniků, bezplatné zdravotnictví a školství.\n\nVe volbách do sněmovny 2010 postavilo kandidátku pouze v Praze a obdrželo 1 099 hlasů (tj. 0,17 %, resp. 0,02 % celorepublikově). V jeho čele stála Taťána Fischerová, bývalá poslankyně za Unii svobody.\n\nIdeologický základ hnutí tvořila antroposofie.\n\nPři volbách do Poslanecké sněmovny v roce 2013 kandidovalo společně s politickým hnutím Změna, hnutím Zelení a dalšími.\n\nPražskou kandidátku vedla staronová předsedkyně Táňa Fischerová.\n\nHnutí bylo rozpuštěno k 1. lednu 2018 rozhodnutím valné hromady.\n"}
{"id": "568996", "url": "https://cs.wikipedia.org/wiki?curid=568996", "title": "Český politický střed", "text": "Český politický střed\n\nČESKÝ POLITICKÝ STŘED (ČPST) je česká politická strana, která vznikla 10. března 2009 pod názvem Strana demokracie a svobody (SDaS). Prosazuje především maximální využití všech fondů Evropské unie.\n\n"}
{"id": "568998", "url": "https://cs.wikipedia.org/wiki?curid=568998", "title": "Taťjana Veškurovová", "text": "Taťjana Veškurovová\n\nTaťjana Leonidovna Veškurovová ( , * 23. září 1981, Perm) je ruská atletka, jejíž specializací je hladká čtvrtka.\n\nV roce 2006 získala na mistrovství Evropy v Göteborgu zlatou medaili ve štafetě na 4 x 400 metrů. Ruské kvarteto ve složení Světlana Pospelovová, Natalja Ivanovová, Olga Zajcevová a Taťjana Veškurovová zaběhlo trať v čase 3:25,12. Druhé doběhly Bělorusky, které byly o více než dvě sekundy pomalejší. Na témž šampionátu zaznamenala také svůj největší individuální úspěch, když na hladké čtvrtce vybojovala stříbrnou medaili. O rok později doběhla na halovém ME v Birminghamu ve finále na pátém místě. Ve stejném roce na mistrovství světa v Ósace skončila v semifinále na celkovém desátém místě ze 24 závodnic a do osmičlenného finále nepostoupila.\n\nZ letních olympijských her v Pekingu si odvezla stříbrnou medaili ze štafety, když pomohla Ruskám k postupu do finále. V něm však dostala namísto Veškurovové a Migunovové přednost Julija Guščinová a Anastasija Kapačinská. Na stříbru se dále podílely Ljudmila Litvinovová a Taťjana Firovová, které běžely rozběh i finále.\n\n"}
{"id": "569001", "url": "https://cs.wikipedia.org/wiki?curid=569001", "title": "Výčetní tloušťka a výška", "text": "Výčetní tloušťka a výška\n\nVýčetní tloušťka stromu je tloušťka (průměr) kmene stromu v tzv. výčetní výšce, tj. 1,3 m. Přesně je definována jako vzdálenost rovnoběžných tečen k obvodu kmene v průřezu kolmém na osu kmene ve výšce 1,3 m od paty kmene. Měrnou jednotkou jsou milimetry (mm).\n\nPřed měřením věnovat pozornost povrchu terénu u paty kmene, odstranitelné překážky odstranit. K vyznačení výčetní výšky 1,3 m se použije měrná lat. Měřiště tj. místo ve výši 1,3 m ve kterém se měření provádí, se trvale označí zatlučením měděného hřebíku. Ve svažitém terénu se sklonem nad 10° se měřiště umísťuje vždy na tu stranu stromu, která je přivrácena ke svahu.\n\nVlastní měření se provede průměrkou, posuvným měřidlem které obkročí kmen. V místě styku ramen průměrky s obvodem kmene odstranit případnou odchlíplou kůru, lišejníky apod. Měření na jednom kmeni se provádí tzv. křížovým měřením. Jednou se průměrka přikládá ve směru sever-jih, podruhé západ-východ. Výsledná hodnota je aritmetickým průměrem obou měření. Existují i průměrky elektronické, kde se naměřené hodnoty převádí na digitální údaje a ty se přímo ukládají do paměti průměrky.\n\nPokud tloušťka kmene překračuje délku ramen průměrky, použije se obvodové páskové měřítko, to bývá přímo cejchováno v milimetrech průměru kmene. Průměrku i obvodové měřítko nutno ke kmeni v místě měřiště přikládat vždy tak, aby byla kolmá k podélné ose stromů, platí to i stromů nakloněných.\nPoznámka: Podle \"E\" je strom za rozdvojený, dvoják, považován pouze tehdy, mají-li oba kmeny přibližně stejnou výčetní tloušťku.\n\nNaměřené výčetní tloušťky jsou důležitými podklady pro inventarizaci lesních porostů, pro průběžné hodnocení přírůstků a pro výpočet průměrné (vyrovnané) výšky stromu. Ze změřené výčetní tloušťky a vypočtené vyrovnané výšky lze spočítat objem dřevní hmoty u stojících i ležících kmenů. Z výčetní tloušťky, která je úměrná druhu stromu a jeho stáří, lze dovodit i věk lesa.\n\nNormovaná výška 1,3 metrů se používá v kontinentální Evropě, Velké Británii, Austrálii a v Kanadě, naopak v USA, Jižní Africe, Malajsii a na Novém Zélandu se výčetní tloušťka měří ve výšce 1,4 m (dříve 4,5 stopy = 1,37 m). V mnoha případech je rozdíl takto naměřených hodnot zanedbatelný.\n\n\n"}
{"id": "569008", "url": "https://cs.wikipedia.org/wiki?curid=569008", "title": "Patricia Briggs", "text": "Patricia Briggs\n\nPatricia Briggs (narozena 1965) je americká spisovatelka. Narodila se v Butte, v Montaně, a žila v nejrůznějších městech amerického severozápadu. Momentálně se usídlila ve státě Washington. Nejvíce se proslavila svou městskou fantasy sérií o Mercy Thompson.\n\nPatricia začala psát v roce 1990 a o tři roky později vydala svůj první román \"Masques\" (Masky). Ale s touhle knihou příliš velký úspěch nesklidila a málem to předčasně ukončilo její kariéru. Její druhý román \"Steal the Dragon (Riallina hra)\", se ale prodával mnohem lépe a získal příznivé ohlasy i u kritiky. Kariéra Briggs se tak pomalu ale jistě rozbíhala, získávala si stále více fanoušků.\n\nPostupem času začala pracovat na vícedílných sériích. Vydala dvě dualogie, \"Dragon Bones\" (Dračí kosti) a \"Dragon Blood\" (Dračí krev), a \"Raven's Shadow\" a \"Raven's Strike\", než se pustila do podstatně rozsáhlejšího díla.\n\nAutorka si i přes vícedílné série zakládá na tom, aby byl děj knihy vždy ukončen. Čtenáře tak nikdy neopustí v dramatické situaci, kdy by musel netrpělivě čekat na další díl, aby zjistil, co se vlastně stalo. Ani nic takového dělat nepotřebuje, protože její knihy si své čtenáře vždy najdou.\n\nPo dokončení poslední ryze fantasy knihy se však cítila vyčerpaná a jak sama říká, nebavilo ji už zjišťovat jaké metody se přesně používaly na tkaní řežného plátna. Dala si na čas od psaní pauzu, ale její editorka ji požádala, jestli by nechtěla napsat nějakou moderní městskou fantasy. Vydavatelé cítili silný potenciál od tohoto žánru a Patricii se myšlenka, že by nemusela složitě vymýšlet originální svět, také zalíbila. Podepsali tedy smlouvu na tři knihy. Hned první z nich, \"Moon Called (Měsíční píseň)\", se prodávala mnohem lépe než její předchozí romány. Dostala se dokonce na seznam bestsellerů sestavený USA Today. Druhý díl, \"Bloud Bound (Krevní pouto)\" se zase umístila v žebříčku bestsellerů New York Times. Třetí kniha, \"Iron Kissed (Železný polibek)\", obsadila dokonce první místo tohoto prestižního žebříčku.\n\nAčkoliv u nás máme k dispozici zatím pouze první dva díly, v zahraničí se již čtenáři dočkali dvou dalších pokračování – \"Bone Crossed\" a \"Silver Borne\". Patricia už navíc podepsala smlouvu na další dvě pokračování, přičemž šestý díl je avizovaný na jaro 2011.\n\nNa motivy jejích knih byl vydán i čtyřdílný komiks \"Mercy Thompson: Homecoming\", jehož první díl vyšel v listopadu 2008.\n\nPři psaní se ale občas v příběhu objeví postavy, které se v danou chvíli jen michnou a zase zmizí. Stejně jako Charles Cornick. Patricii mrzelo, že mu nemůže dát více prostoru, ale nakonec se uchlácholila myšlenkou, že v budoucí sérii to určitě napraví. Když jí však její editorka zavolala, jestli by nenapsala krátkou povídku do antologie \"On the Prowl\", chopila se příležitosti a vznikl tak začátek budoucí serie \"Alfa & Omega\", která sdílí s Mercy Thompson stejný svět, ale odehrává se na časové ose o chvilku dříve. V tuto chvíli jsou vydané dva díly, \"Cry wolf\" a \"Hunting Ground\", ale na zimu 2011 se chystá díl třetí.\n\n\nMercy musí pomoct Adamovi, alfovi místní vlkodlačí smečky, osvobodit jeho dceru z rukou lidí a vlkodlaků, kteří chtějí testovat nový druh léku/drogy právě na vlkodlacích. Kvůli tomu musí požádat o pomoc maroka, vůdce všech vlkodlaků na americkém kontinentu, což ovšem znamená vrátit se nejen na místo, které opustila ne právě v nejlepším rozpoložení, ale i k Samuelovi, kterého kdysi milovala, ale s nímž si zároveň ublížili natolik, že neví, co má čekat. Samuel se však rozhodne vrátit se s ní do Tri-Cities, aby ji získal zpět.\nMercy požádá o pomoc její upíří kamarád Stefan, aby se s ním vydala na lov démonem posedlého upíra, který má zhoubný vliv na všechno ve svém okolí. Ačkoliv jí to všichni nejdříve rozmlouvají, démon-upír jí postupně bere jednu milovanou osobu po druhé a Mercy zjistí, že je jediná, která se mu opravdu může postavit, ačkoliv je ten nejslabší článek v celé té přehlídce mýtických potvor. Do toho všeho řeší osobní problémy a zmatenost mezi dvěma muži – Adamem Hauptmanem, alfou smečky kolubmijského?? poříčí a její někdejší láskou Smauelem Cornickem, který se k ní nastěhoval, aby měl bezpečné zázemí, kde se porvat sám se sebou a svým vlkem.\n\nV rezervaci Walla Walla, kterou obývají fae, dojde k několika vraždám. A jelikož Mercy má jisté přednosti, které by mohly pomoct vypátrat vraha, požádá ji o asistenci její někdejší zaměstnavatel Zee. Toho však mezitím obviní, že je vrahem a tak si Mercy musí s neochotou fae poradit sama. Než se jí to konečně povede, definitivně se rozhodně mezi Adamem a Samuelem.\n\nMercy je označena jako nepřítel místního upířího klanu, protože zabila Andreho, pravou ruku Paní, Marsillie. Stane se Adamovou družkou a odjede do Spokane, aby na čas vyklidila pole před klanem. Ve \"vyhnanství\" se ale snaží pomoct své někdejší spolužačce z vysoké, která má v domě pár neposedných duchů. Jak ale Mercy brzy zjistí, duchové jsou ten menší problém, který by měl Amber trápit.\n\nKdyž se Mercy Thompsonová pokusí vrátit mocnou faeskou knihu, kterou si před nějakou dobou vypůjčila, najde knihkupectví prázdné a zavřené. Zdá se, že kniha obsahuje tajné informace – a fae udělají naprosto vše, aby nepadla do nesprávných rukou.\nA jako by to nestačilo, Mercyin přítel Samuel bojuje se svou vlčí stránkou a Mercy ho musí krýt, aby ho vlastní otec neodsoudil k smrti.\nKdyž se to tak vezme, zažila Mercy už lepší dny. A pokud si nedá dobrý pozor, dlouho nepřežije…\n\nMercy Thompsonová vždy věděla, že je jiná, a nejen proto, že dokázala přinutit motor Volkswagenu poslouchat na slovo. Mercy je kožoměnec, což zdědila po dávno zesnulém otci. Ještě nikdy se nesetkala s nikým, kdo by byl jako ona. Tedy až doposud.\nV hlubinách řeky Columbia se k životu probudilo zlo – a někdo z lidu jejího otce by o něm mohl něco vědět. A pokud mají Mercy a její druh, alfa vlkodlak Adam, přežít, budou potřebovat pomoc…\n\n\"Odehrává se ve stejném světě jako Mercy Thompson\"\nAnna se nebála noci, dokud nezjistila, že se v ní skrývají monstra. Když ale přežila brutální útok vlkodlaka, sama se jedním takovým monstrem stala. Tři roky byla nejzbytečnějším a nejpostradatelnějším členem smečky, naučila se držet hlavu neustále skloněnou a nikdy, nikdy nevěřit dominantním mužům. Jenže Anna je nejvzácnější druh vlkodlaka, jaký může být: je Omega. A jeden z nejdominantnějších a nejmocnějších vlkodlaků v zemi, Charles Cornick, zjistí, jakou má pro smečku opravdu cenu – a že je jeho družka.\n\nBěhem necelého týdne se Annin život obrátil naruby. Zbavila se svých tyranů, získala druha a nový domov. Jenže s Charlesem se znají sotva pár dní, když ji přiveze do Montany, a ona má za sebou tři příliš strašlivé roky, než aby všechno mohlo být ideální. A do toho všeho se kolem potuluje podivný nebezpečný vlkodlak, za kterým stojí někdo ještě nebezpečnější.\n\nVlkodlaci následují fae a vystupují na veřejnost. Než se tak ale stane, vlkodlaci z celého světa se sejdou v Seatlu, aby si vyslechli, co jim k tomu může říct marok, vůdce severoamerických vlkodlaků a hlavní iniciátor nápadu. Toho však na konferenci zastupuje jeho syn Charles Cornick. Spolu se svou družkou Annou se pak musí vypořádat nejen s pár nepříjemnými a neochotnými bestiemi, ale i s vrahem.\n\n\n"}
{"id": "569009", "url": "https://cs.wikipedia.org/wiki?curid=569009", "title": "Metin2", "text": "Metin2\n\nMetin2 je MMORPG hra, kterou vyvinula a stále vyvíjí společnost Ymir Entertainment. Hra byla uvedena na trh koncem roku 2004 v Asii a v Číně. V dalších zemích ji pak vydávaly různé společnosti v:\nDalší verze pak existují v různých asijských jazycích.\n\nKdysi dávno byla jedna jediná říše, která existovala po celém kontinentu. Země klidu a míru, kde neexistovaly války a nemoci. Lidé tu žili šťastní a v harmonickém soužití.\n\nJejich osud se však začal měnit, když z nebe spadl obrovský kámen; kámen známý jako Metin. Ten začal měnit zvířata v příšery, jeho samotná přítomnost vytvářela smrtelné nemoci, které se šířily po celém světě. Nevinní lidé trpěli stejně jako ti, kteří byli zabiti zvířaty nebo zemřeli na následky nemoci později ožili jako nemrtví. Nemrtví působili zkázu a chaos, který se zdál být nekonečným. Vznikla tím pohroma, která neměla konce a žádného východiska. Nakonec se jediné impérium rozpadlo na tři různá království, kde všichni bojují za vlastní přežití. Od tohoto velkého dne se k sobě tyto království chovají jako nepřátelé. \n\nPád kamene Metin byl jen začátek toho, co mělo teprve přijít. Menší kameny padaly čas od času stále a všechna tři království žila ve strachu. Nikdo by se odvážil přiblížit ke kamenům Metin, protože ty nejděsivější stvůry byly vždy poblíž. Lidé si však uvědomili, že síla kamenu Metin rostla a cítili obrovskou ztrátu energie, která mizela z celého jejich světa. \n\nZačali věřit, že to způsobuje Dračí bůh, který se v zemi objevil a lidé doufali, že on by mohl být tím, kdo obnoví jejich zemi a dovede je znovu ke klidu a míru…\nKaždý hráč má vlastní výbavu, jež je vylepšována po tzv. úrovních. Do úrovně +4 stačí za vylepšení zaplatit několika \"yangy\" (herní měna), pro vyšší úrovně budete potřebovat i různé suroviny, které se dají získat např. zabíjením nepřátel, předměty nižší než lvl 25 lze zlepšovat bez předmětů až do +6. Nejvyšší úrovní je obvykle +9, některé předměty však lze z +9 povýšit ještě na tzv. epickou úroveň.\n\nVýbavu dokáže vylepšit kovář, který se nachází v hlavním městě hráčovy říše, a specialisté sídlící v instanci nazvané \"Věž démonů\". Věž je však obsazena silnými nepřáteli, proto se tato lokace otevírá až po dosažení 40. levelu. Při každém výstupu do 6. patra věže se však objeví pouze jeden ze specialistů (klenotník, zbrojíř, nebo platnéř), již vylepší jen jednu věc, nepotřebují k tomu ale žádné suroviny.\n\nDále lze výbavu vylepšovat pomocí Požehnaných pergamenů. Zde se za vylepšení vždy platí surovinami, v případě neúspěchu však hráč o daný předmět nepřijde, pouze klesne jeho kvalita o jednu úroveň.\n\nOvšem Pergameny nejsou jediné věci, kterými se dá zlepšovat bez použití kováře; existují ještě \"Pergamen Válečníka\", \"Pergamen Draka\", \"Příručka Kováře\" a \"Magický kámen\" (Dříve byly jen na privátních serverech, nyní existují i na oficiálním serveru avšak je možné ho získat jen v Item Shopu).\n\n\nHráči si mohou zvolit jedno z pěti povolání: Válečník, Ninja, Šaman,Sura nebo Lycan (vlkodlak). Případně v ženské variantě: Válečnice, Ninja, Šamanka a Sura. Každé povolání má ještě další dvě specializace (kromě lykana který má pouze jedno) , mezi kterými si hráč může vybrat při dosáhnutí určité herní úrovně.\n\nOd páté úrovně si hráči můžou vybrat kouzla. Válečník má na výběr mezi mentálním útokem (kam patří: Dupnutí, Průraz, Rána mečem, Prudká rána, Silné tělo) a tělesným útokem (Trojcestný střih, Pádit, Smršť meče, Aura meče a Bojové zuření). Ninja má na výběr mezi útoky na dálku (Ohnivý šíp, Otrávený šíp, Smršť šípů, Opakované výstřely a Našlapování polehoučku) a kouzla na blízko (Jedovatý oblak, Léčka, Víření kordů, Bleskový útok a Zamaskování). Šaman si může vybrat mezi dračí mocí (Létající Talisman, Požehnání, Střílení na draky, Pomoc draka, Řev draků a Zrcadlit) a léčením (Běžet, Bleskový vrh, Útok+, Bleskový dráp, Ošetřit a Zaříkat blesk). A Sura si může vybrat mezi černou magií (Duch plamene, Rána plameny, Temná rána, Rána ducha, Temná ochrana a Tmavý kámen) a magickými zbraněmi (Drači vír, Strach, Začarované brnění, Rána prstem, Začarovaná čepel a Zrušit kouzlo).\n\nVšechny dovednosti mají své úrovně. Jde o úrovně 1–20 a M (mistrovská), G (velmistrovská) a P (perfektní). Úrovní G a P lze dosáhnout jen pomocí speciálních předmětů:\n\nV Metin2 je možné ovládat pohyb postavy pomocí myši a klávesnice (šipky a WASD, nebo WQE). Kliknutí levým tlačítkem myši (nebo mezerníku) se používá k označení skupiny nebo cíle a k útoku na nepřátele. Hru lze nakonfigurovat tak, aby útok probíhal ručně nebo automaticky.\n\nPvP je v Metin2 k dispozici, když postava dosáhne patnácté úrovně. Existují tři způsoby, jak bojovat s ostatními hráči. První je vyzvat hráče k souboji pravým kliknutím na požadovaného soupeře a zvolením možnosti \"Souboj\". To je nejčastější způsob a v případě smrti nejsou ztraceny žádné zkušenostní body. Druhý způsob je bojovat s hráči z jiného království. Tento způsob nevyžaduje výzvu k souboji, jelikož jiné království je automaticky považováno za nepřátelské. Třetí způsob je aktivovat možnost \"Volný\" v menu hry. To umožňuje hráči útok na kohokoliv bez rozdílu království a bez potřeby souhlasu s výzvou k souboji. Znamená to ale i to, že i hráč může být kýmkoliv napaden. V tomto režimu boje může hráč přijít o body hodnosti. Pokud hráč ztratí příliš mnoho bodů hodnosti, změní se jeho titul na \"Krutý\", bude mít negativní body, což vede k nižší šanci získat předmět ze zabitých nestvůr a k nedůvěře ostatních hráčů. Hráči s pozitivní hodností pak mohou takovéhoto \"krutého\" hráče libovolně napadnout (pomocí nastavení \"Nepřátelský\" v menu hry). Na úrovni 50 nebo vyšší mají hráči s titulem \"Krutý\" jistou šanci, že v případě zabití od jiného hráče upustí libovolný předmět z inventáře.\n\nBody hodnosti:\n\nPokud jsou body v záporu, nabíhají rychleji. Rychlost růstu bodů hodnosti lze zvýšit nošením předmětů Symbol moudrého císaře a Rukavice moudrého císaře. Také lze zvýšit body hodnosti předměty Fazole zen (+500 bodů, funkční pouze v negativní hodnosti) nebo Plod života (+2000 bodů).\n\nKromě klasických oficiálních serverů, kde se rychlosti přibývání zkušeností a získávání vybavení pohybují na hodnotě 1× (nejpomalejší), je možné hru hrát i na privátních serverech. Tyto servery nejsou oficiálními a tudíž není zajištěna plná technická podpora.\n\nPrivátní servery se dělí na:\n\nEvent je pro hráče bonus od správců serveru. Buďto za odměnu, nebo pro oživení atmosféry ve hře. Většinou se jedná o malé eventy, kdy moderátor hry shodí pár metinů a pustí na hráče nestvůry a bossy. Ale někdy jsou i eventy velké, které jsou hlášené dopředu na fóru hry. Jedná se většinou o event, kterého se účastní všechny říše. Jako Event se dá počítat třeba velikonoční zajíček nebo DM kupony, které se dají koupit za realnou měnu.\n\n"}
{"id": "569017", "url": "https://cs.wikipedia.org/wiki?curid=569017", "title": "Italské odbory", "text": "Italské odbory\n\nItalské odbory jsou zájmové skupiny pracovníků zaměstnaných v Itálii.\n\nNejdůležitější z nich jsou:CGIL italské Všeobecné konfederace práce, která byla založena v červnu 1944. Má asi 5 milionů členů.Ve druhé polovině devatenáctého století, Itálie zaostává za ostatními evropskými zeměmi, CGIL, která byla vyhlášena v roce 1861 - konstantní, a to zejména v Lombardii, Ligurii a Piedmont, kde jsou časné formy moderního průmyslu.\nItálie je velmi chudá země, stále převážně zemědělský a asi 25 milionů obyvatel, pouze 1.000.000 ar gramotní. [Edit] mnohem méně těch, kteří mají právo volit, k dispozici pouze v \"sčítání lidu. Malá menšina lidí, kteří mají příjmy nezbytné volit členy Parlamentu.\nVynález nových strojů a vznikem továren způsobující hromadný exodus rolníků z venkova do městských oblastí, kde jsou soustředěny odvětví, a určit vzniku dvou tříd: průmyslová buržoazie, která vlastní \"výrobní prostředky\" je akumulovat kapitál a proletariát, který má pouze svou pracovní síly.\n\nKongres se konal v Miláně od září 29 do 01.10.1906 domy práce, ligy a federace se rozhodla sloučit do jedné organizace a založil Všeobecné konfederace práce (CGdL). Jsou přítomny při narození, téměř 700 delegátů z místních svazů, což představuje více než 250.000 členů. Generální tajemník je volen Rinaldo Rigol. Zde začíná, formálně, sté výročí historii CGIL.\n\nNa národní kongres, který se konal ve Florencii v červnu 1947, CGIL zaznamenané 5 735 000 předplatitelů. Generální tajemník je volen Giuseppe Di Vittorio. Ale i na této konferenci zazní projevy rozdělení mezi složky a socialistické-katolické sindacato.Il Faktem je, že politická krajina se změnila rychle.\n\nSedmdesátá léta byla také poznamenána velkým úspěchy civilistů, zejména v důsledku boje za emancipaci a zrovnoprávnění žen. V roce 1970 schválila 898 zákonů o rozvod, v roce 1971 základní zákon 1204 a ochraně pracujících matek na mateřské.\n\n"}
{"id": "569018", "url": "https://cs.wikipedia.org/wiki?curid=569018", "title": "Tvrdý sýr", "text": "Tvrdý sýr\n\nTvrdý sýr je typ sýra vyznačující se vysokým podílem sušiny a dlouhou dobou zrání (minimálně tři měsíce), které mu dodává výraznou chuť a vůni. Obsah vody by měl činit maximálně 50 %, škála se pohybuje od polotvrdých sýrů jako eidam nebo gouda po velmi tvrdé, zrnité sýry, jako je např. parmezán. Tvrdé sýry se krájejí nebo strouhají, používají se na sendviče, pizzu, do omáček, k těstovinám, ke gratinování nebo na fondue.\n\nMléko (nejčastěji kravské) se pasterizuje a vychladi. Poté se zahřeje asi na 40 stupňů Celsia (podle požadovaného druhu sýra) a přidají se mlékařské kultury a syřidlo. Vzniklá sýřenina se krájí sýrařskou harfou, míchá a plní do forem, ve kterých prokysává a odkapává (vedlejším produktem při plnění a odkapu je syrovátka). Druhý den se sýry vyklápí z forem, solí a umísťují do zracích sklepů. K některým typům sýrů se před zráním přidává různé koření a bylinky. Kyselina propionová zabraňuje vzniku nežádoucích plísní a dodává sýrům typické aroma. Po ukončení zrání se balí, chladí a expedují. Před vysycháním sýry chrání kůra nebo voskový obal.\n\n\n"}
{"id": "569019", "url": "https://cs.wikipedia.org/wiki?curid=569019", "title": "Seznam juniorských mistryň světa v orientačním běhu – middle", "text": "Seznam juniorských mistryň světa v orientačním běhu – middle\n\nSeznam juniorských mistryň světa v orientačním běhu na střední trati (middlu) seřazen podle data od roku 1991, kdy se tento závod na mistrovství začala konat.\n\n\n"}
{"id": "569022", "url": "https://cs.wikipedia.org/wiki?curid=569022", "title": "Seznam juniorských mistrů světa v orientačním běhu – middle", "text": "Seznam juniorských mistrů světa v orientačním běhu – middle\n\nSeznam juniorských mistrů světa v orientačním běhu na střední trati (middlu) seřazen podle data od roku 1991, kdy se tento závod na mistrovství začala konat.\n\n\n"}
{"id": "569023", "url": "https://cs.wikipedia.org/wiki?curid=569023", "title": "Seznam juniorských mistrů světa v orientačním běhu – sprint", "text": "Seznam juniorských mistrů světa v orientačním běhu – sprint\n\nSeznam juniorských mistrů a mistryň světa v orientačním běhu ve sprintu seřazen podle data od roku 2006, kdy se tento závod na mistrovství začala konat.\n\n\n"}
{"id": "569028", "url": "https://cs.wikipedia.org/wiki?curid=569028", "title": "Macerát", "text": "Macerát\n\nMacerát je výluh drogy za studena. Droga se přelije vodou o teplotě 15 až 20 °C a nechá se stát předepsanou dobu (např. 6 hodin) za občasného zamíchání; potom se výluh scedí. Tímto způsobem se připravují výluhy hlavně z drog obsahujících sliz.\n"}
{"id": "569029", "url": "https://cs.wikipedia.org/wiki?curid=569029", "title": "Odvar", "text": "Odvar\n\nOdvar se získá tak, že se části rostlin vloží do vody pokojové teploty, která se uvede do varu. Vaří se 10-15 minut, pak se nechá ještě asi 15 minut stát a scedí se. Uvedeným postupem se obvykle připravují výluhy z drog obsahujících třísloviny (například dubová kůra) nebo z tvrdých částí rostlin (kořeny apod.).\n\n"}
{"id": "569030", "url": "https://cs.wikipedia.org/wiki?curid=569030", "title": "Ochranný les", "text": "Ochranný les\n\nOchranné lesy zahrnují lesy na mimořádně nepříznivých stanovištích (kde les je na hranici svých existenčních možností) a lesy kolem horní hranice lesa, kde stabilizují půdu (chrání ji před erozí, sesuvy, lavinami či bahnotokem) a mají ochranný vliv na níže položené hospodářsky využívané plochy (např. hospodářské lesy), tím, že snižují jejich přírodní ohrožení. Ochranný les obvykle pokrývá svažitou oblast, která se nachází mezi zdrojem ohrožení (například nestabilní skály či oblast, kde se tvoří laviny) a ohroženým majetkem.\n"}
{"id": "569031", "url": "https://cs.wikipedia.org/wiki?curid=569031", "title": "Les zvláštního určení", "text": "Les zvláštního určení\n\nLes zvláštního určení je v České republice podle lesního zákona (každý) les nacházející se na území národního parku, národní přírodní rezervace, v pásmu hygienické ochrany vodního zdroje I. stupně nebo v ochranném pásmu zdroje přírodních minerálních vod; do uvedené kategorie však mohou být řazeny i jiné lesy, u nichž lze doložit oprávněný veřejný zájem na plnění mimoprodukčních funkcí (např. lesy potřebné pro zachování biodiverzity).\n\n"}
{"id": "569035", "url": "https://cs.wikipedia.org/wiki?curid=569035", "title": "Patekla", "text": "Patekla\n\nPatekla (žemaitsky \"Patiekla\") je řeka na západě Litvy v okrese Telšiai (Telšiajský kraj), v Žemaitsku na Žemaitijské vysočině. Pramení 0,5 km na severovýchod od vsi Stulpinai, okres Telšiai. Vlévá se do řeky Virvytė mezi vesnicemi Buišiai a Sviraičiai, 2,5 km na východ od městysu Ubiškė, necelý 1 km od chlumu Taurago kalnas, 45 km od jejího ústí do Venty. Teče převážně směrem východním, od vsi Geruliai začíná silněji meandrovat. V městysu Ubiškė protéká rybníkem Ubiškės tvenkinys (73 ha).\n\n\n"}
{"id": "569037", "url": "https://cs.wikipedia.org/wiki?curid=569037", "title": "Peruánská válka za nezávislost", "text": "Peruánská válka za nezávislost\n\nPeruánská válka za nezávislost probíhala v letech 1821 - 1824 a jejím cílem bylo dosáhnout nezávislosti na Španělsku. Válka začala v roce 1821, kdy vůdce na straně peruánců, generál José de San Martín vyhlásil nezávislost Peru. Do té doby bylo Peru baštou promonarchistických a prošpanělských sil. \n\n"}
{"id": "569038", "url": "https://cs.wikipedia.org/wiki?curid=569038", "title": "Mašínovi v Srbsku", "text": "Mašínovi v Srbsku\n\nMašínovi byla rodina českého původu, jejíž někteří členové zasáhli do dějin Srbska.\n\nMUDr. Jan Mašín ( Јован Машин, Jovan Mašin), (14.07.1817, Cerhenice - 25.12.1884, Bělehrad ), jeho otec Jakub byl vrchním sládkem pivovaru v Nymburce , byl lékařem srbského knížete Michaila Obrenoviće a později i krále Milana Obrenoviće. Vystudoval medicínu ve Vídni, získal magisterský titul v oboru chirurgie v Budapešti a magisterský titul v oboru gynekologie v Praze. V roce 1844 se stal chirurgem v \"Zdravstveni centar Valjevo\". Byl jedním ze zakladatelů Srbské lékařské komory, která byla založena v roce 1872; Jan Mašín byl od jejího založení místopředsedou. Hovořil několika cizími jazyky. Se svojí ženou Barborou, roz. Všetečkovou ( Варавара Машин, Varvara Mašin), z Poděbrad (1818-8.10.1892) měl tři syny, Svetozára, Aleksandara a Nikolu a dvě dcery, Leposavu (\"Leposava\") ( 15.11.1847-1851 ) a Poleksii (\"Poleksija\").\n\nSvetozár Mašín ( Светозар Машин) (13.2.1851–1886) byl stavební inženýr. Byl hlavním inženýrem při stavbě železnice do Leskovacu. Byl přítelem krále Milana Obrenoviće a také Pantelije Lunjevice, na jehož přání se Svetozár oženil s jeho dcerou Dragou, pozdější srbskou královnou. Svetozár a Draga se vzali v srpnu 1883 v bělehradské katedrále. Manželství trvalo tři roky, poté Svetozár zemřel. Draga získala jeho penzi a ponechala si jeho jméno.\n\n Aleksandar Mašín ( Александар Машин) (24.5.1857–18.4.1910) byl náčelníkem srbského vojska. Po smrti svého bratra Svetozára se domníval, že byla způsobena samotnou Dragou. Aleksandar byl jedním z organizátorů srbského převratu, který skončil smrtí krále Alexandra I. Obrenoviće a Dragy Mašín, v té době již jeho manželky. Od května do srpna 1903 byl ministrem v nové vládě, v roce 1906 odešel do penze.\n\nManželka Aleksandara Mašína se jmenovala Katarina ( Катарина) Nikolić a spolu měli tři dcery.\n\nNikola Mašín ( Никола Машин; 26.6.1867–?) do dějin Srbska příliš nezasáhl, neboť pracoval jako inženýr na Kavkaze, kde se také oženil s Ruskou Naděždou Obrascovnou ( Надежда Обрасцов Машин). Po Nikolově smrti se jeho manželka s jejich dcerou Jelenou ( Елeнa Никoлoвнa Мaшин; Jeлeнa Никoлoвнa Мaшин) přestěhovaly do Srbska. Vnučkou N. Mašína byla kunsthistorička Mara Charisijadis ( Мара Харисијадис; 1908–1994).\n\nPoleksija Mašínová ( Полексија Машин, Poleksija Mašin), ( 24.4.1854-31.3.1928) se stala manželskou srbského profesora Đorđe Đorđeviće ( Ђорђe Ђорђевић), který působil na Bělehradské univerzitě.\n\n\n"}
{"id": "569040", "url": "https://cs.wikipedia.org/wiki?curid=569040", "title": "Gemule", "text": "Gemule\n\nGemule jsou hypotetické částice určené pro přenos rysů z rodiče na potomka, které vymyslel Charles Darwin před objevením chromozomů, DNA, genů a jejich dědičných funkcí. Měly být podle něj vylučovány z různých buněk těla a přenášet jejich podstatu do pohlavních orgánů, čímž se pak přenesly do vlastností potomka.\nGemule sú často spájané s pučaním hubiek(nepohlavné rozmnožovanie) \n"}
{"id": "569043", "url": "https://cs.wikipedia.org/wiki?curid=569043", "title": "Naoto Kan", "text": "Naoto Kan\n\nNaoto Kan (* 10. října 1946 Ube, Japonsko) je japonský politik, od června 2010 do srpna 2011 předseda Demokratické strany Japonska a premiér země. Ve funkci jej nahradil Jošihiko Noda.\n\nVe funkci nahradil Jukio Hatojamu, v jehož vládě zastával post ministra financí.\n\n"}
{"id": "569053", "url": "https://cs.wikipedia.org/wiki?curid=569053", "title": "Jadakiss", "text": "Jadakiss\n\nJadakiss (* 27. května 1975 Yonkers, New York), vlastním jménem \"Jason Phillips\", je americký rapper, člen skupiny The LOX a spoluvlastník společnosti a labelu \"D-Block\".\n\nJason Phillips se narodil v New Yorku. V šestnácti letech vyhrál soutěž ve freestyle rapu na Floridě, to mu vyneslo smlouvu s labelem \"Ruff Ryders Records\". Roku 1994 zakládá skupinu \"The Warlocks\", která se upíše pod \"Bad Boy Records\", kde změní svůj název na The LOX (Livin' Off eXperience), téhož roku se Jadakiss setkal s The Notorious B.I.G., s kterým udržoval blízké přátelství až do Biggieho smrti v roce 1997. Poté vydal tři alba, která ho zařadila mezi uznávané rappery.\n\n\n"}
{"id": "569056", "url": "https://cs.wikipedia.org/wiki?curid=569056", "title": "Povrchová úprava", "text": "Povrchová úprava\n\nPovrchová úprava je speciální ošetření povrchu materiálu nebo dílu buď opracováním, zpracováním nebo nanesením vrstvy materiálu. Používá se především pro lepší odolnost proti korozi, otěru, zvýšené teplotě apod., nebo pro zlepšení vlastností povrchu (mechanických, chemických, estetických, třecích atd.).\n\nSpočívá v odebrání části materiálu z povrchu součástky.\n\nSpočívá v úpravě povrchu teplem nebo chemikáliemi.\n\n\n\n"}
{"id": "569060", "url": "https://cs.wikipedia.org/wiki?curid=569060", "title": "Spektroskopická dvojhvězda", "text": "Spektroskopická dvojhvězda\n\nSpektroskopické dvojhvězdy objevili astronomové o více než dvě století později než astronomické dvojhvězdy. Úhlové vzdálenosti složek spektroskopických dvojhvězd na obloze jsou velmi malé, a to buď proto, že ve skutečnosti obíhají velmi blízko u sebe, nebo proto, že jsou od nás velmi vzdálené.\n\nSvou podvojnost tyto dvojhvězdy, které dalekohled registruje vždy jako jednu hvězdu, projevují pouze posunem čar ve spektru. Odpovídá to Dopplerovu efektu z nestejně velkých radiálních rychlostí složek při jejich vzájemném oběhu.\n"}
{"id": "569061", "url": "https://cs.wikipedia.org/wiki?curid=569061", "title": "Zákrytová dvojhvězda", "text": "Zákrytová dvojhvězda\n\nZákrytová dvojhvězda, fotometrická dvojhvězda je známa i pod názvem \"zákrytová proměnná hvězda\". Dalekohled ji nedokáže rozlišit na složky. Podvojnost soustavy se projevuje periodickými změnami v jasnosti. Zákrytové dvojhvězdy jsou po Slunci nejlépe prozkoumanými hvězdami na obloze. Ze změn jejich jasnosti můžeme velmi přesně určit průměr, hmotnost, svítivost, oběžnou dobu, sklon dráhy k zornému směru, výstřednost dráhy, efektivní povrchovou teplotu, údaje o případných skvrnách i rychlost rotace obou složek.\n\nZákrytová dvojhvězda je spektroskopická dvojhvězda se sklonem dráhy blízkým 90°. Pro pozorovatele ze Země se jejich složky během oběhu periodicky zakrývají. Výsledkem tohoto jevu je periodická změna jasnosti dvojhvězdy. Z pozorování je možno odvodit průměr a hmotnost dvojhvězdy.\n\nPodle průběhu zákrytů a tvaru složek se zákrytové dvojhvězdy dělí na základní typy:\n"}
{"id": "569062", "url": "https://cs.wikipedia.org/wiki?curid=569062", "title": "Paul Grimault", "text": "Paul Grimault\n\nPaul Grimault (* 23. března 1905, Neuilly-sur-Seine, Francie - 29. března 1994, Le Mesnil-Saint-Denis, Francie) byl francouzský animátor a režisér.\n\nMezi Grimaultova nejvýznamnější filmová díla patří \"Král a pták\" (\"Le Roi et l'oiseau\") z roku 1980 nebo krátkometrážní snímky \"Le Petit Soldat\" („Malý vojáček“) a \"La flûte magique\" („Magická flétna“). Více jeho krátkých animovaných příběhů bylo v roce 1988 zkompilováno v celovečerním - částečně hraném, částečně animovaném - filmu \"Spiritistický stoleček\" (\"La Table tournante\").\n"}
{"id": "569067", "url": "https://cs.wikipedia.org/wiki?curid=569067", "title": "Pratt &amp; Whitney", "text": "Pratt &amp; Whitney\n\nPratt & Whitney je americká firma, která se zabývá vývojem a výrobou leteckých motorů jak pro civilní, tak i vojenské letouny. Založena byla v roce 1925. Jako jedna z \"velké trojky\" výrobců leteckých motorů soupeří s firmami GE Aviation a Rolls-Royce, třebaže se i s těmito firmami pustila do společných projektů. Kromě leteckých motorů se zde vyrábějí plynové turbíny pro průmysl a výrobu elektřiny, turbíny pro lodě a také raketové motory. Společnost zaměstnává přes 38 500 zaměstnanců a podporuje okolo 9 000 zákazníků ve 180 zemích po celém světě.\n\n"}
{"id": "569073", "url": "https://cs.wikipedia.org/wiki?curid=569073", "title": "Mastupis", "text": "Mastupis\n\nMastupis, na horním toku, mezi jezery Durbinas a Mastis pod názvem Dorbėns (do litevštiny někdy překládáno jako Durbinas, jindy jako Durbinis), (žemaitsky \"Mastopis\", na horním toku Dorbėns) je říčka na západě Litvy v okrese Telšiai (Telšiajský kraj), v Žemaitsku na Žemaitijské vysočině. Vytéká z jezera Durbinas (plocha 1,7 ha), 4 km na západ od Telšiů, 0,5 km na východ od jezera Germantas. Mezi jezery Durbinas a Mastis se klikatí ladnými oblouky v celkovém směru východním, zde pod názvem Dorbėns; větší část tohoto úseku je na území okresního města Telšiai, na kterém protéká i jezerem Mastis (plocha 272,2 ha s ostrovem o ploše 0,44 ha). Za tímto jezerem má již říčka název Mastopis (lit. Mastupis). Koryto dolního toku je regulováno.\n\n"}
{"id": "569076", "url": "https://cs.wikipedia.org/wiki?curid=569076", "title": "Kalich aréna", "text": "Kalich aréna\n\nKalich aréna je aréna v Litoměřicích. Jedná se o zimní stadion, který v letech 2009 až 2010 prošel nákladnou rekonstrukcí, přestavbou a dostavbou. Kromě kluziště pro bruslení a lední hokej lze hlavní halu využívat i na in-line hokej. Areál obsahuje dále dvě tělocvičny (malou a velkou), posilovnu, saunu, vířivku, ubytovnu, klubovnu, restauraci a dvě parkoviště. Aréna je sídlem hokejového klubu HC Stadion Litoměřice. Kapacita hlavního sportoviště činí celkem 1750 sedících diváků.\n\nRekonstrukce stála přibližně 295 miliónů Kč a po jejím ukončení celý areál slouží od 10. května 2010 veřejnosti. Slavnostního otevření po rekonstrukci se osobně zúčastnil senátor Alexander Vondra.\n\n\n"}
{"id": "569078", "url": "https://cs.wikipedia.org/wiki?curid=569078", "title": "Pras", "text": "Pras\n\nPrakazrel Samuel Michel, známý jako Pras (vyslovováno / prɑ ː z /, (* 19. října 1972, Brooklyn, New York, USA) je haitsko-americký rapper, herec, filmový producent a bývalý člen hudební formace Fugees.\n\n\n"}
{"id": "569079", "url": "https://cs.wikipedia.org/wiki?curid=569079", "title": "Zdeněk Bezecný", "text": "Zdeněk Bezecný\n\nZdeněk Bezecný (* 1. prosince 1971 České Budějovice) je český historik, vysokoškolský učitel a politik, v letech 2010 až 2017 poslanec Poslanecké sněmovny PČR, v letech 2012 až 2016 zastupitel Jihočeského kraje, člen TOP 09.\n\nV roce 1994 vystudoval s aprobací český jazyk a dějepis Pedagogickou fakultu Jihočeské univerzity v Českých Budějovicích. V roce 2002 obhájil disertační práci na Filozofické fakultě Masarykovy univerzity v Brně. Od roku 1994 vyučuje na Jihočeské univerzitě. Je autorem a spoluautorem dvou knih a desítek vědeckých statí publikovaných doma i v zahraničí. Zabývá se především dějinami šlechty v moderní době. Vyučuje dějiny 19. století na Filozofické fakultě Jihočeské univerzity, na jejímž vedení se podílel jako proděkan pro studijní záležitosti. Působil jako proděkan pro pedagogickou činnost Filozofické fakulty JU. Má dvě děti, Vítka a Katku.\n\nDo roku 2009 byl členem KDU-ČSL, za níž v letech 1998 – 2006 zasedal v zastupitelstvu Českých Budějovic a předsedou kulturní komise rady města. V roce 2009 vstoupil do TOP 09, kde vykonává post místopředsedy krajské organizace v jižních Čechách. V listopadu 2015 byl na 4. celostátním sněmu TOP 09 v Praze zvolen členem předsednictva strany, od přítomných delegátů získal 97 hlasů. Funkci člena předsednictva strany zastával do listopadu 2017.\n\nVe volbách 2010 byl zvolen členem dolní komory českého parlamentu, díky 9,75 % preferenčních hlasů z třetího místa přeskočil jedničku na kandidátce, Vlastu Parkanovou. Ve volbách do Poslanecké sněmovny PČR v roce 2013 kandidoval v Jihočeském kraji jako lídr TOP 09 a STAN a byl zvolen poslancem z druhého místa, když jej v počtu preferenčních hlasů porazil František Vácha.\n\nV letech 2010 - 2014 byl členem zastupitelstva statutárního města České Budějovice a v r. 2012 byl zvolen jako lídr kandidátky krajským zastupitelem Jihočeského kraje. V komunálních volbách v roce 2014 se pokoušel za TOP 09 obhájit post zastupitele města Českých Budějovic, ale neuspěl (stal se pouze prvním náhradníkem). Ve volbách v roce 2016 obhajoval jako člen TOP 09 na kandidátce subjektu \"\"PRO JIŽNÍ ČECHY - Starostové, HOPB a TOP 09\"\" post zastupitele Jihočeského kraje, ale také neuspěl.\n\nVe volbách do Poslanecké sněmovny PČR v roce 2017 obhajoval svůj poslanecký mandát za TOP 09 v Jihočeském kraji, ale neuspěl.\n\n"}
{"id": "569082", "url": "https://cs.wikipedia.org/wiki?curid=569082", "title": "Vlasta Bohdalová", "text": "Vlasta Bohdalová\n\nVlasta Bohdalová (* 18. září 1957 Humpolec) je česká politička, v letech 2006 až 2013 a opět v letech 2014 až 2017 poslankyně Poslanecké sněmovny PČR, v letech 2004 až 2016 zastupitelka Jihočeského kraje, v letech 1998 až 2006 náměstkyně primátora města České Budějovice, členka ČSSD.\n\nV roce 1980 absolvovala Pedagogickou fakultu v Českých Budějovicích. Poté do roku 1996 vyučovala český jazyk. Je vdaná, vychovala dceru Soňu a syna Tomáše.\n\nV roce 1990 vstoupila do ČSSD. V letech 1994–2006 zasedala v zastupitelstvu Českých Budějovic, kde od roku 1995 zastávala funkci radní. V komunálních volbách roku 1994, komunálních volbách roku 1998 a komunálních volbách roku 2002 byla zvolena do zastupitelstva města České Budějovice za ČSSD. Profesně se k roku 1998 uvádí jako poradkyně místopředs. PS PČR, následně k roku 2002 coby náměstkyně primátora. Do českobudějovického zastupitelstva neúspěšně kandidovala v komunálních volbách roku 2006. V období 1998–2006 vykonávala post náměstkyně primátora pro školství, sociální věci, kulturu a sport.\n\nV letech 1996–1998 působila jako asistentka poslance Václava Svobody a poradkyně tehdejší místopředsedkyně Poslanecké sněmovny PČR Petry Buzkové. K roku 2006 se uvádí jako místopředsedkyně Okresního výkonného výboru ČSSD v Českých Budějovicích a členky Ústředního výkonného výboru sociální demokracie.\n\nV krajských volbách roku 2004 byla zvolena do Zastupitelstva Jihočeského kraje za ČSSD. Mandát krajského zastupitele obhájila v krajských volbách roku 2008 a krajských volbách roku 2012. O obhajobu se pokoušela též ve volbách v roce 2016, ale tentokrát však neuspěla.\n\nVe volbách v roce 2006 byla zvolena do poslanecké sněmovny za ČSSD (volební obvod Jihočeský kraj). Věnovala se činnosti v Petičním výboru, Výboru pro vědu, vzdělání, kulturu, mládež a tělovýchovu a byla zvolena místopředsedkyní Volebního výboru. Ve volbách roku 2010 poslanecký mandát obhájila. Byla členkou výboru pro vědu, vzdělání, kulturu, mládež a tělovýchovu, petičního výboru a do prosince 2012 i členkou kontrolního výboru sněmovny.\n\nVe volbách do Poslanecké sněmovny PČR v roce 2013 kandidovala za ČSSD na 2. místě její kandidátky v Jihočeském kraji, ale neuspěla. ČSSD sice v kraji získala tři mandáty, ale vlivem preferenčních hlasů ji přeskočili Vítězslav Jandák a Jan Mládek. Skončila tak celkově čtvrtá a stala se první náhradnicí. Do Sněmovny se vrátila dne 31. března 2014 poté, co rezignoval na svůj mandát Jiří Zimola kvůli kumulaci funkcí poslance a hejtmana.\n\nVe volbách do Poslanecké sněmovny PČR v roce 2017 obhajovala svůj poslanecký mandát za ČSSD v Jihočeském kraji, ale neuspěla.\n\n"}
{"id": "569083", "url": "https://cs.wikipedia.org/wiki?curid=569083", "title": "Matti Väisänen", "text": "Matti Väisänen\n\nMatti Väisänen je jméno více osobností:\n"}
{"id": "569088", "url": "https://cs.wikipedia.org/wiki?curid=569088", "title": "Grigorij Grinko", "text": "Grigorij Grinko\n\nGrigorij Fjodorovič Grinko (; , Štepovka, Ruské impérium – 15. března 1938, Moskva, SSSR) byl sovětský a ukrajinský politik popravený za velkých čistek.\n\nGrigorij Grinko se narodil v rodině úředníka. Studoval filozofii a dějiny na Lomonosovově univerzitě, ale roku 1913 z univerzity vyhnán z důvodů studentských protestů.\n\nBěhem první světové války působil v armádě jako granátník. Po říjnové revoluci až do roku 1919 pracoval Grinko jako učitel v Jarkově.\n\nPozději se stal členem strany Borobistců, která se roku 1920 spojila s bolševiky. Grinko začal působit na Ukrajinské SSR v Kyjevě, kde se roku 1924 stal starostou.\n\nV letech 1930 - 1937 byl lidovým komisařem financí, kdy nahradil Nikolaje Brjuchanova. V srpnu 1937 byl zatčen. Byl donucen se přiznat ke spolupráci s Christianem Rakovským, který byl obviněn z pokusu o zabití Stalina. Byl odsouzen k trestu smrti a 15. března 1938 popraven.\n\nRoku 1959 byl rehabilitován.\n"}
{"id": "569097", "url": "https://cs.wikipedia.org/wiki?curid=569097", "title": "Soupisky mužstev na mistrovství světa ve fotbale 2010 (skupina A)", "text": "Soupisky mužstev na mistrovství světa ve fotbale 2010 (skupina A)\n\nSoupisky fotbalových reprezentací na Mistrovství světa ve fotbale 2010 – skupina A.\n\nTrenér: Raymond Domenech\n\nTrenér: Carlos Alberto Parreira\n\nTrenér: Javier Aguirre\n\nTrenér: Óscar Tabárez\n"}
{"id": "569098", "url": "https://cs.wikipedia.org/wiki?curid=569098", "title": "Dialetheismus", "text": "Dialetheismus\n\nDialetheismus je přesvědčení, podle kterého jsou některé (ne všechny) kontradikce pravdivé (názor, podle kterého jsou všechny kontradikce pravdivé se nazývá \"trivialismus\"). Dialetheia je výrok, který má dvě pravdivostní hodnoty, je jak pravdivý, tak i současně nepravdivý. Dialetheismus tedy porušuje princip sporu. Dialetheismus není logickým systémem, nicméně jeho vývoj a přijatelnost jsou vázány na moderní rozvoj parakonzistentních logik. \"Parakonzistentní logiky\" jsou logiky, které nejsou explozivní, tj. z kontradikce není možné odvodit cokoliv (neplatí \"ex contradictione sequitur quodlibet\"). Dialetheismus je nejsilnější verzí parakonzistentismu: \"slabý\" parakonzistentismus tvrdí, že parakonzistentní modely jsou užitečné nástroje, nicméně neexistuje reálná možnost pravdivých dialetheií; \"silný\" parakonzistentismus říká, že možnost existence dialetheií je reálná, nicméně \"de facto\" žádné neexistují, konečně dialetheismus říká, že dialetheie existují. Hlavním zastáncem dialetheismu je filozof a logik Graham Priest.\n\nFormulací kontradikcí existuje v literatuře celá řada (P. Grim jich napočítal 240). Můžeme rozlišit celkem čtyři formulace kontradikce (sporu):\n\n\nPrincip sporu je princip, který zakazuje výskyt kontradikcí. Jeho formulace odpovídají předchozím čtyřem typům formulace sporu:\n\n\nKlasické logiky jsou explozivní (což zahrnuje i klasickou matematiku). Znamená to, že pokud se v jejich systému nachází kontradikce, můžeme z ní odvodit jakýkoliv výrok. Příkladem může být následující \"nezávislý argument\":\n\n\nZe sporné premisy formula_23 jsme postupně došli až k libovolnému výroku formula_24. Úsudek stojí na platnosti disjunktivního sylogismu formula_25.\n\nJedná se o celou rodinu logik, které nejsou explozivní, takže z kontradikce nelze v jejich rámci vyvodit cokoliv. Existuje celá řada parakonzistentních logik, zde načrtneme sémantiku jen jedné z nich (parakonzistentní výrokové logiky). Množina pravdivostních hodnot formula_26 obsahuje tři podmnožiny: formula_27. Nechť formula_28 je zobrazení z množiny výrokových atomů do formula_29 ; budeme mu říkat ohodnocení a definovat ho následujícím způsobem:\n\n\nPodmínky 2, 4 a 6 jsou v klasické dvouhodnodnotové logice nadbytečné. Pojem \"logického vyplývání\" je definován klasicky:\n\n\nDialetheismus by byl bez rozvoje parakonzistentních logik nemožný, neboť teorie, které implikují cokoliv, jsou bezcenné. Můžeme si ho definovat více způsoby:\n\n\nZastánci parakonzistentních logik nemusejí být nutně zastánci dialetheismu, dialetheisté však musejí být a jsou zastánci parakonzistentních logik. Dialetheistická pozice je silnější: tvrdí, že kontradikce (dialetheie) skutečně existují, nicméně nesklouzává do trivialismu, podle kterého jsou všechny kontradikce pravdivé. Z mnoha příkladů dialetheií si můžeme uvést dva:\n\n\n"}
{"id": "569102", "url": "https://cs.wikipedia.org/wiki?curid=569102", "title": "Soupisky mužstev na mistrovství světa ve fotbale 2010 (skupina D)", "text": "Soupisky mužstev na mistrovství světa ve fotbale 2010 (skupina D)\n"}
{"id": "569104", "url": "https://cs.wikipedia.org/wiki?curid=569104", "title": "Matylda Marie Rakouská", "text": "Matylda Marie Rakouská\n\nMatylda Marie Adelgunda Alexandra Rakousko-Těšínská (25. ledna 1849, Vídeň – 6. června 1867, zámek Hetzendorf u Vídně) byla rakouská arcivévodkyně z rakousko-těšínské větve habsbursko-lotrinské dynastie.\n\nNarodila se jako druhá dcera arcivévody Albrechta Bedřicha Rakouského, knížete Těšínského a princezny Hildegardy Luisy Bavorské.\n\nSvá jména dostala po sestrách své matky: Matildě Karolíně (1813–1862), velkovévodkyni Hesenské, Adelgundě (1823–1914), vévodkyni z Modeny a Alexandře Bavorské (1826–1875), se kterými měla její matka velmi blízký vztah.\n\nPřátelila se např. s arcivévodkyní Marií Terezií, pozdější bavorskou královnou, která byla přibližně stejného věku jako Matylda a byla nevlastní dcerou jejího strýce arcivévody Karla Ferdinanda.\n\nV létě roku 1861 se poprvé setkala s arcivévodou Ludvíkem Salvátorem Toskánským během jeho návštěvy císaře Františka Josefa I. Již od prvního setkání k sobě cítili Matylda a Ludvík silnou náklonnost. Nikdy však nedošlo ani k zasnoubení páru, i když se o to Ludvík Salvátor všemožně snažil. Matylda se totiž měla stát budoucí italskou královnou jako manželka tehdy ještě korunního prince Umberta Savojského.\n\nDne 22. května 1867 se stala tragická nehoda, při niž Matylda utrpěla těžké popáleniny na celém těle, zejména v obličeji a na hlavě. Nikdy se však nepodařilo zjistit, co vlastně se skutečně stalo. Ve svém pokoji se měla připravovat na procházku se svým otcem. Tam se také našly na zemi pohozené zápalky.\n\nPodle neoficiální verze se uvádí, že ve své ložnici zkoušela kouřit, i když věděla, že její otec s něčím takovým nesouhlasí. Když jej však slyšela přicházet, schovala v panice za záda zapálenou cigaretu, od níž nešťastnou náhodou vzplály její tylové šaty. Zemřela po necelých 14 dnech plných utrpení a bolesti, dne 6. června 1867 na zámku Hetzendorf u Vídně. Její milovaný Ludvík byl o jejím zdravotním stavu denně informován. Nikdy se neoženil. Matylda byla pohřbena v císařské hrobce vedle své matky a bratra. Pohřeb se konal 11. června 1867.\n\n\n"}
{"id": "569107", "url": "https://cs.wikipedia.org/wiki?curid=569107", "title": "Bo Giertz", "text": "Bo Giertz\n\nBo Harald Giertz (31. srpna 1905, Räpplinge – 12. července 1998, Gothenburg) byl švédský luterský biskup, teolog a spisovatel.\n\nByl vychováván v ateistické rodině, své obrácení ke křesťanství prožil během univerzitních studií. Roku 1934 přijal ordinaci k duchovní službě. V letech 1938–1949 byl farářem v Torpě. Roku 1949 byl zvolen biskupem Göteborské diecéze. Jeho biskupským heslem bylo \"„Verbum crucis Dei virtus“\". Úřad biskupa zastával do roku 1970. Následně pracoval na překladu Nového zákona do švédštiny.\n\nVe své teologii, duchovenské praxi i románové tvorbě spojoval pietistickou a vysokocírkevní spiritualitu. Podporoval každonedělní slavení tzv. vysoké mše (šv. \"Högmässa\"), tj. bohoslužby s Večeří Páně. Patřil k odpůrcům ordinace žen, která byla ve Švédské církvi zavedena roku 1950.\n\nByl třikrát ženatý.\n\n"}
{"id": "569115", "url": "https://cs.wikipedia.org/wiki?curid=569115", "title": "Karel Camrda", "text": "Karel Camrda\n\nKarel Camrda (* 26. října 1964, Tábor) je bývalý československý reprezentant v cyklokrosu. Při svém premiérovém startu v roce 1988 získal ve švýcarském Hägendorfu titul amatérského mistra světa v této cyklistické disciplíně. V mrazivém počasí a bahnitém terénu se tehdy dokázal nejlépe vypořádat s nástrahami náročné tratě. V roce 1990 přešel k profesionálům. V této elitní kategorii získal na mistrovství světa v anglickém Leedsu v roce 1992 stříbro, což mu vyneslo také ocenění Král cyklistiky v témže roce.\n\nPochází z cyklistické rodiny. Na mistrovství světa a ve Světovém poháru v cyklokrosu jezdil i jeho bratr Pavel Camrda starší (* 3. prosince 1968) a cyklokrosu se věnoval i nejmladší bratr Luděk Camrda. V roce 2009 se cyklistice a cyklokrosu zvlášť začal věnovat i Pavel Camrda mladší, synovec Karla a syn Pavla staršího.\n\n\nV roce 1988 poprvé startoval na Mistrovství světa ve švýcarském Hägendorfu. Původně jel do země helvétského kříže jako náhradník, ale do konečné nominace pro samotný závod se dostal díky bahnitému terénu, který na cyklokrosaře v závodu čekal. Protože Karel byl nejlepším specialistou na bahnitou trať mezi všemi československými cyklokrosaři, kteří se tehdy v pětičlenné širší nominaci na místě závodu ve Švýcarsku nacházeli, trenér Hasoň jej bez váhání nominoval. S osudem náhradníka se pak musel smířit Peter Hric (rodák ze Spišské Nové Vsi jezdící tehdy za Lokomotivu Košice), který však sám uznal, že za těchto podmínek nemohl Karel chybět.\n\nV mrazivém počasí a bahnitém terénu se dokázal nejlépe vypořádat s nástrahami náročného závodu a do cíle dojel s náskokem 25 sekund před domácím Švýcarem Honeggerem a jedné minuty a šesti sekund před Dánem Djernisem.\n\nV roce 1990 přesedlal k profesionálům, mezi kterými o dva roky později (1992) na mistrovství světa v anglickém Leedsu vybojoval stříbro, když ho dokázal předjet jenom dvojnásobný amatérsky mistr světa (1985, 1987) Němec Mike Kluge. Nejelo se v bahně a blátě, kde byl specialistou Karel a s potížemi tam jezdil Kluge a nejelo se ani ve sněhu ani na ledě, kde to uměl Kluge a vůbec to nevyhovovalo Camrdovi. MS v Leedsu se jelo na suché, relativně tvrdé trati, což vyhovovalo oběma. V těchto stejně výhodných podmínkách byl nakonec o 18 sekund rychlejší německý závodník.\n\nSvoji profesionální kariéru absolvoval v těchto týmech:\n\nKrál cyklistiky 1992\n\n"}
{"id": "569121", "url": "https://cs.wikipedia.org/wiki?curid=569121", "title": "Setučtina", "text": "Setučtina\n\nSetučtina neboli seto (\"seto kiil´\") je nářečí jižní estonštiny nebo võruštiny, někdy také označováno jako samostatný jazyk (toto označení je ale sporné). Mluví jím Setukové, kteří žijí na tradičním území Setucka poblíž jihovýchodní hranice Estonska a Ruska. Setučtina nemá psanou podobu.\n\n"}
{"id": "569123", "url": "https://cs.wikipedia.org/wiki?curid=569123", "title": "Okrsek", "text": "Okrsek\n\nOkrsek je obvykle menší územní celek, který je vymezen podle nějakého konkrétního účelu či hlediska. V praxi se může jednat o:\n\n\n\n"}
{"id": "569126", "url": "https://cs.wikipedia.org/wiki?curid=569126", "title": "Soupisky mužstev na mistrovství světa ve fotbale 2010 (skupina C)", "text": "Soupisky mužstev na mistrovství světa ve fotbale 2010 (skupina C)\n\nSoupisky fotbalových reprezentací na Mistrovství světa ve fotbale 2010 - Skupina C.\nTrenér Fabio Capello\n\nTrenér Bob Bradley\n\nTrenér Matjaž Kek\n\nTrenér Rabah Saadane\n"}
{"id": "569127", "url": "https://cs.wikipedia.org/wiki?curid=569127", "title": "Ostrava (tanker)", "text": "Ostrava (tanker)\n\nOstrava byl název největší československé námořní lodi, kterou čs. stát používal pro přepravu tekutých pohonných hmot. Byla vyrobena v jugoslávské Pule a koupena za čínské peníze. Čína tehdy nesměla námořní plavbu provozovat. Plavila se pod československou vlajkou v letech 1959 až 1965, pak ji Čína převzala. Posádku motorového tankeru tvořilo 49 mužů.\n\nByla to největší československá námořní loď, cisternová, dlouhá 170 metrů, výtlak 13 339 BRT, cestovní rychlost dosahovala zhruba 15 uzlů. Byla poháněná jedním spalovacím motorem o výkonu 6 434 kW, díky němuž dokázala vyvinout cestovní rychlost až 15 uzlů. Motor měl spotřebu 30 tun paliva denně.\n\nInteriér byl moderní, jako první naše loď měla i klimatizaci, u kajut byly sprchové kouty, byly zde tři jídelny a kapitánský salón.\n\nLoď Ostrava byla využívána na trase mezi přístavy na Černém moři a Dálným východem (hlavně Čínou), někdy brala při zpáteční cestě náklady v Arabském zálivu určené pro přístavy ve Středozemním moři, mnohdy se vracela prázdná. Protože s tímto typem lodi neměli českoslovenští námořníci zkušenosti, posádka byla mezinárodní.\n\nPlavidlo bylo vyřazeno z evidence Československé námořní plavby v roce 1965. Loď spolu s několika dalšími převzala Čínská lidová republika v rámci vyrovnání jejích předchozích investic.\n\n"}
{"id": "569128", "url": "https://cs.wikipedia.org/wiki?curid=569128", "title": "Jana Břežková", "text": "Jana Břežková\n\nJana Břežková (* 6. září 1943 Ostrava) je česká herečka a kostýmní výtvarnice, dlouholetá životní partnerka herce a režiséra Miroslava Macháčka.\n\nV roce 1964 absolvovala studium herectví na pražské DAMU, ještě během svých studií hostovala v Národním divadle. Po studiích dva roky hrála v oblastním divadle v Příbrami, od roku 1967 až dodnes je členkou souboru pražského Činoherního klubu. Spolupracuje s filmem a televizí, na tvorbě několika filmových snímků se podílela také jako kostýmní výtvarnice. \n\n\n"}
{"id": "569129", "url": "https://cs.wikipedia.org/wiki?curid=569129", "title": "Dušan Šlosar", "text": "Dušan Šlosar\n\nDušan Šlosar (* 18. listopadu 1930 Staříč) je český lingvista, pedagog, emeritní profesor Masarykovy univerzity v Brně, spisovatel.\n\nDušan Šlosar se narodil 18. listopadu ve Staříči. Po maturitě na gymnáziu ve Frýdku-Místku vystudoval v roce 1953 češtinu a ruštinu na Filozofické fakultě Masarykovy univerzity v Brně, poté nastoupil jako odborný pracovník do dialektologického oddělení brněnské pobočky Ústavu pro jazyk český ČSAV. Autorsky spolupracoval na antologii \"České nářeční texty\" (1976), jako recenzent se podílel na vydávání \"Českého jazykového atlasu\".\n\nV roce 1959 pracoval na filozofické fakultě jako odborný asistent, od roku 1982 jako docent a od roku 1990 jako profesor, od roku 2001 je emeritním profesorem. V letech 1963–1964 působil na slavistickém institutu v Greifswaldu, v roce 1989 na univerzitě v Münsteru, v letech 1991–1992 na univerzitě v Regensburgu.\n\nMezi hlavní předměty jeho zkoumání patřila historická mluvnice češtiny, vývoj spisovného jazyka a české dialektologie. Napsal řadu odborných statí věnovaných historii morfologie, slovotvorby, staročeské grafémice a vývoji spisovné češtiny.\n\nK jeho stěžejním monografiím patří \"Slovotvorný vývoj českého slovesa\" (1981), \"Česká kompozita diachronně\" \"(1999)\" a \"Spisovný jazyk v dějinách české společnosti\" (2009), podílel se na tvorbě \"Příruční mluvnice češtiny\" (2001) a \"Encyklopedickém slovníku češtiny\" (2002).\n\nPro potřeby posluchačů zpracoval s Jiřím Bauerem a Arnoštem Lamprechtem skriptum \"Vývoj mluvnického systému českého jazyka\" (1965), učebnici \"Spisovný jazyk v dějinách české společnosti\" (1979) a druhé vydání s názvem \"Historická mluvnice češtiny\" (1986), učební text \"Stará\" \"čeština pro archiváře\" (1972) a spolu s Radoslavem Večerkou učební text \"Spisovný jazyk v dějinách české společnosti\" (1979).\n\nPro zahraniční zájemce o současnou češtinu sestavil se Zdenkou Rusínovou \"Základní kurs češtiny pro cizince\" (1969). S Mirkem Čejkou připravil k tisku kritickou edici Blahoslavovy \"Gramatiky české\" (1991). Ve spolupráci Milošem Štědroněm napsal \"Dějiny české hudební\" \"terminologie\" (2004).\n\nPůsobil jako jazykový poradce a autor jazykových glos v časopisech „Hostu do domu“ a „Věda a život“ a v dalších periodikách a publikacích, nově v měsíčníku Host. Věnoval se popularizaci jazykovědných poznatků a otázek kultury mateřského jazyka a jeho vývoje v řadě článků i knižně (\"Jazyčník,\" 1985; \"Tisíciletá,\" 1990; \"Otisky\", 2006).\n\nNakladatelství Host založilo v roce 2010 edici s názvem „Studie osobností brněnské lingvistiky“, jejím cílem je zpřístupnění textů vybraných lingvistů, kteří se významnou měrou podíleli (či stále podílejí) na rozvoji české lingvistiky a kteří jsou spjati s Brnem. Jako první v této edici vyšla publikace \"Opera Bohemica Minora\" shrnující dílo Dušana Šlosara, spoluautory jsou Jan Dvořák a Petr Malčík.\n\n\n\n\n"}
{"id": "569131", "url": "https://cs.wikipedia.org/wiki?curid=569131", "title": "Okres Zgorzelec", "text": "Okres Zgorzelec\n\nOkres Zgorzelec (polsky \"Powiat zgorzelecki\") je okres v polském Dolnoslezském vojvodství. Rozlohu má 838,11 km² a v roce 2009 zde žilo 92 867 obyvatel. Sídlem správy okresu je město Zgorzelec.\n\nOkres leží v jihozápadním cípu Polska. Sousedí s Německem a Českem, dále s polskými okresy Żary, Bolesławiec a Lubań.\n\nMěstské:\n\nMěstsko-vesnické:\n\nVesnické:\n\n"}
{"id": "569141", "url": "https://cs.wikipedia.org/wiki?curid=569141", "title": "Soupisky mužstev na mistrovství světa ve fotbale 2006 skupina A", "text": "Soupisky mužstev na mistrovství světa ve fotbale 2006 skupina A\n\nTento článek obsahuje soupisky týmů skupiny A na Mistrovství světa ve fotbale 2006.\n"}
{"id": "569142", "url": "https://cs.wikipedia.org/wiki?curid=569142", "title": "Soupisky mužstev na mistrovství světa ve fotbale 2006 skupina B", "text": "Soupisky mužstev na mistrovství světa ve fotbale 2006 skupina B\n\nTento článek obsahuje soupisky týmů skupiny B na Mistrovství světa ve fotbale 2006.\n"}
{"id": "569143", "url": "https://cs.wikipedia.org/wiki?curid=569143", "title": "Mickey Rourke", "text": "Mickey Rourke\n\nMickey Rourke, vlastním jménem Philip Andre Rourke, Jr. (* 16. září 1952 Schenectady New York) je americký herec, scenárista a bývalý profesionální boxer.\n\nStal se hereckou hvězdou 80. let, popularitu mu přinesl zejména snímek 9 a 1/2 týdne. Ve filmu se mu pak ale přestalo dařit, a tak se vrátil k boxu. Potýkal se však se zdravotními problémy, drogami a alkoholem. Nakonec se pokusil o sebevraždu.\n\nPoté se začal léčit a vrátil se k herectví. Největší úspěch mu přinesl film Wrestler z roku 2008. Za ztvárnění hlavní role stárnoucího zápasníka získal řadu ocenění, mj. Zlatý glóbus a Cenu BAFTA, byl také nominován na Oscara.\n\n"}
{"id": "569145", "url": "https://cs.wikipedia.org/wiki?curid=569145", "title": "Soupisky mužstev na mistrovství světa ve fotbale 2006 skupina C", "text": "Soupisky mužstev na mistrovství světa ve fotbale 2006 skupina C\n\nTento článek obsahuje soupisky týmů skupiny C na Mistrovství světa ve fotbale 2006.\n"}
{"id": "569147", "url": "https://cs.wikipedia.org/wiki?curid=569147", "title": "Soupisky mužstev na mistrovství světa ve fotbale 2006 skupina D", "text": "Soupisky mužstev na mistrovství světa ve fotbale 2006 skupina D\n\nTento článek obsahuje soupisky týmů skupiny D na Mistrovství světa ve fotbale 2006.\n"}
{"id": "569148", "url": "https://cs.wikipedia.org/wiki?curid=569148", "title": "Liberijská hymna", "text": "Liberijská hymna\n\nHymna Libérie je píseň All Hail, Liberia, Hail! Text napsal Daniel Bashiel Warner (1815–1880, 3. prezident Libérie) a hudbu složil Olmstead Luca (1826–1869). Hymna byla přijata roku 1847 k příležitosti vyhlášení nezávislosti Libérie na Spojených státech.\n\n"}
{"id": "569150", "url": "https://cs.wikipedia.org/wiki?curid=569150", "title": "Soupisky mužstev na mistrovství světa ve fotbale 2006 skupina E", "text": "Soupisky mužstev na mistrovství světa ve fotbale 2006 skupina E\n\nTento článek obsahuje soupisky týmů skupiny E na Mistrovství světa ve fotbale 2006.\n"}
{"id": "569151", "url": "https://cs.wikipedia.org/wiki?curid=569151", "title": "Dakm", "text": "Dakm\n\nDakm (: ) je přístavní město při Arabském moři ve východním Ománu, v regionu al-Wusta. Dakm je ropněprůmyslové město, usilující o navýšení cestovního ruchu. Zdejší přístav prošel zdokonalením, byla vybudována nová loděnice ke stavbě lodí. K navýšení turistiky má přispět stavba nového letiště.\n\n"}
{"id": "569153", "url": "https://cs.wikipedia.org/wiki?curid=569153", "title": "Soupisky mužstev na mistrovství světa ve fotbale 2006 skupina F", "text": "Soupisky mužstev na mistrovství světa ve fotbale 2006 skupina F\n\nTento článek obsahuje soupisky týmů skupiny F na Mistrovství světa ve fotbale 2006.\n"}
{"id": "569155", "url": "https://cs.wikipedia.org/wiki?curid=569155", "title": "Soupisky mužstev na mistrovství světa ve fotbale 2006 skupina G", "text": "Soupisky mužstev na mistrovství světa ve fotbale 2006 skupina G\n\nTento článek obsahuje soupisky týmů skupiny G na Mistrovství světa ve fotbale 2006.\n"}
{"id": "569157", "url": "https://cs.wikipedia.org/wiki?curid=569157", "title": "Soupisky mužstev na mistrovství světa ve fotbale 2006 skupina H", "text": "Soupisky mužstev na mistrovství světa ve fotbale 2006 skupina H\n\nTento článek obsahuje soupisky týmů skupiny H na Mistrovství světa ve fotbale 2006.\n"}
{"id": "569159", "url": "https://cs.wikipedia.org/wiki?curid=569159", "title": "Kurjá-Murjá", "text": "Kurjá-Murjá\n\nKurjá-Murjá (: ) jsou ostrovy v Arabském moři, ve stejnojmenné zátoce jihovýchodně od Ománu, jemuž náleží. Leží 40 kilometrů od nejbližší pevniny a jsou součástí guvernorátu Dafár. Ostrovů je celkem pět o celkové rozloze 73 km².\n\n"}
{"id": "569166", "url": "https://cs.wikipedia.org/wiki?curid=569166", "title": "Klostermannova rozhledna", "text": "Klostermannova rozhledna\n\nKlostermannova rozhledna se nachází na hoře Javorník na Šumavě, leží na katastrálním území Javorník u Stach (součást obce Vacov).\n\nRozhledna byla po více než dvaceti letech příprav vybudována v roce 1938. Po nuceném odstoupení Sudet se stala nejvýše položenou rozhlednou Protektorátu Čechy a Morava, ovšem zabral ji wehrmacht jako pozorovatelnu. Turistické veřejnosti sloužila od konce druhé světové války až do 80. let 20. století, kdy ji o výhled připravily vzrůstající stromy. V roce 2003 byla zvýšena nástavbou a od té doby je znovuotevřená pro veřejnost. V roce 2011 obsadila 3. místo v anketě iDNES.cz o nejhezčí rozhlednu Jihočeského kraje. Klostermannova rozhledna patří k šumavským místům, z nichž jsou viditelné téměř 200 km vzdálené Alpy.\n\nZákladní kámen budoucí rozhledny na Javorníku chtěli členové KČT položit za účasti spisovatele Karla Klostermanna již v červenci 1914, jejich záměr však zmařilo vyhlášení rakousko-uherské mobilizace. Ve dvacátých letech 20. století kašperskohorská skupina Národní jednoty pošumavské založila \"Výbor pro zbudování rozhledny na Javorníku\" v čele s Josefem Šafhauserem a začala shromažďovat finanční prostředky: veřejná sbírka vynesla skoro 4000 korun; přispěly obce, jejichž názvy jsou vytesány v dolní polovině rozhledny nad vstupem; kníže Schwarzenberg uvolnil bezplatně pozemek, kámen v lese a poskytl 50% slevu na stavební dřevo; v letech 1924, 1929, 1934 a 1937 se na Javorníku konaly národní poutě. V roce 1935 byla až na vrchol Javorníku přivedena silnice. Dostatek finančních prostředků se však podařilo shromáždit až v roce 1938. Nový vlastník pozemků, Okres Strakonice, splnil původní úlevy. Finanční situaci pomohl také státní příspěvek na produktivní péči o zaměstnané. Mezitím byl Hönichův projekt dřevěné rozhledny s chatkou nahrazen Hourovým projektem kamenné věže a jelikož na chatu již nezbývalo peněz, byla k rozhledně přistavěna pouze dřevěná veranda s čekárnou. Celkové náklady činily 90 tisíc korun. Stavba rozhledny byla zahájena 21. června 1938 a podílelo se na ní osm zedníků a stejný počet přidavačů (zedníci si vydělali dvacet korun denně a přidavači o osm korun méně, všichni dojížděli denně na kole). Slavnostní otevření se konalo 28. srpna 1938.\n\nV době Protektorátu rozhledna sloužila jako protiletadlová pozorovatelna. Od počátku 80. let 20. století začala okolní smrčina rozhlednu postupně přerůstat a došlo i ke zhoršení technického stavu věže. Do roku 1989 nebyly plány na opravu věže a opětovné umožnění výhledu uskutečněny a v roce 1997 byla rozhledna zcela uzavřena. V roce 2001 byl založen \"Nadační fond Karla Klostermanna\", který ve spolupráci s obcí Vacov hledal možnosti opětovného zpřístupnění a obnovení výhledu. Kácení smrků kolem rozhledny bylo zamítnuto, poněvadž stromy nebyly mýtné. Proto byla pražským architektem Rinešem zpracována studie desetimetrového navýšení rozhledny. Cena realizace byla odhadnuta na 1,6 mil. Kč. Ovšem po odmítnutí žádosti o dotaci z PHARE neměl Nadační fond dostatek peněz k jejímu uskutečnění. V roce 2002 přišla s novým projektem společnost T-Mobile, provedla zvýšení a celkovou rekonstrukci věže a umístila zde svoje technologická zařízení. Celková cena rekonstrukce byla téměř 2,6 mil. Kč, částkou zhruba půl milionu korun přispěl i Nadační fond Karla Klostermanna. Přestavba probíhala od září 2002 a již 5. července 2003 byla rozhledna slavnostně znovuotevřena.\n\nPůvodní kamenná rozhledna zbudovaná podle návrhu sušického architekta Karla Houry (autor svatoborské rozhledny z roku 1934) má čtvercový půdorys, byla vysoká 24 metrů a vyhlídka se nacházela ve výšce 18 metrů. Tato věž byla v letech 2002−2003 navýšena osmibokou betonovou nástavbou na celkovou výši 39,6 metrů.\n\nZ rozhledny se nabízí kruhový výhled na Šumavu (Boubín, Poledník), Horažďovicko a Strakonicko, za dobré viditelnosti i na Alpy nebo vysílač Cukrák u Prahy.\n\n\n"}
{"id": "569170", "url": "https://cs.wikipedia.org/wiki?curid=569170", "title": "Strana ústavověrného velkostatku", "text": "Strana ústavověrného velkostatku\n\nStrana ústavověrného velkostatku (: \"\") byla zemská politická strana působící v předlitavské části Rakouska-Uherska.\n\nStrana se zformovala v průběhu 60. let 19. století. Tvořili ji především šlechtici a plátci vysokých daní (velkopodnikatelé, velkostatkáři). Programově se hlásili k liberalismu a parlamentarismu. Stoupenci byli zastánci ústavy a centralistického modelu rakousko-uherské monarchie. V zahraniční politice tíhli ke spojenectví s Německým císařstvím. V národnostní otázce se snažili o česko-německé smíření a jazykové vyrovnání. S rozšiřováním volebního práva upadal význam tohoto uskupení. Strana zanikla s rozpadem Rakouska-Uherska.\n\n\n"}
{"id": "569174", "url": "https://cs.wikipedia.org/wiki?curid=569174", "title": "Seto", "text": "Seto\n\nSeto () je město v prefektuře Aiči v Japonsku. Oblast je zajímavá svou keramikou, která Seto řadí mezi šest starověkých japonských míst kde se rozvíjela keramika. Status města získala v roce 1929.\n\nSeto leží v severní, hornaté části prefektury Aiči na hranici s prefekturou Gifu. Město je dobře dostupné z Nagoje pomocí vlaku (Meitetsu Seto line) nebo ze sousedních měst Kasugai a Tojota pomocí vlakové trati Aichi Loop Line.\n\n\n"}
{"id": "569177", "url": "https://cs.wikipedia.org/wiki?curid=569177", "title": "Al-Burajmi (guvernorát)", "text": "Al-Burajmi (guvernorát)\n\nal-Burajmi (: \"\" ) je ománský guvernorát situovaný na severozápadě země. Na východě hraničí s guvernorátem Severní al-Batína, na jihu s ad-Zahíra a na západě a severu se Spojenými arabskými emiráty. Správním městem je al-Burajmi. Guvernorát se dále dělí na tři vilájety, jimiž jsou al-Burajmi, Mahzá a al-Sinajna, který byl vytvořen ze dvou předchozích. Guvernorát al-Burajmi z částí regionu ad-Zahíra. V roce 2014 obývalo jeho území 99 836 lidí.\n\n"}
{"id": "569180", "url": "https://cs.wikipedia.org/wiki?curid=569180", "title": "Silenka širolistá bílá", "text": "Silenka širolistá bílá\n\nSilenka širolistá bílá (\"Silene latifolia\" subsp. \"alba\", syn. \"Melandrium album\"), též knotovka bílá, je jednoletá až vytrvalá vyšší bylina (40 -100 cm), velmi častá na mezích, loukách a u cest od nížin až do hor.\n\nKvěty tohoto druhu jsou dvoudomé. Samičí rostliny mají nafouklý často nafialovělý kalich s tobolkou, samčí bývají štíhlejší, s válcovitým kalichem, který po odkvětu opadá. Kvete od května do září. Lodyhy jsou v horní části žláznaté, dole měkce chlupaté. Plodem jsou široce vejčité tobolky, jenž zůstávají obaleny vytrvalým kalichem.\n\n\n \n"}
{"id": "569186", "url": "https://cs.wikipedia.org/wiki?curid=569186", "title": "Taneční centrum Praha – konzervatoř", "text": "Taneční centrum Praha – konzervatoř\n\nTaneční centrum Praha – konzervatoř, o.p.s. (TCP) je pražská osmiletá taneční konzervatoř.\nŠkola poskytuje standardní všeobecné vzdělání humanitního typu a současně úplné střední a vyšší odborné vzdělání v oboru „taneční umění“. Současný model konzervatorního studia Tanečního centra Praha vznikal od poloviny 60. let a jeho cílem je všestranná příprava studentů jak na interpretační dráhu, tak i na vysokoškolské studium a tvůrčí uměleckou práci.\n\nŠkola sídlí v Praze 5 – Hlubočepích, v ulici Pod Žvahovem 463. Její kapacita je 200 studentů.\n\nVzdělání na taneční konzervatoři je koncipováno jako osmileté, pro studenty ve věku 12 až 19 let. Škola poskytuje ubytování i stravování. Přijímací talentové zkoušky se konají během pátého ročníku ZŠ nebo výjimečně i později. Pro zájemce o studium škola připravuje každoročně Dny otevřených dveří.\n\nCentrum zahrnuje taneční konzervatoř, agenturu a školní umělecké soubory \"Balet Praha Junior\" a \"Baby Balet Praha\". Škola je každoročně pořadatelem festivalu \"Mezinárodní týdny tance\", \"Letního tanečního workshopu\" a recipročních akcí se zahraničními partnery.\nPedagogové a studenti mají pravidelné kontakty se zahraničními školami a školní soubor již vystupoval v řadě zemí. Část taneční výuky ve vyšších ročnících vedou zahraniční lektoři. Absolventi školy jsou členy českých i zahraničních souborů.\n\nTradice tanečního centra sahá až do ledna roku 1961, kdy po vzoru západoevropských a amerických center vznikla \"Skupina moderního tance Vysokoškolského uměleckého souboru\", který byl v roce 1977 přijat pod křídla Univerzity Karlovy.\nOd 4. září 1980 řídí centrum jeho současné vedení Vlasta Schneiderová a Antonín Schneider.\nV roce 1984 se centrum i se souborem přestěhovalo do univerzitního areálu Větrník na Petřinách a změnilo svůj název na \"Taneční centrum Univerzity Karlovy\". V září 1994 bylo transformováno na osmiletou taneční konzervatoř. Nový vysokoškolský zákon si vynutil právní rozchod s Univerzitou Karlovou, a proto v roce 1997 bylo \"Taneční centrum Praha\" registrováno jako obecně prospěšná společnost.\nOd roku 2001 nese současný název \"„Taneční centrum Praha – konzervatoř, obecně prospěšná společnost, zkráceně Taneční centrum Praha – konzervatoř, o.p.s.“\".\n\nPozději se prostory ve vysokoškolském areálu Větrník na Petřinách (\"U Větrníku 2034/3, Praha 6 – Břevnov\") ukázaly jako nevyhovující. Taneční centrum od 1. září 2005 sídlí na adrese \"Pod Žvahovem 463/21b, Praha 5 – Hlubočepy\", ve východní polovině budovy bývalé základní školy Pod Žvahovem, která je v majetku Městské části Praha 5. Společně s TCP zde bylo do roku 2010 v nájmu i Osmileté gymnázium Buďánka (OGB), každá ze škol v polovině budovy.\n\n\n"}
{"id": "569194", "url": "https://cs.wikipedia.org/wiki?curid=569194", "title": "Є", "text": "Є\n\nЄ (minuskule є) je osmé písmeno ukrajinské azbuky a od roku 2000 také chantyjské azbuky. V ukrajinštině je jeho výslovnost stejná jako výslovnost hlásky ě v češtině. Odpovídající písmeno v ruské azbuce je Е ( ukrajinštině Е odpovídá ruskému Э).\n\n"}
{"id": "569198", "url": "https://cs.wikipedia.org/wiki?curid=569198", "title": "Tomáš Štěpánek z Taurova", "text": "Tomáš Štěpánek z Taurova\n\nTomáš rytíř Štěpánek z Taurova (kolem roku 1670 – 2. září 1749), celým jménem Tomáš Jan František rytíř Štěpánek z Taurova, byl český katolický duchovní, jehož původ můžeme vystopovat v rodu Štěpánků z Tourového (dnes Tourov, místní část města Bavorova. \n\nStal se děkanem Královské kolegiátní kapituly sv. Petra a Pavla na Vyšehradě a roku 1748 byl povýšen do českého rytířského stavu.\n\nNarodil se kolem roku 1670 Václavovi Štěpánkovi z Tourového (6. září 1641 – zemřel po roce 1705) pravděpodobně v jihočeské vsi Nihošovice či Němčice u Volyně, kde byl jeho otec nějaký čas ve službě u svobodného pána Františka Albrechta Chřepického z Modlíškovic, dal se na církevní dráhu, kterou završil dne 24. září 1748, kdy byl jako kněz-jubilant () zvolen děkanem Královské kolegiátní kapituly svatého Petra a Pavla na Vyšehradě a následně ve funkci potvrzen císařovnou Marií Terezií. Současně mu byl udělen inkolát v rytířském stavu, dne 18. prosince 1748 byl povýšen do českého rytířského stavu, obdržel erb a predikát var. \"z Taurova“, z Taurové, von Taurova, von Taurow\". Děkan Štěpánek zemřel dne 2. září 1749. \n\nPřed svým jmenováním děkanem vyšehradské kapituly začínal v Klatovech, na tamní jezuitské koleji. Na kněze byl Štěpánek vysvěcen roku 1688. Poté zastával funkci kaplana ve městě Polička, od roku 1698 zde působil ve funkci děkana, a to až do roku 1720, kdy se stal děkanem v Chlumci nad Cidlinou. Současně s funkcí děkana zde vykonával funkci venkovského vikáře („vicarius foraneus“). Od roku 1718 byl Tomáš Štěpánek nesídelním kanovníkem vyšehradské kapituly. Před svým zvolením jejím děkanem užíval titul kanovník-senior. \n\nPodle pramenů se jednalo o nenápadného kanovníka. Jeho děkanát představuje v dějinách kapituly pouhou epizodu. Na Vyšehradě nechal založit dvě nadace, z nichž se financovaly zádušní mše za rod Štěpánků a Bubečkovských. Děkan Štěpánek byl prý vysoké postavy.\n"}
{"id": "569199", "url": "https://cs.wikipedia.org/wiki?curid=569199", "title": "Pabuk", "text": "Pabuk\n\nPabuk (\"Nothofagus\") je jediný rod čeledi pabukovité (\"Nothofagaceae\") vyšších dvouděložných rostlin z řádu bukotvaré (\"Fagales\"). Jsou to opadavé nebo stálezelené dřeviny, rozšířené na jižní polokouli. V Česku se zejména v botanických zahradách a arboretech občas pěstuje pabuk jižní.\n\nPabuky jsou opadavé nebo stálezelené keře a stromy se střídavými jednoduchými listy s palisty. Listy jsou celistvé, celokrajné nebo pilovité, dvouřadě rozložené, se zpeřenou žilnatinou, krátce řapíkaté. Letorosty jsou štíhlé.\n\nKvěty jsou nenápadné, drobné, v trojkvětých vrcholících nebo jednotlivé, jednopohlavné. Samčí květy obsahují 8 až 40 tyčinek a jsou podepřeny zvonkovitým kalichem, Samičí květy jsou po 1 až 3 v číšce. Plodem jsou ostrohranné nažky, uzavřené v šupinaté a za zralosti pukající číšce, nejčastěji po 3.\n\nRod pabuk zahrnuje asi 35 druhů a je rozšířen výhradně na jižní polokouli. Pabuky rostou v jižní části jihoamerických And až po jih Patagonie, ve východní a jihovýchodní Austrálii a v oblasti od Papui-Nové Guiney po Tasmánii, Nový Zéland a Novou Kaledonii.\n\nV některých oblastech jižní polokoule tvoří pabuky převažující složku hustých lesních porostů, především v Chile a Argentině, méně výrazně i na Novém Zélandu. Z fosilních dokladů je zřejmé, že v raných třetihorách se pabuky vyskytovaly na většině území Austrálie.\n\nRod pabuk byl často (např. Cronquist) řazen do čeledi bukovité (\"Fagaceae\"). Taková skupina je ovšem parafyletická, neboť pabukovité tvoří bazální větev řádu bukotvaré (\"Fagales\").\n\nPabuky se od bukovitých liší především plodolisty s jediným obalem, listy s lístkovitými palisty a celokrajným až dvakrát pilovitým okrajem. Buk má palisty úzce trojúhelníkovité, plodolisty se 2 obaly a listy celokrajné až pilovité ale nikdy dvakrát pilovité.\n\nPabuk jižní (\"Nothofagus antarctica\") je občas pěstován jako sbírková dřevina, např v Arboretu Žampach a Dendrologické zahradě v Průhonicích.\n\n \n"}
{"id": "569205", "url": "https://cs.wikipedia.org/wiki?curid=569205", "title": "Jekatěrina Grigorjevová", "text": "Jekatěrina Grigorjevová\n\nJekatěrina Grigorjevová rozená Leščovová ( , * 21. dubna 1974, Volgograd) je ruská atletka, sprinterka.\n\nV roce 1996 reprezentovala na letních olympijských hrách v Atlantě, kde ve štafetě na 4 x 100 metrů obsadila ve finále čtvrté místo. Ruské kvarteto, za které dále běžely Galina Malčuginová, Natalja Voronovová a Irina Privalovová ztratilo na třetí Jamajčanky tři setiny. Těsně pod stupni vítězů, čtvrtá doběhla také na mistrovství světa v Athénách 1997 v běhu na 200 metrů (22,50 s). Bronz získala tehdy jamajská sprinterka Merlene Otteyová, která byla o deset setin rychlejší. V roce 2000 vybojovala na halovém ME v Gentu bronzovou medaili (200 m).\n\nV roce 2005 na halovém ME v Madridu skončila v závodě na 60 metrů v semifinále na celkovém desátém místě ze 16 závodnic a do osmičlenného finále nepostoupila. O rok později získala na mistrovství Evropy v Göteborgu stříbrnou medaili v běhu na 100 metrů. Ve finále byla rychlejší jen Kim Gevaertová z Belgie. Na témž šampionátu se stala také mistryní Evropy ve štafetě na 4 x 100 metrů. Na zlatu se dále podílely Julija Guščinová, Natalja Rusakovová a Irina Chabarovová.\n\n"}
{"id": "569209", "url": "https://cs.wikipedia.org/wiki?curid=569209", "title": "Wahiba Sands", "text": "Wahiba Sands\n\nWahiba Sands, Wahibská poušť, či ramlat al-Wahiba (zvaná též Sharqiya Sands) je poušť v Ománu, jež pokrývá relativně malou plochu 12 500 km². Oblast, jež měří od severu k jihu 180 km a od východu k západu 80 km, dostala jméno po beduínském kmeni Wahiba.\n\nPoušť jež vznikla v období čtvrtohor působením monzunů vanoucích jihozápadním směrem a severního pasátu, je domovem 16 000 druhů bezobratlých živočichů, 160 druhů rostlin a více než 200 druhů větších živočichů včetně ptáků. Severní část zformovaly před miliony let ledovce. Duny vysoké kolem 100 metrů a písečné sedimenty se díky převažujícím monzunovým větrům postupně zvětšují. Pro většinu lidí je to pusté a nehostinné místo, jímž procházejí pouze karavany beduínů.\n"}
{"id": "569215", "url": "https://cs.wikipedia.org/wiki?curid=569215", "title": "Bohdíkov (tvrz)", "text": "Bohdíkov (tvrz)\n\nBohdíkov je původně renesanční tvrz ve stejnojmenné obci v okrese Šumperk v Olomouckém kraji. Tvrz je chráněna jako kulturní památka. Ves Bohdíkov (dříve Český či Dolní Bohdíkov) leží přibližně 8 km severozápadně od Šumperka a poprvé se objevuje v listinných pramenech již v roce 1350 a tím patří k nejstarším obcím na Šumpersku.\n\nBohdíkov původně náležel k novohradskému panství a po jeho rozpadu od konce 15. století připadl panství losinskému. V letech 1564 až 1569 se zde připomíná Tobiáš Prog z Velmic jemuž v roce 1560 Jan mladší ze Žerotína postoupil ještě další obce: Hrabenov a Raškov. Z nich vytvořil samostatný statek a zde po roce 1560 nechal postavit bohdíkovskou tvrz, která se prokazatelně poprvé uvádí v roce 1576. Dalším jejím držitelem se stal roku 1592 Jan Odkolek starší z Oujezdce, který je v písemnostech uváděn právě při koupi temenického a bohdíkovského statku.\n\nPro účast na stavovském povstání v letech 1618–1620 byly oba statky jeho synovci – Janu mladšímu Odkolkovi – zkonfiskovány a předány knížeti Karlu z Lichtenštejna. Od roku 1622 se tvrz stala součástí rudského velkostatku knížat Lichtenštejnů. Za jejich panování tvrz ztratila residenční charakter a změnila se v hospodářský objekt.\n\nNěkdejší němečtí usedlíci tvrzi říkali Schlössle (Zámeček). Tvrz je od roku 1803 ve vlastnictví rodu Dašků. V 19. století byla přestavěna na hostinec s názvem Krčma, který se stal centrem veškerého kulturního a společenského dění v obci. Konaly se tu zábavy a plesy, schůze českých spolků, zkoušky bohdíkovských muzikantů, hrálo divadlo (od roku 1923 do roku 1959). Vedle krčmy byla postavena hasičská zbrojnice (původní 1889, nová 1956), během 2. světové války tu vzniklo fotbalové hřiště (do roku 1940, kdy jej majitel Jan Daška musel rozorat, po roce 1945 bylo opět obnoveno) a v 60. letech 20. století letní divadlo (1968). Pohostinství Krčma bylo uzavřeno v roce 1969.\n\nDne 28. prosince 2000 byla Ministerstvem kultury tvrz prohlášena kulturní památkou. Původní konstrukci a účel objektu dokládají mimořádně silné stěny a hluboké sklepy.\n\n\n"}
{"id": "569221", "url": "https://cs.wikipedia.org/wiki?curid=569221", "title": "Leavesdenské filmové ateliéry", "text": "Leavesdenské filmové ateliéry\n\nLeavesdenské filmové ateliéry je filmový a mediální komplex vybudovaný na místě bývalé továrny firmy Rolls-Royce, kde se za druhé světové války vyráběla letadla. Nacházejí se v hrabství Hertfordshire necelých 30 km severozápadně od centra Londýna.\n\nTento neustále se rozrůstající se komplex budov a hal je jedním z nemnoha britských filmových ateliérů, kde lze budovat rozměrné stavby. Filmařům je zde k dispozici 50 000 m flexibilní kryté plochy včetně kompletního zázemí. K tomu patří ještě více než 30hektarový pozemek pro stavbu venkovních scén.\n\nPrvní film, který byl v těchto ateliérech natočen, byla v roce 1995 bondovka Zlaté oko ( Golden Eye).\nOd roku 2000 se zde natáčely všechny filmy série o Harrym Potterovi. Právě zde filmaři postavili Bradavice, Příčnou ulici, Ministerstvo kouzel, Doupě a spoustu dalších míst kouzelného světa.\n\nJednou z největších venkovních staveb, jež byly v Leavesdenu postaveny, byla řada 10 domů (5 a 5 na každé straně), jež tvořily Zobí ulici.\n\nKromě celé řady reklamních a hudebních klipů zde vznikly tyto filmy:\n\n"}
{"id": "569222", "url": "https://cs.wikipedia.org/wiki?curid=569222", "title": "Pilokarpin", "text": "Pilokarpin\n\nPilokarpin (systematický název (3\"S\",4\"R\")-3-ethyl-4-((1-methyl-1\"H\"-imidazol-5-yl)methyl)dihydrofuran-2(3\"H\")-on) je parasympatomimetický alkaloid získávaný z listů tropických amerických keřů rodu \"Pilocarpus\". Pilokarpin je neselektivní agonista muskarinových receptorů v parasympatickém nervovém systému, při povrchové terapeutické aplikaci (například při glaukomu nebo xerostomii) působí na muskarinovém acetylcholinovém receptoru M3.\n"}
{"id": "569225", "url": "https://cs.wikipedia.org/wiki?curid=569225", "title": "ISATAP", "text": "ISATAP\n\nISATAP (Intra-Site Automatic Tunnel Addressing Protocol) je IPv6 přestupní mechanismus vytvořený pro přenos IPv6 paketů mezi uzly s duální implementací nad IPv4 sítí.\n\nNa rozdíl od 6over4 (starší podobný protokol užívající IPv4 multicast), ISATAP používá IPv4 jako NBMA (nonbroadcast multiple-access network neboli síť, kde se přenáší data přímo mezi dvěma počítači, aniž by ostatní o této komunikaci věděli) datovou vrstvu, takže infrastruktura podpůrné IPv4 sítě nemusí podporovat IP multicast.\n\nISATAP vytváří IPV6 adresu za pomoci IPv4 adresy.\n\nKaždý host vytvoří virtuální IPv6 síťové rozhraní. Adresa je vytvořená pomocí spojení codice_1 s 32 bity z původní IPv4 adresy vyjádřené v šestnáctkové soustavě.\n\nPříklad: host s IPv4 codice_2 použije IPv6 adresu codice_3, protože codice_2 je v šestnáctkové soustavě codice_5. Zkrácená forma adresy by byla codice_6.\n\nProtože ISATAP nepoužívá IPv4 jako multicast vrstvu, ICMPv6 nemůže být použito pro objevení sousedů. Díky tomuto je ISATAP trochu komplexnější než 6over4.\n\nAvšak nepřítomnost podpory multicastu zabraňuje automatickému nalezení routeru. Proto ISATAP hosté musí být konfigurováni se seznamem potenciálních routerů (\"potential routers list\" (PRL)). Každý z těchto routerů je čas od času otestován posláním ICMPv6 Router Discovery Message pro zjištění, který z nich je funkční, a pro provedení unicast-only autokonfigurace (typicky pro zjištění IPv6 prefixů, které mohou být použity).\n\nPrakticky se PRL vytváří dotazováním DNS, rozuměj překládáním codice_7 pro případ, že lokální doménou je codice_8. Lokální doména je většinou získána díky DHCP (přes IPv4) nebo staticky nastavená.\n\nISATAP typicky vytváří svůj PRL ve spolupráci s DNS, je to tudíž závislost protokolu nižší třídy na protokolu vyšší třídy. Tohle je porušení zásad návrhů sítí a některým síťovým specialistům se zdá málo robustní.\n\nISATAP nese stejná bezpečnostní rizika jako 6over4, virtuální IPv4 spojení musí být pečlivě omezeno na hranicích sítě tak, aby externí hosté nemohli předstírat, že patří do ISATAP spojení. Tomu je normálně zabráněno tak, že \"proto-41\" nemůže projít firewallem.\n\nISATAP je implementován ve Windows XP, Windows Vista, Windows 7, Windows Mobile, Linux, a v některých verzích Cisco IOS.\n\n"}
{"id": "569227", "url": "https://cs.wikipedia.org/wiki?curid=569227", "title": "Vilma Espín", "text": "Vilma Espín\n\nVilma Lucila Espín Guillois (7. dubna 1930 Santiago de Cuba – 18. června 2007 Havana), „první dáma Kuby“, byla kubánská chemická inženýrka, revolucionářka a manželka pozdějšího kubánského prezidenta Raúla Castra, s nímž měla čtyři děti – Deborah, Marielu, Nilsu a Alejandra. Dcera Mariela Castro Espín působí jako aktivistka a činitelka v oblasti sexuální osvěty a syn Alejandro Castro Espín je považován za pravděpodobného nástupce svého otce Raúla Castra ve funkci hlavy státu. \n\nVilma Espín se narodila ve městě Santiago de Cuba do rodiny právníka lihovarnického koncernu Bacardi José Espína a jeho ženy Margarity Guillois. Zde vyrůstala se čtyřmi sourozenci – Nilsou, Ivánem, Soniou and Josém. Univerzitní studia chemického inženýrství absolvovala v 50. letech na Massachusettském technologickém institutu v Cambridgi v americkém státě Massachusetts.\n\nPo studiích se v Havaně seznámila s vůdčí osobností kubánských revolucionářů Frankem Paísem, pod jehož vlivem začala organizovat revoluční hnutí v provincii Oriente. Začala zprostředkovávat styk mezi tamními revolucionáři a Castrovým guerillovým Hnutím 26. července, jehož členové v mexickém azylu připravovali budoucí převrat na Kubě. Přitom poznala svého budoucího muže, Raúla Castra, spolu s ním se aktivně zapojila do aktivit Hnutí. V lednu 1959, po skončení revolučních bojů, se Raúl a Vilma vzali. \n\nV roce 1960 se Vilma Espín stala předsedkyní Svazu kubánských žen, v jehož čele setrvala až do konce života. Byla členkou kubánské vlády, tzv. Státní rady, zasedala v Ústředním výboru Komunistické strany Kuby a jejím Politbyru. \n\nZ titulu svých funkcí zastupovala Kubu při mezinárodních akcích. Předsedala kubánské delegaci na Prvním latinskoamerickému kongresu žen a dětí, pořádaném v roce 1959 v Chile, vedla též kubánské delegace na konferencích v Mexiku, Kodani, Nairobi a Beijingu.\n\nVystupovala jako \"polooficiální\" první dáma Kuby, fakticky totiž suplovala roli životní družky Fidela Castra, která však nikdy žádnou oficiální roli nehrála. \n\nVilma Espín zemřela po dlouhé nemoci 18. června 2007. Po její smrti byla vyhlášena dvoudenní tryzna. Po smutečním aktu byly její ostatky zpopelněny a uloženy v Mauzoleu Franka Paíse, kde spočívají spolu s ostatky dalších čelných kubánských revolucionářů. \n\n\n"}
{"id": "569229", "url": "https://cs.wikipedia.org/wiki?curid=569229", "title": "Rezoluce Rady bezpečnosti OSN č. 1860", "text": "Rezoluce Rady bezpečnosti OSN č. 1860\n\nRezoluce Rady bezpečnosti OSN č. 1860 je rezoluce Rady bezpečnosti OSN, kterým se tento orgán snažil ukončit válku v Gaze.\n\nHlasování proběhlo 8. ledna 2009 (13 dní od vypuknutí konfliktu), 14 členských zemí hlasovalo pro. Byly to:\nProti nehlasovala žádná země. Hlasování se zdržela jediná země – Spojené státy americké. Tehdejší ministryně zahraničí, Condoleezza Riceová nejdříve řekla, že chce prvně vidět výsledek snažení mírového vyjednávání egyptských diplomatů; později bylo odkryto, že zdržení se hlasování bylo nařízeno prezidentem Georgem W. Bushem, v čemž mu, podle jeho vlastních slov, poradil izraelský premiér Ehud Olmert.\n\nRozhodnutí č. 1860 volá po „okamžitém [a trvalém] umlknutí palby v Gaze, které povede v plné stažení Izraele, neodkladné zajištění potravin v Gaze, [stejně jako] pohonných hmot a zdravotního ošetření a intenzivnější mezinárodní úmluvy [s cílem] předejít pašování zbraní a munice.“\n\nRozhodnutí se nakonec v praxi minulo svého záměru, protože ho jak Hamás, tak Izrael ignorovaly a boje pokračovaly.\n\n"}
{"id": "569233", "url": "https://cs.wikipedia.org/wiki?curid=569233", "title": "Mír (námořní loď)", "text": "Mír (námořní loď)\n\nMír 1 byla obchodní loď pro přepravu kusových zásilek, vyrobená v jugoslávské loděnici v Pule. Financována byla Čínou, která nesměla provozovat svou námořní dopravu. Roku 1958 byla zařazena do flotily námořních lodí Československa a plavila se pod čs.vlajkou až do konce roku 1966, pak ji převzala Čínská lidová republika. Její posádku tvořilo 38 mužů. \n\nByla to první naše loď s tonáží přes 10 000 DWT, čímž se řadila mezi větší námořní lodě. Měla moderní, aerodynamický tvar a i proto byla často fotografována pro reklamu podniku České národní plavby. Loď byla dlouhá 148,4 m, široká 18,8 m, hrubá prostornost 9 312 BRT, nosnost 12 560 DWT, dokázala vyvinout rychlost 14,5 uzlu. Byla vybavena jedním vznětovým motorem se spotřebou 23 tun denně. Jako druhá naše loď (po Ostravě), měla klimatizační zařízení. V roce 1959 ji od Čechofrachtu převzala nově vytvořená Česká námořní plavba.\n\nByla nasazena pro přepravu nákladů mezi přístavy Evropy a Dálného východu. V roce 1963 prodělala v japonské loděnici Hitachi plánovanou prohlídku spojenou s opravami. Během jedné z plaveb se dostala do těžkého monsunu, který ji způsobil poškození mezipalub v nákladovém prostoru.\n\nLoď spolu s několika dalšími převzala od Československa Čínská lidová republika v rámci vyrovnání jejích předchozích investic v březnu 1967. Později jsme měli další loď pojmenovanou Mír, bylo tedy vžité pojmenování Mír 1 a Mír 2.\n\n"}
{"id": "569237", "url": "https://cs.wikipedia.org/wiki?curid=569237", "title": "Supernova 1006", "text": "Supernova 1006\n\nSupernova 1006 je nejjasnější zaznamenaná supernova. V roce 1006 se na obloze objevila nová hvězda, pravděpodobně nejjasnější supernova našeho letopočtu. Během několika dnů se tato hvězda stala jasnější než planeta Venuše. Hvězdu popsali pozorovatelé, kteří žili na územích dnes známých jako Čína, Japonsko, Egypt, Irák, Itálie a Švýcarsko. V současnosti můžeme pozorovat už jen mračno trosek po hvězdné explozi. Měření rychlosti stále se rozpínající rázové vlny umožňuje lepší odhad její vzdálenosti a skutečné jasnosti. Na základě historických záznamů i teoretických výpočtů se maximální hvězdná velikost této supernovy odhaduje na −7,5±0,5 mag.\n\n"}
{"id": "569238", "url": "https://cs.wikipedia.org/wiki?curid=569238", "title": "Walter Abel", "text": "Walter Abel\n\nWalter Abel (6. června 1898, St. Paul, Minnesota, USA – 26. března 1987, Essex, USA) byl americký herec. Narodil se v St. Paul ve státě Minnesota matce Christine Abel rozené Becker a otci Richardu Michaelu Abelovi.\n\nVystudoval Americkou akademii dramatických umění (American Academy of Dramatic Arts), kde se v roce 1917 připojil při studiu ke kočovné společnosti. Svůj debut si odbyl ve filmovém dramatu \"Forbidden\" v roce 1919. Mezi jeho mnohé divadelní role patří například \"As You Like It\" (\"Jak se vám líbí\"), \"Desire Under the Elms\" (\"Farma pod jilmy\"), \"Mourning Becomes Electra\" (\"Smutek sluší Elektře\"), \"Merrily We Roll Along\" (\"Vesele to spolu táhnem\") a \"Trelawny of the Wells\". Na jevišti se objevil také v roce 1926 v produkci Channinga Pollocka \"The Enemy\" (\"Nepřítel\") s Fay Bainter.\n\nByl ženatý s koncertní harfenistkou Mariettou Bitter. Zemřel na infarkt myokardu v Essexu ve státě Connecticut.\n\n\n"}
{"id": "569240", "url": "https://cs.wikipedia.org/wiki?curid=569240", "title": "Milisekundový pulz", "text": "Milisekundový pulz\n\nMilisekundový pulz neumí vysvětlit klasická teorie pulzarů. Tyto pulzy by mohly sice produkovat velmi mladé neutronové hvězdy, ale tato možnost odpadla, když astronomové našli milisekundové pulzary i v kulových hvězdokupách, v nichž není pro mladé hvězdy místo. Pro milisekundové pulzary tak zůstává jediné vysvětlení. Jsou to dvojhvězdy, jejichž jednou složkou je neutronová hvězda a druhou horká hvězda ztrácející látku ve formě hvězdného větru, nebo červený obr ztrácející látku z aktivní chromosféry. Gravitace neutronové hvězdy doslova vysává látku svého společníka a vytváří okolo neutronové hvězdy akreční disk. Zbytek látky dopadá přímo na povrch neutronové hvězdy. Akreční disk dosahuje teploty několika milionů °C. Zahřívá ho teplo z přeměny gravitačního potenciálu látky při pomalém přibližování se k povrchu neutronové hvězdy. Látka při pohybu po spirále odevzdá rotační hybnost neutronové hvězdě, čímž zvyšuje rychlost její rotace. Tento proces může změnit normální pulzar v milisekundový.\n"}
{"id": "569243", "url": "https://cs.wikipedia.org/wiki?curid=569243", "title": "Mlhovina Bumerang", "text": "Mlhovina Bumerang\n\nMlhovina Bumerang je protoplanetární mlhovina ve velmi rané fázi vývoje, ležící zhruba 5 000 světelných let od sluneční soustavy. Nalézá se v jižním souhvězdí Kentaura. Jde o nejchladnější známé místo ve vesmíru. Tento vesmírný objekt byl objeven roku 1979 v rámci prohlídky jižní oblohy a dostal označení ESO 172-07. Že jde o mlhovinu si jako první uvědomili astronomové Gary Wegner a Ian Glass z Jihoafrické astronomické observatoře, kteří ji pozorovali ještě téhož roku. Roku 1980 ji pozorovali Keith Taylor a Mike Scarrott na observatoři Siding Spring v australském městě Coonabarabran, a objevili, že mlhovina sestává ze dvou výtrysků plynu směřujících pryč z centrálního objektu. Podle jejího pozorovaného tvaru jí dali její současné jméno.\n\nPlyny unikají z centrální hvězdy rychlostí kolem 150 km/s, a proto se molekuly ochlazují na mlhovinový plyn s teplotou těsně nad absolutní nulou, je tedy chladnější než záření vesmírného pozadí, a to z něj činí nejchladnější známou oblast ve vesmíru. Oxid uhelnatý v mlhovině pohlcuje reliktní záření, takže teplota tam musí být nižší než -271 °C. Mlhovina svítí světlem z centrální hvězdy, odraženým od odvrženého prachu. Ročně hvězda odvrhuje asi jednu tisícinu své hmotnosti.\n\nAstrofyzici Raghvendra Sahai a Lars-Ake Nyman vypozorovali v roce 1995 díky radioteleskopu ESO v Chile, že teplota v mlhovině je okolo 1 kelvinu, tedy jeden stupeň nad absolutní nulou. Podle vědců je centrem mlhoviny bílý trpaslík o stejné hmotnosti jako Slunce a velikosti Země.\n\n"}
{"id": "569245", "url": "https://cs.wikipedia.org/wiki?curid=569245", "title": "Litoměřické výstaviště", "text": "Litoměřické výstaviště\n\nLitoměřické výstaviště je známo také pod názvem Výstaviště Zahrada Čech. Jedná se o významný výstavní areál o celkové rozloze přibližně 6,5 hektaru, který se nachází ve východní části Litoměřic na Českolipské ulici. Výstaviště je v majetku města Litoměřice a v současné době je dlouhodobě v pronajato firmě Zahrada Čech, s.r.o., která je hlavním provozovatelem zdejšího výstavního, kulturního a společenského provozu. \n\nJedná se o významné společenské i kulturní centrum nejen na Litoměřicku, ale v rámci celého dolního Polabí i Poohří a Ústeckého kraje, kde se kromě výstav často konají a další společenské a kulturní akce jako jsou např.,: hasičské slavnosti, koncerty pod širým nebem, plesy apod.\n\nU hlavního vchodu pro návštěvníky v Českolipské ulici se nachází čtyři hlavní výstavní pavilony označené písmeny \"A\",\"B\",\"C\",\"D\", v širším areálu pak další pavilony označené písmeny G,H,K,S,T. Pro výstavní provoz dále slouží řada venkovních, převážně zatravněných ploch.\n\nHlavní výstavní a obchodní akcí, podle které nese toto výstaviště své jméno, je známá výstavní akce Zahrada Čech, ta se koná pravidelně každý rok v září.\n\nK provozu zdejšího výstaviště slouží i bývalé kasárny, které se nacházejí v jeho těsném sousedství, ty jsou zde využívány jako parkoviště pro vystavovatele a návštěvníky.\n\n"}
{"id": "569248", "url": "https://cs.wikipedia.org/wiki?curid=569248", "title": "Modré kulové hvězdokupy", "text": "Modré kulové hvězdokupy\n\nModré kulové hvězdokupy jsou velmi mladé útvary hvězd. Byly objeveny v Magellanových oblacích. Tvarem se shodují s normálními kulovými hvězdokupami, ale liší se od nich složením. Modré kulové hvězdokupy jsou složeny z modrých a bílých hvězdných obrů. V naší Galaxii jsou mladé jen otevřené hvězdokupy, zatímco všechny kulové hvězdokupy jsou staré, bez bílých a modrých hvězd. Proč se modré kulové hvězdokupy nevyskytují v naší Galaxiii, nevíme. Nejznámější modrou kulovou hvězdokupou je hvězdokupa NGC 1866 ve Velkém Magellanově oblaku.\n"}
{"id": "569259", "url": "https://cs.wikipedia.org/wiki?curid=569259", "title": "Mamut (rozcestník)", "text": "Mamut (rozcestník)\n\nSlovo mamut může být použito ve více významech:\n\n"}
{"id": "569261", "url": "https://cs.wikipedia.org/wiki?curid=569261", "title": "Pekuliární galaxie", "text": "Pekuliární galaxie\n\nPekuliární galaxie jsou galaxie po kolizi. Vznikají obyčejně vlivem vzájemného gravitačního působení těsných dvojic nebo skupin galaxií.\n\nNejznámější z nich jsou tzv. prstencové galaxie bez jakéhokoliv náznaku centrální oblasti. Typem prstencových galaxií je například tzv. Mayallův objekt, dvojice pekuliárních galaxií, z nichž jedna je prstencová a druhá tvarem připomíná eliptickou galaxii.\n\nTaké spirální galaxie NGC 6745 se po kolizi s jinou galaxií před 100 miliony let proměnila na pekuliární galaxii. K pekuliárním galaxiím patří asi 1 % všech známých galaxií.\n"}
{"id": "569269", "url": "https://cs.wikipedia.org/wiki?curid=569269", "title": "Ostrava (rozcestník)", "text": "Ostrava (rozcestník)\n\nOstrava může být:\n\n"}
{"id": "569270", "url": "https://cs.wikipedia.org/wiki?curid=569270", "title": "Frederik V.", "text": "Frederik V.\n\nFrederik V. (31. března 1723, Kodaň – 13. ledna 1766, Kodaň) byl v letech 1746–1766 král Dánska a Norska.\n\nFrederik byl synem krále Kristiána VI. a jeho manželky Žofie Magdaleny Braniborsko-Kulmbašské. Vyrůstal v přísně náboženském domově; přes (či pro) tuto výchovu byl jeho charakter nevázaný až zpustlý (hovoří se o jeho sadismu) - Frederik se obklopoval ženami a navštěvoval kodaňské hospody a nevěstince a jeho hluboce nábožensky založený otec uvažoval o tom, že ho prohlásí nezpůsobilým stát se jeho nástupcem na trůnu.\n\n10. listopadu roku 1743 se Frederik oženil v Hannoveru s princeznou Luisou Hannoverskou (1724–1751), dcerou britského krále Jiřího II. a jeho manželky Karoliny z Ansbachu. Oficiální obřad se uskutečnil o měsíc později v Altoně (11. prosince). Z manželství vzešlo šest potomků, z nichž pět se dožilo dospělosti; stejný počet dětí měl Frederik i se svou favorizovanou milenkou Else Hansen.\n\nKrálovna Luisa zemřela 19. prosince roku 1751 a král se již 8. července 1752 oženil podruhé, a to s Julianou Marií von Braunschweig-Wolfenbüttel (1729-1796). S druhou manželkou měl jediného syna:\n\nFrederik a Luisa se stali králi Dánska a Norska v roce 1746 po smrti Kristiána VI. Královna Luisa zemřela v roce 1751 a Frederik se již v příštím v roce 1752 znovu oženil, tentokrát s Juliánou Marií von Brunswick-Wolfenbüttel.\n\nMoc Frederika jako krále byla omezená. Byl poznamenán svým alkoholismem, obklopil se však schopnými ministry, kteří byli v pozadí většiny jeho počinů, jako např. Adam Gottlob Moltke, J. H. E. Bernstorff a H. C. Schimmelmann. Ti zabránili zatažení Dánska do válek, běžných v Evropě té doby. Země si udržela neutralitu dokonce i v sedmileté válce (1756–1763) přes blízkost bojujících stran Švédska a Ruska. Přes svůj alkoholismus a svůj rozmařilý charakter se král těšil svých poddaných velké oblibě. Umění i věda měly příznivé podmínky, Frederik se zabýval jejich reformováním podle hesel osvícenství; založil \"Frederikovu nemocnici (Frederiks Hospital\") a \"Královskou dánskou akademii umění (Det Kongelige Danske Kunstakademi\" – její oficiální otevření se konalo 31. března 1754, v den Frederikových 31. narozenin) v Kodani, rozvíjelo se divadlo, v době Kristiána VI. značně omezované, vzniklo \"Královské vzdělávací středisko\" (škola řemesel). Na památku třísetletého výročí nástupu rodu Oldenburků na dánský a norský trůn vyrostla v Kodani čtvrť \"Frederikstaden\" v centru s palácem Amalienborg; uprostřed nádvoří paláce byla v roce 1771 umístěna Frederikova jezdecká socha.\n\nObchod zažíval dobu rozvoje a expanze, vzniká průmysl. První industriální aktivitou velkého významu v Dánsku byly výroba střelného prachu a odlévání děl ve Frederiksværk. Avšak požadavek zemědělských reforem nebyl Moltkem vyslyšen a zemědělci tak na ekonomickém rozvoji nebyli účastni.\n\nProces zavádění osvícenských idejí pokračoval dál i po předčasné Frederikově smrti.\n\nKrál zemřel předčasně necelé tři měsíce před svými 43. narozeninami po dvaceti letech vlády. Jeho poslední slova byla: „\"je pro mne velkou útěchou v mých posledních okamžicích, že jsem nikdy záměrně nikomu neublížil a že neulpěla jediná krůpěj krve na mých rukou.\"“\n\nFrederik V. je pochován v v katedrále v Roskilde, v místě posledního odpočinku dánských králů.\n\n"}
{"id": "569273", "url": "https://cs.wikipedia.org/wiki?curid=569273", "title": "Ad-Zahíra", "text": "Ad-Zahíra\n\nad-Zahíra (: \"\" ) je jedním z jedenácti guvernorátů Sultanátu Omán. Sousedí se Saúdskou Arábií (na západě) a Spojenými arabskými emiráty (na severozápadě), dále pak s guvernoráty al-Wusta (na jihu), ad-Dáchílija (na východě), jižní al-Batína a severní al-Batína (na severovýchodě) a al-Burajmi (na severu), který byl vytvořen z části ad-Zahírského guvernorátu. Správním centrem je město Ibrí. Region se dělí do tří vilájetů, jimiž jsou Ibrí, Jankul a Zank. Území regionu je částečně pokryto polopouští, na západě regionu leží poušť Rub al-Chálí. Na jihu se tyčí pohoří al-Hadžar a na východě hory al-Kur. Kvůli své poloze je ad-Zahíra pojítkem Ománu se zbytkem Arabského poloostrova. V minulosti tudy cestovaly obchodní karavany a staraly se o prosperitu celé oblasti. Nachází se zde spousta historických památek, především však pevnosti a opevnění, z nichž nejznámější jsou al-Salajf, Ajn al-Hadíth a Ajn al-Džaná. Počet obyvatel v regionu při sčítání lidu v roce 2003 byl 204 250.\n\n"}
{"id": "569274", "url": "https://cs.wikipedia.org/wiki?curid=569274", "title": "Bauska", "text": "Bauska\n\nBauska () je město v jižním Lotyšsku. Leží na řekách Mūša a Mēmele, 66 km od lotyšského hlavního města Rigy a 20 km od hranic s Litvou. Žije v něm asi 10 000 obyvatel. Město bylo založeno roku 1609. Nachází se zde také hrad, který byl v polovině 15. století postaven Livonským řádem mečových bratří.\n\nSeznam partnerských měst:\n\n"}
{"id": "569276", "url": "https://cs.wikipedia.org/wiki?curid=569276", "title": "Philippe Adamski", "text": "Philippe Adamski\n\nPhilippe Adamski (* 8. duben 1982, Dechy) je francouzský reprezentant v orientačním běhu, jenž v současnosti žije v Rochetaillée. Jeho největším úspěchem jsou dvě medailová umístění na Mistrovství Evropy z roku 2010 v Bulharsku. V současnosti běhá za francouzský klub TAD a současně za finský klub Kalevan Rasti za který startuje ve skandinávii.\n\n"}
{"id": "569277", "url": "https://cs.wikipedia.org/wiki?curid=569277", "title": "Žraločí zuby", "text": "Žraločí zuby\n\nPřírodní památka Žraločí zuby se nachází ve \"Vrapickém lese\" ve východní části statutárního města Kladna ve Středočeském kraji. Zaujímá prostor drobného opuštěného buližníkového lomu na mírném návrší nad pravým břehem Dřetovického potoka, zhruba ¾ km zjz. od kostela sv. Mikuláše ve Vrapicích. Přírodní památku má v péči Krajský úřad Středočeského kraje.\n\nChráněné území bylo vyhlášeno v roce 1995 a později poněkud rozšířeno; nejnovější vymezení tak pochází z roku 2008. Předmětem ochrany celé přírodní památky jsou paleontologické nálezy zkamenělých zbytků organismů z geologické éry druhohor – křídy. Z geologického hlediska se jedná o sedimenty spodnoturonského moře usazené na starší povrch tvořený abradovanými proterozoickými horninami. V lokalitě byly zjištěny pozůstatky (zuby, obratle a koprolity) nejméně 12 druhů žraloků, dále dírkonošců, mlžů, hvězdic a mořských hub.\n\nLokalita je situována uprostřed lesního porostu, přístup k ní vede pouze po neznačených pěšinách (místem sice prochází naučná stezka \"Po lesních cestách do historie dolování uhlí na Kladensku\" Vrapice - Čabárna, její značení v terénu je však řídké a orientačně spíše nedostačující).\n\n\n"}
{"id": "569280", "url": "https://cs.wikipedia.org/wiki?curid=569280", "title": "Želva skalní", "text": "Želva skalní\n\nŽelva skalní (\"Malacochersus tornieri\") je druh suchozemské želvy z čeledi želvovitých.\n\nMá plošší tvar krunýře, díky čemuž si v anglosaském světě získala název (tj. doslova „palačinková želva“). Ploché jsou proto, aby se mohly schovat do skalních štěrbin a tak uniknout dravcům. Na předních končetinách má dlouhé drápy, přizpůsobené ke šplhání. Dorůstá velikosti 17 centimetrů. Dožívá se 20 až 40 let. Váží asi 500g. Často se sdružují do celkem početných skupin. Samice jsou o něco větší velikosti než samci, samice má také menší ocas.\n\nV přirozeném prostředí v nejteplejších měsících upadá do letního spánku (estivuje).\n\nPatří mezi býložravce. Živí se travou, listy a plody. V zajetí lze želvu krmit lučními rostlinami, různými druhy ovoce a zeleniny. Potrava by však měla být obohacována vitamino-minerálními přípravky.\n\nPáří se v lednu a únoru. Samci při námluvách lehce koušou samici do končetin, případně i do hlavy. Samice klade v červenci a srpnu 1–2 poměrně velká podlouhlá vejce. Zahrabává je na vyvýšených místech do jamek vyhloubených v zemině. Malé želvy se z vajec vylíhnou za 99–237 dní, v prosinci. Karapax mají mláďata dlouhý kolem 40 mm.\n\nVe východní Africe žije v oblastech od Njoro východně do Malindi v Keni, jižně do Busisi, Smith Sound a Viktoriinu jezeru v Tanzanii a jihovýchodně přes Ugogo do Lindi u Indického oceánu. Výskyt želvy je rozdroben do navzájem izolovaných populací. Obývá stavnatá území, skalnaté výhozy a úbočí i více zalesněné oblasti do nadmořské výšky 1800 m.\n\nŽelva skalní je chována v necelých osmi desítkách evropských zoo. V rámci Česka se jedná o tato zařízení:\n\n\nPrvní odchov se v Zoo Praha podařil v roce 1997. Pravidelné odchovy jsou zaznamenávány od roku 2005. V roce 2017 bylo odchováno sedm mláďat. Ke konci roku 2017 tak bylo chováno 23 jedinců. V průběhu roku 2018 byly odchovány tři tyto želvy. Na konci roku 2018 bylo chováno 25 zvířat. V listopadu 2019 následovalo další mládě a v lednu 2020 přišla na svět hned čtyři další. \n\nDospělí jedinci žijí v pavilonu Afrika zblízka v horní části zoo, kde konkrétně obývají smíšenou expozici s agamami a bércouny. Mláďata žijí ve společné expozici s mláďaty dalších druhů želv v pavilonu velkých želv.\n\n"}
{"id": "569290", "url": "https://cs.wikipedia.org/wiki?curid=569290", "title": "Francouzova milenka", "text": "Francouzova milenka\n\nFrancouzova milenka ( ) je pravděpodobně nejznámější román britského spisovatele Johna Fowlese.\n\nMilostný a psychologický román zobrazující příběh lásky anglického vědecky založeného gentlemana Charlese Smithsona a Sarah Woodruffové, ženy o níž se tvrdí, že byla milenkou francouzského poručíka, k níž je však muž osudově přitahován.\n\nFilmová adaptace \"Francouzova milenka\" je britské romantické drama z roku 1981 nominované na pět Oscarů za herečku v hlavní roli (Meryl Streepová), výpravu, kostýmy, střih a scénář. V hlavních rolích Meryl Streepová, Jeremy Irons.\n"}
{"id": "569302", "url": "https://cs.wikipedia.org/wiki?curid=569302", "title": "Al-Wusta", "text": "Al-Wusta\n\nal-Wusta (: ) je guvernorát v Ománu. Hlavním městem je Hajma. Region na severu sousedí s regiony ad-Zahíra, ad-Dáchílija, severní aš-Šarkíja a jižní aš-Šarkíja, na západě se Saúdskou Arábií a na jihozápadě s guvernorátem Dafár. Skládá se ze čtyř vilájetů, jimiž jsou al-Džazúr, Dakm, Hajma a Mahút. V roce 2014 měl region 40 936 obyvatel.\n\n\n"}
{"id": "569309", "url": "https://cs.wikipedia.org/wiki?curid=569309", "title": "Raud-Ants", "text": "Raud-Ants\n\nRaud-Ants je estonská folk-metalová skupina z Viljandi, která byla založena v roce 2002. Kombinují estonskou folklórní hudbu s heavy metalem. V roce 2006 se zúčastnili hudebního festivalu Liet-Lávlut s písní \"Kui miä kazvolin kanainõ\", která byla zpívaná v dnes skoro vymřelém jazyce votštině.\n\n\n\n"}
{"id": "569312", "url": "https://cs.wikipedia.org/wiki?curid=569312", "title": "Petr Braný", "text": "Petr Braný\n\nPetr Braný (* 25. května 1951 Cheb) je český politik, v letech 2002 až 2013 poslanec Poslanecké sněmovny PČR za Jihočeský kraj, od roku 2000 zastupitel Jihočeského kraje, v letech 1994 až 2010 zastupitel města České Budějovice, člen KSČM.\n\nV letech 1965-1970 vystudoval SPŠ textilní v Aši, poté nastoupil do roční důstojnické školy ve Vyškově. V roce 1971 pracoval jako mistr v podniku Fezko Strakonice. V letech 1971-1992 sloužil u vojska Pohraniční stráže. Roku 1975 absolvoval Vysokou vojenskou politickou školu v Bratislavě. Roku 1981 dokončil interní tříleté postgraduální studium ve směru stranickopolitické práce v armádě. V roce 1993, respektive 1994 - 1999 působil jako jednatel a společník u firem BM Systém s.r.o. a BM Export s.r.o. Je ženatý, má dva syny.\n\nV roce 1973 vstoupil do KSČ, v současnosti je členem KSČM. Je evidován v seznamech StB. Braný spolupráci s StB odmítá. Podle něj se do seznamů dostal kvůli výkonu funkce důstojníka Pohraniční stráže. Agenti StB ho prý kontaktovali ještě při studiích, ale údajně odmítl spolupráci.\n\nV komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města České Budějovice za KSČM. Profesně se uvádí k roku 1998 jako obchodní ředitel. V období 1996-2006 vykonával funkci radního. Od roku 1998 působí trvale jako předseda zastupitelů za KSČM a od roku 1996 je předsedou jihočeské krajské rady KSČM.\n\nV senátních volbách roku 2000 kandidoval neúspěšně za senátní obvod č. 14 - České Budějovice. Získal 16 % hlasů a nepostoupil do 2. kola.\n\nV krajských volbách roku 2000 a opětovně v krajských volbách roku 2004, krajských volbách roku 2008 a krajských volbách roku 2012 byl zvolen do Zastupitelstva Jihočeského kraje za KSČM. Ve volbách v roce 2016 byl lídrem kandidátky KSČM v Jihočeském kraji a mandát krajského zastupitele obhájil.\n\nV letech 2002-2013 vykonával post člena dolní komory českého parlamentu (volební obvod Jihočeský kraj). Ve svém prvním funkčním období se věnoval činnosti Rozpočtového výboru a předsedal Podvýboru pro finanční hospodaření územních samospráv a pro využívání fondů Evropské unie. Ve volbách v roce 2006 svůj mandát obhájil. Pokračoval ve stejných funkcích a výborech jako v předchozích letech. Ve volbách roku 2010 byl opět zvolen poslancem. Byl znovu členem rozpočtového výboru a místopředsedou podvýboru pro financování územních samospráv a využívání prostředků Evropské unie.\n\nVe volbách do Poslanecké Sněmovny v roce 2013 kandidoval z druhého místa kandidátky KSČM. Tato strana získala za Jihočeský kraj dva mandáty, nicméně více preferenčních hlasů obdrželi Vojtěch Filip a Alena Nohavová. Petr Braný tak po 11 letech působení v tomto úřadu končí. (24)\n\n24. http://volby.idnes.cz/poslanecka-snemovna-2013.aspx?t=rozdeleni-mandatu\n"}
{"id": "569314", "url": "https://cs.wikipedia.org/wiki?curid=569314", "title": "Hypergalaxie", "text": "Hypergalaxie\n\nHypergalaxie je galaxie obklopená trpasličími galaxiemi. Téměř všechny obří galaxie a kompaktní skupiny galaxií obklopují trpasličí galaxie. Takovéto skupiny galaxií, jejichž středem je jakési jádro, utvořené buď jednou nebo vícero obřími galaxiemi nebo skupinou kompaktních galaxií, nazýváme hypergalaxií. V naší Místní skupině galaxií nalezneme hned dvě velké hypergalaxie. Jádrem jedné je naše Galaxie, jádrem druhé Velká galaxie v Andromedě. Jádra těchto hypergalaxií jsou od sebe vzdálena 2,25 milionů světelných let. Shlukování galaxií nás přivádí k myšlence, že galaxie vznikají, podobně jako hvězdy, ve skupinách. Zdá se, že právě hypergalaxie jsou těmi prvotními skupinami galaxií.\n"}
{"id": "569315", "url": "https://cs.wikipedia.org/wiki?curid=569315", "title": "Pavel Kubát", "text": "Pavel Kubát\n\nPavel Kubát (* 1991 Chlumec nad Cidlinou) je český reprezentant a juniorský mistr světa v orientačním běhu. Mezi jeho největší úspěchy patří zlatá medaile z klasické trati na juniorském mistrovství světa 2010 v dánském Aalborgu. V současnosti běhá za český klub OK 99 Hradec Králové a též za finský klub Vaajakosken Terä, za který startuje ve Skandinávii. Pracuje jako ekonom ve společnosti Kitl. Jeho manželkou je orientační běžkyně, běhající za oddíl OK Chrastava Jana Kubátová.\n\n"}
{"id": "569316", "url": "https://cs.wikipedia.org/wiki?curid=569316", "title": "Mistrovství světa v basketbalu žen 1957", "text": "Mistrovství světa v basketbalu žen 1957\n\n2. mistrovství světa v basketbalu žen proběhlo v dnech 13. – 26. října v Brazílii.\n\nTurnaje se zúčastnilo dvanáct družstev, rozdělených do dvou čtyřčlenných a jedné tříčlenné skupiny. První dvě družstva postoupila do finálové skupiny, týmy na třetím a čtvrtém místě hrály o 8. - 12. místo. Brazílie jako pořadatel byla do finálové skupiny nasazena přímo. Mistrem světa se stal tým Spojených států.\n\n USA - Peru 75:37 (41:12)\n\n13. října 1957 - Rio de Janeiro\n\n13. října 1957 - Rio de Janeiro\n\n14. října 1957 - Rio de Janeiro\n\n14. října 1957 - Rio de Janeiro\n\n15. října 1957 - Rio de Janeiro\n\n15. října 1957 - Rio de Janeiro\n\n SSSR - Austrálie 70:32 (29:13)\n\n13. října 1957 - Rio de Janeiro\n\n14. října 1957 - Rio de Janeiro\n\n15. října 1957 - Rio de Janeiro\n\n Maďarsko - Chile 65:53 (28:27)\n\n13. října 1957 - Rio de Janeiro\n\n13. října 1957 - Rio de Janeiro\n\n14. října 1957 - Rio de Janeiro\n\n14. října 1957 - Rio de Janeiro\n\n15. října 1957 - Rio de Janeiro\n\n15. října 1957 - Rio de Janeiro\n\n ČSR - Chile 76:46 (30:19)\n\n17. října 1957 - Rio de Janeiro\n\n17. října 1957 - Rio de Janeiro\n\n18. října 1957 - Rio de Janeiro\n\n18. října 1957 - Rio de Janeiro\n\n19. října 1957 - Rio de Janeiro\n\n19. října 1957 - Rio de Janeiro\n\n20. října 1957 - Rio de Janeiro\n\n20. října 1957 - Rio de Janeiro\n\n20. října 1957 - Rio de Janeiro\n\n21. října 1957 - Rio de Janeiro\n\n21. října 1957 - Rio de Janeiro\n\n22. října 1957 - Rio de Janeiro\n\n22. října 1957 - Rio de Janeiro\n\n23. října 1957 - Rio de Janeiro\n\n23. října 1957 - Rio de Janeiro\n\n24. října 1957 - Rio de Janeiro\n\n24. října 1957 - Rio de Janeiro\n\n25. října 1957 - Rio de Janeiro\n\n25. října 1957 - Rio de Janeiro\n\n26. října 1957 - Rio de Janeiro\n\n26. října 1957 - Rio de Janeiro\n\n Mexiko - Kuba 58:50 (24:23)\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n\n??. října 1957 - Rio de Janeiro\n1. USA\nTrenér: Les Major\n\n2. SSSR\nTrenér: Jan Lisov\n\n3. ČSR\nTrenér: Lubomír Dobrý\n\n4. Brazílie\n\n\n5. Maďarsko\n\n\n6. Paraguay\n\n7. Chile\n\n\n9. Mexiko\n\n\n10. Austrálie\n11. Peru\n\n\n12. Kuba\n\n\n"}
{"id": "569318", "url": "https://cs.wikipedia.org/wiki?curid=569318", "title": "Metagalaxie", "text": "Metagalaxie\n\nMetagalaxie je největší poznaná část vesmíru. Fyzikální reálnost poznání skupin, kup, superkup nebo dokonce skupin galaxií vyšších řádů úzce souvisí se vznikem a vývojem pozorované části vesmíru, kterou nazýváme Metagalaxie. Současná kosmologie založená na obecné teorii relativity, se v posledních desetiletích definitivně odklonila od stacionárních modelů vesmíru a dále rozpracovává nestacionární varianty modelů vesmíru, které jsou v dobré shodě s pozorovanými vlastnostmi Metagalaxie.\n"}
{"id": "569321", "url": "https://cs.wikipedia.org/wiki?curid=569321", "title": "Ludmila Bubeníková", "text": "Ludmila Bubeníková\n\nLudmila Bubeníková (* 24. února 1955 Pustá Polom) je česká politička, v letech 2010 až 2013 poslankyně Poslanecké sněmovny PČR, v letech 2002 až 2018 starostka obce Velká Polom, členka hnutí STAN.\n\nV letech 1970–1974 vystudovala gymnázium v Bílovci, po maturitě nastoupila na Obchodní fakultu Vysoké školy ekonomické v Bratislavě, kde v roce 1978 obdržela titul inženýrky. Do roku 1993 působila v řídících pozicích státních podniků a později soukromých firem. Od roku 1993 se živí jako OSVČ v oborech zprostředkování obchodu a služeb, velkoobchod a maloobchod. Je vdaná, má dvě děti.\n\nV roce 1994 vstoupila do KDU-ČSL, ze které vystoupila v roce 2002. Od roku 1994 zasedá v zastupitelstvu obce Velká Polom, kde od roku 2002 vykonává funkci starostky. V roce 2009 začala spolupracovat s hnutím „STAROSTOVÉ A NEZÁVISLÍ“, ve kterém působí jako předsedkyně krajské organizace v Moravkoslezském kraji. Ve volbách 2010 byla zvolena do dolní komory českého parlamentu.\n\nVe volbách do Evropského parlamentu v roce 2014 kandidovala z pozice členky STAN na 21. místě kandidátky TOP 09 a STAN, ale neuspěla. Ve volbách do Poslanecké sněmovny PČR v roce 2017 byla lídryní kandidátky hnutí STAN v Moravskoslezském kraji, ale neuspěla.\n\nV komunálních volbách v roce 2018 opět obhájila post zastupitelky obce Velká Polom, když vedla jako členka hnutí STAN kandidátku subjektu \"\"Naše Velká Polom\"\" (tj. hnutí STAN a nezávislí kandidáti). Novou starostkou obce se však na konci října 2018 stala Kateřina Honajzrová.\n"}
{"id": "569328", "url": "https://cs.wikipedia.org/wiki?curid=569328", "title": "Ladies' Home Journal", "text": "Ladies' Home Journal\n\nLadies' Home Journal je americký časopis, který byl poprvé vydán 16. února 1883 a nakonec se stal jedním z předních časopisů žen 20. století ve Spojených státech amerických. V současné době jej vydává společnost Meredith Corporation.\n\nJe jedním z časopisů zvaných Seven Sisters určených pro ženy.\n\nPříležitostné články na módní témata pro \"Ladies Home Journal\" a \"Harper's Bazaar\" psala fotografka Zaida Ben-Yusufová. Ta byla tímto časopisem v roce 1901 zařazena mezi šest fotografek, který ji označil jako \"„přední fotografky v Americe“\".\n\n\n\n\n"}
{"id": "569329", "url": "https://cs.wikipedia.org/wiki?curid=569329", "title": "Rachel Corrieová", "text": "Rachel Corrieová\n\nRachel Corrieová (10. dubna 1979 – 16. března 2003) byla americká aktivistka, členka Mezinárodní hnutí solidarity (ISM). Zemřela v pásmu Gazy po rozdrcení buldozerem Izraelských obranných sil (IOS), když stála před místním palestinským domovem jako lidský štít ve snaze zabránit izraelské armádě bourání domů. Izraelská armáda označila její smrt za politováníhodnou nehodu, jejíž příčinou bylo, že ji v daném úhlu řidič buldozeru neviděl. Proti tomuto tvrzení se ohradilo hnutí ISM, podle něhož řidiči nic ve výhledu nebránilo. Americký velvyslanec v Izraeli, Dan Shapiro, označil izraelské vyšetřování smrti Rachel Corriové jako \"neuspokojivé\". Spojené státy tlačily na Izrael aby okolnosti smrti aktivistky byly důkladně vyšetřeny.\n\n\n"}
{"id": "569332", "url": "https://cs.wikipedia.org/wiki?curid=569332", "title": "The Camera Club of New York", "text": "The Camera Club of New York\n\nThe Camera Club of New York je americký spolek fotografů pro výzkum fotografie založený v roce 1884. V letech 1897–1903 vydávali fotografický čtvrtletník \"Camera Notes\".\n\nPřestože byl klub založen nadšenými gentlemany, kteří hledali útočiště před materialistickou popularizací tohoto média v 80. letech 19. století, přijali za členku první ženu Elizabeth A. Sladeovou v roce 1887, jen čtyři roky od svého založení. Později začali přijímat a zavádět nové myšlenky a nové přístupy k fotografickému médiu.\n\nBěhem listopadu 1898 v Camera Clubu uspořádaly „woman show“ svých prací portrétní fotografky Zaida Ben-Yusufová a Frances Benjamin Johnstonová.\n\n"}
{"id": "569334", "url": "https://cs.wikipedia.org/wiki?curid=569334", "title": "Petr Jalowiczor", "text": "Petr Jalowiczor\n\nPetr Jalowiczor (15. listopadu 1973 Třinec – 7. února 2012) byl český politik, poslanec Parlamentu ČR za Moravskoslezský kraj, člen ČSSD.\n\nVystudoval gymnázium v Třinci a obor pozemní stavitelství na SPŠ stavební v Havířově. Byl ženatý, v roce 2007 se mu narodil syn Jakub, v roce 2010 dcera Petra.\n\nDo ČSSD vstoupil v únoru 1996. V letech 2002 až 2006 působil jako místostarosta obce Bukovec a následně se stal na čtyři roky jejím starostou. V roce 2004 byl zvolen do krajského zastupitelstva Moravskoslezského kraje. Roku 2010 se stal poslancem Sněmovny Parlamentu ČR. Zasedal v zemědělském výboru PS. Od podzimu 2010 se kvůli svému onemocnění neúčastnil jednání Poslanecké sněmovny. V únoru 2012 po dlouhé nemoci zemřel, jeho mandát byl pak přidělen Břetislavu Petrovi. Byl členem KVV ČSSD Moravskoslezského kraje.\n\n"}
{"id": "569348", "url": "https://cs.wikipedia.org/wiki?curid=569348", "title": "Oldřich Unger", "text": "Oldřich Unger\n\nOldřich Unger (13. ledna 1934 České Budějovice – 16. července 2015 Santa Ana, Kalifornie) byl český rozhlasový redaktor, reportér, hlasatel a herec Divadla Járy Cimrmana.\n\nOldřich Unger byl prvním redaktorem rozhlasového pořadu Meteor. V letech 1949 až 1951 vystudoval Hospodářskou školu v Českých Budějovicích, v letech 1958 až 1962 pak Střední osvětovou školu v Praze, obor novinářství. Do redakce vědy a techniky pro mládež HRDM Československého rozhlasu v Praze nastoupil 1. ledna 1962 ze zpravodajské redakce krajské stanice v Českých Budějovicích, kde působil od 1. července 1951 jako redaktor a reportér zpravodajského oddělení, hlasatel a sportovní reportér. Účinkoval zde rovněž v rozhlasových hrách. V redakci převzal po redaktorce Ivě Vrbické pořad STOP magazín, (na němž se podíleli i někteří další členové redakce – Bohumil Kolář, Ota Ksandr, Kamil Horák, Milan Bauman a další). Přestěhování, práce v nové redakci, budování nových autorských kontaktů, a při tom ještě dálkové studium – muselo být pro něj dost náročné, ale Oldřich Unger vše zvládl. Své přednosti talentovaného reportéra a zaníceného milovníka přírody mohl však naplno uplatnit až v příštím roce (od září 1963), kdy se pořad Meteor poprvé ozval na rozhlasových vlnách. Připravoval ho až do 14. května 1973, kdy musel Československý rozhlas nedobrovolně opustit.\n\nV pořadu Meteor (zpočátku monotématickém) odvysílal jako jeho odpovědný redaktor a reportér mnoho reportáží, rozhovorů a příspěvků řady dalších žánrů i forem. Na jejich zpracování spolupracoval nejen s kolegy v redakci (zejména Dr. Josefem Kleiblem a Bohumilem Kolářem), ale i s mnoha vědci. Například v reportážích z hvězdárny v Ondřejově a v dalších programech o kosmu spolupracoval s Dr. Bohumilem Švestkou, Dr. Zdenkem Plavcem a Dr. Jiřím Grygarem. V seriálu \"Procházky přírodou\" s fytopatologem a básníkem profesorem Ctiborem Blattným. Připravil též pořady s cestovatelem Miloslavem Stinglem či etnografem Václavem Šolcem z Náprstkova muzea v Praze. K úspěšným počinům též patřily seriály z Pražské ZOO s Dr. Josefem Králem a ostatními zoology.\n\nV roce 1964 začal pracovat na vzniku \"Zvukové fonotéky hlasu a zvuku přírody\" (seriózních a vědecky vedených dokumentech). Tato zvuková databanka měla posloužit nejen Meteoru, ale také všem ostatním programovým složkám rozhlasu. Projekt později dostal název \"Zvukový atlas přírody Čs. rozhlasu\". Ten brzy shromáždil stovky zvukových záznamů natočených na profesionální švýcarský magnetofon Nagra. S ním jako jediný mohl pracovat samostatně, bez spolupráce přenosových techniků. (Viz foto Alexandr Janovský). V roce 1965 projevila britská rozhlasová stanice BBC zájem o výměnu zvukových dokumentů (BBC Natural History Unit v Bristolu). Na tomto projektu spolupracoval s Johnem Burtonem a Jeffery Boswallem z BBC, ale též se Sveriges Radio ve Stokholmu, s rozhlasem Polska a Maďarska a Bulharska. Výměny zvukových záznamů probíhaly též na úrovni vědeckých institucí – například s Dr. Veprincevem z Akademie věd v Moskvě, s ornitology Maďarské akademie věd a dalšími. \"Fonotéka Zvukový Atlas\" umožnila realizovat řadu vynikajících rozhlasových programů. Například ptačí hitparádu \"Šest na bidýlku\", seriál o biomuzikologii (s Dr. Petrem Szokem), dva tříměsíční seriály \"Hlas pro tento den\" (s Dr. Liborem Halíkem) v letech 1968 a 1969. Obchodní oddělení ČsRo ve spolupráci s Merkurem vydalo v roce 1972 zvukové záznamy s názvem \"Ptáci v lese a u vody 1972\" a v roce 1973 druhý díl \"Ptáci lesa 1973\". Byly opatřeny kartami s barevnými fotografiemi a stručným popisem ptáků. Na tomto projektu Unger spolupracoval s Dr. Jiřím Formánkem z Národního Muzea v Praze. S kolegou Bohumilem Kolářem připravil seriál o dobývání šestého \"mokrého kontinentu\" – o pronikání do hlubin světového oceánu. Ten se stal podkladem pro knihu Explorers Of The Deep (1976), která byla přeložena do angličtiny, francouzštiny a němčiny. Vydalo ji nakladatelství Artia ve spolupráci s nakladatelstvím Hamlyn ve Velké Británii.\n\nV letech 1965 až 1969 působil v legendárním rozhlasovém pořadu Nealkoholická vinárna U Pavouka, u jehož zrodu byli tehdejší redaktoři Armádního vysílání Československého rozhlasu a pozdější zakladatelé Divadla Járy Cimrmana – Zdeněk Svěrák a Jiří Šebánek. Ve stálém týmu tohoto pořadu představoval postavu Inženýra Artuše Leflera – tvůrce zcela zbytečných technických vynálezů. (Unger pravidelně účinkoval i v dalších v rozhlasových hrách). Už 23. prosince 1966 roku byl v tomto pořadu, jehož mnozí posluchači věřili, že se jedná o skutečné živé přenosy z vinárny tohoto jména, oznámen smyšleným doktorem Evženem Hedvábným (vlastním jménem Karel Velebný) nález pozůstalosti doposud neznámého českého génia Járy Cimrmana. Prvotním autorem nápadu založit divadlo s touto fiktivní postavou byl Jiří Šebánek, který roku 1966 seznámil se svou myšlenkou Miloně Čepelku, Ladislava Smoljaka a Zdeňka Svěráka. K projektu byli v jeho rané fázi přizváni ještě Karel Velebný, Jan Trtílek, Oldřich Unger a rozhlasová režisérka Helena Philippová. Když Jiří Šebánek přišel s myšlenkou vytvořit pro „českého génia Járu Cimrmana“ stálou divadelní scénu, Oldřich Unger se stal členem tohoto divadla. Prvním představením byl seminář o Cimrmanově životě a díle, přesněji řečeno hra autora Zdeňka Svěráka Akt, která měla nejprve zkušební premiéru pro rodiny a známé a teprve poté byla 4. října 1967 v Malostranské besedě v Praze představena veřejnosti. Unger v ní měl roli Bedřicha Siry. V roce 1978 Unger z jeviště DJC odešel.\n\nZávěr působení v Československém rozhlase začal už 9. května 1968, kdy Literární listy v jedenáctém čísle zveřejnily článek Petra Chudožilova a Oldřicha Ungera „Viním Vás ze smrti svého muže“. Unger pro něj natáčel rozhovor s bývalým vězeňským lékařem v Ruzyni Dr. Sommerem, který byl vězni označen za nelítostného sadistu. Pod tlakem těchto svědectví, zveřejněných ve Večerní Praze a v jiných publikacích, spáchal Dr. Somer sebevraždu. Oba autoři článku byli v rozhlasovém komentáři B. Roháčka obviněni, že svým rozhovorem „…přinutili Dr. Somera ke zhroucení a pak k sebevraždě.“ Dne 21. srpna 1968, v době okupace Československa, byl Unger od časných ranních hodin na svém pracovišti a natočil těsně před obsazením a vyklizením rozhlasu krátký záběr o situaci před budovou a uvnitř budovy. Záznam se mu podařilo vynést a později byl dokument několikrát použit ve vysílání. Dne 4. října 1972 přineslo komplexní hodnocení rozhlasové činnosti Oldřicha Ungera tento závěr: „Po urychleném najití náhrady propustit z Čs. rozhlasu“. Podepsáni Bořivoj Horák a Svatopluk Dolejš. Poslední část profesionálního působení Ungera nastala až po několika měsících intenzivního hledání nového zaměstnání po propuštění z rozhlasu v květnu 1973.\n\nOd 1. dubna 1976 pak pracoval jako samostatný odborný referent - specialista (zvukový režisér) v národním podniku Komenium se zaměřením na audiovizuální učební pomůcky. V období normalizace to byla až neuvěřitelná a zcela nová pracovní příležitost. Zasloužil se též o profesionální úroveň nahrávacího studia v Senovážné ulici v Praze. Realizoval jazykové kurzy anglického a ruského jazyka. Rovněž výukové programy z českých a světových dějin. Spolupracoval s Radovanem Lukavským, Václavem Voskou, Karlem Högrem, Otakarem Brouskem, Jiřím Adamírou, Petrem Haničincem, Jiřím Kepkou, Alfrédem Strejčkem, Dagmar Sedláčkovou či Klárou Jernekovou.\n\n30. září 1978 byl z Komenia propuštěn, protože spolu s manželkou podepsali Chartu 77. Později podali žádost o vystěhování z ČSSR. Z funkce asistentky filmového střihu v Čs. televizi byla propuštěna i jeho manželka. Poté se po několik měsíců snažili získat povolení k vystěhování. 27. srpna 1979 byl Oldřich Unger \"... propuštěn ze státního svazku Československé socialistické republiky. Propuštění se vztahuje i na manželku Ivanu, rozenou Janouškovou.\" Propuštěni byli též synové David, Daniel a Dominik.\"\n\nŽádost o vystěhování byla nakonec kladně vyřízena a rodina odjela do Vídně 28. srpna 1979. Po zdejším krátkém pobytu odcestovali do USA. Oldřich Unger byl od roku 2013 trvale připoután na lůžko (dialýza ledvin) a zemřel ve městě Santa Ana  v americkém státě Kalifornie 16. července 2015 ve věku 81 let. Své tělesné ostatky odkázal vědě.\n\nPostavy sehrané ve hrách Divadla Járy Cimrmana:\n\n\n"}
{"id": "569354", "url": "https://cs.wikipedia.org/wiki?curid=569354", "title": "Ďábel nosí Pradu", "text": "Ďábel nosí Pradu\n\nĎábel nosí Pradu (v originále \"The Devil Wears Prada\") je americký hraný film z roku 2006. Jde o psychologicky laděné komediální drama režiséra Davida Frankela s Meryl Streepovou a Anne Hathaway v hlavní roli. Další výrazné role vytvořili Emily Blunt, Adrian Grenier, Simon Baker a Stanley Tucci. Film je obrazovým ztvárněním stejnojmenného bestseleru Lauren Weisbergerové deníku \"The New York Times\".\n\nMiranda Priestlyová (Meryl Streepová) je šéfredaktorka prestižního newyorského fiktivního módního časopisu \"Runway\". Je to nejen nejmocnější a nejvlivnější žena v módním průmyslu, ale zejména velmi tvrdá a cílevědomá manažerka, která svému profesionálnímu impériu vládne tvrdou rukou, a žena, jenž určuje módní trendy. Většina jejích podřízených se bojí a nenávidí ji. Její osobní asistentky a sekretářky u ní nikdy nevydrží pracovat dlouho.\n\nAndy Sachsová (Anne Hathawayová) je čerstvá jednadvacetiletá absolventka vysoké školy, která se chce stát úspěšnou novinářkou a redaktorkou, ale nemůže najít žádné pro ni vhodné místo, proto se rozhodne, že se bude ucházet o uvolněné místo Mirandiny druhé asistentky. Je to ovšem obyčejná prostá dívka, která není ani štíhlá, o módu se nezajímá a zmíněný časopis nikdy ani nečetla. Chodí s obyčejným kuchařem Natem (Adrian Grenier), neumí se oblékat, není štíhlá jako modelka a do světa vrcholové módy se vlastně vůbec nehodí. Nicméně je velice chytrá, pracovitá a schopná, takže se postupem doby a za pomoci Mirandiny první asistentky (Emily Bluntová) i hlavního redaktora Nigela (Stanley Tucci) radikálně změní a vypracuje na Mirandinu nejlepší asistentku. Pro svoji práci obětuje i svůj vlastní osobní život, když se na čas rozejde se svým přítelem (Adrian Grenier). V momentě, kdy se obě ženy během mezinárodní módní akce týdne módy v Paříži osobně sblíží, Andy z osobních důvodů od Mirandy odejde, udobří se s přítelem Natem a snaží se stát skutečnou novinářkou.\n\n\n"}
{"id": "569356", "url": "https://cs.wikipedia.org/wiki?curid=569356", "title": "Grotesk", "text": "Grotesk\n\nGrotesk je styl rodin bezpatkových písem, který vznikla v devatenáctém století. Jméno vymyslel William Thorowgood, který v roce 1832 vytvořil první bezpatkové písmo s minuskulními znaky.\n\nZástupcem grotesku je například Helvetica.\n"}
{"id": "569360", "url": "https://cs.wikipedia.org/wiki?curid=569360", "title": "Kostel Panny Marie Vítězné (Bílá hora)", "text": "Kostel Panny Marie Vítězné (Bílá hora)\n\nKostel Panny Marie Vítězné na Bílé Hoře v Praze 17-Řepích je poutní místo poblíž dějiště bitvy na Bílé hoře. Nachází se severně od ulice Karlovarská (nedaleko tramvajové smyčky) a jihovýchodně od vlastní Bílé hory na katastrálním území Řep, je také jednou z nejdůležitějších památek této čtvrti. Poutní areál s kostelem Panny Marie Vítězné je od roku 2018 národní kulturní památkou.\n\nPředchůdcem kostela Panny Marie Vítězné byla jednoduchá kaple na obdélném půdorysu vystavěná po bitvě na Bílé hoře mezi lety 1622–1624. Autora stavby, jež je zachována ve zdivu západní části dnešního kostela, neznáme. Kaple sloužila jako místo uložení ostatků vojáků, které nebyly řádně pohřbeny a zůstaly v okolí Bílé hory ještě dlouho po bitvě.\n\nV roce 1628 se na popud císaře Ferdinanda II. započalo se stavbou kláštera servitů, situovaného východně od stávající kaple. Zamýšlený klášterní kostel Panny Marie měl připomínat slavné vítězství císařských vojsk a katolické církve. Při pokládání základního kamene 25. dubna 1628, kterého se účastnil i císař Ferdinand II. s manželkou Eleonorou a synem Ferdinandem III., byla do základů vložena pamětní medaile, zachycující plánovanou podobu kláštera. Klášter však nebyl dostavěn a budovy došly jiného využití.\n\nPůvodní kaple byla poškozena při vpádu Švédů roku 1634 a následně přeměněna na kostnici. V roce 1704 byla už značně zchátralá kaple přestavěna bavorským zedníkem Michaelem Hagenem, zasvěcena sv. Václavovi a bylo povoleno sloužit v ní mše. Datum vysvěcení kaple, 8. prosince 1704, je vytesáno v nadpraží vchodu. Stavba byla dále postupně rozšiřována. Pravděpodobně už v letech 1705-6 byl ke kapli přistavěn osmiboký presbytář s nízkou kupolí a lucernou. Takto nově vzniklá svatyně, zasvěcená nyní Panně Marii Vítězné, byla vysvěcena pražským biskupem Vítem Seiplem 8. srpna 1706.\n\nRoku 1708 započala východně od osmibokého presbytáře stavba sakristie. Ta byla spolu s kůrem dokončena o rok později. Následně, v roce 1710, byla ke kněžišti na jihu přistavěna oktogonální kaple sv. Rozálie (od roku 1728 sv. Feliciána). V severovýchodním koutě budoucího ambitu byla téhož roku založena kaple sv. Vojtěcha. Roku 1712 bylo kněžiště rozšířeno o kapli sv. Hilária na severní straně, byla započata stavba kaple sv. Jana Nepomuckého v jihovýchodním koutě budoucího ambitu a začalo se se stavbou obvodní zdi, ta byla dokončena v roce 1713. Třetí kaple, zasvěcená Nejsvětější Trojici byla založena roku 1713. Poslední jihozápadní koutová kaple ambitu, kaple sv. Václava byla vystavěna v roce 1714. Téhož roku byla stržena stará kupole kostela a vystavěná nová, vyšší, dokončená roku 1705.\nV roce 1720 se začalo se stavbou arkád ambitu. Stavba ambitů včetně křídel spojujících ambit s kostelem byla ukončena v roce 1729.\n\nNa vnějšku severní strany ambitů byla zbudována kaple Božího hrobu podle vzoru kaple uprostřed Chrámu Božího hrobu v Jeruzalémě. Mohla být postavena mezi lety 1750 – 1785. Na Birckhardtově mědirytu podle Lanovy kresby v roce 1723 je zobrazen již hotový areál kláštera se všemi dostavbami, zatím ale bez této kaple. Ta není ani na přiloženém půdorysu a není ani na kresbě od F. B. Wernera z roku 1752. Když Josefem II. zrušený klášter převzala náboženské matice, provedla roku 1786 soupis majetku a následně areál prodala v dražbě Josefu Ulrichovi, sládkovi z Motola. Na situačním plánu bělohorského areálu narýsovaném a kolorovaném Franzem Zachem v roce 1793 je již půdorys kaple spolu s přístavkem patrný.\n\nKaple byla postavena patrně podle Santiniho stavby u křižovníků na Novém Městě Pražském, která se odlišuje od ostatních kaplí tohoto typu postavených v Českých zemích. Je to podélná stavba zakončená presbytářem s dvěma stranami polygonu a rozdělená na dvě prostory – přední Andělskou kaplí se prochází do hrobové komory. Na její západní straně je k ní přistavěn objekt Olivetské hory. Cihlová stavba má omítnuté zdivo, po celém obvodu jsou do omítky vyryty falešné rýhy, které imitují kvádříkové členění. Andělská kaple má čtvercový půdorys, pak pokračuje mírně ustoupený presbytář zvýrazněný slepou arkádou, jejíž lomené oblouky nese sedm polosloupků toskánských hlavic. Doprostřed střechy je umístěna baldachýnová edikula sestávající z arkády šesti tesaných sloupků. Helmicovou stříšku původně zdobil půlměsíc, při opravách v roce 1902 jej nahradila makovice s křížkem. Do kaple se vchází ze severního ambitu, kde je malbami na stěnách znázorněn Pašijový cyklus a kde do jednoho z výjevů zasahuje vstupní portálek kaple. Místo scény Ukřižování, které bylo později přemalováno, bylo určeno k založení samotné kaple.\n\nV roce 1885 byla kaple vymalována pražským malířem Gotliebem a krucifix nad vstupem spolu se sochou Krista na Olivetské hoře byly vyčištěny. Téhož roku během Postního týdne byl opraven také její oltář pražským pozlacovačem Růžičkou. O deset let později byla kaple opravena malířem Oberstem. V roce 1902 byl na baldachýnovou věžici instalován kříž od Josefa Kosiny z Ruzyně a makovice ze zinku od klempíře Otta z Tejnku. Oba byli vyplaceni 47 korunami. Ott také upevnil nový okap za 105 korun. Všechny práce byly vypláceny z peněz shromážděných kostelními sbírkami.\n\nDříve byl za autora projektu komplexu poutního kostela Panny Marie Vítězné považován pouze hradčanský malíř Kristián Luna. Dnešní bádání předpokládá, že se Luna podílel buď na první etapě výstavby společně s novoměstským zedníkem Jindřichem Klingenleitnerem, nebo že prvé stavby koncipoval. Projekt ambitů s koutovými kaplemi a centrální kupole s vysokým tamburem, vyznačující se vyšší uměleckou kvalitou než mají dříve vybudované části, je připisován Janu Blažeji Santinimu Aichlovi.\n\nNejzdobnější částí stavby je hlavní jižní portál se štítovým nástavcem a sochami andělského pozdravení (1729). Před portálem jsou po stranách osazeny sochy patronů proti moru z roku 1751, sv. Rocha a sv. Šebestiána. Štít západního průčelí kostela zdobí štukový reliéf zachycující bělohorskou bitvu. Původně bylo nádvoří kostela ještě osazeno sochami sv. Josefa, sv. Františka Serafínského, sv. Antonína Paduánského, sv. Jana Nepomuckého a pátera Dominika à Jesu Maria, který v bitvě roku 1620 povzbuzoval císařské vojsko. Tyto sochy se do dnešní doby nedochovaly. Ambit byl vymalován v letech 1735 – 1740 obrazy mariánských poutních míst Čech, Moravy, Slezska, Lužice a Bavorska. Malby jsou připisovány Johannu Adamu Schöpfovi, ale pro silné přemalby nelze jeho autorství prokázat.\n\nVe střední kupoli kostela se nachází freska Oslavení církve českými patrony z roku 1728 od bavorského malíře Kosmy Damiána Asama. Boční kupole zdobí fresky zachycující bitvu na Bílé Hoře od Václava Vavřince Reinera (1718) a Johanna Adama Schöpfa.\nNa hlavním oltáři je umístěna kopie tzv. \"Strakonického obrazu\" (Adorace narozeného Krista), kterou nechal v roce 1708 v Římě namalovat Pavel Hagen (bratr zedníka Michaela Hagena) jako připomínku zázračného přispění Panny Marie v bělohorské bitvě.\n\nOd roku 2007 žije v areálu komunita sester benediktinek. Vstup do areálu je možný v době konání pravidelných mší. Areál kostela Panny Marie Vítězné, zapsaný v Ústředním seznamu kulturních památek České republiky, byl od 1. července 2018 prohlášen národní kulturní památkou.\n\nPanně Marii Vítězné a \"Strakonickému obrazu\", nesenému v bitvě na Bílé Hoře, byla zasvěcena 37. kaple Svaté cesty z Prahy do Staré Boleslavi, která byla založena jezuity v roce 1674.\n\n\n"}
{"id": "569367", "url": "https://cs.wikipedia.org/wiki?curid=569367", "title": "Anni-Maija Finckeová", "text": "Anni-Maija Finckeová\n\nAnni-Maija Finckeová (* 12. prosince 1984, Tampere ) je finská reprezentantka v orientačním běhu. Mezi její největší úspěchy na mezinárodní scéně patří stříbrná medaile ze štafetových závodů na mistrovství Evropy 2010 v bulharském Primorsku. V současnosti běhá za finský klub Tampereen Pyrintö.\n\n"}
{"id": "569384", "url": "https://cs.wikipedia.org/wiki?curid=569384", "title": "Hnutí za svobodnou Gazu", "text": "Hnutí za svobodnou Gazu\n\nHnutí za svobodnou Gazu (popř. Hnutí osvoboďte Gazu, z anglického Free Gaza Movement) je koalice organizací a aktivistů bojujících za lidská práva, která se sjednotila za účelem čelit izraelské blokádě Gazy a snažit se do Pásma Gazy dovést lodní cestou humanitární pomoc. Koalice má více než 70 podporovatelů, kteří tuto myšlenku schvalují, včetně např. Desmonda Tutu či Noama Chomskyho.\n\nOrganizace, které v této koalici spolupracují, zahrnují např. \"Mezinárodní hnutí solidarity\" (\"International Solidarity Movement\"). Mezi aktivisty participující v tomto úsilí patří Jeff Halper, Hedy Epstein, Lauren Booth a členové různých křesťanských, židovských a muslimských náboženských organizací. Izraelská rozvědka říká, že taktéž zahrnují islámské organizace, které podle jejich tvrzení představují bezpečnostní riziko židovskému státu.\n\nPrvní plavba \"Hnutí za svobodnou Gazu\", společně s hnutím \"Mezinárodní hnutí solidarity\", se uskutečnila na začátku srpna 2008 na dvou lodích. Dala by se označit za úspěšnou, neboť Izrael nezasáhl a lodě 23. 8. 2008 do Pásma Gazy dopluly. Jeden z izraelských účastníků plavby, Jeff Halper, byl krátce po doplutí zadržen a obviněn z porušení zákona, který izraelským občanům zakazuje do Pásma Gazy vstoupit.\n\nDruhá plavba se konala ke konci října 2008 na cca 20m jachtě \"Dignity\" se zdravotnickou pomocí a 26 aktivisty, mj. laureátkou Nobelovvy ceny míru, Mairead Corriganovou, a členem Palestinského legislativního sněmu, Mustafem Barghoutim. Přestože Izrael nejdříve avizoval, že Dignity zastaví, z rozhodnutí na poslední chvíli to neudělal. Několik Britů z posádky Dignity se rozhodlo v Gaze zůstat a později, v červenci 2009, kdy se rozhodli vrátit, jim v tom bylo jak na izraelské tak egyptské hranici po několik dnů bráněno.\n\n29. prosince 2008 vyrazila \"Dignity\" z Kypru opět k Pásmu Gazy. Nesla Gazanům přes 3,5 tuny zdravotnických pomůcek a na její palubě byli mimo jiné Caoimhe Butterly, novináři Al Jazeera a CNN, tři chirurgové včetně Eleny Theoharousové a americká političky Cynthie McKinneyové. \"Dignity\" byla stíhána izraelskými námořními loděmi a jejímu kapitánu bylo nařízeno vrátit se. Podle \"Hnutí za svobodnou Gazu\" do ní izraelské lodě narážely a vojáci kolem ní stříleli z kulometů do vody, Izrael toto označil za absurdní a dodal, že posádka nereagovala na radiovou komunikaci s jejími válečnými loděmi. \"Dignity\" se nicméně ocitla bez dostatečného množství paliva na plavbu zpět a byla odtažena do Libanonu, těžce poničena.\n\nV lednu 2009 \"Hnutí za svobodnou Gazu\" opět zorganizovalo humanitární pomoc do Pásma Gazy, tentokrát na řecké osobní přepravní lodi \"Arion\" s 21 aktivisty na palubě, mezi nimiž bylo několik doktorů. Mise byla neúspěšná – \"Arion\" narazil na odpor izraelských válečných lodí, které mu nepovolily vstup na pobřeží Pásma Gazy.\n\n\"Arion\", poté, co se po neúspěšném pokusu vrátil v březnu na Kypr, dostal nové jméno – \"Spirit of Humanity\" a hnutí začalo připravovat další humanitární plavbu. 29. června 2009 vyrazil \"Spirit of Humanity\" z Larnacy se 3 tunami humanitární pomoci a 21 aktivisty na palubě, včetně americké bývalé kongresmanky Cynthie McKinneyové a Mairead Maguireové, šesti novináři (dvěma z Al Jazeera) a dokumentaristy Adama Shapiro.\n\n30. června, předtím, než se loď dostala do izraelských vod, je zastihly izraelské lodě a radiovou komunikací ji poroučely vzdálit se pobřeží Pásma Gazy. \"Spirit of Humanity\" odmítla a nato byla násilím odtažena do Asholdu. Osádka lodi byla držena v detenčním centru v Gimonu, jednalo se o jejich vyhoštění, a byli v jeden okamžik přemlouváni a nuceni, aby podepsali, že se záměrně pokoušeli porušit izraelskou blokádu, což odmítli. Maguireová na to řekla: „vyhoštění pro nás není relevantní, protože jsme byli vzati do Izraele proti naší vůli.“ Propouštěni byli postupně po několika dnech, poslední z nich po 9 dnech zadržování, 8. července. O věznění vysoké americké političky a bývalé kongresmanky byl americký tisk překvapivě mlčenlivý.\n\nNa plavbu s humanitární pomocí z května 2010 spojila síly nadace \"Humanitarian Relief Foundation (IHH)\" právě s \"Hnutí za svobodnou Gazu\", které akci koordinovalo. Loď s pomocí tentokrát nebyla jedna ale celý menší konvoj. Participovaly i další nadace, například turecká nadace \"Turkish Relief Foundation\", Globální mírová organizace Perdana z Malajsie, Evropská kampaň za ukončení obléhání Gazy. Spřízněné iniciativy ze Švédska a Řecka poskytly tři lodě základní pomoc, zdravotnickou pomoc, školní pomůcky a nářadí a materiál pro rekonstrukci po nedávné ničivé válce v oblasti. Kromě tohoto nákladu bylo na palubě kolem 600 lidí, včetně významných politiků z parlamentů z celého světa nebo pracovníků z Organizace spojených národů, aktivistů za lidská práva, stejně jako novinářů. Byla to doposud největší akce spojená s vysláním humanitární pomoci do Pásma Gazy po moři.\n\n"}
{"id": "569385", "url": "https://cs.wikipedia.org/wiki?curid=569385", "title": "Jack Sparrow", "text": "Jack Sparrow\n\nKapitán Jack Sparrow je fiktivní postava piráta, kterou ztvárnil Johnny Depp poprvé ve filmu \"\" (2003). Postava se objevila i navazujících filmech \"\" (2006) a \"\" (2007). Objevil se i v díle \"\" (2011) a nejnovějším pokračování \"\" (2017). Postava Jacka Sparrowa je protagonistou filmů, která přežívá především díky rumu, svému důvtipu a jednání, spíše než užitím zbraní a síly, přesto výborně zachází s kordem. Ačkoliv v případě nutnosti bojuje, pokouší se z nejnebezpečnějších situací uprchnout. Sparrow se pokouší získat zpět svou loď Černou perlu, o kterou jej v prvním filmu připravil první důstojník Hector Barbossa. Zároveň se pokouší uniknout krevní mstě legendárního Davy Jonese, při čemž bojuje s Východoindickou společností. Pirát tělem, duší i hygienickými návyky (jak nám sdělil jeden nejmenovaný zdroj ve druhém dílu). Jack si zakládá na své roli \"nevypočitatelného podrazáka\" a to se mu daří na jedničku. Stará se (převážně) o vlastní krk - pokud by z toho mohlo kápnout nějaké zlato či jiné výhody, byl by ochoten postarat se na nějaký čas i o jiné krky. Nebezpečí se snaží eliminovat převážně útěkem, v ostatních případech přijde na řadu jeho k dokonalosti vybroušená komunikační schopnost či ještě vybroušenější schopnost mávat kolem sebe pěkně ostrým mečem. Jack si velice cení svého majetku a pro svou milovanou loď Černou Perlu by nechal vrtat cizí koleno. Je velikým zastáncem konzumace rumu ve velkém, velikým obdivovatelem ženské krásy (zejména té, která mu na potkání nevrazí facku) a v neposlední řadě také zřejmě jediný člověk na světě, který přežije sežrání obřím Krakenem.\n\nJack má velmi specifickou podobu. Na hlavě má uvázaný červený šátek, vlasy spleteny do dredů a copánků se zavěšenými korálky ze svých cest. Většinou nosí i hnědočerný trojcípý klobouk. Lidi si přeměřuje svými tmavě hnědými duhovkami. Pod nosem má knírek a bradku, která je zakončena dvěma zapletenými copánky, opět s korálky. Nosí bílou špinavou košili, která má levý rukáv rozepnutý. Na pravé ruce má roztrhaný tmavý šátek omotaný kolem zápěstí, tři prsteny a vypálenou značku P jako pirát, kterou nosí schovanou pod rukávem. Nad vypálenou značkou má tetování, na kterém je zobrazena vlaštovka letící nad mořem při západu slunce. Většina lidí si myslí, že to je vrabec a tetování je kvůli tomu, že se Jack jmenuje Sparrrow, ale ve skutečnosti to znamená, že proplul všech sedm moří (v zastaralém označení, dnes jsou to již čtyři oceány). Přes košili má oblečený tmavý fialovomodrý kabát omotaný bíločervenou šerpou a upevněný hnědým koženým páskem s velkou kovovou přezkou. Za pasem má připevněnou pistoli a šavli a samozřejmě svůj pověstný a všemi známý kompas. Pod kabátem má oblečené dlouhé tmavě modré kalhoty zasunuté do vysokých námořnických holin.\n\nJe geniální šílenec, který nehledí na názory ostatních a hraje si svou hru. Svým chováním si získal hodně nepřátel.\nTenká hranice mezi genialitou a šílenstvím zajistila Jackovi nepřítele v každém přístavu a dokonce i v mladém věku byl největším potížistou v Sedmi Mořích. Jacka Sparrowa nemají piráti ani občané příliš v lásce, je nevyzpytatelný a hraje si svou vlastní hru. Na jeho osobě je zajímavé, že se většinou neohlíží na názor ostatních a jeho schopnost vyklouznout z jakékoliv šlamastyky se mu už mnohokrát osvědčila. Jack Sparrow je známý pro své neobvyklé chování, vyznačující se od mírně opilecké chůze až po divoká gesta rukou a ataktickou mluvu. To bylo možná částečně kvůli horkému klimatu Karibiku a velké množství času stráveného na palubě různých lodí. Nicméně je možné, (a to je více pravděpodobné), že jeho chování bylo kvůli společnému trápení většiny námořníků té doby - kombinace spousty rumu a velmi málo ovoce a zeleniny. Říkalo se, že Jack utrpěl úpal, když byl vysazen na opuštěném ostrově po vzpouře Hectora Barbossy na palubě Černé perly.\n\nJack uměl být velmi vážný, i když jen příležitostně, například po zastřelení Barbossy na Isla de Muerta, když viděl Krakenovu mrtvolu ležet na pláži, nebo když byl svědkem probodnutí Willa Turnera Davym Jonesem.\n\nJack Sparrow se více spoléhal na inteligenci, obratnost a mluvu sršící vtipem, spíše než na fyzickou sílu. Během filmů byl pojmenován jako \"nejhorší\" i \"nejlepší\" pirát. Nikdy nešel do boje, když nemusel, a vždy zůstával stranou. Jack často překonal nepřátele pouze slovy, ale když byl nucen bojovat, byl velmi impozantní soupeř a člověk mohl žádat lepšího druha v boji. Věřil, že piráti můžou být stále \"dobří lidé\". Dalšími důkazy o jeho morálce bylo, když odmítl přepravit otroky pro Východoindické obchodní společnosti a když byl jeho rozsáhlý trestní rejstřík čten během jeho pokusu o popravu v Port Royal, nezahrnoval žádný odkaz na trestné činnosti, jako je znásilnění. Jack také často vyjádřil překvapení, že lidé pochybují o jeho upřímnosti.\n\nI když se mu nedostalo žádného formálního vzdělání, Jack byl daleko od typického negramotného piráta. Vyvinul chuť pro čtení poezie, historie, a biografie pozoruhodných osob z minulosti. Jeden z jeho oblíbených spisovatelů byl William Shakespeare.\n\n"}
{"id": "569389", "url": "https://cs.wikipedia.org/wiki?curid=569389", "title": "Soupisky mužstev na mistrovství světa ve fotbale 2010 (skupina E)", "text": "Soupisky mužstev na mistrovství světa ve fotbale 2010 (skupina E)\n\nSeznam 23 hráčů, které trenér Bert van Marwijk nominoval na Mistrovství světa ve fotbale 2010.\n\nTrenér: Bert van Marwijk 19. Května 1952\nTrenér: Morten Olsen 14. Srpen 1949\n\nTrenér: Takeši Okada 25. Srpen 1956\n\nTrenér: Paul Le Guen 1. Březen 1964\n"}
{"id": "569393", "url": "https://cs.wikipedia.org/wiki?curid=569393", "title": "Košice (loď)", "text": "Košice (loď)\n\nKošice byla obchodní loď pro přepravu sypkých nákladů, zejména rudy, vyrobená v japonské loděnici Inoshima. Pod československou vlajkou se plavila v letech 1963 až 1987 a byla naší první lodí, která absolvovala plavbu kolem světa. Sloužilo na ní 38 námořníků.\n\nByla to první československá loď upravená původně pro přepravu rudy z Brazílie, po čtyřech letech provozu byla upravena i pro přepravu obilí. Byla vybavena vznětovým motorem značky Burmeister and Wath, vyvinula cestovní rychlost 14,5 uzlu se spotřebou 37 tun pohonných hmot na den. Byla z našich lodí největší, dlouhá 181,1 metru, široká 24,80 m a unesla až 26 974 tun materiálu.\n\nByla nasazena pro přepravu rudy z Brazílie pro náš průmysl. V roce 1967 prodělala úpravy pro převážení obilí. Od roku 1979 byla používána pro přepravu fosfátů a rudy. Její nejdelší plavba ze Štětína do Umm Quasru trvala 148 dní. V roce 1965 podnikla plavbu kolem světa ze Štětína do Brazílie, odtud do Japonska a přes Panamský průplav zpět do Evropy, přístavu Rijeka.\n\nZa 22 let provozu absolvovala 256 plaveb. Byla u posádky oblíbena kvůli spolehlivosti.\nLoď byla prodána v červenci 1986 do šrotu japonské firmě Kanematsu Bosno.\n\nProtože v roce 1989 získala Československá námořní plavba loď jinou, pojmenovanou opět Košice, vžilo se je poté odlišovat jako Košice 1 a Košice 2.\n\n"}
{"id": "569410", "url": "https://cs.wikipedia.org/wiki?curid=569410", "title": "PBX", "text": "PBX\n\nPobočková telefonní ústředna, PBX (Private branch exchange) je zařízení (počítač), které sjednocuje výstupní body všech firemních telefonů do veřejné telefonní sítě. PBX mělo kromě zjednodušení obsluhy také ohromný dopad na úspory. Místo vedení poplatků za každé telefonní číslo, platila firma pouze přístupový bod.\n\n\nJiž v první polovině 20. století se stal telefon běžnou součástí pracovního prostředí. Větší firmy však mohou vlastnit stovky až tisíce telefonních přístrojů. Pokud by měla firma platit za každý telefon linku do veřejné telefonní sítě zvlášť, náklady by byly enormní. Proto vznikla potřeba najít řešení, kdy se vnitřní telefonní síť podniku spojuje s veřejnou sítí pomocí jednoho vstupního/výstupního bodu.\n\nZačátkem 20. století ještě fungovaly telefony tak, že po zvednutí sluchátka došlo ke spojení s operátorem telefonní společnosti, který teprve na základě požadavku volajícího přepojil ručně hovor k volanému. V roce 1881 si nechal podnikatel Almon Brown Strowger patentovat krokový volič (anglicky Strowger switch nebo \"step-by-step switch\"), který dokázal interpretovat jednu číslici volaného čísla a vytvořit tak cestu mezi přístrojem volaného a přístrojem volajícího. Krokový volič se stal základním kamenem elektromechanických telefonních ústředen. V roce 1924 jej převzala firma AT&T, která jej začala používat pro budování PBX ústředen.\n\nPobočkové ústředny byly sice vyhovující pro běžné organizace, avšak pro potřeby organizací vlastnící Call centrum měly nedostatek funkcionalit. V osmdesátých letech začaly být doplňovány o zařízení, zajišťující přednastavenou logiku směrování hovorů, jako například ACD nebo IVR. S rozmachem počítačů začaly být systémy PBX postupně doplňovány o zařízení zvané Computer telephony integration, neboli \"CTI\".\n"}
{"id": "569411", "url": "https://cs.wikipedia.org/wiki?curid=569411", "title": "Bjambyn Rinčen", "text": "Bjambyn Rinčen\n\nBjambyn Rinčen (mongolsky \"Бямбын Ринчен\"; 25. prosince 1905 – 4. března 1977) byl mongolský spisovatel a vědec. Po matce pocházel se starého mongolského klanu Bordžiginů. Bjambyn Rinčen překládal z několika jazyků, mezi jinými i z češtiny a ruštiny. Ovládal celkem 20 jazyků. Byl přítelem českého mongolisty Pavla Pouchy.\n\nJeho syn Rinčengín Barsbold je přední mongolský paleontolog.\n\n"}
{"id": "569413", "url": "https://cs.wikipedia.org/wiki?curid=569413", "title": "Friedrich von Amerling", "text": "Friedrich von Amerling\n\nFriedrich von Amerling (14. dubna 1803 – 14. ledna 1887) byl rakousko-maďarský portrétista v letech 1835-1880 působící jako dvorní malíř Františka Josefa I.. Společně s Ferdinandem Georgem Waldmüllerem je také považován za jednoho z nejvýznačnějších rakouských portrétistů 19. století.\nNarodil se na předměstí Vídně jako syn výrobce zlatých a stříbrných drátů Franze Amerlinga a jeho manželky Terezy Karglové. V letech 1815-1824 studoval malířství na vídeňské Akademii výtvarných umění, v letech 1824-26 pokračoval ve studiu portrétní malby u Josefa Berglera na pražské Akademii výtvarných umění. V letech 1827-28 pobýval v Londýně, kde studoval portrétní galerii a inspiroval jej portrétista Thomas Lawrence. Poté odcestoval do Paříže, kde studoval u Horace Verneta, a následně do Říma, kde se přátelil s okruhem nazarénů. Po návratu do Vídně od roku 1828 působil jako portrétista éry biedermeieru, především velkoburžoazie, dvorské šlechty (například Liechtensteinů nebo knížecí rodiny Potockých) a císařské rodiny Habsbursků.\n\nZa svého života navštívil mnoho evropských i mimoevropských států. V roce 1836 a 1838 odcestoval do Itálie, v roce 1838 do Nizozemska, v letech 1840-43 pobýval v Římě, v roce 1882 navštívil Španělsko, v roce 1883 Anglii, roku 1884 Řecko, roku 1885 Skandinávii a v roce 1843 i Egypt a Palestinu. Byl čtyřikrát ženat: poprvé s Antonií Kaltenthalerovou, která v roce 1843 zemřela, následně s Katherinou Heisslerovou, se kterou se rozvedl, v roce 1857 se zasnoubil s Emilií Heinrichovou, se kterou žil až do její smrti v roce 1880 a až do roku 1881 žil se svou čtvrtou ženou, Mariou Nemetschkeovou.\n\nV roce 1878 jej císař František Josef I. vyznamenal Řádem železné koruny III. třídy a zároveň jej povýšil do šlechtického stavu. Potvrdil tak jeho významnou pozici vídeňského dvorského malíře. Amerling se společensky i přátelsky stýkal s mnoha osobnostmi, zejména spisovately, včetně židovských (například s Ludwigem Augustem Franklem, který napsal jeho životopis) a s hudebníky (např. s Franzem Lisztem). \n\nV roce 1858 získal hrad Gumpendorf, který vybavil cennými uměleckými předměty. Dále měl domek s ateliérem ve vídeňské čtvrti Neubau, který dnes pod názvem Amerlinghaus slouží jako jeho muzeum.\n\nAmerlingovo dílo čítá na 1000 prací, převážně portrétů provedených olejomalbou, a kreseb. Jeho romanické obrazy jsou v současnosti stále více ceněny, jak napovídají aukční ceny jeho děl z posledních dvaceti let. například \"Dívka ve slaměném klobouku byla roku 2007 ve vídeňském Dorotheu vydražena za 1,5 milionu euro. Většina jeho prací je vystavena ve veřejně přístupných sbírkách. V Rakousku především ve Vídni, to jsou Lichtensteinské muzeum, Arsenal a Rakouská galerie v paláci Belvedere, dále muzeum Joanneum v Grazu, Dolnorakouské muzeum Sankt Pölten, z ostatních sbírek zejména galerie ve Varšavě a v Budapešti. \n"}
{"id": "569414", "url": "https://cs.wikipedia.org/wiki?curid=569414", "title": "Přírodní park Kersko – Bory", "text": "Přírodní park Kersko – Bory\n\nPřírodní park Kersko – Bory je chráněné území v jihozápadní části okresu Nymburk ve Středočeském kraji. Rozkládá se v rovinaté krajině Středolabské tabule na levém břehu řeky Labe severozápadně od města Sadská. kde zaujímá přibližně 7,5 km dlouhé a 5 km široké území na katastrech obcí Sadská, Hradištko, Velenka, Semice, Písty a Zvěřínek. Z jižní strany území lemuje dálnice D11.\n\nOchrana území byla prohlášena roku 1986, původně jako \"Oblast klidu Kersko\", od roku 1990 pod označením přírodní park. Nejnovější vymezení Přírodního parku Kersko-Bory bylo vyhlášeno nařízením rady Středočeského kraje v březnu 2010.\n\nPředmětem ochrany je rozsáhlý komplex \"Kerského lesa\" a lesa \"Bory\" s borovými a březovými porosty na štěrkopískovém podkladu labské nivy, okolní otevřené prostory polabské zemědělské krajiny a krajinná dominanta sadského kopce s kostelem sv. Apolináře.\n\nV západní části Kerského lesa se nachází rozsáhlá rekreační chatová osada Kersko s minerálním pramenem sv. Josefa, známá mj. spojitostí se životem a dílem spisovatele Bohumila Hrabala (\"Slavnosti sněženek\"). V Kerském lese je též prohlášena evropsky významná lokalita Kerské rybníčky k ochraně populace čolka velkého. Při západním pomezí přírodního parku leží národní přírodní památka Slatinná louka u Velenky s výskytem lněnky bezlistenné a mečíku bahenního, na jeho severovýchodním okraji je situována přírodní památka Písečný přesyp u Píst, chránící typickou psamofilní vegetaci jedné z posledních dochovaných písečných dun v Polabí. Na severním okraji přírodního parku, u Hradištka, stojí kámen, považovaný některými badateli za prehistorický menhir.\n\n"}
{"id": "569415", "url": "https://cs.wikipedia.org/wiki?curid=569415", "title": "Nákladní kolo", "text": "Nákladní kolo\n\nNákladní kolo a nákladní tříkolka jsou jízdní kola určená pro nákladní dopravu. Používají se prakticky výhradně v rámci dopravní cyklistiky, a to zejména v zemích s tradičně rozvinutou cyklistickou dopravou. Často slouží k rozvozu drobného zboží (pečivo, mléko, pošta) na „poslední míli“.\n\nJsou konstruována na větší zátěž než klasické kolo a kvůli nákladnímu prostoru jsou obvykle i o něco delší.\n"}
{"id": "569418", "url": "https://cs.wikipedia.org/wiki?curid=569418", "title": "Computer telephony integration", "text": "Computer telephony integration\n\nCTI (Computer telephony integration) je zařízení, které spojuje analogovou telefonní a Počítačovou architekturu. Uvnitř firemní telefonní sítě, tedy za PBX ústřednou, se nachází počítač, který zpracovává analogové signály a dále je předává přes LAN architekturu. CTI technologie se využívá hlavně ve firmách vlastnící Call centrum. Aplikace, s kterou pracují telefonní operátoři, je tak může simultánně informovat o profilu volajícího. Dochází tak k propojení aplikačního software a telefonního přístroje\n\nMezi další funkce CTI patří\n\n\n"}
{"id": "569423", "url": "https://cs.wikipedia.org/wiki?curid=569423", "title": "Pepřový sprej", "text": "Pepřový sprej\n\nPepřový sprej (hovorově také pepřák nebo kasr) je nesmrtící obranný prostředek, který má protivníka dočasně paralyzovat. Způsobuje mu silné podráždění očí a dýchacích cest, kašel, případně i dočasnou slepotu.\n\nPřestože není určený k zabíjení, je u některých úmrtí podezříván z toho, že k nim výrazně přispěl. Podle Úmluvy o chemických zbraních nesmí být používán ve válce, neboť se jedná o látku používanou k potlačování nepokojů.\n\nPepřový sprej se často používá jako obranný prostředek při osobní sebeobraně (i proti agresivním psům a divokým zvířatům). Ozbrojené a bezpečnostní složky jej pak používají například ke zvládání demonstrací.\n\nObvykle má pepřový sprej podobu aerosolového rozprašovače s výstřikem ve formě proudu, mlhy, pěny nebo gelu. Objem sprejů určených pro osobní obranu se pohybuje od 15 ml do 100 ml. Na trhu jsou také pepřové spreje v podobě psacího pera, rtěnky nebo obranné spreje kombinované se svítilnou.\n\nPepřové a obranné spreje se vyrábí v několika různých variantách, které se liší mírou efektivity a způsobem zacházení.\n\nDělíme je na:\n\nObranné spreje typu mlha mají kratší dosah, avšak dovedou zasáhnout větší prostor. Jeho využití je vhodné především při obraně z krátké vzdálenosti, cca na dosah ruky.\n\nJedná se o obranné spreje, které mají nejdelší dosah. Můžete tak útočníka zasáhnout ze vzdálenosti až 4 metrů, avšak u tohoto typu obranných sprejů je zapotřebí mířit přesněji, nežli například u sprejů typu FOG.\n\nTento typ obranných sprejů se vyznačuje vysokou efektivitou na krátké a střední vzdálenosti při obraně. Pěna či gel účinkují již při styku s pokožkou. Člověk většinou zareaguje tak, že chce pěnu/gel odstranit okamžitě z těla holýma rukama, čímž dojde k ještě intenzivnějšímu účinku.\n\nSlzný plyn patří mezi mírnější obranné spreje. Dle složení může útočníkovi způsobit dočasné oslepnutí, pocit dušení nebo silný kašel v důsledku podráždění sliznic. Nevýhodou slzných plynů je skutečnost, že nemusí být účinné vůči osobám pod vlivem drog či osobám se sníženým prahem bolesti.\n\nSlzné plyny není vhodné využívat v uzavřených prostorách, jelikož mohou účinkovat i na osobu, která je v pozici obránce.\n\nJeho hlavní aktivní látkou je kapsaicin získávaný z paprik, například z čili papriček, podle kterých sprej získal název — říká se jim také kajenský pepř. Kapsaicin je smíchán s vodou pomocí emulgátoru, nejčastěji propylenglykolu.\n"}
{"id": "569429", "url": "https://cs.wikipedia.org/wiki?curid=569429", "title": "Mažeikiai", "text": "Mažeikiai\n\nMažeikiai je město v západní části Litvy, ve Žmudi, v Telšiajském kraji, při řece Venta, osmé největší město v Litvě, 1. – 2. největší v Žemaitsku (po krajském městě Šiauliai, které je na východním okraji Žemaitska a po Klaipėdě, která je sice obklopena Žemaitskem, ale byla součástí Malé Litvy). Město leží 46 km na sever od krajského města Telšiai, 81 km na severozápad od krajského města sousedního kraje Šiauliai, 118 km na severovýchod od Klaipėdy, 290 km na severozápad od hlavního města Vilnius a jen 5 km na jih od státní hranice s Lotyšskem; vzdálenost do Rigy je 175 km. Přes město vedou dvě železniční trati: Šiauliai – Liepāja a Mažeikiai – Laižuva – Auce – Jelgava (- Rīga), dříve také zvaná Mítavská trať (litevsky: \"Mintaujos geležinkelis\"). Přes město vedou dvě významnější silnice: č. 164 Tauragė – Plungė – Ventspils a ji křižující silnice Šiauliai – Skuodas. Ve městě je pět kostelů (viz část Náboženská společenství v městě), 17 škol, další tři vzdělávací instituce a devět mateřských škol (viz část Školství), okresní nemocnice, domov pro přestárlé a sirotky, hygienická stanice, kulturní středisko, vlastivědné muzeum, tři pošty (PSČ centrální: LT-89001), nádraží.\n\nNázev města byl poprvé zmíněn ve 13. století. Je známo, že v roce 1290 při výpravě Žemaitů do Zemgale Livonský řád porazil oddíl vojska knížete Mažeiky. Podle Livonské kroniky v roce 1332 vojsko, vedené mistrem řádu Everhardem \"provedlo tažení do kraje budižkničemů Žemaitů dosáhlo dvorů (knížete/krále) Mažeiky (Mazeikia (dnešní Mažeikiai)) a Vindeiky (Windeikia)\". Na základě tohoto se dá usuzovat, že ve 14. století zmiňované panství žemaitského knížete/krále Mažeiky dalo název dnešnímu městu Mažeikiai a tohoto vládce lze považovat za zakladatele města a rok 1290 je pokládán za rok vzniku města. Má se za to, že samotný Mažeikův dvůr, zničený Livonským řádem nebyl obnoven, ale ves v jeho okolí byla obnovena. Po nějakou dobu tato ves neměla valný význam, (v 16. století – zapadlá vesnice, obklopená hvozdy a bažinami, v jejímž okolí řádili lupiči – kosti jejich obětí jsou nacházeny doposud); teprve rok 1868 znamenal počátek růstu města v souvislosti se stavbou železnice Liepāja – Romny (úsek Liepāja – Kaišiadorys) a zanedlouho – v roce 1874 i odbočky Mažeikiai – Jelgava (takzvaná Mítavská trať).\n\n\n"}
{"id": "569430", "url": "https://cs.wikipedia.org/wiki?curid=569430", "title": "Lidé a věci", "text": "Lidé a věci\n\nLidé a věci je publikace psychoanalytika, spisovatele, básníka, publicisty, filosofa, estetika, sociologa a biologa Bohuslava Brouka (1912-1978), vydaná v pražském nakladatelství Václava Petra v roce 1947, v níž přichází se základy chrematologie neboli nauky o věcech. \n\nVíce než čtyřsetstránková studie vznikla během let 1943-1944, kdy autor pracoval s přáteli architekty Karlem Honzíkem a Ladislavem Žákem na konceptu životního slohu; některé z myšlenek, které se v publikaci objevují, jsou přítomny již v Broukově brožuře \"Racionalisace spotřeby: Základní problémy projektování\" (1946). \n\n\n\n"}
{"id": "569431", "url": "https://cs.wikipedia.org/wiki?curid=569431", "title": "Dichlorvos", "text": "Dichlorvos\n\nDichlorvos (též dichlorvinyldimethylfosfát či DDVP, systematický název \"2,2-dichlorethenyldimethylfosfát\") je velmi těkavý organofosfát široce používaný jako fumigant pro hubení škůdců a k ochraně skladovaných výrobků před hmyzem. Je účinný proti smutnicím, mšicím, sviluškám, housenkám, třásnokřídlým a molicím. Používá se i v oblasti zpracování obilí, a také pro hubení různých červů způsobujících nemoci u psů, dobytka a lidí. Někdy se přidává do krmiva proti vývinu larev střečkovitých ve hnoji.\n\nPůsobí jak jako kontaktní, tak jako požerový insekticid. Je k dispozici v podobě aerosolu nebo rozpustného koncentrátu, dále pak také v insekticidních obojcích a v podobě impregnovaných plastových proužků. EPA uvažovala zakázat v USA dichlorvos již v roce 1981. Později byl několikrát při různých příležitostech blízko zákazu, nicméně zatím stále zůstává povolen. Hlavní obavy jsou z jeho akutní a chronické toxicity. Zatím neexistují žádné přesvědčivé důkazy o jeho karcinogenitě, ovšem studie z roku 2010 zjistila, že desetinásobné zvýšení koncentrace organofosfátových metabolitů v moči je spojena s 55-72% zvýšením pravděpodobnosti výskytu ADHD u dětí.\n\nDDVP se vstřebává všemi cestami expozice. Mezi příznaky intoxikace patří slabost, bolesti hlavy, úzko na prsou, rozmazané vidění, slinění, pocení, nauzea, zvracení, průjem a břišní křeče.\n\nDichlorvos poškozuje DNA hmyzu v muzejních sbírkách.\n\n\n"}
{"id": "569438", "url": "https://cs.wikipedia.org/wiki?curid=569438", "title": "Evropské halové hry v atletice 1967", "text": "Evropské halové hry v atletice 1967\n\n2. Evropské halové hry v atletice se uskutečnily ve dnech 11.–12. března 1967 ve sportovní hale (dnešní Tipsport arena) na pražském Výstavišti. Poprvé, zároveň však také naposledy hostilo evropský halový šampionát Československo. Halové ME v atletice chtěla Praha po dlouhé době hostit v roce 2009 v libeňské O areně. V dubnu roku 2006 Evropská atletická asociace rozhodla, že se jubilejní třicátý ročník šampionátu uskuteční v italském Turíně.\n\nNa programu bylo celkově 23 disciplín (14 mužských a 9 ženských).\n\n"}
{"id": "569442", "url": "https://cs.wikipedia.org/wiki?curid=569442", "title": "CPLEX", "text": "CPLEX\n\nILOG CPLEX (často nazýván zjednodušeně CPLEX) je software balíček pro matematické optimalizace. \n\nJe pojmenován po simplexové metodě a programovacím jazyku C, ačkoliv dnes obsahuje již vnitřní bodové metody a rozhraní vytvořené v C++, C# i v Javě. Původně byl tento systém vytvořen Robertem E. Bixbym a prodáván přes CPLEX Optimization Inc., která byla převzata společností ILOG v roce 1997. V lednu 2009 byl i ILOG koupen společností IBM[1].\n\nCPLEX umí řešit úlohy celočíselného programování, velmi rozsáhlé[2] úlohy lineárního programování a nedávno byla přidána i možnost řešit úlohy s kvadratickými omezeními. CPLEX obsahuje modelovací vrstvu nazvanou Concert a je také podporován v několika modelovacích systémech jako např. AIMMS, AMPL, GAMS, MPL, , OPL Development Studio a TOMLAB.\n\n\n"}
{"id": "569443", "url": "https://cs.wikipedia.org/wiki?curid=569443", "title": "IBATIS", "text": "IBATIS\n\niBATIS je aplikační framework, který usnadňuje mapování mezi SQL databázemi a objekty v Javě, .NET a Ruby on Rails. V Javě jsou těmito objekty jednoduché POJO. Mapování je odděleno od aplikační logiky tím, že se veškeré SQL dotazy ukládají do XML souborů. Výsledkem je minimalizace rutinní práce s JDBC.\n\nAlternativní frameworky, jako například JPA, umožňují tvorbu objektového modelu vývojářem v Javě a pak vytvářejí a udržují databázi automaticky. iBATIS používá opačný přístup: vývojář nejdříve začne s SQL databází a iBATIS poté automatizuje tvorbu Java objektů. Oba přístupy mají své výhody, ale iBATIS je dobrá volba v případě, kdy vývojář nemá plnou kontrolu nad schématem SQL databáze.\niBATIS v nejnovější verzi 3.0 nabízí velké množství vylepšení, i za cenu zpětné nekompatibility.\n\n21. května 2010 založil tým vývojářů na základě kódu iBatis nový projekt jménem MyBatis a další verze publikoval již v rámci tohoto projektu. V důsledku toho přestal být projekt iBATIS aktivně vyvíjen a byl zařazen mezi mezi ostatní mrtvé projekty Apache Software Foundation do Apache Attic.\n\nKaždá aplikace používající iBATIS se točí okolo instance třídy SqlSessionFactory. Tato instance může být získána pomocí třídy SqlSessionFactoryBuilder, která je schopná požadovanou třídu vytvořit na základě XML konfiguračního souboru nebo předpřipravené instance třídy Configuration.\n\nVytvoření instance SqlSessionFactory z XML souboru je velmi jednoduché. iBATIS obsahuje pomocnou třídu Resource, která zjednodušuje načítání konfiguračních souborů z classpath a jiných míst.\n\nKonfigurační XML soubor obsahuje nastavení pro iBATIS framework, včetně nastavení potřebného pro připojení k databázi a nastavení transakcí. Plný výčet možností je k naleznutí v uživatelské dokumentaci, jednoduchý příklad vypadá takto:\n\nZa zmínku zde určitě stojí podpora rozlišení různých běhových prostředí, což je novinka od verze 3.0. Pomocí tagu <environment> máme možnost definovat různé nastavení pro připojení k databázi a poté je měnit pomocí jednoduché konfigurace.\n\niBATIS nabízí třídu Configuration, která poskytuje stejné konfigurační možnosti, jako XML soubor.\n\nV tomto případě potřebujeme navíc ještě takzvanou mapper třídu, která obsahuje SQL mapovací anotace, abychom se vyhnuli potřebě XML. Z důvodu omezení Java anotací a komplexnosti některých mapování jsou XML stále potřeba pro nejsložitější mapování (např. Nested Join Mapping). \n\nNyní, když už máme SqlSessionFactory, můžeme získat instanci třídy SqlSession. Tato třída obsahuje všechny metody potřebné pro vykonávání SQL dotazů do databáze. Mapované SQL příkazy je možné provádět přímo proti tomuto objektu. Například:\n\nI když tento přístup funguje, je zde daleko přehlednější přístup. Použitím rozhraní, které přesně popíše parametry a návratové hodnoty pro daný příkaz, je možné docílit daleko čistějšího a typově bezpečného kódu. Například:\n\nPříkazy mohou být definované buď pomocí XML, nebo anotací. Pojďme se nejdříve podívat na XML. Úplnou sadu funkcí poskytovaných iBATISem lze realizovat pomocí mapovacího jazyku založeného na XML, který učinil iBATIS tak populární v průběhu posledních let. Zde je příklad s mapováním pomocí XML, které by umožnilo úspěšné volání výše uvedené SqlSession.\n\nTato ukázka definuje mapovaný příkaz“selectBlog”, ve jmenném prostoru “org.apache.ibatis.example.BlogMapper”. Následující ukázka demonstruje použití anotací pro stejný účel: \n\nAnotace mají své omezení a nehodí se na složitější konstrukce.\nUpdate, delete\nUpdate ani Delete se od Selectu moc neliší.\nVelmi zajímavá je také podpora dynamických SQL dotazů pomocí OGNL. Používají se čtyři základní podmínkové elementy:\n• if\n• choose (when, otherwise)\n• trim (where, set)\n• foreach\n\nElement trim (popřípadě where a set) řeší situace, kde by podmínka v určité části dotazu mohla působit vytvoření nevalidního SQL dotazu. Například, pokud bychom v prvním případě odstranili podmínku „state = ‘ACTIVE’”, mohli bychom dojít k dotazu \nSELECT * FROM BLOG \nWHERE\nPokud by se obě podmínky vyhodnotili jako nepravda. iBATIS má ovšem pro tyto situace velmi jednoduché řešení v podobě elementu where:\n\nPokud bychom s chováním where elementu nebyli spokojeni, můžeme si nadefinovat vlastní chování pomocí elementu trim. Takto by vypadal ekvivalent k elementu where:\n\nIbator je generátor kódu pro iBATIS. Z existující relační struktury je schopen vygenerovat kód POJO class, SqlMap.xml obsahující CRUD dotazy a DAO interface a implementaci. Může být použit na začátku projektu nebo opakovaně i v rámci build cyklu (pomocí Antu).\n"}
{"id": "569449", "url": "https://cs.wikipedia.org/wiki?curid=569449", "title": "Expander (graf)", "text": "Expander (graf)\n\nExpander je graf, v němž pro každou množinu vrcholů V velikosti menší než \"k\" a pro množinu V' obsahující právě sousedy vrcholů z množiny V platí, že velikost V' je větší než velikost V.\n\nJako ε-expander označujeme takový expander, kde |V'| ≥ (1+ε) |V|\n"}
{"id": "569454", "url": "https://cs.wikipedia.org/wiki?curid=569454", "title": "Luisa Hesensko-Kasselská", "text": "Luisa Hesensko-Kasselská\n\nLuisa Hessensko-Kasselská (dánsky \"Louise Vilhelmine Frederikke Maria Caroline Augusta Julie\", hesensko-kasselská princezna (7. září 1817 v Kasselu – 29. září 1898 v paláci Bernstorff Gentofte u Kodaně) byla jako manželka dánského krále Kristiána IX. dánská královna v letech 1863–1898.\n\nNarodila se jako dcera hesenského lankraběte Viléma Hesensko-Kasselského a dánské princezny Luisy Šarloty, mladší sestry dánského krále Kristiána VIII. Vyrůstala nicméně v Dánsku, kde její otec sloužil v dánské armádě, zde také získala vynikající vzdělání.\n24. dubna 1842 se provdala za čtvrtého syna vévody Fridricha Viléma Šlesvicko-Holštýnsko-Sonderbursko-Glücksburského a hesenské princezny Luisy Karoliny, prince Kristiána, který se díky tomuto sňatku stal dánským následníkem trůnu. Obřad se konal v paláci Amalienborg v Kodani. Mladý pár bydlel přes 20 let v tzv. \"Žlutém paláci (Det gule Palæ)\" v sousedství královského paláce Amalienborg. Královna Luisa věnovala svůj čas rodině a dobročinnosti, což přispívalo její vysoké popularitě.\n\nZ manželství se narodilo šest potomků:\n\nVšechny Luisiny a Kristiánovy děti se staly manželi či manželkami významných evropských monarchů, jejichž děti obsadily další trůny, díky tomu bývá Luisin manžel Kristián nazýván tchánem Evropy a Luisa (podobně jako britská královna Viktorie) \"babičkou Evropy\"; většina současných monarchů má mezi svými předky Luisu a Kristiána.\n\nTěžké období v Luisině životě znamenal rok 1871. Zatímco všechny Luisiny děti uzavřely vhodné sňatky s odpovídajícími partnery, v případě nejmladší dcery Thyry však byl tento scénář ohrožen. Prvním Thyřiným nápadníkem byl nizozemský král Vilém III., byl však o 36 let starší, a proto byl odmítnut. Sotva sedmnáctiletá princezna se navíc zamilovala do poručíka kavalerie měšťanského původu, Viléma Friedemanna Marchera (1841–1872) a jejich vztah nezůstal bez následků, neboť princezna zakrátko otěhotněla. Dánský tisk informoval, že princezna onemocněla žloutenkou a Thyra porodila 8. listopadu roku 1871 na zámku v německém Glücksburgu děvčátko. Krátce po narození dítě adoptovali \"Rasmus a Anna Marie Jørgensenovi\" z Odense a dali mu jméno \"Marie Kateřina (Kate)\" (1871–1964); provdala se v roce 1902 za \"Frode Pløyen-Holsteina\" a zemřela v roce 1964. Otec dítěte, poručík Marcher, spáchal po konfrontaci s králem Kristiánem IX. 4. ledna roku 1872 sebevraždu.\n\nNásledník krále Kristiána VIII., pozdější král Frederik VII., neměl žádné potomky, uzákonil tedy podle zásad agnatické primogenitury, že následníkem se stal Kristián z vedlejší větve Oldenburků z dynastie Schleswig-Holstein-Sonderburg-Glücksburg, jenž se po smrti krále Frederika VII. skutečně stal králem Dánska jako Kristián IX. Pro výběr právě prince Kristiána mluvilo především to, že on i jeho žena Luisa Hesensko-Kasselská byli oba v přímé následnické linii dánského trůnu: Kristián byl pravnukem Frederika V. (vnukem jeho dcery Luisy Dánské), stejně tak Luisa Hesensko-Kasselská byla pravnučkou Frederika V. (vnučkou mladšího syna Frederika V. z druhého manželství, Frederika Dánského). Luisa Hesensko-Kasselská byla sice ve svých nárocích na dánský trůn až druhá po své matce Luise Šarlotě (dcera Frederika Dánského), ta však se jich 18. července roku 1851 v Kodani za přítomnosti svého (bezdětného) bratra Frederika Ferdinanda a ministrů zahraničí a spravedlnosti slavnostně ve prospěch své dcery vzdala; Luisa pak se jich obratem vzdala ve prospěch svého manžela, šlesvicko-holštýnského prince Kristiána. Ten pak po smrti Frederika VII. 15. listopadu 1863 skutečně nastoupil na dánský trůn jako král Kristián IX. a Luisa se tak stala dánskou královnou jako jeho manželka .\nKrálovna Luisa zemřela 29. září roku 1898. Její ostatky byly pochovány v katedrále v Roskilde, místě posledního odpočinku dánské královské rodiny.\n\n"}
{"id": "569495", "url": "https://cs.wikipedia.org/wiki?curid=569495", "title": "Lokomotiva TEM2", "text": "Lokomotiva TEM2\n\nLokomotiva TEM2 je typ šestinápravové dieselové lokomotivy, který byl vyráběn lokomotivkou Brjansk od roku 1960. Lokomotivy byly dodávány do Sovětského svazu, na Kubu a do Polska. V Polsku jsou lokomotivy označeny řadou SM48 nebo typovým označením TEM2 a vžila se pro ně přezdívka \"Tamara\".\n\nLokomotivy koncepčně vycházejí z amerických lokomotiv RSD1, vyráběných od roku 1942 pro americkou armádu firmou ALCo. Lokomotiva je vybavena šestiválcových spalovacím motorem typu PD1M se jmenovitým výkonem 883 kW, jehož konstrukce vychází z motorů McIntosh & Seymour řady 539 používaných v lokomotivách ALCo RS1 a RSD1. Přenos výkonu je elektrický stejnosměrný.\n\nLokomotiva má uspořádání náprav C’o C’o, její celková délka je 17 029 mm u lokomotivy vybavené šroubovkou a nárazníky a 16 970 mm u lokomotivy se spřáhlem SA-3. Hmotnost ve službě činí 116 tun, maximální rychlost je 100 km/h.\n\nV průběhu let byly postupně dodávány modernější verze označené TEM2M, TEM2U, TEM2US, TEM2, TEM2UM a TEM2UM, které se v některých detailech liší od původní verze TEM2.\n"}
{"id": "569524", "url": "https://cs.wikipedia.org/wiki?curid=569524", "title": "Tussah", "text": "Tussah\n\nTussah (zvaný také tasar) je tzv. plané hedvábí ze sekretu housenky Antheraea. Z několika druhů tohoto hmyzu se v 21. století systematicky využívá \n\n\"Antheraea pernyi\" (bourec dubový) k získávání tzv. dubového hedvábí zejména v čínské provincii Hunan a \n\n\"Antheraea mylitta\" na tzv. tropické hedvábí v indické části podhoří Himálaje \n\nV roce 2011 přišlo na světový trh 23 577 tun surového tussahu, z toho pocházelo asi 90 % od bource dubového a 10 % bylo tropické hedvábí. \n\nŽivotní cyklus motýla Antheraea probíhá dvakrát za rok po dobu 65-70 dní ve volném prostoru. Housenka \"Antheraea pernyi\" se živí listy dubu žlázonosného (\"Querus serrata\"), housenka \"Antheraea mylitta\" listy vrcholáku (\"Terminalia elliptica\") a různých jiných tropických rostlin. Motýl klade 185-230 vajíček, ze kterých se po 9-10 dnech vylíhnou housenky tvořící po 35 až 40 dnech kokony s hedvábnými vlákny. \n\nTussah má tvrdší omak, je méně lesklý a nestejnoměrnější než hedvábí bource morušového. Vlákna mají hnědou nebo žlutozelenou barvu, která se nedá odstranit ani intenzivním bělením. Specifická váha obnáší 1,31 g/cm, dubový tussah má jemnost cca 3-4,5 dtex, tropický 7-10 dtex. \nPodrobnosti o způsobu zpracování tussahu na přízi nebyly dosud (2017) publikovány. Známé je jen, že z kokonu se dá odvinout nepřetržitá délka maximálně 250 m (tropický t.) resp. 400 m (dubový t.). Většina vláken se zpracovává ručně a dopřádá na kolovratech. Jen z menšího množství se vyrábí příze na způsob šapé (často skané ve směsi např s vlnou) a jako výrobce filamentové tussah příze je na světě známá jen jedna (japonská) firma. \n\nV Indii se tkaniny z tussahu používají zejména na tradiční sárí. \nTkaniny s obchodními názvy jako honan, šantung nebo \"tussor\" se používají na halenky, šatovky a nábytkové potahy. Známé jsou také tussahové šicí nitě a příze na ruční pletení\n"}
{"id": "569525", "url": "https://cs.wikipedia.org/wiki?curid=569525", "title": "Toreador aneb Dokonalý souzvuk", "text": "Toreador aneb Dokonalý souzvuk\n\nToreador aneb Dokonalý souzvuk (ve francouzském originále Le Toréador, ou L'Accord parfait) je komická opera (opéra comique) o dvou dějstvích francouzského skladatele Adolpha-Charlese Adama na libreto Thomase-Marie-Françoise Sauvage (1794-1877). Poprvé byla uvedena v pařížském Théâtre de l'Opéra-Comique dne 18. května 1849.\n\nAdolphe Adam složil operu \"Toreador aneb Dokonalý souzvuk\" (podtitul byl při prvním uvedené po druhé repríze vypuštěn) v době, kdy byl nucen rychle produkovat nová díla, aby mohl z autorských honorářů splatit dluhy spojené s úpadkem jím založeného Národního divadla (Théâtre-National). Nejprve složil operu Giralda aneb Nová Psyché, ale tu Opéra-Comique nejprve odmítla, takže Adam musel najít náhradu. V pamětech o tom napsal: \"\"Musel jsem si nadělat autorská práva, abych zaplatil svým věřitelům:\" Giraldu \"nikdo nechtěl a já jsem nevěděl, co si počít. Přišel za mnou Mocker\" (zpěvák Opéra-Comique a první představitel Tracolina) \"s prosbou, abych pro něj složil intermezzo, které by se hrálo jen jednou při příležitosti jeho benefice; to mi nemělo nic vynést, ale byla to práce a pro mne je práce štěstím. Napsal jsem\" Toreadora \"za šest dní. Při zkouškách toto intermezzo postupně nabylo takových rozměrů, že Mockerovo představení bylo o měsíc odloženo.\"\" Skutečně původní podoba měla jen tři krátké scény, které se rozrostly na celé dějství. Když pak kritika po premiéře upozornila, že hlavní hrdinka zcela nezvládá sérii náročných zpěvních čísel ve střední části opery, rozdělili ji autoři od první reprízy na dějství dvě.\n\n\"Toreador\" začal jako drobná komická scéna odkazující pouhými třemi postavami a jejich typologií (Coralina = Kolombína, Tracolin = Harlekýn, Don Belflor = Pantalone) na italskou buffu 18. století a na komedii dell'arte. Skladatel ji také nenazval \"opéra-comique\", ale \"opéra buffon\".\n\nAdam hudební strukturou sáhl ke svým začátkům, kdy psal vaudevilly sestavené ze známých nápěvů. Partitura cituje řadu motivů jak z populárních písní, tak z děl jiných autorů (např. Grétryho), vždy však s uměleckým záměrem. To souvisí i s originálním využitím flétny jako \"čtvrté postavy\" opery, která hovoří k postavám i k obecenstvu pomocí nápěvů jako šifrovaného vzkazu, který lze rozklíčovat, když si dosadíme původní texty melodií. Ostatně nejrafinovanější a nejznámější číslo opery jsou variace na starou píseň \"Ah! vous dirais-je maman\", známé zejména v podobě variací, které na ni složil Mozart. Hudba je velmi rozmanitá, Coralina má obtížné partie od bravurní koloratury po melodram, don Belflor zase řadu komických momentů včetně imitování kontrabasu. Živost a svěžest hudby, zejména orchestrace, oceňoval i Hector Berlioz.\n\nOpera měla ihned velký úspěch: zůstala na repertoáru Opéra-Comique až do roku 1869 a opět od roku 1881. V zahraničí však nebyla přijata tak rychle jako jiná Adamova díla. Stejně jako ona upadla od konce 19. století v zapomenutí, ze kterého ji v posledních letech vzkřísila reprezentativní nahrávka z roku 1996 a inscenace v Compiègne v sezóně 2003/2004.\n\nV českých zemích Toreadora poprvé uvedlo Nové německé divadlo v Praze dne 17. srpna 1909, a to v úpravě Maximiliana Morise, kterou o něco dříve v témže roce inscenovala Die Komische Oper v Berlíně. V češtině hrána nebyla.\n\nOpera \"Toreador\" má předehru a 13 zpěvních čísel proložených mluvenými dialogy ve dvou dějstvích, představení trvá asi jednu a půl hodiny.\n\nDěj se odehrává v soudobé Barceloně (19. století), v domě dona Belflora, toreadora ve výslužbě.\n\nDon Belflor právě opět odchází a Coralina si stěžuje. Bývala herečkou v pařížských vaudevillech, ale strýc ji přemluvil, aby se provdala za toreadora dona Belflora. To ovšem nevěděla, že toreadorovi je už přes šedesát a býkům se už dávno vyhýbá. Zato není nikdy doma a stále vyhledává milostná dobrodružství. Náhle uslyší v zahradě hrát flétnu: série známých nápěvů jí prozradí, že je to její bývalý nápadník, flétnista Tracolin (\"Tandis que tout sommeille\"). Oknem jí přiletí milostný vzkaz; Coralina po chvilkovém váhání (\"Je tremble et doute — Ah, maris trompeurs et jaloux\") sepíše kladnou odpověď (pro jistotu be oslovení a podpisu) a hodí ji zpět.\n\nV tu chvíli se vrací do domu don Belflor s hostem. Jistý mladý muž — tj. Tracolin — jej na ulici zachránil před násilníky (které sám najal). Všichni se občerství (\"Vive la bouteille!\"), don Belflor se Tracolinovi v soukromí vychloubá svými milostnými úspěchy (\"Oui, la vie n'est jolie\"). Tracoline však prý nebyl v okolí jen tak: nese donu Belflorovi vzkaz od herečky Caritéy, kterou neodolatelně popisuje vyjmenovávaje všechny přednosti, kterých se Caritéi nedostává (\"Vous connaissez de ces femmes aimables\"). Tracolin vydává dopis, který dostal od Coraliny, za hereččin vzkaz Belflorovi. Po malém rozptýlení (scéna \"Ah! vous dirais-je maman\") se Belflor chystá na dostaveníčko, náhodně ale list upustí a ten se dostane do rukou Coraliny. Belflor myslí, že je prozrazen, ale totéž se o sobě domnívá Coralina. Ve zmateném duetu si navzájem odpouštějí (\"Qu'est-ce là? — Je suis perdu\"). Belflor i tak odchází na své rendez-vous.\n\nCoralina stále nechápe, proč jí don Belflor odpustil inkriminující dopis, a přemítá o své náklonnosti k Tracolinovi a o postavení ženy obecně (árie \"Avec son petit air de ne toucher à rien — Car la femme, sand cesse\"). Objevuje se Tracolin a vyznává jí lásku, kterou přirovnává k hudbě (\"Dans une symphonie\"). Prozradí Coralině, kam dona Belflora poslal, a domluví se s ní na hudební šifře. Když se don Belflor vrátí, Coralina jej podrobí zpovědi ohledně jeho avantýry. Don Belflor sice zapírá, ale za pomoci hudební nápovědy je jeho žena schopna popsat přesně průběh dostaveníčka, ba dokonce zná jméno milenky (duo \"Ah, tremblez!\") — všechno se prý dozvěděla vykládáním karet. Hrozí Belflorovi rozvodem, ale především ztrátou věna. (Finále:) Přichází Tracolin, a přesvědčuje Coralinu, aby nebyla tak přísná. Don Belflor se jistě polepší — Tracolin se za něj zaručuje vlastní osobou. Bude vždy nablízku, a kdykoli se don Belflor bude chtít vzdálit, musí zanechat doma Tracolina jako zástavu. Toto řešení shledají všichni zúčastnění ideálním: od nynějška bude v domácnosti dona Belflora trvalý klid a spokojenost.\n\nExistuje vice nahrávek Toreadora:\n\n\n\n\nNejslavnějším pěveckým číslem jsou koloraturní variace na \"Ah, vous dirais-je maman\" z konce I. dějství. Nahrála je například Beverly Sills a Maía Remolá.\n\n\n\n"}
{"id": "569531", "url": "https://cs.wikipedia.org/wiki?curid=569531", "title": "Trudovici", "text": "Trudovici\n\nTrudovici (rusky Трудовая группа, \"Trudovaja gruppa\", doslova \"Pracovní skupina\" či \"Skupina práce\") byla ruská umírněná levicová strana, vzniklá v roce 1906 jako odštěpená frakce eserů. V roce 1907 získali v Dumě přes sto poslanců. Poslancem za trudoviky byl mimo jiné Alexandr Kerenskij, poslední ministerský předseda Ruska před bolševickou revolucí.\n"}
{"id": "569539", "url": "https://cs.wikipedia.org/wiki?curid=569539", "title": "Democida", "text": "Democida\n\nDemocida je termín vytvořený politologem R. J. Rummelem pro „vraždu osoby nebo lidí provedený vládou, zahrnující genocidu, likvidaci politických odpůrců a masovou vraždu“. Rummel vytvořil tento termín, aby zahrnoval i formy vládní vraždy, které nepokrývá definice genocidy. \n\n"}
{"id": "569540", "url": "https://cs.wikipedia.org/wiki?curid=569540", "title": "Volsk", "text": "Volsk\n\nVolsk ( ) je ruské město v Saratovské oblasti. Leží na pravém břehu řeky Volhy. V roce 2010 zde žilo 66 508 obyvatel.\n\nByl založen v roce 1690 a městem se stal v roce 1780.\n\n"}
{"id": "569542", "url": "https://cs.wikipedia.org/wiki?curid=569542", "title": "Letištní okruh", "text": "Letištní okruh\n\nLetištní okruh je v naprosté většině případů obdélník, na nějž je usměrněn pohyb letadel kolem každého velkého či malého letiště. Důvodem je velká koncentrace letadel v okolí letišť. Okruh – obdélník má ve střední části jedné ze svých delších stran vzletovou a přistávací dráhu (VPD). Z ní letadlo po startu vystoupá do okruhové výšky a točí první zatáčku, obvykle doleva. Na některých letištích může být např. kvůli ochraně obytné zástavby před hlukem stanovena povinnost točit po vzletu pravý okruh, vyhnout se obci apod. S tvarem a směrem zatáčení na okruhu má proto pilot povinnost se před příletem na každé letiště seznámit.\n\nPo první zatáčce letadlo po startu pokračuje po kratší straně obdélníku. Druhou zatáčkou zatočí do tzv. polohy po větru a letí souběžně s VPD proti směru vzletu. Po třetí zatáčce se letadlo nachází v tzv. poloze „base leg“, čtvrtou zatáčkou se dostane zpět do osy VPD, na kterou bude přistávat. Tato část se nazývá finále dráhy. \n\nLetadlo odlétající z letiště se může z okruhu kdykoli odpojit. Přilétající letadlo se může do okruhu zapojit ve kterékoli zatáčce, nebo se může přes střed letiště zapojit do polohy po větru. \n\nPokud je letadlo vybaveno radiostanicí, je pilot povinen na příslušné frekvenci letiště ohlásit svůj úmysl opustit okruh nebo na okruh vstoupit. Při letu po okruhu se hlásí poloha po větru, base leg a finále.\n\n"}
{"id": "569560", "url": "https://cs.wikipedia.org/wiki?curid=569560", "title": "David Legwand", "text": "David Legwand\n\nDavid Legwand (* 17. srpna 1980 v Detroitu) je bývalý americký hokejový útočník.\n\nJuniorský hokej hrával dva roky v týmu Plymouth Whalers, kterým byl v roce 1997 draftován v prvním kole z devatého místa. O rok později byl draftován týmem z NHL Nashville Predators, vybrán byl v prvním kole z druhého místa. V první sezoně v OHL získal mnoho ocenění a zisk tří trofejí (Rookie of the Year, Red Tilson Trophy a Emms Family Award). První zápas za Nashville Predators odehrál ještě v sezoně 1998/99, 17. dubna 1999 proti New Jersey Devils odehrál necelých třináct minut. Od roku 1999 byl stabilním hráčem Predators. Během výluky v NHL 2004/05, hrával za švýcarský celek EHC Basel, hrající v nižší lize pod názvem National League B. Po příchodu Paula Kariya, vytvořili spolu s českým útočníkem Martinem Eratem první řadu. V sezoně 2005/06 odehrál polovinu zápasů v základní části, po zranění byl poslán na rozehráni do Milwaukee Admirals. Nejproduktivnější ročník v NHL zaznamenal ve 2006/07, poprvé překonal hranici dvaceti branek a v klubovém hodnocení se zapsal na třetím místě. 8. prosince 2007 prodloužil smlouvu s Nashvillem na 6 let za 27 mil. dolarů. Kvůli finančních problému Predators, museli odejít některé z hlavních opor týmu. Po odchodu Paula Kariya, byl převel do třetí útočné řady k Jordinu Tootoovi a Jean-Pierre Dumontovi. 5. března 2014, při posledním přestupovém dnu NHL, byl vyměněn do týmu Detroit Red Wings za Patricka Eavese, Calleho Järnkroka a třetí volbu v draftu 2014. V organizaci Nashville Predators působil od roku 1999-2014 a vytvořil několik klubových rekordů. Po skončení sezony 2013/14 nenabídl Detroit Red Wings prodloužení smlouvy a stal se tak nechráněným hráčem. 4. července 2014 podepsal dvouletou smlouvu s klubem Ottawa Senators. V sezoně 2014/15 odehrál svůj 1000. zápas v NHL. 26. června 2015 byl vyměněn s týmovým kolegou Robinem Lehnerem do týmu Buffalo Sabres za první výběr draftu NHL 2015. Buffalo Sabres se stalo pro něho posledním působištěm, ve kterém odehrál svou poslední sezonu v kariéře.\n\n\n\n\n"}
{"id": "569561", "url": "https://cs.wikipedia.org/wiki?curid=569561", "title": "Vodní aktivita", "text": "Vodní aktivita\n\nAktivita vody je fyzikálně chemický pojem. Jde o obsah volné vody, jenž není vázaná například v hydratačních obalech iontů, a mikroorganismy tuto vodu mohou využívat. Vodní aktivita nabývá hodnot mezi 0 a 1. Je nepřímo úměrná osmotickému tlaku – čím vyšší je osmotický tlak, tím nižší je aktivita vody. Látky s nízkou aktivitou vody jsou nevhodné pro růst mikroorganismů.\n"}
{"id": "569564", "url": "https://cs.wikipedia.org/wiki?curid=569564", "title": "Gymnázium a Jazyková škola s právem státní jazykové zkoušky Zlín", "text": "Gymnázium a Jazyková škola s právem státní jazykové zkoušky Zlín\n\nGymnázium a Jazyková škola s právem státní jazykové zkoušky Zlín (neoficiálně Gymnázium TGM) je školské zařízení ve Zlíně, jehož zřizovatelem je Zlínský kraj.\n\nGymnázium začalo fungovat od 1. září 1993 při Střední průmyslové škole chemické ve Zlíně. Samotná střední průmyslová škola chemická zanikla k 1. září 1999. V červenci 2006 byla ke gymnáziu připojena Jazyková škola s právem státní jazykové zkoušky (bývalá Státní jazyková škola Zlín).\n\nGymnázium sídlí v budově bývalého Baťova Studijního ústavu.\n\n\n"}
{"id": "569566", "url": "https://cs.wikipedia.org/wiki?curid=569566", "title": "OP Prostějov Profashion", "text": "OP Prostějov Profashion\n\nOděvní podnik,a.s., známý též pod názvem OP Prostějov Profashion, byla oděvní firma zabývající se výrobou dámského i pánského formálního i neformálního oblečení. Firma vyráběla sériově i unikátní střihy. Firma působila v moravském městě Prostějov. Byla největší českou textilkou.\n\nKvůli dluhům, které narostly do výše 1,6 miliardy Kč, byl podnik od 25. ledna 2010 v úpadku řešeném reorganizací. Pokus o reorganizaci a o alespoň částečnou záchranu však nebyl úspěšný a brněnský krajský soud vyhlásil na OP Prostějov 3. května 2010 konkurz. Na konci dubna 2010 bylo propuštěno zhruba 600 z celkových 1500 zaměstnanců. Celý areál oděvního podniku byl prodán za 50 milionů společnosti Astria Group, kterou za tímto účelem založili lidé kolem prostějovské firmy PV RECYKLING, zabývající se recyklací kovů. V březnu 2014 započalo rozebírání 6 šestipatrových budov výrobních hal. Po vytěžení recyklovatelných surovin, zejména kovů a skla, vydala v dubnu 2014 Státní báňská správa povolení k odstřelu. K úspěšnému odstřelu skeletu budov došlo v sobotu 28. června 2014, spotřebovali při tom 2404 neelektrických náloží, 856 elektrických náloží, 1193 kg dynamitu, téměř čtyři a půl tisíce rozbušek a kilometry drátů. Příprava odstřelu trvala 3 měsíce, nabíjení 3 dny. Brzy poté byl odstřelen i komín. Zachována zůstala pouze hlavní budova a přilehlá bývalá kotelna.\n\nCelý areál OP Prostějov se nacházel na východní straně města v průmyslové zóně.\n\nModerní kořeny firmy sahají mnohem dál než do roku 1964, kdy byl otevřen nový výrobní komplex. \nPůvodní kořeny oděvního podniku sahají do období předválečného Československa, neboť předchůdcem byla firma Oškrkaný a syn. Tato firma byla zestátněna Benešovými dekrety – Označení znárodněného podniku v poř. č. 41, oddílu H vyhlášky č. 1254/1948 Ú.l.I, zní správně: \"Oškrkaný a syn, se sídlem v Prostějově\". Stejně zní poř. č. 2, oddílu A vyhlášky č. 1374/1948 Ú.l.I., vznik v Lázních Bohdaneč (Vilém Marlé, strojní navinování nití hedvábných a bavlněných cívek a prodej nití Prostějov, 1928 poté Stanislav Oškrkaný, továrna na nitě Prostějov, 1940 Oškrkaný a syn, továrna na nitě Prostějov, 1943) Jana Nehery, Rolný, Sbor, a velká řada středních a menších firem.\n\nV současnosti je firma ve stadiu výprodeje majetku, poté, co skončila v roce 2009 v insolvenci a konkurzu v roce 2010.\n"}
{"id": "569572", "url": "https://cs.wikipedia.org/wiki?curid=569572", "title": "Warren Anderson", "text": "Warren Anderson\n\nWarren M. Anderson (29. listopadu 1921 − 29. září 2014) byl výkonný manažer chemického koncernu Union Carbide, v době havárie chemičky indické dceřiné firmy Union Carbide India, Limited v Bhópálu (Madhjapradéš), při které zahynulo několik tisíc lidí. \n\nAnderson byl krátce po havárii vzat do vazby, ale byl propuštěn na kauci a opustil Indii. V roce 1987 Andersona a osm indických představitelů firmy obvinily indické úřady za zavinění katastrofy a za zabití mu hrozilo až 10 let vězení V roce 1996 však indický nejvyšší soud překvalifikoval obvinění na smrt z nedbalosti s maximální sazbou dvou let odnětí svobody. Anderson se ale už k soudu nedostavil. Andersona, několik let neúspěšně hledaného Interpolem, objevili v srpnu 2002 aktivisté organizace Greenpeace spolu s novináři britského deníku Daily Mirror v luxusním apartmá v New Yorku. V říjnu pak indický ministr zahraničních věcí Yashwant Sinha oznámil, že indická vláda požádala USA o jeho vydání, aby se v Indii zodpovídal ze svých zločinů. V létě 2009 na Andersona bhópálský soud znovu vydal zatykač a nařídil indické vládě usilovat o jeho vydání z USA.\n\n\n"}
{"id": "569575", "url": "https://cs.wikipedia.org/wiki?curid=569575", "title": "Východní Český hřbet", "text": "Východní Český hřbet\n\nVýchodní Český hřbet je geomorfologický podokrsek Krkonoš. Nachází se v jejich centrální části v severní části Královéhradeckého kraje v okresu Trutnov. \n\nVýchodní Český hřbet náleží do geomorfologického celku Krkonoš, podcelku Krknošské hřbety a okrsku Český hřbet. Od jižněji položené Černohorské hornatiny ho oddělují Modrý a Dlouhý důl, od východněji položené Růžovohorské hornatiny Obří důl, na severu hranice se Slezským hřbetem kopíruje tok Bílého Labe a prochází náhorní planinou v prostoru Úpského rašeliniště, na západě jej od Západního Českého hřbetu odděluje řeka Labe. Hřbet se táhne východo-západním směrem a náleží do něj hřeben Kozích hřbetů a masívy Luční a Studniční hory. Hřbet se nachází na území Krkonošského národního parku.\n\nLuční hora (1555 m) a Studniční hora (1554 m) ve východní části hřbetu jsou v pořadí druhou a třetí nejvyšší horou Krkonoš. Na o něco nižších Kozích hřbetech se nachází další trojice vrcholů - východní vrchol měří 1387 m, prostřední vrchol má 1317 m a západní zakončení tvoří Železný vrch (1321 m). Vrcholy mimo hlavní hřeben se na hřbetu nevyskytují, za zmínku stojí jen jihozápadní spočinek Luční hory zvaný Železná hora s kótou ve výšce 1283 m n. m.\n\nZápadní část hřbetu odvodňují levé labské přítoky Bílé Labe a Svatopetrský potok. Východní část pak řeka Úpa a její pravý přítok Modrý potok. Na severovýchodním okraji se nachází rozsáhlé rašeliniště, které je společnou zdrojnicí východně vytékající Úpy a západně vytékajícího Bílého Labe. \n\nJedinou zpevněnou komunikací přecházející Východní Český hřbet je asfaltová neveřejná silnice spojující přes sedlo mezi Luční a Studniční horou Pec pod Sněžkou s Luční boudou, k jejímuž zásobování také primárně slouží. Kvalitnější lesní cesty se pak vyskytují již jen v nižších partiích Kozích hřbetů a Železné hory. Dvakrát přes hřeben přechází červeně značená turistická trasa. Přichází z Černé hory sledujíc výše zmíněnou komunikaci k Luční boudě a poté se stáčí a směřuje přes vyhlídku Krakonoš\ndo Špindlerova Mlýna.\n\nVe vrcholových partiích hřbetu se nevyskytují téměř žádné stavby. Ty, co zde jsou, jsou soustředěny do sedla mezi Luční a Studniční horou. U zde procházející komunikace stojí kamenná kaple vystavěná na památku Václava Rennera, která je dnes věnována obecně obětem hor. Ve druhé polovině třicátých let zde byla vybudována v rámci československého opevnění pětice objektů lehkého opevnění vz. 37, z nichž nejzápadnější je díky své nadmořské výšce 1527 metrů nejvýše položeným objektem opevnění v Česku. Kvůli dodávkám stavebního materiálu na výstavbu těchto a dalších již nevybudovaných objektů byla v letech 1937 a 1938 do sedla zřízena vojenská nákladní lanová dráha z Pece pod Sněžkou.\n"}
{"id": "569576", "url": "https://cs.wikipedia.org/wiki?curid=569576", "title": "De Havilland Comet", "text": "De Havilland Comet\n\nde Havilland DH 106 Comet byl britský čtyřmotorový celokovový proudový dopravní letoun; první s proudovými motory určený pro osobní dopravu. Byl vyvinut a vyroben společností de Havilland u továrního letiště Hatfield v Hertfordshire. Prototyp Cometu 1 byl zalétán v roce 1949. Vyznačoval se aerodynamicky čistou konstrukcí se čtyřmi proudovými motory de Havilland Ghost uloženými v kořenech křídel, přetlakovou kabinou a velkými čtvercovými okny. V té době nabízel relativně tichou a pohodlnou kabinu pro cestující a při svém debutu v roce 1952 sliboval komerční úspěch.\n\nV průběhu roku, kdy vstoupily do služeb u leteckých společnosti, se však začaly objevovat problémy: tři Comety byly během dvanácti měsíců ztraceny při nehodách, kdy se rozpadly za letu. Bylo zjištěno, že dvě z nich byly způsobeny strukturální poruchou způsobenou únavou materiálu draku letadla, tedy jevem, který v té době nebyl důkladně prozkoumán. Další byla způsobena přetížením draku během letu za nepříznívého počasí. Comet byl vyřazen z provozu a důkladně testován. Nakonec byly nalezeny konstrukční nedostatky, včetně nevhodného nýtování a nebezpečné koncentrace napětí kolem některých čtvercových oken. Výsledkem bylo rozsáhlé přepracování Cometu s oválnými okny, strukturálními výztuhami a dalšími změnami. Konkurenční výrobci se mezitím při vývoji svých vlastních letadel z Cometu poučili.\n\nAčkoli se prodej nikdy zcela nezotavil, tak vylepšený Comet 2 a prototyp Comet 3 vyvrcholily přepracovanou řadou Comet 4, která debutovala v roce 1958 a zůstala v komerčním provozu až do roku 1981. Comet byl také upraven pro řadu vojenských rolí, jako jsou VIP přeprava, lékařská a osobní doprava nebo průzkum. Poslední stroj Comet 4 byl použit jako výzkumná platforma při finálním letu v roce 1997. Nejrozsáhlejší modifikace vyústila ve specializovaný námořní hlídkový letoun Hawker Siddeley Nimrod, který zůstal ve službě u Královského letectva do roku 2011, tedy více než 60 let po prvním letu Cometu.\n\nPočátky vzniku Cometu spadají do roku 1944, kdy letecká společnost BOAC požadovala konstrukci stroje pro dálkovou dopravu cestujících a nákladu. V tomto období již ve Velké Británii působil Brabazonův výbor, jehož úkolem bylo specifikovat požadavky na poválečný vývoj dopravního letectví v zemi, zejména na nové letouny. V rámci jeho činnosti byla předložena řada projektů.\n\nSir Geoffrey de Havilland, šéf stejnojmenné letecké továrny, po řadě jednání prosadil čtvrtý ze svých pěti předložených projektů „Type IV“, využívající k pohonu proudové motory. Návrh byl koncipován pro přepravu 24 cestujících se čtyřmi motory Halford H.2 Ghost v kořeni křídla. V únoru 1945 byl přeznačen na D.H.106.\n\nPřepravce BOAC předběžně objednal 25 kusů, následně však tento počet zredukoval na deset. V září 1946 byl u de Havillanda ustaven konstrukční tým, který vedl Ronald Bishop. Ten projekt upravil do finální podoby podle dalších požadavků BOAC. K pohonu byly nyní zvoleny výkonnější motory Rolls-Royce Avon, procházející ještě certifikací a počet pasažérů se zvýšil na 36. V prosinci 1947 tento upravený projekt dostal jméno Comet. V tomto období bylo definitivně objednáno osm kusů přepravcem BOAC a šest BSAA.\n\nV období 1947–1948 probíhalo ve výrobním závodě v Hatfieldu rozsáhlé vývojové testování všech sestav i částí nového letadla. Na dvou speciálně sestrojených letounech D.H.108 Swallow se například ověřovalo křídlo a řízení letounu. \n\nPrvní prototyp \"Comet 1\" (výr. č. 06001, imatrikulace G-ALVG) byl zalétán 27. července 1949. Zkušební posádku tvořili šéfpilot John Cunningham, pilot Harold „Tubby“ Waters, technici John Wilson a Frank Reynolds a zástupce konstrukčního týmu Tony Fairbrother. V říjnu byl zkoušen v Tripolisu v horkém podnebí.\n\nDruhý prototp, stále s rozměrným kolem hlavního podvozku, poprvé vzlétl v roce 1950 a 2. dubna byl předán jako G-ALZK do Hurnu, kde byl BOAC využíván k výcviku posádek a testování výkonů.\n\nPrvní sériový stroj (06003, G-ALYP), zalétaný 9. ledna 1951, byl následně předán BOAC k dalšímu letovému ověřování. Osvědčení letové způsobilost typ získal 22. ledna 1952 (06005, G-ALYS). Celkem 12 vyrobených Cometů 1 nejdříve poháněla čtveřice motorů Ghost 50 Mk.1 o tahu po 22,5 kN s jednostrannými odstředivými kompresory, které později nahradila verze Ghost DGT3 s tahem 25 kN.\n\nOdvozená verze \"Comet 1A\" s vyšší maximální vzletovou hmotností a vstřikem směsi vody a metanolu byla v Hatfieldu použita k únavovým testům a stroje zrušeny.\n\nPo sérii nehod, které letoun provázely od zahájení provozu, byl u čtveřice strojů \"Comet 1XB\" zesílen potah, obdélníková okna se změnila na oválná, všechny lepené spoje byly překonstruovány a průchodky a otvory dokonale zajištěny. K realizaci těchto nákladných úprav získal de Havilland finanční podporu od britské vlády, která odkoupila všechny další neprodejné upravené stroje Comet a předala je Royal Air Force.\n\nVerze \"Comet 2\" měla větší křídlo, vyšší kapacitu paliva a poháněly ji výkonnější motory Rolls-Royce Avon. Všech 12 letounů s přepravní kapacitou 44 až 48 cestujících, z nichž první (06023, G-AMXA) vzlétl 27. srpna 1953, odebrala BOAC. Čtyři byly v roce 1955 předány RAF k přepravě VIP osob, později sloužily jako průzkumné letouny. Různými motory a určením se vzájemně odlišovaly modely \"2X\", \"2E\", \"T2\", \"C2\" a 2R.\n\nDne 19. července 1954 poprvé vzlétl \"Comet 3\" (06100, G-ANLO), který konstrukčně představoval prodloužený Comet 2 s pohonnými jednotkami Avon Mk.502 s axiálním kompresorem. Vznikl pouze v jednom kusu a byl určen k vývojovým testům konstrukčních úprav, avioniky a palubního vybavení. Během zkoušek v zimě 1955–1956 oblétl zeměkouli na trase z Británie přes Austrálii, Fidži a Kanadu.\n\nPoslední verze \"Comet 4\" měla proti „trojce“ vyšší maximální hmotnost, zvětšenou kapacitu nádrží, vyšší dolet i cestovní rychlost. První let proběhl 27. dubna 1958 (06041, G-APDA) s dodávkami zahájenými 30. září téhož roku. Tato verze již pojala 58 až 81 pasažérů.\n\nJiž v červenci 1956 objednal dopravce Capital Airlines pro své krátké vytížené linky 14 strojů \"Comet 4A\" s prodlouženým trupem. Po zrušení objednávky všechny s novým označením \"Comet 4B\" převzala BOAC.\n\nDne 31. října 1959 byla zalétána subverze \"Comet 4C\" s větším rozpětím a přídavnými nádržemi paliva ve formě vřetenovitých těles v náběžné hraně křídla prodlužujícími dolet. \n\nNa základě letounu De Havilland Comet byl zkonstruován průzkumný letoun Hawker Siddeley Nimrod. K výrobě prvních dvou letounů posloužily rozestavěné trupy dvou posledních Cometů 4C výrobních čísel 06476 a 06477.\n\nS modelem Comet 1 začala společnost BOAC létat na pravidelných linkách od 2. května 1952, kdy třetí vyrobený Comet přepravil cestující z Londýna do Johannesburgu. Po společnostech BOAC a BSAA se přihlásili další zákazníci, francouzští UAT a Air France, z Kanady Canadian Pacific Airlines a z USA Capital Airlines a Pan American World Airways, dále libanonská MEA, United Arab Airlines, Mexicana a další.\n\nV srpnu 1952 zahájila BOAC lety Cometů 1 na trati do Cejlonu, vedoucí z Bejrútu na Bahrajn, Karáčí a Bombaj. V říjnu se trasa rozšířila ještě o větev na Dillí, Kalkatu a Rangún, končící v Singapuru.\n\nK první havárii Cometu 1 (06012, G-ALYZ, BOAC) došlo 26. října 1952 na římském letišti Ciampino, kdy se pilotům při rozjezdu podařilo zvednout pouze příďové kolo. Poškozený stroj byl následně zrušen. Stejný případ, avšak se smrtí všech 14 osob na palubě, se stal 3. března 1953 letounu Canadian Pacific Airlines (06014, CF-CUN) na letišti v Karáčí. \n\nOd 3. dubna 1953 Comety společnosti BOAC zahájily lety z Londýna do Tokia přes Bangkok, Manilu a Okinawu. \n\nTřetí nehoda Cometu 1 (06008, G-ALYV, BOAC) během prvního roku provozu se stala 2. května 1953. Šest minut po vzletu za silné tropické bouře z indické Kalkaty se stroji oddělily obě poloviny křídla a hořící vrak dopadl do Indického oceánu. Zahynulo všech 37 cestujících včetně šestičlenné posádky. Výrobce proto stáhl všechny existující stroje a upravil na vlastní náklady křídla, aby na nich vznikal větší vztlak.\n\nV srpnu 1953 zahájila s Comety lety na trase Paříž-Řím-Bejrút Air France, druhý francouzský přepravce je pak nasadil v prosinci na lince Paříž-Casablanca-Dakar. \n\nDobré jméno tohoto typu poškodila další havárie 10. ledna 1954, kdy se 20 minut po vzletu z letiště Ciampino poblíž ostrova Elba roztrhl Comet společnosti BOAC (06003, G-ALYP), který byl v pronájmu South African Airways. Zahynulo všech 29 cestujících i šestičlenná posádka. BOAC zastavila provoz všech Cometů a ustavená komise zahájila vyšetřování. Před jeho uzavřením výrobce provedl 60 konstrukčních úprav a v březnu 1954 byly stroje opět uvolněny do provozu.\n\nDne 8. dubna 1954 však za podobných okolností havaroval další z Cometů BOAC (06011, G-ALYY), který se ve vzduchu rozpadl na lince z Říma do Káhiry. Po zřícení do moře poblíž Neapole zahynulo 28 osob. Britský letecký úřad typu ihned odebral Osvědčení letové způsobilosti a všichni uživatelé zastavili jeho provoz. \n\nBritské ministerstvo dopravy a civilního letectví sestavilo komisi na vyšetření příčin katastrof, která pracovala v říjnu a listopadu 1954. Royal Aircraft Establishment ve Farnborough byl pověřen realizací testů celého draku Cometu 1. V roce 1955 se během únavových zkoušek v nádrži s vodou projevila únava materiálu v rámu obdélníkových oken v kabině cestujících, které byly příčinou náhlého poklesu tlaku. Na troskách letounu zříceného u Elby bylo navíc diagnostikováno stejné porušení konstrukce, tentokrát v průchodce antény do trupu.\n\nVeškeré zakázky Na Comety byly zrušeny a prodané stroje se vracely zpět výrobci k opravám, nebo sešrotování. Do pravidelného provozu byly opět uvolněny až v roce 1958. \n\nNové Comety 4 umožnily dopravci BOAC zavést transatlantickou linku z Londýna do New Yorku, avšak její stroje již nedokázaly konkurovat zaváděným dopravním letounům Boeing 707 a Douglas DC-8, které nabídly vyšší cestovní komfort. Zahajovací let zajistil 4. října 1958 Comet 4 G-APDC s posádkou E. E. Rodley, T. B. Stoney a C. Farndell.\n\nBOAC své Comety vyřadila z pravidelného provozu v roce 1965, u několika menších provozovatelů létaly do roku 1981. Vůbec poslední let provedl 14. března 1997 Comet 4C (06473, XS235) provozovaný britským Ministerstvem technologií ke zkouškám avioniky a palubního radiovybavení. Za celou dobu existence byly využívány 26 civilními a třemi vojenskými provozovateli. Po RAF byly dva exempláře Comet 1A (06017 a 06018) v roce 1953 předány Royal Canadian Air Force. První z nich byl dodán vzduchem v květnu z Británie přes Keflavík a Gander do Ottawy. Tyto stroje se silnějším potahem draku byly upraveny na standard verze 2 a přeznačeny na \"Comet 1X\". Třetím vojenským uživatelem se stala saúdskoarabská královská letka, která převzala Comet (06461, SA-R-7) s VIP interiérem pro krále Sauda bin Abdula Azize. Stroj byl zrušen po havárii v Itálii 20. března 1963.\n\nLetouny Comet prodělaly 26 nehod, při kterých byl letoun zničen (tzv. „hull loss“), z toho bylo 13 nehod fatálních a vedly ke 426 úmrtím. U první smrtelné nehody typu, ke které došlo při vzletu v Karáčí v Pákistánu 3. března 1953, byl viněn pilot. Šlo o stroj Comet 1A letecké společnosti Canadian Pacific Air Lines. Tři fatální havárie Cometu 1 byly způsobeny strukturálními problémy, konkrétně let BOAC 783 ze dne 2. května 1953, let BOAC 781 10. ledna 1954 a let South African Airways 201 z 8. dubna 1954. Nehody vedly k uzemnění celé flotily Cometu. Po provedení konstrukčních změn byly lety Cometu obnoveny v roce 1958.\n\nPilotní chyby jsou připisovány k dalším pěti smrtelným nehodám letounů Comet 4, způsobených řízeným letem do terénu: havárie Aerolíneas Argentinas poblíž Asunciónu v Paraguayi 27. srpna 1959, let Aerolíneas Argentinas 322 v Campinas poblíž São Paulo, Brazílie, 23. listopadu 1961, let United Arab Airlines 869 v horách v Thajsku dne 19. července 1962, nehoda saúdskoarabského vládního stroje v italských Alpách dne 20. března 1963 a let United Arab Airlines 844 v Tripolisu v Libyi, dne 2. ledna 1971. Havárie Cometu společnosti Dan-Air v španělském pohoři Montseny 3. července 1970 byla přičítána chybám řízením letového provozu při navigaci a pilotům. Mezi další smrtelné nehody Cometu 4 patří havárie společnosti British European Airways v turecké Ankaře ze dne 21. prosince 1961, let United Arab Airlines Flight 869 během nepříznivého počasí poblíž Bombaje v Indii 28. července 1963 a teroristický útok během letu Cyprus Airways 284 u tureckého pobřeží 12. října 1967.\n\nDevět Cometů, včetně Cometu 1 provozovaného společnostmi BOAC a Union Aeromaritime de Transport a Cometu 4 firmy Aerolíneas Argentinas, Dan-Air, Malaysian Airlines a United Arab Airlines, bylo nenapravitelně poškozeno během vzletových nebo přistávacích nehod, které všichni na palubě přežili. Požár hangáru eskadrony RAF č. 192 13. září 1957 nenávratně poškodil Comet 2R a tři Comety 4C společnosti Middle East Airlines byly zničeny izraelskými jednotkami v Bejrútu v Libanonu 28. prosince 1968.\n\n"}
{"id": "569582", "url": "https://cs.wikipedia.org/wiki?curid=569582", "title": "Kandidóza ptáků", "text": "Kandidóza ptáků\n\nKandidóza je plísňové onemocnění sliznice horní části trávicího traktu ptáků, vyvolávané oportunní kvasinkou \"Candida albicans\". Projevuje se zánětem volete anebo tvorbou pseudomembranózních až difteroidních zánětlivých změn na sliznici zobáku, hltanu, jícnu, volete, žláznatého žaludku a horní části střeva. Většinou probíhá bez vážných klinických příznaků, takže může být přehlédnuta; jsou ale známy i vážné výskyty v chovech drůbeže i u jednotlivých ptáků. \n\nEtiologický význam kvasinek při infekci zažívacího traktu člověka prokázal Langenbeck již roku 1839, onemocnění poprvé popsal Robin v roce 1853. Onemocnění je celosvětově rozšířené a vyskytuje se nejen u ptáků, ale i u jiných zvířat a také u člověka. Přesnější údaje o výskytu kandidózy u drůbeže nejsou, ale předpokládá se mnohem častější výskyt, než je diagnostikováno. Také v humánní medicíně narůstá její význam i počet případů, což se připisuje zejména na vrub široce používaným antibiotikům.\n\nPůvodcem onemocnění je nejčastěji \"Candida albicans\" (Berkhout, 1923) (syn. \"Monilia albicans\", \"Mycotorula albicans\", \"Oidium albicans\", \"Endomyces albicans\" aj.), méně často i některé jiné patogenní druhy, jako např. \"C. stellatoidea\" nebo \"C. tropicalis\". Kandidy patří do čeledě \"Cryptococcaceae\" (kvasinkovité organismy) a rodu \"Candida\", který obsahuje více jak 150 druhů.\n\nKandidy patří mezi dimorfní houby. Kvasinkovité formy jsou oválné nebo kulaté pučící buňky velikosti 3,5-6,0 x 6,0-10,0 µm. Protáhlé, vláknité blastokonidie tvořící větvené řetízky se nazývají pseudohyfy (odlišovat septované hyfy plísní). Charakteristickou vlastností \"C. albicans\" je tvorba tzv. zárodečných klíčků, což jsou jemná vlákna vyrůstající z blastokonidií, ze kterých mohou později vznikat pravé hyfy. Oba tyto morfologické typy se barví podle Grama. Za určitých podmínek in vitro se tvoří rezistentní buňky – chlamydospory, což jsou silnostěnné, kulaté buňky velikosti 7-10 µm, lokalizované na koncích i po stranách pseudohyf. Při kandidóze se mohou v infikovaných tkáních nacházet jak kvasinkovité formy, tak i formy vláknité.\n\nRůstové nároky kandid jsou poměrně malé. Rostou aerobně na Sabouraudově glukózovém agaru během 1-2 dnů při teplotě 20 i 37 °C. Narostlé kolonie jsou zpravidla okrouhlé (4-7 mm v průměru), konvexní, smetanově bílé, hladké, mazlavé konzistence a kvasného pachu. Rozlišuje se několik růstových typů.\n\nPro druhové určení má význam enzymatická aktivita kmenů kandid v cukrech (tzv. zymogram) a schopnost utilizovat cukry nebo dusíkaté látky. \"C. albicans\" štěpí glukózu, maltózu a sacharózu, neštěpí laktózu.\nBuněčná stěna kandid obsahuje komplex antigenů, které umožňují jejich sérotypizaci. Z \"C. albicans\" byl izolován solubilní endotoxin, který je toxický pro myši a který u infikovaných ptáků poškozuje endotel cév.\n\nKandidóza se vyskytuje u mnoha ptačích druhů. Vysoce vnímavá jsou zejména ptačí mláďata. Onemocnět mohou savci i lidé (zvláště kojenci nebo imunosupresovaní jedinci). \n\n\"C. albicans\" je fakultativně patogenní komensál (endosaprofyt) sliznice trávicího traktu ptáků, jehož přítomnost nemusí vždy způsobovat patologické změny či onemocnění. K endogenní mykóze dochází teprve při porušení normální mikroflóry střeva nebo poškození či oslabení funkce sliznice, např. po intenzivním a dlouhodobém podávání vysokých dávek antibiotik, při snížení celkové i lokální imunity anebo oslabení tělesné konstituce hostitele, při špatných zoohygienických podmínkách v chovu nebo výskytu interkurentních infekcí či jiných stresorů apod. U takových jedinců dojde k narušení rovnovážného stavu mezi \"C. albicans\" a hostitelem, k pomnožení kvasinek, zvýšení jejich virulence a následné invazi do tkání. Proto nejčastěji bývají postiženi primární kandidózou nedospělí jedinci s nedostatečně vyvinutými obrannými mechanismy. \n\nKandidy se vyskytují běžně ve vnějším prostředí, krmivu i v trusu infikovaných ptáků. Proto může také dojít i k exogenní mykóze, zejména v silně promořeném prostředí nebo při existenci virulentnějších kmenů \"C. albicans\". Houby jsou ve vnějším prostředí velmi odolné, v trusu drůbeže přežívají až 50 dní.\n\nSystémové kandidózy jsou poměrně vzácné, ale byly pozorovány u ptáků chovaných v zajetí. V takových případech se kvasinky prokazují i v krvi, kostní dřeni a parenchymatózních orgánech.\n\nInkubační doba je 3-10 dní\n\nKandidóza se vyskytuje převážně u mladších jedinců (u drůbeže ca do 3 měsíců věku), u kterých také probíhá v mnohem těžší formě než u jedinců starších. Morbidita i mortalita jsou variabilní; u kuřat byla pozorována až 80 % mortalita. Doba trvání nemoci je asi 6-10 dní.\n\nKlinické příznaky nejsou charakteristické, převažují známky všeobecného poškození zdravotního stavu. U kuřat se pozoruje zaostávání v růstu, zakrslost, nedostatečný výživný stav, neupravené a zhrublé peří, netečnost až ospalost, slabost, průjem apod. Sliznice dutiny zobáku anebo počáteční části jícnu mohou být pokryty větším množstvím hlenu a šedobílými pseudomembrány, případně s tečkovitými krváceninami, někdy se zápachem ze zobáku. U většiny mladých ptáků je postiženo vole, což se projevuje zvracením, stagnací krmiva ve voleti, zvětšením jeho objemu a pomalým vyprazdňováním, případně jeho ucpání nekrotickou masou sliznice. Kandidy mohou také způsobovat abnormality zobáku, nekrózu jazyka i zobáku. Byly popsány i případy primární mykózy proventrikulu a žaludku, bez postižení volete.\n\nMéně časté jsou infekce kandidami mimo gastrointestinální trakt. Popsány byly např. kožní změny na hlavě a krku u holubů a ptáků držených v zajetí nebo na běhácích u vodních ptáků, respirační infekce u papoušků či infekce kloaky u krůt a husí, nebo slabost končetin u amazoňana modročelého či nervové příznaky u kanárů včetně postižení zažívacího traktu při systémové infekci.\n\nPitevně se zjišťují zduřelé a silně zvrásněné sliznice dutiny zobáku, hltanu, jícnu, žláznatého žaludku a přední části tenkého střeva, pokryté odlupujícími se šedobílými masami. Ojediněle se nalézají difteroidní blány a vředy na sliznici trávicího traktu, zánět jater a slepých střev s nekrózami. \n\nDiagnóza kandidózy se opírá o anamnestické údaje, klinické vyšetření, pitevní nález, mikroskopický průkaz kvasinek ve změněných tkáních a mykologickou kultivaci původce. Možné je i endoskopické vyšetření volete\n\nDiferenciální diagnostika. Kandidóza horní části trávicího traktu může připomínat trichomonózu, hypovitaminózu A, slizniční formu neštovic, bakteriální infekce, cirkovirózu papoušků, pozření cizích těles a mykotoxikózy. K odlišení napomáhá mykologická kultivace. \"C. albicans\" je často sekundárním patogenem, je proto nutné identifikovat a odstranit predispoziční faktory, které vedly ke vzniku kandidózy.\n\nLéčba kandidózy se zpravidla provádí jen u oblíbených ptáků, v chovech drůbeže je někdy vhodnější nemocná zvířata vyřadit z chovu. Antimykotika se mohou podávat preventivně i léčebně buď hromadně v pitné vodě či krmivu, nebo individuálně. Součástí terapie musí být i odstranění predispozičních faktorů.\n\nMezi základní preventivní opatření proti kandidóze patří úprava hygienických poměrů v líhních a odchovu, kvalitní plnohodnotná výživa, kontrolované používání antibiotik, zabránění vzniku dezinfekci je vhodný 2 % formaldehyd, 1 % roztok NaOH nebo jódové preparáty.\n\n\n"}
{"id": "569585", "url": "https://cs.wikipedia.org/wiki?curid=569585", "title": "Sitzendorf an der Schmida", "text": "Sitzendorf an der Schmida\n\nSitzendorf an der Schmida je městys v západní části Weinviertelu v okrese Hollabrunnu v Dolních Rakousích. Žije zde obyvatel.\n\nSitzendorf an der Schmida leží na řece Schmida. Plocha městyse je 61,83 kilometrů čtverečních a 6,59 % plochy je zalesněno.\n\nSitzendorf je složený z katastrálních území:\n\nKatastrální území Sitzendorf je hlavním místem stejnojmenné obce a v rozhodný den 1. září 2004 byl s 823 obyvateli (z toho 165 s přechodným bydlištěm) největší obcí z okolí.\n\n\nStarostou městyse je Leopold Hummer z ÖVP, vedoucí kanceláře Gerhard Eser.\nPo obecních volbách dne 14. března 2010 jsou křesla v obecním zastupitelstvu, podle získaných mandátů, obsazena takto:\n\nNezemědělských pracovišť bylo v roce 2001 69, zemědělských a lesnických pracovišť bylo při šetření v roce 1999 233.\n\nPočet výdělečně činných obyvatel v místě bydliště bylo v roce 2001 935, tj. 43,8 %.\n\nMěstys Sitzendorf an der Schmida je součástí přírodního parku Schmidatal.\n\n\n\n\n\n\n"}
{"id": "569615", "url": "https://cs.wikipedia.org/wiki?curid=569615", "title": "Jardins du Trocadéro", "text": "Jardins du Trocadéro\n\nJardins du Trocadéro (\"Zahrady Trocadéra\") je veřejný park, který se nachází v Paříži v 16. obvodu. Park byl vybudován v roce 1937 na svažitém břehu řeky Seiny v rámci světové výstavy. Jeho rozloha činí 93 930 m. Terasa nad parkem skýtá dobrý výhled na Eiffelovu věž.\n\nZahrady byly vytvořeny v roce 1937 pro světovou výstavu, která se konala v Paříži. Zahrady nahradily starší park, který zde byl vybudován pro světovou výstavu roku 1878. V horní části park obklopuje Palais de Chaillot.\n\nNejvýraznějším doplňkem parku je Varšavská fontána, která prochází prostředkem parku. Tvoří ji kaskáda osmi bazénů, které dominuje horní bazén s 20 vodními děly o 56 tryskách, které mohou za hodinu proudit 8240 m vody. Autorem je architekt Roger-Henri Expert. V okolních zahradách se nachází mnoho soch.\n\n"}
{"id": "569631", "url": "https://cs.wikipedia.org/wiki?curid=569631", "title": "Doktorovy rozkazy", "text": "Doktorovy rozkazy\n\nDoktorovy rozkazy je název knihy z prostředí Star Treku, jejíž autorkou je Američanka Diane Duane. Kniha je samostatným románem, není přepisem žádné televizní epizody či filmu z prostředí Star Treku, ovšem úzce na navazuje na původní, první TV seriál Star Trek. V originále se kniha jmenovala \"Star Trek - Doctor´s Orders\" a v USA byla poprvé vydána roku 1990 nakladatelstvím Pocket Books v New Yorku.\n\nPříběh začíná i končí na kosmické lodi Enterprise. Jejím velitelem je James T. Kirk, v užším vedení posádky má vědeckého důstojníka Spocka z Vulkánu a v tomto příběhu hlavní postavou je doktor Leonard McCoy, Kirkem občas přezdívaný Kostra. Vystupují zde v podružných postavách důstojníci na můstku lodě Chekov, Montgomery Scott, Uhura\n\nKapitán Kirk se rozhodne udělat si výlet na zatím málo prozkoumanou planetu 1212 Muscae IV., přezdívanou Mušinec, velice podobnou Zemi. A ponechá překvapivě Kostrovi velení, aby v poklidu s lodí kroužil kolem planety. Na můstku mu ponechává ostatní důstojníky vč. Spocka.\n\nNa planetě jsou tři inteligentní druhy (Ornae, Lahit a ;At), které se Kirk rozhodne blíže poznat a získat pro spolupráci s Federací. Během své mise se zdánlivě ztratí, byl přenesen ;Atem v čase. A právě nyní se objevují poblíž planety nepřátelští Klingoni a vzápětí po nich obrovská pirátská loď Orionů. Doktor je donucen nacházet strategii přežití proti obrovské přesile. Získá na svou stranu krátce i Klingony a společně Orionům čelí. V zdánlivě poslední chvíli existence ostřelované Enterprise se na můstek dostává Kirk a Orionce zničí.\n\nSouběžně s líčením vedení lodě McCoyem se dozvídá Kirk vše potřebné o mocné civilizaci na planetě, kde hlavní úlohu má ;At a pro spolupráci planetu získá.\n\nNa samotném konci knihy, za tiráží, je připojena sedmistránková příloha s nadpisem Encyklopedie, samostatně číslovaná, která obsahuje podrobný popis i s vyobrazením jednotlivých tříd hvězdoletů Hvězdné flotily (Federation, Constitution, Surya, Hermes, Kepler a Fleming), dále klingonského bitevního křižníku D-7 a tři strany přílohy popisují civilizaci Romulanů).\n\nTyto přílohy byly součástí celé série knih o Star Treku od nakladatelství Netopejr\n\nDo češtiny knihu přeložil Ladislav Jelínek, v roce 2002 a vydalo ji poprvé nakladatelství Netopejr - Karel Petřík z Olomouce téhož roku jako svazek 58 v nákladu 1600 kusů. Brožovaná publikace měla cenu 169 Kč, 276 stran, barevnou obálku s portrétem doktora Mc Coe, titulem a jménem autorky. .\n\n"}
{"id": "569634", "url": "https://cs.wikipedia.org/wiki?curid=569634", "title": "Gabriele Reinschová", "text": "Gabriele Reinschová\n\nGabriele Reinschová (* 23. září 1963, Chotěbuz, Braniborsko) je bývalá východoněmecká atletka, držitelka světového rekordu v hodu diskem.\n\nS atletikou začínala ve čtrnácti letech jako výškařka a později se věnovala vrhu koulí. V roce 1981 získala na juniorském mistrovství Evropy v nizozemském Utrechtu stříbrnou medaili. Od roku 1982 se věnovala hodu diskem. První výrazný úspěch zaznamenala v roce 1987 na světové letní univerziádě v Záhřebu, kde brala stříbro.\n\n9. července 1988 vytvořila v Neubrandenburgu výkonem 76,80 metru dosud platný světový rekord. Z prvního místa historických tabulek sesadila československou diskařku Zdeňku Šilhavou, která držela světový rekord výkonem 74,56 metru od 26. srpna 1984 . Na letních olympijských hrách v jihokorejském Soulu 1988 patřila k hlavním favoritkám. Ve finále však měřil její nejdelší pokus 67,26 metru, což stačilo na celkové sedmé místo. Olympijskou vítězkou se stala další východoněmecká diskařka Martina Hellmannová za výkon 72,30 m.\n\nV roce 1989 získala druhou stříbrnou medaili na letní univerziádě v tehdy západoněmeckém Duisburgu. O rok později skončila na mistrovství Evropy ve Splitu na čtvrtém místě.\n\n"}
{"id": "569643", "url": "https://cs.wikipedia.org/wiki?curid=569643", "title": "Světový pohár v orientačním běhu 2010", "text": "Světový pohár v orientačním běhu 2010\n\nSvětový pohár v orientačním běhu v roce 2010 (\"Orienteering World Cup 2010\") je série závodů v orientačním běhu. Tato soutěž je pořádaná každoročně Mezinárodním svazem orientačního běhu (IOF). První oficiální série světového poháru se konala v roce 1986 a poté každý druhý rok až do roku 2004. Od roku 2004 se světový pohár koná každoročně. V roce 2010 bylo na programu 12 bodovaných závodů: v Bulharsku, Finsku, Švédsku, Norsku, Francii a Švýcarsku.\n\n\n"}
{"id": "569655", "url": "https://cs.wikipedia.org/wiki?curid=569655", "title": "Poslední bitva", "text": "Poslední bitva\n\nPoslední bitva je poslední díl \"Letopisů Narnie\" a navazuje na předešlé díly. I tento díl napsal Clive Staples Lewis - autor předchozích šesti dílů. Kniha byla napsána v roce 1953 (před knihou Čarodějův synovec), ale byla vydána až po ní v roce 1956.\n\nZa posledních časů Narnie poradí záludný opičák Vytáčka naivnímu oslovi Zmatlíkovi, aby si oblékl lví kůži a vydával se za Aslana, pravého krále Narnie. Mluvícím zvířatům z Narnie ukazuje Zmatlíka jen v noci a tlumočí jim jeho rozkazy: otročit pro národ Kalormenců. Zvířata váhavě uposlechnou. Když se to dozví narnijský král Tirian, hned se svým přítelem, jednorožcem Klenotem, zbrkle napadne Kalormence v Narnii a je jimi zajat. Volá o pomoc Aslana a dávné krále z našeho světa.\n\nV Anglii jeho prosbu spatří ve vidění všichni lidé, kteří se v předchozích dílech dostali do Narnie, kromě Zuzany, která se již o Narnii nezajímá. Je dohodnuto, že vykopou prsteny, které zakopal Digory Kirke v knize Čarodějův synovec, a že Eustác a Jill půjdou do Narnie na pomoc Tirianovi. Ovšem dříve než stihnou prsteny použít, jejich vlak se prudce otřese a oni se ocitnou v Narnii. Tiriana vysvobodí, vplíží se s ním do tábora Kalormenců a odvedou Zmatlíka s sebou. Toho poté ukáží skupině trpaslíků na důkaz, že Vytáčkova řeč o Aslanovi byl podvod, ovšem všichni trpaslíci až na jednoho odmítnou věřit v pravého Aslana.\n\nMezitím Vytáčka s kocourem Zázvorkou a kalormenským velitelem Rišdou lžou shromážděným zvířatům, že Aslan a kalormenský krvelačný bůh Taš jsou jedno. Nevědí ovšem, že tím přivolali do svého tábora skutečného Taše.\n\nTirian se svými přáteli jde do Rišdova tábora odhalit Vytáčkovu lež; cestou se dozvídá, že Narnii napadla kalormenská vojska, dobyla Cair Paravel a pobila narnijskou armádu. Tirian chce ukázat ostatním Zmatlíka ve lví kůži, ovšem Rišda mu to chytrou lží znemožní - prohlásí, že nějaký osel se vydával za Aslana a proto skutečný (Rišdův) Aslan se již nebude zvířatům ukazovat.\n\nTirianovi nezbývá, než se pustit do beznadějného boje proti přesile. Při tomto boji jsou Tirian a jeho věrní buď zabiti, nebo zahnáni do stáje. Tím se ocitnou v posmrtném ráji, v Nové Narnii, kde se setkávají se všemi, které dříve v Narnii poznali, včetně Petra a jeho přátel.\n\nAslan ničí původní Narnii a ukazuje všem nádheru Nové Narnie. Pevensieovi zjišťují, že je propojen s Novou Anglií, ve které se shledávají se svými rodiči. Aslan jim vysvětlil, že v Anglii při havárii vlaku zahynulo všech sedm přátel Narnie i rodiče Pevensieových. V tu chvíli jim Aslan \"čím dál méně připadal jako lev - a věci, které se udály pak, byly tak veliké a krásné, že je ani nemohu vypsat.\" Vstup do Nové Narnie byl pro děti teprve začátkem velkého příběhu, \"který trvá věčně a v němž každá kapitola je lepší, než ta předchozí.\"\n\nV překladu Renaty Ferstové (1993, Orbis Pictus) jsou jména hlavních postav přeložena takto: Osel Zmatlík, opičák Podšívka, král Tirian, jednorožec Křišťál, Eustác Pobuda, Julie Poláková, Tarkán Rišda, trpaslík Kulík.\n\nAudio nahrávka: Osel Janek, opičák Finta, král Tirian, jednorožec Klenot, Evžen Záloha, Jitka Poláková, Tarkán Rišda, trpaslík Pogín.\n"}
{"id": "569664", "url": "https://cs.wikipedia.org/wiki?curid=569664", "title": "Běhové prostředí", "text": "Běhové prostředí\n\nBěhové prostředí ( ) je v informatice skupina software, určená na podporu realizace počítačových programů napsaných v některém z programovacích jazyků. Toto běhové prostředí poskytuje softwarové služby jako podprogramy a knihovny pro společné operace, provádění příkazů programovacího jazyka, typové kontroly, ladění a dokonce i generování a optimalizace kódu.\n\nNěkteré služby běhového prostředí jsou často přístupná programátorovi skrz API (Aplication programming interface), ale některé služby (jako například plánování procesů a řízení zdrojů) mohou být nepřístupné.\n\nBěhové prostředí zbavuje programátory břemene psaní kódu pro světské úkoly, jako je kreslení textu na obrazovku nebo připojení k internetu. Poskytuje taky abstraktní vrstvu, která skrývá složitost nabízených služeb operačního systému.\n\nBěhový systém může v některých případech sloužit jako P-code prostředí nebo virtuální prostředí, které skrývá instrukční sadu procesoru. To je přístup, kterého využívá mnoho interpretovaných jazyků, jako je Awk a některé další jako Java, která je kompilována do některého strojově nezávislého pseudokódu („bajtkódu“). Toto metoda výrazně zjednodušuje adaptaci programovacího jazyka na různé platformy a a navíc umožňuje další vlastnosti jazyka jako je reflexe. To dovoluje vykonávání programu na každém počítači bez nutnosti rekompilace. To je velmi důležité pro rozšíření webových aplikací.\n\nVětšina aplikací, které jsou vytvořeny například v jazyce C++ jsou kompilovány přímo pro danou platformu (nejčastěji Win32 u operačních systémů Windows, ale mohou to samozřejmě být i jiné). Zdrojový kód je kompilací převeden do strojového kódu počítače. To ve výsledku přináší velmi dobrou rychlost běhu výsledné aplikace. Tento způsob ovšem nese i určité nevýhody jako nepřenositelnost mezi jednotlivými platformami, popřípadě verzemi operačních systémů a nezřídka jsou k vidění chyby v přístupech do operační paměti.\n\n.NET Framework obsahuje řízené běhové prostředí (podobně jako známá platforma Java firmy Sun Microsystems). Princip spočívá v tom, že řízené běhové prostředí přidává k převodu zdrojového kódu do strojového kódu ještě jednu vrstvu. Tuto vrstvu představuje mezikód, do kterého jsou kompilovány zdrojové kódy z vývojového prostředí jako například Microsoft Visual Studio. Programovacím jazykem je nejčastěji C# nebo Visual Basic .NET, ale může jím být kterýkoliv pro který existuje kompilátor do bajtkódu. Kód je závislý na běhovém prostředí a je nazýván mezilehlý (intermediate), protože výsledkem kompilace nejsou instrukce procesoru, ale instrukce, které běhové prostředí může později do těchto instrukcí přeložit.\n\nTento převod je realizován na cílové platformě vždy při spuštění konkrétní aplikace. Překlad s sebou nese nevýhodu vyšší náročnosti na výkon uživatelského počítače, a proto se tento způsob nepoužívá pro výpočetně náročné aplikace (jako například počítačové hry). Častější použití je u obchodních aplikací. Tento nedostatek ovšem řeší JIT kompilace, což znamená že při spuštění aplikace nedochází ke kompletnímu překladu celé aplikace najednou, ale je převedena pouze potřebná část mezikódu. Navíc při opětovném použití této přeložené části se spustí již zkompilovaná podoba bez potřeby nové kompilace.\n\nBěhové prostředí zde vystupuje jako služba, poskytující framework pro přístup do mezilehlého kódu. Tato služba interpretuje mezilehlý kód a poté poskytuje strukturu pro provoz na operačním systému. Rovněž stanovuje správu paměti, řízení procesů a obsluhu vstupně/výstupních zařízení. V mnoha případech běhový systém jednoduše poskytuje abstraktní vrstvu pro programátora, aby měl přístup ke všem možnostem Windows API.\n\nV programovacím jazyce vFortran byl běhový systém v podstatě složen ze standardních knihoven podprogramů, jako například codice_1 (druhá odmocnina).\n\nRané příklady běhových systémů jsou ve formě interpretů pro BASIC a Lisp. Ty rovněž obsahovaly garbage collector. Forth je příklad jazyka, který byl navržen pro kompilaci do pseudokódu; v tomto případě byl běhový systém v podobě virtuálního stroje, který interpretoval tento pseudokód.\n\nV jazyce C a pozdějších, které podporovaly dynamickou alokaci paměti, běhové prostředí obsahovalo knihovny, které obsluhovaly paměť programu.\n\nV objektově orientovaných programovacích jazycích bylo běhové prostředí často odpovědné za dynamickou kontrolu datových typů a řešení referencí.\n\nRuntime knihovna\n"}
{"id": "569666", "url": "https://cs.wikipedia.org/wiki?curid=569666", "title": "Volžskij", "text": "Volžskij\n\nVolžskij ( ) je město na levém břehu řeky Achtuba v ruské Volgogradské oblasti, asi 20 kilometrů severovýchodně od centra Volgogradu. Patří mezi důležitá průmyslová centra dolního Povolží, ve městě žije okolo 300 tisíc obyvatel.\n\nVe 14. století bylo na tomto území několik osad Zlaté hordy. První ruští osadníci se na levém břehu Volhy začali usazovat v 15. století. Byli to většinou uprchlíci, takzvaní \"bezrodnye\" ( , bez rodiny, bez přátel) a založili stejnojmennou vesnici. Ta se později rozrostla a říkalo se jí také Horní Achtuba. Po roce 1917 zde žilo asi 20 tisíc lidí. V průběhu bitvy u Stalingradu bylo město prakticky celé zničeno. Po 2. světové válce bylo v souvislosti s výstavbou přehrady a volžské hydroelektrárny rozhodnuto o postavení nového města. 9. ledna 1951 se začaly budovat základy prvního cihlového obytného domu. Na stavbě pracovali němečtí zajatci, město bylo stavěno v moderním stylu, obytné domy s chráněnými dvory proti horkým letním větrům vanoucím ze stepí. V roce 1952 bylo nové město pojmenované na Volžskij a koncem roku mělo už 10 000 obyvatel. V roce 1954 bylo oficiálně povýšeno vládním výnosem na město.\n"}
{"id": "569668", "url": "https://cs.wikipedia.org/wiki?curid=569668", "title": "Republika (loď, 1964)", "text": "Republika (loď, 1964)\n\nRepublika II byla obchodní loď postavená v polské loděnici ve Štětíně v roce 1964, kterou převzala společnost Československá námořní plavba. Loď sloužila pod československou státní vlajkou devět let, pak byla prodána Švédům a změnila i jméno.\n\nLoď postavila polská loděnice A. Warského ve Štětíně roku 1964. Nástavba i motor byly umístěny na zádi. Pohon zajišťoval švýcarský motor značky Sulzer, vyrobený v licenci v Polsku. Spotřebu měl 22,5 tuny paliva denně. Dodatečně byla loď doplněna vlastními jeřáby. Její úložné, nákladní prostory umožnily převážet jak kusové zásilky, tak sypký náklad.\n\nLoď podnikla v roce 1966 plavbu po řece Sv. Vavřince a Velkých jezerech až do Fort Williamu, aby zde naložila ječmen pro skotský Glasgow.\n\nPlavila se i na Kubu, Dálný východ, do Iráku. Pro Československo absolvovala 58 plaveb.\n\nV roce 1973 ji od podniku Československá námořní plavba odkoupila švédská firma pro liberijskou firmu Euro Trading, byla přejmenována na Cape Blanc a používala se dál. Provoz i prodej byly ziskové. Sešrotována byla v roce 1985.\n\n"}
{"id": "569680", "url": "https://cs.wikipedia.org/wiki?curid=569680", "title": "Nokia 8110", "text": "Nokia 8110\n\nNokia 8110, mobilní telefon vyšší třídy (high-end [ˈhai ˌend]) uvedený roku 1996, byl prvním modelem řady 8000. Za svůj charakteristický vzhled vděčil posuvnému krytu, chránícímu klávesnici v kapse a prodlužujícímu mobil směrem dolů pro přiblížení mikrofonu blíž k ústům. K přijmutí příchozího hovoru stačilo jen vysunout kryt. Oblý tvar krytu, zejména otevřeného, vedl k přezdívce „banana phone“ ([bəˈnaːnə ˌfəun]; ).\n\nPočáteční cena byla necelých 1 000 Eur, byl určen pro moderní obchodní trh a patřil k nejmenším a nejlehčím telefonům; přesto měl větší výdrž baterie než jeho předchůdce Nokia 2110.\n\nVylepšený model 8110i byl prvním telefonem s SSMS (smart SMS) systémem. Telefon mohl být aktualizován pomocí OTA (Over The Air) s inteligentním menu, které umožňovalo snadnou obsluhu. Informace byla poslána jednoduchou textovou zprávou na MT přijímač, který ji zpracoval a mohl poslat strukturovanou sms zpět na daný telefon. Tento systém umožňoval také získat vyzváněcí tón pomocí sms a 8110i byl první mobilní telefon, který tuto funkci podporoval.\n\nNokia později zastavila marketing SSMS a zaměřila se na přicházející WAP standard, nicméně ponechala možnost SSMS v nových telefonech.\n\nTento telefon se objevil jako product placement ve sci-fi filmu \"Matrix\" s krytem na pružinu – to kvůli dramatičtějšímu efektu a dojmu vyspělejšího telefonu. Zmiňovaný systém posuvného krytu s pružinou se později objevil u Nokie 7110.\n\n\n\nNokia v únoru 2018 na veletrhu Mobile World Congress v katalánské Barceloně představila repro ( [riˈvaivəl]) telefonu 8110 vyvinutý finskou firmou HMD Global. Na svého předchůdce navazuje spíše marketingově, ale stejně jako on používá posuvný kryt klávesnice. Pojme až 2 SIM karty zároveň s SD kartou a dostupný je v banánově žlutém a černém provedení.\n\nPřístroj poháněný mobilním operačním systémem KaiOS podporuje rychlé bezdrátové připojení k internetu v LTE sítích a umí vytvořit přístupový bod pro wi-fi připojení. Díky partnerství s Google přináší společně s firmware verze 11 funkce obvyklé u chytrých telefonů s operačním systémem Android (Google Search, Google Maps, Google Assistant nebo YouTube) . Dostupná je aplikace Twitter a od firmware verze 15 také Facebook nebo WhatsApp, které lze volitelně stáhnout prostřednictvím správce aplikací Store. Dále telefon umožňuje práci s e-maily nebo kalendářem, který lze spolu s telefonními kontakty omezeně synchronizovat se službami Google. V jeho softwarové výbavě je i zcela nová verze populární hry Had.\n\nTelefon je pozicován mezi nejlevnější chytré telefony a jednoduché tlačítkové mobily. Na trhu se objevil v červenci 2018 s cenovkami od 1 999 korun, na začátku roku následujícího stál 1 500 Kč.\n"}
{"id": "569681", "url": "https://cs.wikipedia.org/wiki?curid=569681", "title": "Venědikt Vasiljevič Jerofejev", "text": "Venědikt Vasiljevič Jerofejev\n\nVenědikt Vasiljevič Jerofejev ( ) (24. října 1938, Kandalakša, Murmanská oblast – 11. května 1990, Moskva) byl ruský sovětský postmoderní spisovatel. Je známý především jako autor poemy v próze \"Moskva-Petušky\" (Москва—Петушки).\n\nVenědikt Vasiljevič Jerofejev se narodil v osadě Niva-3 (předměstí Kandalakši). Jako místo narození je však uváděna stanice Čupa v Karelské ASSR, kde v té době žila jeho rodina. Jeho otec Vasilij Vasiljevič Jerofejev byl přednosta železniční stanice, posléze byl neprávem odsouzen a v letech 1945-1954 vězněn. Podle jiných zdrojů odešel otec Venědikta Jerofejeva na sever jako přestěhovalec dobrovolně za podmínek zlevněného jízdného a velké podpory, poskytnutí bezplatného bydlení. Po ukončení výuky pro Murmanskou železniční dráhu se Vasilij Vasiljevič Jerofejev stal výpravčím ve stanici Pojakonda. V roce 1945 byl pak podle paragrafu 58/10 (špionáž) zatčen.\n\nVenědikt prožil většinu svého dětství v dětském domově v Kirovsku na poloostrově Kola. Školu zakončil s vyznamenáním. V polovině padesátých a na začátku šedesátých let studoval nejdříve na filologické fakultě Lomonosovy univerzity, poté na pedagogických školách v Orechově-Zujevě, v Kolomni a ve Vladimiru. Ze všech škol byl však vyloučen.\n\nOd roku 1958 do roku 1975 žil bez trvalého bydliště, pracoval jako závozník v Kolomni, pomocník zedníka a výkupčí vinného skla v Moskvě, topič ve Vladimiru, dozorčí na oddělení milice v Orechově-Zujevě, vrtač v geologické skupině (Ukrajina), knihovník (Brjansk), montážní dělník při pokládce kabelů vedení v různých městech Ruska, Litvy a Běloruska (toto se také odrazilo na námětu poémy \"Moskva-Petušky\"), laborant parazitologické expedice v Uzbekistánu, laborant na Všesvazovém vědecko-výzkumném institutu dezinfekce a sterilizace „v boji proti okřídlené krevsající havěti“ v Tádžikistánu atd. V roce 1974 získal díky sňatku trvalé bydliště v Moskvě.\n\nOd mládí se Venědikt vyznačoval nevšední erudicí a láskou k literatuře. Již v sedmnácti letech napsal ve Vladimiru \"Zápisky psychopata\" (Записки психопата) (dlouhou dobu byly považovány za ztracené, poprvé byly publikovány v roce 1995). V roce 1970 zakončil poému v próze \"Moskva-Petušky\" (Москва—Петушки). Byla publikována v izraelském almanachu \"Ami\" v roce 1973. V SSSR poéma poprvé vycházela od prosince 1988 do března 1989 v časopise \"Trezvosť i kultura\" (Трезвость и культура), ale všechna obscénní slova v publikaci byla nahrazena. Necenzurovaná vyšla poprvé v almanachu \"Věsť\" (Весть) v roce 1989. V tomto i v ostatních svých dílech inklinuje Jerofejev k tradicím surrealismu a k literárnímu klaunovství.\nKromě \"Zápisků psychopata\" a \"Moskva–Petušky\" napsal Jerofejev divadelní hru \"Valpuržina noc aneb Komturovy kroky\" (Вальпургиева ночь, или Шаги командора), eseje \"Vasilij Rozanov očima exentrika\" (Василий Розанов глазами эксцентрика) a \"Saša Černý a ti druzí\" (Саша Черный и другие), nezařaditelnou \"Blahou zvěst\" (Благуя Весть) a také výbor citátů z Lenina \"Moje malá Leniniáda\" (Моя маленькая Лениниана). Ve svých esejích využívá Jerofejev prvků postmodernismu, surrealismu a groteskního spojení reálna s ireálnem.\n\nDivadelní hra \"Disidenti aneb Fanny Kaplanová\" (Диссиденты, или Фанни Каплан) zůstala nedokončená. Po smrti spisovatele byly z části vydány jeho \"Poznámkové sešity\" (Записные книжки). V roce 1992 publikoval časopis \"Těatr\" (Театр) dopisy Jerofejeva sestře Tamaře Guščinové. Podle vlastních slov napsal Jerofejev v roce 1972 ještě román \"Šostakovič\" (Шостакович), který mu ukradli ve vlaku spolu s nákupní taškou, kde byly dvě láhve kořalky. V roce 1994 oznámil ruský básník a filosof Slava Ljon (Слава Лён), že rukopis byl celý čas u něho a zanedlouho ho uveřejnil. Byl ovšem uveřejněn pouze malý fragment románu údajně napsaného Jerofejevem. Většina kritiků považuje tento fragment za falzifikát. (Podle mínění Vladimíra Muravjova si Jerofejev historku s románem vymyslel, neboť měl velmi rád mystifikaci).\n\nV roce 1985 přijal Venědikt Jerofejev katolický křest v jediném v tu dobu fungujícím katolickém kostele v Moskvě v chrámu svatého Ludvíka Francouzského. Kmotrem mu byl přítel, filolog Vladimír Muravjov.\n\nPoslední roky života trpěl Jerofejev nevyléčitelnou nemocí – rakovinou hrtanu. Spisovatel zemřel v Moskvě 11. května 1990. Pohřben je na Kuncevském hřbitově. Jeho knihy byly přeloženy do více než třiceti jazyků. Na moskevském náměstí Borby (площадь Борьбы) mu byl postaven památník. Ve Vladimiru byla na budově pedagogického ústavu umístěna na jeho počest pamětní deska. V Kirovsku bylo v ústřední městské knihovně vybudováno muzeum věnované tomuto prozaikovi. Byl o něm rovněž natočen dokumentární film Pawła Pawlikowskského \" From Moscow to Pietushki with Benny Yerofeyev\" (1990, Z Moskvy do Petušek s Venědiktem Jerofejevem).\n\n\n\n"}
{"id": "569687", "url": "https://cs.wikipedia.org/wiki?curid=569687", "title": "Luis Suárez", "text": "Luis Suárez\n\nLuis Alberto Suárez Díaz (* 24. ledna 1987, Salto, Uruguay) je profesionální fotbalový útočník a reprezentant Uruguaye, od července 2014 hrající za španělský klub FC Barcelona. V minulosti působil i v jiných evropských klubech, jako je Liverpool FC, AFC Ajax nebo FC Groningen. Všechna tato mužstva (včetně Barcelony a uruguayské reprezentace) vedl alespoň v jednom zápase jako kapitán. Během své kariéry dosáhl mnoha týmových i individuálních úspěchů. S Barcelonou vyhrál Ligu mistrů 2014/15, s národním týmem Copa Américu 2011. Stal se nejlepším střelcem nizozemské Eredivisie (2009/10), anglické Premier League (2013/14) i španělské Primera División (2015/16). Je držitelem 2 Zlatých kopaček pro nejlepšího ligového střelce ze sezón 2013/14 a 2015/16. Je také účastníkem Mistrovství světa 2010 v Jihoafrické republice, Mistrovství světa 2014 v Brazílii a Mistrovství světa 2018 v Rusku. Luis Suárez je nejúspěšnějším střelcem v historii uruguayské fotbalové reprezentace, za kterou zatím nastřílel 59 gólů. V celé kariéře (za kluby + reprezentaci) doposud zaznamenal celkem 458 vstřelených branek. Svoji fotbalovou pověst si ovšem pokazil vícero kontroverzními momenty, za které byl několikrát disciplinárně potrestán. Jeho tržní hodnota se v současné době pohybuje okolo 40 miliónů eur.\n\nKariéru započal ve své rodné zemi v klubu Nacional Montevideo se kterým se stal v roce 2006 mistrem Uruguaye. Po této sezóně byl zakoupen nizozemským klubem FC Groningen za 800 000 €. Ve své první sezóně v Nizozemsku odehrál 29 zápasů a vstřelil 10 gólů. Upoutal pozornost ostatních klubů a po jedné sezóně v Groningenu se stěhoval do Ajaxu, který ho zakoupil za 7,5 milionu €. V dresu Ajaxu debutoval ve 3. předkole Ligy mistrů 15. srpna 2007 proti Slavii Praha (porážka Ajaxu 0:1).\n\nV sezóně 2009/10 vstřelil v lize za Ajax 35 gólů a stal se nejlepším střelcem Eredivisie. I díky tomu získal v roce 2010 ocenění nizozemský fotbalista roku.\n\nCelkem odehrál za Ajax 159 oficiálních utkání a nastřílel 111 gólů.\nV lednu 2011 přestoupil za 26,5 milionu eur do Liverpool FC jako náhrada za odcházejícího Ryana Babela, smlouvu s Ajaxem měl do 30. června 2013. Hned při své premiéře proti Stoke City zaznamenal svůj první gól. Suaréz se také dobře prezentoval v zápasech proti West Hamu, kdy přihrál na gól. Následně se stal mužem zápasu v ostře sledovaném duelu proti Manchesteru United, kde se podílel na všech 3 gólech. V zápase proti Sunderlandu se presentoval gólem z téměř nulového úhlu. Po zápase se k němu vyjádřil i bývalý asistent Chelsea a současný asistent Liverpoolu Steve Clarke, který ho přirovnal k legendě ostrovního fotbalu Gianfrancu Zolovi. \"\"Vždycky je to obtížné, u kluků z ciziny obzvlášť, mít hned od začátku velký dopad na hru. Pokud bych měl vybrat někoho, kdo takto ihned po příchodu zapůsobil, tak by to byl Gianfranco Zola. Byl jsem v Chelsea v době, kdy přišel a myslím, že ve své první sezóně hrál jen sedm měsíců, ale hned se stal fotbalistou celé sezóny dle sportovních novinářů, což vám ukáže, jaký účinek hned měl. Vidím tu podobnost s Luisem, což je fantastické.\"\"\n\nDne 2. března 2013 se hattrickem podílel na výhře Liverpoolu 4:0 proti domácímu Wiganu, díky čemuž se posunul na čelo tabulky střelců Premier League před Robina van Persieho z Manchesteru United. Ten se nakonec dostal před něj, Suárez navíc dostal v závěru sezóny 2012/13 desetizápasový distanc za pokousání obránce Chelsea FC Branislava Ivanoviće, takže do umístění v tabulce kanonýrů už nemohl zasáhnout (trest na 5 zápasů se mu přenesl do sezony 2013/14). Ještě před tímto incidentem byl zařazen do Jedenáctky roku Premier League (Premier League Team of the Year) 2012/13. Suárez nakonec skončil v tabulce kanonýrů na konci ročníku s 23 vstřelenými góly na druhém místě za Robinem van Persiem.\n\nDne 4. prosince 2013 vstřelil ve 14. ligovém kole 4 góly proti Norwichi a také si připsal jednu asistenci. Měl tak lví podíl na výhře Liverpoolu 5:1. Zároveň se stal prvním fotbalistou v historii anglické Premier League, který vstřelil tři hattricky proti jednomu stejnému klubu. Proti Norwichi si vylepšil svou bilanci na 11 gólů v 5 zápasech. V prosinci také prodloužil s LFC smlouvu, ačkoli v létě toužil odejít, klub jej však nepustil. V podzimní části sezóny 2013/14 si udržoval fantastickou formu, neboť ve čtyřech zápasech Premier League po sobě skóroval vždy minimálně dvakrát, což byl nový rekord soutěže. Navíc dokázal i góly připravovat. Liverpool se i díky jeho produktivitě dostal do čela průběžné tabulky. 22. března 2014 vsítil další hattrick proti Cardiff City FC, měl výrazný podíl na výhře 6:3. V sezoně 2013/14 vytvořil silnou útočnou vozbu s Danielem Sturridgem (které se přezdívalo SAS - Suárez and Sturridge, podle známých britských speciálních jednotek SAS). V posledním kole Liverpoolu ligový titul unikl, ale Suárez se stal s 31 góly nejlepším kanonýrem Premier League (dal o 10 gólů více než druhý Sturridge). Po sezoně byl vyhlášen nejlepším hráčem Premier League podle sportovních novinářů (FWA Footballer of the Year) i samotných hráčů (PFA Players' Player of the Year).\n\n11. července 2014 v době, kdy byl v trestu od FIFA za incident na MS 2014, se Liverpool dohodl s FC Barcelona na jeho prodeji za 75 milionů liber. Poprvé se v dresu Barcelony představil 18. srpna 2014 proti mexickému týmu Club León (výhra 6:0, šel na hřiště v 77. minutě - již měl povoleno trénovat a hrát přípravná utkání). Ostrý zápas za Barcu poprvé okusil v nejsledovanějším derby na světě, prestižním El Clasico mezi hostující Barcelonou a Realem Madrid 25. října 2014. Nastoupil v základní sestavě a odehrál 69 minut, stačil přihrát na jediný gól hostů, Barcelona však prohrála s úhlavním rivalem 1:3, což byla její první porážka v Primera División 2014/15. V zápasech vytvořil úderné trio zvané „MSN“ (Messi, Suárez, Neymar). Za sezonu dali společně úctyhodných 122 gólů. Byl také při získání treble na konci sezony 2014/15. Na začátku sezony 2015/16 byl po zranění Lionela Messiho základním kamenem Barcelony společně s Neymarem. Na jejím konci se stal se 40 góly nejlepším střelcem La Ligy, po šesti letech tak narušil hegemonii Lionela Messiho a Cristiana Ronalda. Jeho gólové příspěvky výrazně pomohly Barceloně k obhajobě titulu.\n\nZúčastnil se Mistrovství světa do 20 let 2007 v Kanadě, kde jeho tým vypadl v osmifinále po prohře 1:2 v prodloužení s USA. Mezi jeho spoluhráči byli např. Edinson Cavani, Martín Cáceres a další.\n\nByl členem soupisky na Letní olympijské hry 2012 v Londýně.\n\nV reprezentačním A-týmu Uruguaye debutoval 8. února 2007 v zápase proti Kolumbii. V 85. minutě byl vyloučen po druhé žluté kartě.\n\nV červnu 2010 byl nominován na MS 2010 v Jihoafrické republice. V rozhodujícím utkání Uruguaye o postup do finále proti Holandsku (Nizozemsko vyhrálo 3:2) však nemohl nastoupit, protože byl vyloučen v předchozím utkání pro ruku v pokutovém území, za níž byla proti Uruguayi ve čtvrtfinále ve prospěch Ghany nařízena penalta. Po remíze i v prodloužení nemohl již ani v penaltovém rozstřelu (4:2 ve prospěch Uruguaye) působit. Přesto na tomto fotbalovém mistrovství světa vstřelil tři branky, což bylo o 2 méně než vsítili nejlepší střelci (Diego Forlán, Thomas Müller, Wesley Sneijder a David Villa).\n\nDne 8. října 2010 zaznamenal hattrick v přátelském utkání proti Indonésii, jihoamerické mužstvo porazilo svého asijského soupeře drtivým skóre 7:1. Mimo něj se třikrát střelecky prosadil i jeho spoluhráč Édinson Cavani. V červenci 2011 výrazně pomohl reprezentaci Uruguaye již k patnáctému prvenství na Copa América. Trefil se dvakrát v semifinále proti Peru (výhra 2:0) a jednou ve finále proti Paraguayi (výhra 3:0) a byl také vyhlášen nejlepším hráčem turnaje.\n\nDne 11. listopadu 2011 zařídil v kvalifikaci na MS 2014 čtyřmi góly vítězství 4:0 nad Chile. S jedenácti brankami se stal nejlepším střelcem zóny CONMEBOL v kvalifikaci na MS 2014 a zároveň nejlepším kanonýrem tohoto kvalifikačního cyklu celkově (společně s Nizozemcem Robinem van Persiem a belizským reprezentantem Deonem McCaulaym).\n\nTrenér Óscar Tabárez jej nominoval na Mistrovství světa 2014 v Brazílii. V prvním utkání Uruguaye v základní skupině D proti Kostarice (porážka 1:3) nehrál, nebyl připraven po operaci kolene. Nastoupil až ve druhém zápase proti Anglii (která měla v kádru až 5 jeho spoluhráčů z Liverpoolu). Tento tah se ukázal být důležitým, neboť Suárez zařídil dvěma góly vítězství 2:1. Hrál i ve třetím zápase proti Itálii, kde šlo mezi těmito týmy (a bývalými světovými šampiony) o přímý postup do osmifinále, a tentokrát předvedl svůj charakteristický zkrat (již třetí ve své kariéře) - pokousal italského stopera Giorgia Chielliniho. Přesto nebyl vyloučen a Uruguay zdolala soupeře z Apeninského poloostrova nejtěsnějším výsledkem 1:0 a postoupila do osmifinále. Následně dostal od FIFA dodatečný trest a na šampionátu už nemohl nastoupit.\n\nPřes své nesporné fotbalové schopnosti bývá Suárez často obviňován z přihrávání faulů a simulování. Je ochoten pro vítězství překročit i určitá zavedená pravidla. Dokáže se projevit i velmi nefotbalově, drobných prohřešků i závažných činů je celá řada. Na MS 2010 v Jihoafrické republice se střetla ve čtvrtfinále Uruguay s Ghanou. Suárez rukou vyrazil střelu Dominica Adiyiaha mířící do sítě. Byl sice vyloučen a rozhodčí nařídil pokutový kop, který ale Asamoah Gyan neproměnil. Ghana poté vypadla poměrem 2:4 v penaltovém rozstřelu. Suárez se radoval a své vyražení míče označil za „zákrok turnaje“, dodal, že by v případě nutnosti podobnou věc zopakoval znovu. V listopadu 2010 pokousal do krku během zápasu Ajaxu s PSV Eindhoven (0:0) protihráče Otmana Bakkala, za což si vysloužil přezdívku „kanibal z Ajaxu“. Dostal trest v podobě zákazu startu v sedmi zápasech.\n\nV Premier League byl nařčen z rasistických výroků na adresu obránce Evry z Manchesteru United. V odvetě šestnáctifinále Evropské ligy 2012/13 hrál Liverpool proti ruskému Zenitu Petrohrad a Suárez vstřelil dva góly. Anglický klub zvítězil 3:1, což díky předchozí prohře 0:2 v Rusku na postup do osmifinále nestačilo. Uruguayský fotbalista při jednom střetu šlápl na záda obránci Zenitu Tomáši Hubočanovi, čehož bylo v jeho silách se vyvarovat.\n\nPokousání soupeře si neodpustil znovu, v utkání 34. kola Premier League 20. dubna 2013 pocítil stisk jeho chrupu na svém rameni srbský obránce Chelsea FC Branislav Ivanović. Rozhodčí to však nezaregistrovali a Suáreze nevyloučili, v 7. minutě nastavení tak mohl vyrovnat na konečných 2:2. Přestože se později za pokousání Ivanoviće na sociálních sítích omluvil, neschopnost sebeovládání se negativně projevuje i na pověsti klubu, v němž aktuálně působí. Za tento přečin dostal od klubu nespecifikovanou pokutu a od disciplinární komise anglické fotbalové asociace přísný trest zákazu startu v 10 soutěžních utkáních, čímž přišel v závěru soutěže o možnost zabojovat o korunu nejlepšího střelce Premier League.\n\nDne 24. června 2014 při zápase Uruguaye s Itálií v základní skupině D Mistrovství světa 2014 v Brazílii přišla další recidiva, pokousal do ramene italského stopera Giorgia Chielliniho. Rozhodčí i přes protesty Suáreze nevyloučil a nekoncentrovaní Italové inkasovali o minutu později gól na konečných 0:1, kvůli kterému nepostoupili do osmifinále. Disciplinární komise FIFA mu dodatečně udělila trest, ve kterém nesměl za Uruguay na mezinárodní scéně nastoupit v devíti utkáních, navíc měl na čtyři měsíce zastavenou činnost ve všech fotbalových soutěžích (nesměl hrát za Liverpool FC, trénovat s týmem a účastnit se jakýchkoli fotbalových aktivit, měl zákaz vstupu na stadiony) plus pokutu 100 000 švýcarských franků. Byl to nejtvrdší trest v historii světových šampionátů, překonal 8-zápasový distanc pro Itala Maura Tassottiho za zranění loktem Španěla Luise Enriqueho na Mistrovství světa ve fotbale 1994. Suárez své provinění i po vyřčení trestu tvrdošíjně odmítal, tvrdil, že ztratil rovnováhu a na Chielliniho rameno shora upadl. 30. června 2014 se na sociální síti Twitter přiznal, omluvil se Chiellinimu a slíbil, že už nebude v zápase nikdy hryzat. Samotný Chiellini omluvu přijal a vyjádřil přání snížení trestu pro Suáreze. Možnost hrát fotbal během doby trestu Suárezovi nabídl ředitel kosovského klubu KF Hajvalia, neboť na Kosovo se nevztahovalo nařízení FIFA, protože tou dobou nebylo jejím členem. Hráč by tak mohl trest obejít. To FIFA ještě v průběhu šampionátu vyloučila, ale pro prakticky neznámý kosovský klub to i tak znamenalo dočasné zviditelnění. 14. srpna 2014 mu sportovní arbitráž v Lausanne trest zmírnila, doba zákazu startu v soutěžních utkáních zůstala v platnosti, ale s klubem již mohl trénovat a odehrát přípravné zápasy.\n\n"}
{"id": "569692", "url": "https://cs.wikipedia.org/wiki?curid=569692", "title": "Dežo Ursiny &amp; Provisorium", "text": "Dežo Ursiny &amp; Provisorium\n\nDežo Ursiny & Provisorium je prvním albem slovenského rockového hudebníka Deža Ursinyho a jeho skupiny Provisorium.\n\nNahrávání alba se uskutečnilo v červnu 1972 za zvláštních okolností, protože skupina Provisorium již v té době neexistovala. Sestavu, která album natočila, dal příležitostně dohromady producent alba, Hynek Žalčík, když Ursinymu nabídnul, zda by nechtěl svoje skladby nahrát s hudebníky z pražské skupiny Flamengo. Ursiny souhlasil, a tak se vedle Ursinyho a jeho kolegy z bývalého Provisoria, klávesisty Jaroslava Filipa, nahrávání zúčastnili také čtyři členové Flamenga: baskytarista Vladimír Kulhánek, bubeník Jaroslav Erno Šedivý, Jan Kubík (jako host) a Vladimír Mišík (jako host). Hobojové party nahrál jako host Jiří Kaniak.\n\nÚvodní skladba \"Christmas Time\" představuje první příklad rozsáhlé art-rockové kompozice v Československu (spolu s \"Městem Er\" od skupiny Framus Five), její vznik je datován do roku 1970. Také skladby \"Looking for the Place to Spend Next Summer\" a \"Apple Tree in Winter\" byly složeny dlouho před nahráváním, a to někdy v letech 1970-71. Závěrečnou \"I Have Found\" představila skupina The Soulmen již v roce 1968.\n\nLP nebylo v době prvního vydání určeno pro volný prodej v obchodech, jelikož komunistický režim v oné době usiloval o vytlačení rockové hudby z veřejného života. Také anglické texty mohli být kvůli cenzuře problematické, a proto bylo album nabídnuto pouze členům Gramofonového klubu.\n\nAlbum bylo znovu vydáno na CD v roce 1995 firmou Supraphon.\n\nAutorem skladeb je Dežo Ursiny; autorem textů je Juraj Lihosit.\n\n\n\n\n"}
{"id": "569695", "url": "https://cs.wikipedia.org/wiki?curid=569695", "title": "Škoda 760", "text": "Škoda 760\n\nŠkoda 760 byl projekt jednotného automobilu, který společně připravovaly československá automobilka AZNP Mladá Boleslav a východoněmecké automobilky VEB Automobilwerke Eisenach (pod názvem Wartburg P760) a VEB Sachsenring Automobilwerke Zwickau (pod názvem Trabant P760 neboli RGW-Auto).\n\nVývoj začal již roku 1970. Hlavní myšlenkou projektu bylo to, aby se různými modifikacemi jednoho typu automobilu nahradily stávající a hlavně již zastarávající modely – miniautomobil Trabant T601, středně velká Škoda 100/110 i prostorný Wartburg 353.\n\nPodle plánů se mělo ročně vyrábět cca 600 000 vozů, z toho polovinu měly tvořit škodovky . Se sériovou výrobou se počítalo od roku 1982.\n\nMotory měly být výhradně z produkce AZNP – jednoduchá konstrukce a nízká hmotnost hliníkových řadových čtyřtaktních čtyřválců Škoda se totiž Němcům zamlouvala. Měly se dodávat jak upravené motory dosavadních typů Škoda 100/110, tak i motory nově vyvinuté pro nerealizovaný model Škoda 720 – vesměs hliníkový blok a litinová hlava OHV nebo hliníková OHC:\n\nPřevodovky měla dodávat ČZ Strakonice. Mělo jít o klasické čtyřstupňové manuální převodovky, ale bylo vyrobeno i několik vozů s automatickou převodovkou (t.č. není známo, kolikastupňovou), které by patrně vyráběla Praga.\n\nOstatní podvozkové díly, hlavně ústrojí předního náhonu a brzdy, měly být východoněmecké – Němci měli s předním pohonem dlouhodobé zkušenosti a jejich kotoučové brzdy byly též na úrovni.\n\nKarosérie měly být \"národní\" – Škoda a Wartburg měly být především čtyř nebo pětidveřové sedany a kombíky, Trabant zamýšlel třídveřový hatchback. Ostatně i návrh karosérie měl jako první hotov Trabant P760, a to již v roce 1970. Naopak Wartburg P760 byl postaven až v roce 1974 a jeho modifikovaná verze Wartburg P610 ještě později – a nezapřela inspiraci liniemi Škody 105/120.\n\nKarosérie pro škodovky navrhovalo opět věhlasné studio Ital Design Guigiaro, stejně jako u prototypů Škoda 720 – tentokrát byla uzavřena smlouva v hodnotě 10 milionů Kčs. Bylo však znát, že Guigiarův vztah k AZNP ochladl (není se co divit, Škoda 720 byla objektivně velmi pohledná a kdyby se ale skutečně vyráběla, mohla mu sloužit jako výborná reference – takto musel být nejen on velmi zklamaný) a jeho první návrh karosérie byl poměrně nepovedený, přestože se na něm objevovaly progresivní prvky jako zavěšení přední kapoty vpředu nebo nezakřivená skla (tuto avantgardu později Guigiaro úspěšně uplatnil u vozu Fiat Panda). I známý konstruktér Ing. Petr Hrdlička (pozdější šéfkonstruktér Škody Favorit) ji celkem oprávněně označil za odpadek.\n\nPozdější prototypy již byly karosářsky výrazně vyspělejší, pomohla jim zejména změna předního čela (včetně zkrácení předního převisu) a mírné klenutí čelního skla. Pohlednosti Škody 720 ale již pochopitelně nedosáhly, přestože se na nich nezapře designová příbuznost s tehdy sériově vyráběným vozem Škoda 105/120, který původně mohl být \"menším bratříčkem\" Škody 720.\n\nPředchůdcem a výchozím vozem se stal funkční vzorek Škoda 750, vyrobený v jediném exempláři v roce 1972. Šlo o první počin automobilové spolupráce ČSSR a NDR. Od něj byla později odvozena ještě Škoda 751, dvoudveřový tudor s motorem vpředu a pohonem zadních kol přes upravenou převodovku souběžně vyvíjené a později vyráběné Škody 105/120.\n\nPrototypů Škoda 760 v nejrůznějších karosářských modifikacích bylo nakonec vyrobeno asi 130 kusů, poslední byl smontován 14. 5. 1979.\n\nRoku 1973 rozhodla německá komunistická strana SED, že na vývoji bude pracovat jen Trabant a Škoda. Avšak ještě téhož roku se situace změnila a ve vývoji naopak pokračovaly Trabant a Wartburg, pro které měly AZNP jen vyrábět součástky. Čas postupně ukázal dvě velké, a tehdy prakticky neodstranitelné slabiny projektu:\n\n\nPřed samotným dokončením vývoje a ve chvíli, kdy již měl být vydán pokyn k technologické přípravě náběhu výroby nového modelu, tedy vláda NDR oznámila, že od projektu ustupuje. V září 1979 se oba státy dohodly na ukončení projektu.\n\nV té době již vývojáři AZNP věděli, že se musí spolehnout jen na sebe. Jako základ další práce jim posloužil typ Škoda 762 P2 s karosérií fastback – velmi schopný karosář dipl. tech. Jaroslav Kindl mu dotáhl linie, došlo k zásadním úpravám podvozkové techniky (motor vpředu otočen napříč a pohon předních kol) a v roce 1981 tak vznikl první studijní vzorek vozu Škoda 781, který byl pozdějším intenzivním vývojem dotažen do podoby úspěšného modelu Škoda Favorit. Tento automobil veřejně jezdil (poznávací značka MBC-36-81) a dodnes se dochoval v depozitáři Škoda Auto a.s.\n\nBez zajímavosti není, že zamýšlený způsob výroby automobilů na základě společné platformy (resp. strojních celků) a rozdílné karosérie o patnáct let později prosadil koncern Volkswagen, jehož součástí se stala i Škoda. A tak například automobil Škoda Octavia má shodný podvozek s vozem VW Golf IV., Audi A3 nebo s vozem Seat Leon.\n\n\n"}
{"id": "569701", "url": "https://cs.wikipedia.org/wiki?curid=569701", "title": "Amatérské mistrovství Evropy ve fotbale 1911", "text": "Amatérské mistrovství Evropy ve fotbale 1911\n\nAmatérské mistrovství Evropy ve fotbale 1911 bylo neoficiální mistrovství Evropy, které se konalo v roce 1911 ve Francii. Vítězem se stalo národní mužstvo Čech. O 49 let později v roce 1960 se rovněž ve Francii uskutečnilo první oficiální Mistrovství Evropy ve fotbale.\n\nZáklad českého družstva tvořilo 9 hráčů SK Slavia Praha, kteří byli doplněni dvojicí Sparťanů (Pilát a Bělka). Trenérem Čech byl Skot, klubový trenér Slavie John William \"Jake\" Madden, který byl v Čechách znám i pod přezdívkou \"dědek\" Madden.\n\n\nNa pražském Nádraží Františka Josefa amatérské mistry Evropy s dojetím přivítal asi tisícový dav.\n\n"}
{"id": "569711", "url": "https://cs.wikipedia.org/wiki?curid=569711", "title": "Stieg Larsson", "text": "Stieg Larsson\n\nStieg Larsson, plným jménem Karl Stig-Erland Larsson (* 15. srpna 1954, Skellefteå - 9. listopadu 2004, Stockholm), druhý nejprodávanější autor beletrie na světě za rok 2008, byl švédský novinář, spisovatel, komunista a odpůrce pravicového extremismu, který ve světě proslul především svojí trilogií Milénium.\n\nNarodil se 15. srpna 1954 nedaleko města Skellefteå na severu Švédska. Když bylo v roce 1995 ve Švédsku osm lidí zavražděno neonacisty, tento novinář se stal jednou z nejvýraznějších osobností při zakládání organizace Expo a s ní i stejnojmenného časopisu, ve kterém později pracoval jako šéfredaktor. Čtvrtletník vychází dodnes, obsahuje převážně investigativní články na téma nacionalismu, rasismu, nedemokratického a antisemitského smýšlení. Magazín důrazně vystupuje proti extremistickým pravicovým hnutím.\n\nKromě práce pro Expo byl zpočátku politickým aktivistou za Kommunistiska Arbetareförbundet (Komunistickou dělnickou ligu), pracoval jako fotograf, editor trockistického \"Fjärde internationalen\" a byl dopisovatelem pro týdeník \"Internationalen\". Na rok se stal předsedou největšího švédského fanklubu science fiction. V letech 1977–1999 působil jako grafik v největší tiskové agentuře ve Skandinávii Tidningarnas Telegrambyrå. Právě zde se v 90. letech zrodila myšlenka psát detektivní sérii \"Milénium\".\n\nDo své smrti stihl o novináři Mikaelu Blomkvistovi a svéhlavé Lisbeth Salanderové napsat jen tři romány, které byly všechny poprvé vydány až po jeho smrti - \"Muži, kteří nenávidí ženy\" (\"Män som hatar kvinnor\", 2005), \"Dívka, která si hrála s ohněm\" (\"Flickan som lekte med elden\", 2006), \"Dívka, která kopla do vosího hnízda\" (\"Luftslottet som sprängdes\", 2007).\n\nVšechny tři detektivky načetl Martin Stránský pro nakladatelství OneHotBook.\n\nNa motivy trilogie byly natočeny tři navazující filmy. První, režírovaný dánským režisérem Nielsem Ardenem Oplevem, měl ve Švédsku premiéru v lednu 2009, druhý, režírovaný švédským režisérem Danielem Alfredsonem, byl do kin uveden téhož roku v září. Premiéra poslední části, kde si režii zopakoval Daniel Alfredson, ve Švédsku proběhla v listopadu 2009 a filmy se postupně dostávají do distribučních sítí kin na celém světě. V České republice měl první film premiéru 1. července 2010, druhý film 11. listopadu téhož roku a poslední film má premiéru 16. prosince.\n\nStieg Larsson zemřel ve Stockholmu 9. listopadu 2004 na těžký infarkt. Larsson ve svém notebooku, který má nyní v držení jeho dlouholetá partnerka Eva Gabrielssonová, zanechal rozepsaný čtvrtý román a existuje předpoklad, že Larsson napsal i synopsi pro pátou a šestou knihu plánované desetidílné série.\n\nPřestože od jeho úmrtí uplynulo již mnoho let, stále panují neshody ohledně jeho dědictví. Autor napsal neověřenou poslední vůli, která je považována za neplatnou. Jeho životní partnerka Eva Gabrielssonová, kterou si nikdy nevzal, tak nemá nárok na dědictví. Žila s ním přes třicet let, ale podle švédských zákonů ani přesto nesmí dědit.\n\nMajetek a autorská práva tedy připadly autorově rodině – otci a bratrovi, se kterými se teď Gabrielssonová soudí. Larssonovi fanoušci dokonce založili organizaci na finanční podporu Gabrielssonové – vybírají peníze, které pokryjí její výdaje za soudní proces. Ta mezitím chystá vydat vlastní knihu o dění po partnerově smrti nazvanou \"Rok po Stiegovi\".\n\nJako jeden z důvodů, proč se s Larssonem nikdy nevzali, uvádí Gabrielssonová strach o vlastní bezpečí. Vzhledem k jeho práci pro organizaci Expo a jeho dalším aktivitám, zaměřeným proti extremistům, vyhrožovali Larssonovi jeho názoroví odpůrci několikrát smrtí. V případě sňatku by manželé museli podle švédských zákonů zveřejnit svou trvalou adresu, což si autor nepřál.\n\nLarssonova rodina si přála pokračování série, nakladatel s nabídkou jeho sepsání oslovil švédského spisovatele a novináře Davida Lagercrantze. Jeho román s názvem \"Dívka v pavoučí síti\" vyšel v roce 2015. Gabrielssonová s pokračováním v Lagercrantzově podání nesouhlasila. V září 2017 Lagercrantz vydal pátý díl série pod názvem \"Muž, který hledal svůj stín\".\n\n"}
{"id": "569713", "url": "https://cs.wikipedia.org/wiki?curid=569713", "title": "Luisa Švédská", "text": "Luisa Švédská\n\nLuisa Švédská (dánsky \"Louise Josephine Eugenie\", narozená jako \"Lovisa Josefina Eugenia\") (31. října 1851, Stockholm – 20. března 1926, Kodaň) byla v letech 1906–1912 jako manželka dánského krále Frederika VIII. dánská královna.\n\nNarodila se v Královském paláci ve Stockholmu jako jediná přeživší dcera švédského a norského královského páru, krále Karla XV. a jeho manželky Luisy Oranžsko-Nassavské.\n\nLuisa, přezdívaná pro svou dlouhou šíji \"Labuť\", byla zbožná a vážná žena, jež se nerada účastnila kodaňského veřejného života, který považovala za příliš frivolní; nejlépe se cítila v roli matky a paní domu, věnovala se literatuře a umění. Podporovala řadu křesťanských dobročinných akcí a projektů v Dánsku i Švédsku. V této zemi byla patronkou různých institucí – jednou z nich byl např. \"Fond princezny Luisy\", věnovaný chudým dětem.\n\nTřebaže Luisa byla jediným potomkem svého otce, krále Karla XV., nemohla po něm zasednout na spojený švédský a norský trůn, neboť švédské nástupnické právo to nepřipouštělo. Po Karlově smrti tedy na trůn nastoupil jeho mladší bratr Oskar. Po oddělení Norska od Švédska v roce 1905 se prvním norským králem, následníkem jejího strýce na norském trůně, stal její druhý syn Karel jako Haakon VII.\n\n15. června roku 1868 se Luisa zasnoubila s dánským korunním princem Frederikem, pozdějším králem Frederikem VIII. a 28. července roku 1869 se za něj v kapli Královského paláce ve Stockholmu provdala. Sňatek měl být cestou k přátelským vztahům Švédska a Dánska, mezi nimiž bylo napětí kvůli neúčasti Dánska ve válce Švédska a Německa v roce 1863. Z manželství vzešlo osm dětí – čtyři synové a čtyři dcery:\n\nPoté co ovdověla, žila královna vdova Luisa Švédská až do své smrti v zámku Charlottenlund poblíž Kodaně. Zemřela 20. března 1926 a byla pochována po boku svého muže, krále Frederika VIII. v katedrále v Roskilde, místě posledního odpočinku dánské královské rodiny.\n\n\n"}
{"id": "569714", "url": "https://cs.wikipedia.org/wiki?curid=569714", "title": "Color Developing Agent 3", "text": "Color Developing Agent 3\n\nColor Developing Agent 3 nebo zkráceně CD-3 je chemická látka, která se používá jako barevná vývojka parafenylendiaminové skupiny. Je klíčovou součástí mnoha receptů na barevné vývojky, kde slouží ke vzniku azurového, purpurového a žlutého barviva v jednotlivých vrstvách fotografického filmu nebo papíru.\n"}
{"id": "569715", "url": "https://cs.wikipedia.org/wiki?curid=569715", "title": "Číslo EC (chemie)", "text": "Číslo EC (chemie)\n\nČíslo Evropské komise či číslo EC, též známé jako EC-no nebo EC#, je sedmimístný číselný kód přiřazovaný chemickým látkám, které jsou komerčně dostupné v Evropské unii. Toto číslo přiděluje Evropská komise a je oficiálním způsobem identifikace chemických látek v EU.\n\nSeznam látek s číslem EC se nazývá \"EC Inventory\". Obsahuje látky z těchto seznamů:\n\nPo předregistrační fázi směrnice REACH přiřadila ECHA navíc čísla v sérii 6xx-xxx-x látkám předregistrovaným s číslem CAS. Série 9xx-xxx-x byla alokována předregistrovaným reakčním hmotám s více než jednou látkou nebo takovým látkám, které byly předregistrovány jen s chemickým názvem jako identifikátorem. Najdete je v Seznamu předregistrovaných látek ECHA.\n\nPro látku v jednom z těchto seznamů, její identifikační číslo, což může být buď číslo EINECS, ELINCS nebo NLP, je zároveň jejím číslem EC. Formát identifikujících čísel ve všech třech seznamech je shodný; čísla v těchto seznamech se nepřekrývají.\n\nČíslo EC sestává ze sedmi číslic podle vzoru xxx-xxx-x. \nČísla EC lze zapisovat v obecné formě jako NNN-NNN-R, kde R je kontrolní číslice. Kontrolní číslice se vypočítá pomocí metody ISBN. Podle této metody je to zbytek po dělení následujícího součtu číslem 11:\n\nJe-li zbytek R roven 10, příslušná kombinace se nepoužívá jako číslo EC.\n\nPro ilustraci, číslo EC dexamethazonu je 200-003-9. N je 2, N až N je 0 a N je 3.\n\nZbytek je 9 a tato hodnota je kontrolní číslicí.\n\nLátku, na kterou číslo EC odkazuje (a naopak), lze vyhledat na oficiálním webu „Evropského informačního systému chemických látek“ ESIS.\n\n\n"}
{"id": "569727", "url": "https://cs.wikipedia.org/wiki?curid=569727", "title": "Říšský archiv", "text": "Říšský archiv\n\nŘíšský archiv je či bylo označení pro několik archivů:\n\nNárodní archivy ve Skandinávii\n\n"}
{"id": "569732", "url": "https://cs.wikipedia.org/wiki?curid=569732", "title": "AMD PowerNow!", "text": "AMD PowerNow!\n\nAMD PowerNow! je jedna z technologií pro šetření spotřeby a s tím spojeného vyzářeného tepla u procesorů společnosti AMD používaných v laptopech. Taktovací kmitočet CPU a VCore (napájecí napětí procesoru) jsou automaticky sníženy, pokud počítač zrovna nepotřebuje vysoký výkon (není zatíženou žádnou aplikací) nebo pokud je zanechán bez dlouhodobého vstupu (stisk klávesy, pohyb myši, …) ze strany uživatele. Účelem je ušetřit energii baterie, snížit ztrátový tepelný výkon a s ním spojenou hlučnost ventilátoru chlazení procesoru. A dokáže též zvýšit životnost hlavního procesoru díky snížené elektromigraci, která se mění v závislosti na teplotě exponenciálně.\n\nIntel má podobný koncept, nazvaný SpeedStep. Adaptace \"PowerNow!\" pro stolní počítače s procesory od AMD dostalo název Cool'n'Quiet. Novější procesory Opteron taktéž používají koncept \"PowerNow!\", v tomto případě nazvaný \"Optimized Power Management\".\n\n\nPoprvé se technologie objevila v procesorech AMD K6-2E+ a K6-IIIE+. Přepínání PState režimů bylo pouze programové (software) přes I/O, to bylo pomalé a technologicky zastaralé. Změna násobiče byla možná i o více jak 1× násobič (1 krok), to mohlo způsobovat při velkých frekvenčních rozdílech nestabilní stavy, díky rozsynchronizovaní interního generátoru frekvence. Proto bylo potřeba pro stabilizaci generátoru a procesoru určitý čas neměnit frekvenci.\n\nVylepšená verze původní technologie. Objevila se poprvé u procesorů AMD Athlon 4, Mobile Athlon XP-M a Mobile Duron. Přepínaní PState režimů bylo ovládáno programově přes MSR, které bylo rychlejší a technologicky modernější. Změna násobiče stále byla možná o více jak jeden krok.\n\nVylepšená verze technologie. Objevila se poprvé u jádra AMD K8 (AMD Athlon 64 atd...). Přepínaní PState režimů bylo stále přes MSR. Změna násobiče je možná už jenom o 1 krok, to umožnilo rychlejší změny frekvence a lepší šetřící funkce. Nevýhodou byla nemožnost nastavit násobič na minimální hodnoty 5× až 7× u některých modelů procesorů.\n\n\n"}
{"id": "569735", "url": "https://cs.wikipedia.org/wiki?curid=569735", "title": "Zinko-vzdušný článek", "text": "Zinko-vzdušný článek\n\nZinko-vzdušný článek je druh galvanického článku, který vyrábí elektrickou energii oxidací zinku pomocí vzdušného kyslíku. Při dané hmotnosti má v porovnání s jinými články hodně energie, což je dané zejména tím, že jedna ze složek reakce se bere z prostředí. Mezi jeho nevýhody patří to, že pro danou velikost článku je schopen dodávat jenom malý proud ve srovnání s ostatními běžnými druhy baterií.\n\nZinko-vzdušné články jsou buď nedobíjecí jednorázové, nebo se jedná o mechanicky dobíjitelné ­palivové články. Dobíjitelný zinko-vzdušný akumulátor, který by komerčně uspěl v konkurenci jiných typů galvanických článků, se zatím nepodařilo vyrobit, přestože se o to dlouhodobě usiluje.\n\nZinková anoda je ve formě prášku nasáklého elektrolytem. Katoda je pórovitá; přes póry vstupuje do článku kyslík, který představuje chemicky aktivní složku katody.\n\nPři vybíjení probíhají v článku tyto chemické reakce:\n\nNa anodě(−): \nNásledná reakce:\nNa katodě(+):\nCelková reakce:\n"}
{"id": "569739", "url": "https://cs.wikipedia.org/wiki?curid=569739", "title": "Pentalidol", "text": "Pentalidol\n\nPentalidol byl chemický přípravek k ochraně dřeva proti dřevokaznému hmyzu a houbám. Obsahoval účinné látky pentachlorfenol, DDT a lindan (gama-HCH). Později (po zákazu DDT) se vyráběla verze bez DDT nazvaná Neopentalidol.\n"}
{"id": "569741", "url": "https://cs.wikipedia.org/wiki?curid=569741", "title": "Přírodní park Škvorecká obora – Králičina", "text": "Přírodní park Škvorecká obora – Králičina\n\nPřírodní park Škvorecká obora – Králičina je chráněné území u města Úvaly ve střední části okresu Praha-východ ve Středočeském kraji; při východní hranici hlavního města Prahy. Rozkládá se na severovýchodním okraji Pražské plošiny v katastrálním území Úvaly u Prahy a malým dílem též na katastru obce Dobročovice. Na severozápadní straně přírodní park sousedí s katastrálním územím Újezd nad Lesy hlavního města, v němž na Škvoreckou oboru bezprostředně navazuje Přírodní park Klánovice-Čihadla. Přírodní park měří zhruba 2 km zdéli a kolem 900 m na šířku; ze severní strany jej lemuje silnice I/12 Praha–Kolín, jeho jihovýchodní částí protéká v zaříznutém údolí potok Výmola.\n\nOchrana území coby přírodního parku byla prohlášena nařízením rady Středočeského kraje v únoru 2009.\n\nPředmětem ochrany je zachovalá údolní niva potoka Výmoly a související komplex \"Škvorecké obory\" v jihovýchodním sousedství rozsáhlého Klánovického lesa. Alternativní pomístní označení \"Králičina\" je motivované někdejším hojným výskytem divokých králíků. Území je silně zarostlé a vyskytují se zde vzácné rostliny jako např. krtičník křídlatý. Z historického hlediska se jedná o pozůstatek bývalé obezděné obory pro chov jelenů a daňků, zřízené na přelomu 17. a 18. století majiteli škvoreckého panství, Lichtenštejny. Dochovala se vstupní brána s lichtenštejnským erbem. Na ostrohu nad ústím bezejmenného potůčku do Výmoly lze spatřit terénní pozůstatky středověkého hrádku Skara, na místní cestě při jihozápadním okraji území přemosťuje Výmolu kamenný dvouobloukový mostek z roku 1842 (někdy nesprávně uváděný jako románský). Ve Škvorecké oboře se též nalézá drobný, přístřeškem krytý pramen, zvaný \"Květnická studánka.\"\n\n\n"}
{"id": "569745", "url": "https://cs.wikipedia.org/wiki?curid=569745", "title": "Spolkový archiv", "text": "Spolkový archiv\n\nSpolkový archiv ( , zkratka BArch) je národní německý archiv sídlící v Koblenzu. Archiv vznikl v roce 1952 jako centrální instituce západního Německa a od roku 1990 funguje jako centrální instituce celého Německa. V současnosti přijímá dokumenty od spolkových institucí. Spadá pod ministerstvo kultury (až do roku 1998 to bylo ministerstvo vnitra).\n\nV roce 2008 zpřístupnil archiv okolo 100 000 fotografií a jiných obrazových materiálů pod svobodnou licencí a zpřístupnil je na Wikimedia Commons.\n\n\n\n"}
{"id": "569773", "url": "https://cs.wikipedia.org/wiki?curid=569773", "title": "Garhvál", "text": "Garhvál\n\nGarhvál (hindsky गढ़वाल, \"Gaṛhavāla,\" anglicky \"Garhwal)\" je oblast Himálaje v indickém státě Uttarákhand. Na severu hraničí s Tibetem, na východě s Kumáónem, na jihu se státem Uttarpradéš a na západě se státem Himáčalpradéš. Patří k němu okresy Čamólí, Déhrádún, Haridvár, Paurí, Rudraprajág, Tihrí a Uttarkáší. Garhvál je také jednou ze dvou správních oblastí státu Uttarakhand (druhou je Kumáón). Správním centrem Garhválské oblasti je město Paurí.\n\nOblast se skládá téměř výhradně z divokých horských pásem táhnoucích se všemi směry a oddělených úzkými údolími, v některých případech přecházejícími v hluboké soutěsky. Jedinou rovnější část tvoří úzký pás lesa mezi jižními svahy hor a úrodnými rovinami Róhilkhandu. Nejvyšší hory se nacházejí na severu: Nandá Déví (7821), Kamét (7746), Trisul (7127), Badrináth (7074), Dunagiri (7066) a Kedarnáth (6966). Téměř celé území odvodňuje řeka Alaknanda, jedna ze zdrojnic Gangy. U Dévprajágu se Alaknanda spojuje s Bhagiráthí a společný tok od tohoto místa nese jméno Ganga. Zemědělství se omezuje na bezprostřední okolí řek, které se využívají k zavlažování.\n\nŘíká se, že Garhvál dostal své jméno podle toho, že zde bylo 52 drobných státečků, každý v čele s vládcem, který měl svůj vlastní hrad (garh). Kolem poloviny 2. tisíciletí jeden z těchto vládců, Adžai Pál, sjednotil tato knížectví pod svou vládou a založil Garhválské království. Jeho potomci vládli v Garhválu až do roku 1803, kdy do Garhválu a Kumáónu vtrhli Gurkhové a vytlačili garhválského vládce do nížin. Gurkhové vládli zemi po dvanáct let železnou rukou, až než svým pronikáním na britské území vyvolali Gurkhskou válku v roce 1814. V jejím důsledku se z Garhválu a Kumáónu staly britské okresy; výjimkou bylo Tihríské knížectví, kde byla vláda vrácena synovi bývalého náčelníka. Britský okres Garhvál byl součástí Kumáónské oblasti Spojených provincií Ágry a Oudhu a měl rozlohu 14573 km². Po obsazení začala životní úroveň v Garhválu rychle růst. V roce 1901 zde žilo 429 900 obyvatel. Vyváželo se obilí a hrubé látky, dovážela se sůl, borax, dobytek a vlna. Nezanedbatelný byl obchod s Tibetem. Administrativním centrem byla vesnice Paurí, ale největším místem byl Šrínagar, důležitý trh. Dalším obchodním bodem byla Kótdvara na konci odbočky železnice Oudh and Rohilkhand Railway z Nadžíbábádu.\n"}
{"id": "569780", "url": "https://cs.wikipedia.org/wiki?curid=569780", "title": "Usher", "text": "Usher\n\nUsher Raymond IV. (* 14. října 1978, Dallas, Texas, USA), spíše známý jako Usher je americký zpěvák, skladatel, choreograf, model, tanečník, herec a podnikatel. Usher se proslavil během devadesátých let, kdy nahrál hity jako jsou: \"You Make Me Wanna\" (1997), \"Nice and Slow\" (1998) a \"My Way\" (1998). Jeho nejúspěšnějším albem je \"The Confessions\" (2004), album získalo diamantové ocenění společnosti RIAA a také se stalo nejrychleji se prodávaným R&B albem. Alba se prodalo na 20 milionů celosvětově. Toto album také obsahovalo jeho nejúspěšnější hity \"Yeah! (ft. Lil Jon a Ludacris)\" a \"Burn\". Je sedminásobným držitelem prestižní ceny Grammy. V roce 2009 byl společností Billboard vyhlášen druhým nejlepším umělcem dekády.\n\n\n\n\n\n"}
{"id": "569782", "url": "https://cs.wikipedia.org/wiki?curid=569782", "title": "Lidová obranná střelba", "text": "Lidová obranná střelba\n\nLidová obranná střelba (LOS), je česká střelecká soutěž. Je určená široké střelecké veřejnosti, zejména těm, kteří se rozhodli pro svou obranu nosit palnou zbraň.\n\nLOS založilo roku 2005 sdružení LEX, které ji dodnes zaštiťuje. První Mistrovství ČR se konalo v roce 2006. Tato sportovní disciplína si (mimo střeleckého vyžití) klade za úkol prohloubit střelecké a taktické dovednosti a vštípit bezpečné ovládání palné zbraně v různých stresových situacích, které jsou na závodech modelovány.\nZbraň musí být nositelná skrytě a její úpravy nesmí toto základní kritérium znemožňovat.\n\nKategorie zbraní:\n\nPistole – Pistole ráže větší než 6,35 Br.\n\nRevolver – Pěti a víceranný revolver ráže větší než .22 WMR.\n\nMalá pistole – Pistole ráže min. .22 LR s maximální délkou hlavně 90 mm nebo pistole (modely nebo typy) přímo uvedené v příloze 6 pravidel LOS. Použité zásobníky naplněny max. 7 náboji. \n\nMalý revolver – Max. šestiranný revolver ráže min. .22 LR s délkou hlavně do 3“ (t.j. 77 mm) nebo revolvery (modely nebo typy) přímo uvedené v příloze 6 pravidel LOS. Zbraň může být nabita v prvním válci nejvýše 5 náboji, další nabíjení není omezováno.\n\nKategorie zbraní:\n\nBrokovnice opakovací – Opakovací brokovnice (pumpa, páková ap). Do této kategorie jsou zařazeny všechny brokovnice\numožňující 3 a více výstřelů s použitím mechanického přebíjení. Maximální počet nábojů ve zbrani\npřipravené k použití na začátku řešení situace je 8 nábojů v zásobníku plus 1 v komoře.\n\nBrokovnice samonabíjecí – Brokovnice s automatickým systémem přebíjení. Do této kategorie jsou zařazeny všechny poloautomatické brokovnice umožňující 3 a více výstřelů s využitím automatického systému přebíjení. Maximální počet nábojů ve zbrani připravené k použití na začátku řešení situace není nijak omezen.\n\nBrokovnice ostatní – Jedno- a dvojranné brokovnice. Do této kategorie jsou zařazeny všechny brokovnice umožňující max. 2 výstřely bez nutnosti přebíjení. Maximální počet nábojů ve zbrani připravené k použití na začátku řešení situace jsou 2 náboje v komorách.\n\nKategorie zbraní:\n\nPuška samonabíjecí – Puška s automatickým systémem přebíjení. Do této kategorie jsou zařazeny všechny poloautomatické pušky umožňující více výstřelů s využitím automatického systému přebíjení.\n\nPuška opakovací – Opakovací puška (páková nebo kliková). Do této kategorie jsou zařazeny všechny pušky umožňující více výstřelů s použitím mechanického přebíjení.\n\n"}
{"id": "569783", "url": "https://cs.wikipedia.org/wiki?curid=569783", "title": "Světelná reklama", "text": "Světelná reklama\n\nSvětelná reklama je jednou z částí oboru signmakingu a zahrnuje světelné reklamní prvky. Často se ale (nesprávně) používá termín světelná reklama i pro celý obor signmaking, protože tento termín nemá český ekvivalent. Proto někde pod pojmem světelná reklama najdete i nesvětelné reklamní prvky.\n\nPůvodně byly k výrobě světelné reklamy a světelných nápisů používány barevné světelné trubice plněné plynem – (neon, argon). Odtud pochází název neonová reklama (anglicky: Neon Signs).\nZ důvodu cenové úspory byly od 80. let 20. století neonové trubice nahrazovány postupně zářivkami a výbojkami, tam kde to bylo technicky možné. V současné době jsou výbojky a zářivky vytěsňovány z důvodu úspor a životnosti (LED) diodami. Diody se používají buď pouze jako světelné zdroje nebo ve formě matric jako světelné obrazovky.\n\nLED (reklama) a nápisy s použitím LED technologie jsou úsporné, mají dlouhou životnost a okamžitou svítivost. Kromě nápisů podsvícených speciálními LED diodami se používají barevné LED panely. Tyto speciální diodové matice mají řídící jednotku, která s pomocí počítačového programu vytváří obrazce nebo vizi pohybu. Tento princip je použitý u jiných typů „pohybující se“ světelné reklamy kde zdání pohybu je vytvořeno přepínáním dvou či více obrazců a nebo \nS pomocí programu, který ovládá správné načasování rozsvícení a zhasnutí každého z bodů matice.\n\nS rozvojem LED a (LCD) se používají velkoplošné LCD nebo LED panely a obrazovky.\nInteligentní LCD displaye jsou vyráběny pro samoobslužné pulty kde kamera snímá pohyb hlavy nebo pohyb očí zákazníka a podle zjištěného zájmu o vystavený sortiment zobrazuje informace o konkrétním sortimentu na který se klient právě podívá.\n\n\n\n\n"}
{"id": "569789", "url": "https://cs.wikipedia.org/wiki?curid=569789", "title": "Misfits", "text": "Misfits\n\nMisfits je americká punková skupina, považovaná za zakladatele punkového podžánru horror punk.\n\nSkupina vznikla roku 1977 v Lodi, New Jersey. Zakládajícími členy byli zpěvák Glenn Danzig, bubeník Manny Martínez a basák Jerry Only. Pozornost poutá hlavně ďábelský image inspirovaný horory a jejich logo - bizarní rozpadávající se bílá lebka na černém pozadí. Netrvalo dlouho a mezi Američany se skupina stala kultovní záležitostí. Začátkem roku 1980 do skupiny přišel nový kytarista, Jerryho mladší bratr s uměleckým jménem Doyle Von Frankenstein. V tomto období byla vystoupení skupiny velmi divoká, někdy přerostla až v násilné incidenty. I to přispělo k tomu, že se roku 1983 kapela rozpadla.\n\nV roce 1995 došlo na reunion, ovšem už bez Glenna Danziga. Jerry Only s Doylem, kteří vlastnili práva na název skupiny, za něj nalezli náhradu v podobě člena skupiny Valmont Michalea Gravese. V následujících letech se skupina objevovala na pódiích jen zřídka. Třeba v Roxy v 1997. V roce 1999 vydali album s názvem \"Famous Monsters\" a v roce 2003 album \"Project 1950\" s coververzemi písní z 50. let.\nV říjnu 2011 Misfits ve složení Jerry Only, Dez Cadena (ex-Black Flag) a Eric \"Chupacabra\" Arce (ex-Murphy's Law) vydali nové album \"The Devil's Rain\".\n\nMisfits v České republice několikrát vystoupili, naposledy v roce 2012 na festivalu Pod parou.\n\nPředevším produkce z prvního období existence (do roku 1983), kdy autorsky dominoval Glenn Danzig, dosáhla nebývalého vlivu na rockovou hudbu (hlavně v USA). Cover verze písní nahrály některé z nejvýznamnějších rockových, heavy metalových a punkových skupin, např. Guns N' Roses píseň \"Attitude\", Metallica písně \"Last Caress\", \"Green Hell\" a \"Die, Die My Darling\", Green Day píseň \"Hybrid Moments\". Guns N' Roses a Metallica je zařazují i na koncertech.\n\n\n\n\n"}
{"id": "569805", "url": "https://cs.wikipedia.org/wiki?curid=569805", "title": "Wilhelm Raabe", "text": "Wilhelm Raabe\n\nWilhelm Raabe, (používal též pseudonym Jakob Corvinus; 8. září 1831, Eschershausen – 15. listopadu 1910, Braunschweig) byl německý prozaik, přední představitel realismu v německé literatuře.\n\nStudoval v Stadtoldendorfu a na gymnáziu ve Wolfenbüttelu, maturitní zkoušku však nesložil. V roce 1849 odešel do Magdeburk, kde se učil knihkupcem. Od 1854 působil jako svobodný spisovatel.\n\nProslavil se prvotinou \"Die Chronik der Sperlingsgasse\". Těžiště jeho déla tvoří dvě románové trilogie \"Der Hungerpastor\" (česky \"Hladový pastor\") a \"Abu Telfan\".\n\nČtyřicet let svého života strávil v Braunschweigu, kde také zemřel.\n\n"}
{"id": "569809", "url": "https://cs.wikipedia.org/wiki?curid=569809", "title": "Uruguayská fotbalová reprezentace", "text": "Uruguayská fotbalová reprezentace\n\nUruguayská fotbalová reprezentace reprezentuje Uruguay na mezinárodních fotbalových akcích, jako je mistrovství světa nebo Copa América. V Uruguayi se v roce 1930 konalo první mistrovství světa v historii. Domácí tým ho dokázal vyhrát (semifinále s Jugoslávií 6:1, finále s Argentinou 4:2).\n\nUruguay patří mezi nejúspěšnější národní týmy v historii, dvakrát zvítězila na Mistrovství světa, dvakrát na olympijských hrách a 15x na kontinentálním šampionátu Copa América, což z ní dělá jeden z nejúspěšnějších týmů. Jako poslední se Uruguay radovala z vítězství Copa América v roce 2011, když ve finále zdolala Paraguay výsledkem 3:0 a předtím již ve čtvrtfinále vyřadila domácí Argentinu.\n\nUruguay je nejmenší zemí, která kdy v historii vyhrála mistrovství světa ve fotbale nebo olympijské hry ve fotbale (rozlohou však bylo menší Československo, vítěz OH 1980).\n\nMezi největší hvězdy národního týmu patří Luis Suárez, Diego Forlán, Édinson Cavani, talentovaný gólman Fernando Muslera nebo obránci Diego Lugano a Diego Godín.\n\nDiego Forlán byl vyhlášen nejlepším hráčem mistrovství světa 2010 v Jihoafrické republice, kde byl rovněž nejlepším střelcem. V kvalifikaci na mistrovství světa v Jižní Americe se koncem roku 2011 dostal do čela střelců branek, poměrně vážně se však zranil.\n\n\n\nSeznam zápasů uruguayské fotbalové reprezentace na MS\n"}
{"id": "569815", "url": "https://cs.wikipedia.org/wiki?curid=569815", "title": "Naslouchadlo", "text": "Naslouchadlo\n\nNaslouchadlo či sluchadlo je malý elektroakustický přístroj sloužící k zlepšení sluchu při částečné hluchotě zesilováním a modulací zvuku přicházející z okolního prostředí. Jeho historickým předchůdcem byla čistě akustická naslouchadla, která měla podobu jednoduché obrácené trumpety a zvuk zesilovala pasivně.\n\nNaslouchadlo je nejčastěji napájeno zinko-vzdušnou baterií.\n\nSluchadla můžeme dělit do několika kategorií.\n\n\n\n\nExistuje mnoho typů naslouchadel, které se liší v mnoha ohledech. Mezi známé typy patří:\n\nKapesní naslouchadla\n\nVyvinul je Harvey Fletcher během své práce pro Bell Laboratories. Kapesní naslouchadla se skládají z pouzdra a ušního závěsu. Pouzdro je obvykle velikosti balíčku hracích karet, obsahuje zesilovač, baterii a ovládací prvky, zatímco na závěsu je umístěn miniaturní reproduktor. Bez omezení co se týče velikosti malých naslouchadel, kapesní naslouchadlo může poskytnout veliké zesílení a dlouhou životnost baterie za nižší cenu.\n\nZávěsná naslouchadla (BTE)\n\nJsou vhodná především pro těžké sluchové ztráty anebo tehdy, je-li zavedení sluchadla do zvukovodu velmi obtížné z důvodu úzkého zvukovodu. Skládají se z pouzdra a propojení mezi nimi. Pouzdro obsahuje elektronický obvod, ovládání, baterii, mikrofon/y a často také reproduktor. Pouzdro je umístěno za ušním boltcem s propojením vedeným dolů do ucha. Zvuk z naslouchadla je do ucha přenášen akusticky tenkou plastovou trubičkou.\n\nS reproduktorem ve zvukovodu (RIC)\n\nNa rozdíl od sluchadel závěsných (BTE) je ve sluchadlech RIC umístěn reproduktor přímo v ušní koncovce, ve zvukovodu, namísto v pouzdře sluchadla. Model RIC se skládá z pouzdra umístěného za uchem, tenkého drátku spojujícím pouzdro s reproduktorem a vlastního reproduktoru, který je vložen přímo do zvukovodu. Reproduktor je uložen v silikonovém pouzdře, které je ve formě špuntu zafixováno do ucha pacienta.\n\nZvukovodová sluchadla (ITE)\n\nJsou umístěna ve vnějším zvukovodu (latinsky concha). Občas mohou být spatřena, pokud člověk stojí tváří v tvář člověku s ITE. Naslouchadla ITE jsou vyrobena individuálně přímo podle ucha pacienta a navržena tak, aby pohodlně pasovala do ucha pacienta. Jsou vhodná pro lehké až těžké sluchové ztráty. Ventilace u těchto naslouchadel může způsobovat zpětnou vazbu. Ventilaci umožňuje tenká trubička, která poskytuje vyrovnání tlaku a její provedení má také vliv na zpětnou vazbu. Zpětná vazba, svištění či pískání, je způsobena prosakováním zvuku (většinou na vyšších frekvencích), který je znovu zesílen a může být problém u těžkých ztrát sluchu.\n\nKanálová sluchadla (CIC)\n\nKanálová sluchadla jsou nejmenším modelem naslouchadel. Tento druh naslouchadla tvarem kopíruje ušní kanál a nenechává téměř žádnou viditelnou stopu po naslouchadle. To je způsobeno tím, že se vkládá hlouběji do ušního kanálu než ostatní naslouchadla, takže není vidět ani při přímém pohledu na ucho. Skořepina kanálových sluchadel je vyrobena přímo dle ucha pacienta, a proto její nošení není nepohodlné. Je v ní obsažena veškerá elektronika. Naslouchadla typu CIC mají odvětrávání a jejich hluboké umístění v ušním kanálu poskytuje přirozenější poslechový zážitek. Na rozdíl od ostatních typů naslouchadel naslouchadlo typu CIC nezakrývá žádnou část ušního boltce plastovou skořepinou. To způsobuje, že zvuk je přijímán přirozeněji tvarem ušního boltce a je přenášen do ušního kanálu stejně jako by byl přenášen bez naslouchadla. Některé modely CIC umožňují použití mobilního telefonu jako dálkového ovládání k nastavení naslouchadla. V případě naslouchadla typu CIC téměř nelze poznat, že pacient nosí naslouchadlo.\n\nKostní naslouchadla BAHA\n\nAnglicky Bone Anchored Hearing Aid – do kosti zakotvené naslouchadlo, je sluchadlo které k přenosu zvuku používá vibrace. Používá se v případě, kdy pacient trpí poruchou vzdušného vedení. V takovém případě se pro přenos zvuku použije tzv. kostní vedení, kdy se tekutiny ve vnitřním uchu rozkmitávají přímým přenosem vibrací lebeční kosti. Naslouchadla BAHA jsou k lebeční kosti připojena pomocí implantátu. Ten tvoří titanový šroub, který je zašroubovaný asi 3 až 4 mm do lebeční kosti.\n\nKaždé naslouchadlo má přinejmenším mikrofon, reproduktor (běžně nazývaný sluchadlo), baterii a elektrický obvod. Elektrický obvod se liší dle zařízení , i když se jedná o stejný typ. Obvody spadají do kategorií dle způsobu zpracování signálu, analogové nebo digitální a dle typů ovládání obvodu, nastavitelné nebo programovatelné.\n\nAnalogové audio obvody: \n\nNastavitelné: Akustický obvod je analogový, s elektronickými součástkami,které umožňují jeho nastavení. Foniatr určí zesílení a ostatní charakteristiky naslouchadla potřebné pro pacienta. Poté nastaví naslouchadlo, buďto pomocí malých ovládání přímo na naslouchadle anebo v laboratoří vybavené k nastavení naslouchadla. Tento typ obvodu je většinou nejméně flexibilní. První funkční naslouchadlo s analogovým akustickým obvodem bylo založeno na patentu US 2,017,358 z roku 1932\n\nProgramovatelné: Akustický obvod je analogový, ale s dalšími ovládacími elektrickými obvody, které lze naprogramovat, často víc jak jedním programem. Ovládací obvod může být upraven během výroby, anebo v některých případech foniatr může za pomocí počítače propojeného s naslouchadlem naprogramovat přídavné ovládací obvody. Pacient s nasouchadlem může měnit program pro různá akustická prostředí, buď pomocí ovládání na samotném naslouchadle, dálkovým ovládáním, anebo v určitých případech ovládací obvody fungují automaticky. Tento typ obvodů je všeobecně více flexibilní oproti jednoduchým ovládacím obvodům. První naslouchadlo s analogovým akustickým obvodem a automatickým digitálním ovládacím obvodem bylo založeno na patentu US 4,025,721 z roku 1975.\n\nDigitální audio obvod: \n\nDigitální akustický obvod s programovatelným ovládacím obvodem. Oba obvody, akustický i přídavný ovládací obvod, jsou plně digitální. Plně digitální obvody umožňují implementaci mnoha přídavných vlastností, které nejsou možné s použitím analogových obvodů. Digitální obvody mohou být použity ve všech druzích naslouchadel a jsou nejvíce flexibilní. Například mohou být naprogramována tak, aby měla větší zesílení v určitém frekvenčním pásmu. Digitální naslouchadla mohou být naprogramována více programy, které mohou být vybírány uživatelem, anebo jsou plně automatické a adaptivní. Tyto programy redukují akustickou zpětnou vazbu (pískání), redukují hluk pozadí, detekují a automaticky nastavují různé druhy naslouchacího prostředí (hlasitý vs potichý, mluva vs hudba, tichý vs hlučný apod.), ovládají přídavné komponenty jako jsou vícenásobné mikrofony ke zlepšení prostorového vnímání zvuku, transponují frekvence (posun frekvencí, které uživatel neslyší do nižších kmitočtů kde je sluch lepší), a implementuje mnoho dalších funkcí. Digitální obvody, také umožňují bezdrátové ovládání jak akustických tak ovládacích obvodů. Ovládací signály v naslouchadle v jednom uchu mohou být bezdrátově přeneseny do ovládacích obvodů naslouchadla na druhém uchu, aby bylo zaručeno, že audio signál v obou uších je přímo spárovaný. Anebo akustický signál obsahuje záměrně rozdíly, které imitují rozdíly v normálním stereofonním poslechu k zajištění prostorového vnímání zvuků. Akustické signály mohou být bezdrátově přenášeny z/do vnějších zařízení přes oddělený modul většinou ve formě přívěsku zvaný „streamer“. Tato schopnost umožňuje optimální použití mobilních telefonů, hudebních přehrávačů, vzdálených mikrofonů a dalších zařízení. První prakticky použitelné plně digitální naslouchadlo bylo založeno na patentu US 4,548,082 z roku 1984.\n"}
{"id": "569818", "url": "https://cs.wikipedia.org/wiki?curid=569818", "title": "AEGON Championships 2010", "text": "AEGON Championships 2010\n\nTenisový turnaj ATP AEGON Championships 2010 se konal ve dnech 7. - 13. června v britském hlavním městě Londýně venku na travnatém povrchu. Odměny činily 750 000 EUR.\n\nV závorce je kolo, ve kterém hráč vypadl. Prvních osm nasazených hráčů má v 1. kole volný los.\n\n\nNásledující hráči získali divokou kartu do hlavního turnaje:\n\nNásledující hráči se do hlavního turnaje probojovali z kvalifikace:\n\nVšechny nasazené páry měly v 1. kole volný los. V závorce je kolo, ve kterém hráči vypadli.\n\n"}
{"id": "569841", "url": "https://cs.wikipedia.org/wiki?curid=569841", "title": "Massospondylidae", "text": "Massospondylidae\n\nMassospondylidae je čeleď sauropodomorfních dinosaurů. Zástupci této čeledi chodili pravděpodobně po zadních nohách a nejspíše byli všežraví až býložraví. Měli dlouhé bičovité ocasy, kterými se zřejmě bránili. Byli poměrně malými zástupci prosauropodů.\n\nU samotného rodu mazospondylus byly v přední části čelisti nalezeny zuby dravce a vzadu v čelistech \"sauropodní\" zuby. Je velmi pravděpodobné, že byl tento zástupce skupiny všežravý.\n\n"}
{"id": "569855", "url": "https://cs.wikipedia.org/wiki?curid=569855", "title": "Maticový okruh", "text": "Maticový okruh\n\nMaticový okruh je pojem abstraktní algebry. Maticovým okruhem M(\"n\",R) se rozumí množina tvořená čtvercovými maticemi řádu \"n\" s prvky z okruhu R, která spolu se standardními operacemi sčítání matic a násobení matic tvoří okruh.\n\n"}
{"id": "569895", "url": "https://cs.wikipedia.org/wiki?curid=569895", "title": "Kristián VI.", "text": "Kristián VI.\n\nKristián VI. (30. listopadu 1699, Kodaň – 6. srpna 1746, Hørsholm), syn dánského a norského krále Frederika IV. a jeho ženy Luisy Meklenburské, byl v letech 1730–1746 dánský a norský král.\n\nDo dějin se zapsal především silně religiózním charakterem své vlády. Byl stoupencem pietismu, hluboce oddán víře a náboženství a zavedl tvrdé klerikální zákony, jež z něho učinily jednoho z nejméně oblíbených monarchů v historii Dánska. V duchu francouzského merkantilismu podporoval obchod a průmysl a vyhýbal se zahraničním konfliktům, což mělo za následek velký rozkvět obchodního námořnictva a námořního obchodu.\n\nPrinc Kristián byl druhým synem svých rodičů; jeho starší bratr i dva mladší však zemřeli v útlém věku, dospělosti se dožila pouze nejmladší sestra Šarlota Amálie. Kristián byl pohoršen bigamií svého otce, krále Frederika IV. Když král zemřel a Kristián nastoupil na trůn, jedním z jeho prvních činů bylo, že neuznal jeho poslední vůli a jeho vdovu, Annu Žofii Reventlow, zbavil dědictví a vypověděl od dvora.\n\nNa rozdíl od svého zábavy- a uměnímilovného otce byl Kristián přísným, náboženství oddaným člověkem. Kodaň se stala ponurým místem; v roce 1735 Kristián veden starostí o zbožnost poddaných vydal nařízení (\"sabbatsforordning\") zavazující je k povinné účasti na nedělních bohoslužbách. V neděli nebylo možné se ani procházet, nemluvě již o práci.\nV roce 1739 bylo vydáno nařízení o povinné školní docházce do základních škol, zůstalo však pouze na papíře.\n\nPočátky jeho panování byly poznamenány ekonomickou recesí, neboť Kristián zrušil reformy svého otce z roku 1730. Rolníci využili reformy Frederika IV. a velká část z nich – aby se zbavili útlaku tyranských vlastníků půdy – odešla do měst. Velký tlak vlastníků půdy vedl ke změně této reformy a král zavedl v roce 1733 tzv. \"stavnsbåndet\" – zákon, který zakazoval rolníkům ve věku 14 – 36 let opustit nemovitost, kde se narodili.\nV zahraniční politice se projevoval Kristián velmi uvážlivě a preferoval neutralitu v zahraničních konfliktech. To mělo za následek značný rozvoj obchodu a vznik různých obchodních společností. Aby zajistil vysokou cenu dánského obilí, v roce 1735 zakázal Frederik dovoz obilí ze zahraničí, což bylo tvrdé především vůči Norsku, které bylo na dovozu obilí závislé. V roce 1736 byla založena \"Kurantbank\", předchůdce současné Danmarks Nationalbanken.\n\nNa rozdíl od svého otce, jenž rád cestoval, Kristián VI. setrval většinu svého panování v zemi, s výjimkou jedné cesty do Norska a druhé do Šlesvicko-Holštýnska.\n\nByl extrémně zbožný, bojácný, introvertní a intolerantní, kromě toho byl slabého zdraví. Pro jeho dvůr byla příznačná jednotvárnost; hrála se pouze religiózní hudba a tanec nebyl dovolen, v neděli byla zábava jakéhokoli druhu vůbec zakázána. V roce 1735 vydal Kristián religiózní represivní nařízení, zavazující obyvatelstvo podřídit se náboženským předpisům pod hrozbou trestu vězení nebo pranýře. V roce 1736 ustanovil konfirmaci jako povinný obřad dánské církve.\nZa Kristiánova panování lze zaznamenat velké množství nových staveb, spojených s potřebami dvora – aby demonstroval svou sílu, moc a důstojnost absolutistického monarchy, zahájil stavbu řady významných budov (v těchto aktivitách ovšem hrála významnou roli i královnina mimořádná záliba v přepychu): v letech 1732–1742 byl přestavěn palác Christianborg do podoby skvělého barokního sídla, v letech 1734–1736 vybudoval \"Eremitagen\" – palác, využívaný pro hostiny po lovu, jichž se král příležitostně účastnil, v letech 1737–1739 vystavěl rovněž palác Hirscholm (Hørsholm), letní královskou rezidenci; přestavěl zámky Friedrichsruh, Hörningsholm a Sophienberg (posledně uvedený zámek u Rungstedu byl pojmenován po královně). Všechny tyto projekty ovšem silně zatížily státní pokladnu a zhoršily státní finance.\n\nV roce 1721 se Kristián na zámku Pretzsch v Sasku oženil s Žofií Magdalenou Braniborskou (1700–1770), dcerou markraběte von Brandenburk-Kulmbach-Wewerlingen Kristiána Jindřicha (1661–1708) a jeho manželky Žofie Kristiany z Wolfsteinu (1667–1737). Mladý pár spojovaly nejen politické zájmy jejich rodičů, ale i společné náboženské cítění a názory: oba byli pod silným vlivem pietismu. Ze šťastného a spokojeného manželství vzešli tři potomci, syn a dvě dcery, z dívek však pouze mladší se dožila dospělosti.\n\n\nKrál Kristián VI. zemřel 6. srpna 1746 v Hørsholmu. Jeho ostatky jsou uloženy v kapli Frederika V. v katedrále v Roskilde, místě posledního odpočinku dánských králů. Na jeho hrob byl v roce 1777 instalován neoklasicistní náhrobek od Johannese Wiedewelta, který nechala na své náklady zřídit královna a který představuje počátek neoklasicismu v Dánsku.\n\n"}
{"id": "569896", "url": "https://cs.wikipedia.org/wiki?curid=569896", "title": "Projekt EU peníze školám", "text": "Projekt EU peníze školám\n\nProjekt EU peníze školám je financován v rámci Operačního programu Vzdělávání pro Konkurenceschopnost (OP VK). Jeho cílem je zlepšení podmínek vzdělávání na základních školách, přičemž se podporují především oblasti českého školství, které jsou dlouhodobě hodnoceny jako problémové. Finanční podpora se vztahuje pouze na školy sídlící mimo hlavní město Prahu . \n\nV této oblasti se financují projekty individualizace, inovace a zkvalitnění výuky směřující k rozvoji čtenářské a informační gramotnosti a s tím související vzdělávání pedagogů.\n\nV této oblasti se financuje individualizace, inovace a zkvalitnění výuky směřující k rozvoji výuky cizích jazyků. Mezi podporovanými aktivitami jsou také zahrnuty jazykové kurzy pro učitele cizích jazyků v ČR i zahraničí. \n\nV této oblasti se financuje individualizace, inovace a zkvalitnění výuky prostřednictvím informačních a komunikačních technologií včetně vzdělávání pedagogů v oblasti digitálních technologií. \n\nV této oblasti se financují projekty individualizace, inovace a zkvalitnění výuky k rozvíjení matematické gramotnosti žáků základních škol a vzdělávání pedagogů v souvislosti s těmito aktivitami. \n\nPodpora v této oblasti se orientuje na projekty inovace a zkvalitnění výuky přírodních věd, individuální přístup a posílení výuky založené na osobních zkušenostech žáků (např. laboratorní pokusy). Financuje se i vzdělávání pedagogických pracovníků ve formách a metodách výuky směřujících k rozvoji přírodovědné gramotnosti žáků základních škol.\n\nV této oblasti se podporují projekty zaměřené na inovaci a zkvalitnění výuky směřující k rozvoji finanční gramotnosti a vzdělávání pedagogů v souvislosti s těmito aktivitami. \n\nPodpora v této oblasti se vztahuje na projekty prevence rizik a zapojení speciálního pedagoga, jeho asistenta nebo školního psychologa do inkluzívního procesu vzdělávání žáků se speciálními vzdělávacími potřebami. \n\nOprávněným žadatelem o finanční dotaci z OP VK je právnická osoba vykonávající činnost základní školy řádně zapsaná ve školském rejstříku s cílovou skupinou žáků a pedagogických pracovníků patřících do některého ze 13 krajů ČR, mimo území hlavního města Prahy.\n\nNa každou vyjmenovanou oblast je automaticky předem vytvořena šablona v elektronickém formuláři. Škola si pouze vybere aktivity, které jim nejvíce vyhovují a ty se do formuláře načtou automaticky. Žádost si žadatel stáhne na www.eu-zadost.cz. \n\nNa jmenované aktivity je v rámci celého programu EU peníze školám vyčleněna celková částka 4,5 mld. Kč,\nCelkové náklady každého projektu se vypočítají automaticky jako součet jednotkových cen vybraných šablon klíčových aktivit. Minimální částka, kterou si musí škola vzít výběrem jednotlivých šablon klíčových aktivit je 300 000 Kč. Maximální výše finanční podpory na projekt se stanoví dle tohoto vzorce: 300 000 + (počet žáků školy x 4300) = maximální částka na školu .\n\n\nProjekt na stránkách MŠMT\n"}
{"id": "569901", "url": "https://cs.wikipedia.org/wiki?curid=569901", "title": "Kumáón", "text": "Kumáón\n\nKumáón (hindsky कुमाऊँ, \"Kumāū̃,\" anglicky \"Kumaon)\" je historický region a jedna ze dvou správních oblastí indického státu Uttarákhand (druhou správní oblastí je Garhvál). Na severu hraničí s Tibetem, na východě s Nepálem, na jihu s Uttarpradéšem a na západě s Garhválem. Patří k němu okresy Almóra, Bagéšvar, Čampávat, Nainítál, Pithaurágarh a Udhamsinhnagar. Správním centrem Kumáónské oblasti je město Nainítál.\n\nKumáón zahrnuje velký díl Himálaje a dva podhorské pásy, vyšší bhabhar a nižší terai. Tato pásma jsou až do 1850 m pokryta neprostupným lesem ponechaným divoké zvěři. Zbytek Kumáónu tvoří bludiště hor, které jsou součástí Himálaje. V úseku dlouhém 225 km a širokém 65 km se nachází přes třicet štítů přesahujících 5500 m n. m. Řeky jako Gorí, Dhaulí a Kálí pramení většinou na jižních svazích tibetského rozvodí, severně od kumáónských hřebenů, kterými si pak prorážejí cestu hlubokými a prudce skloněnými kaňony.\n\nMezi hlavní zdejší stromy patří borovice Roxburghova \"(Pinus roxburghii),\" cypřiš himálajský \"(Cupressus torulosa),\" jedle pindrow \"(Abies pindrow),\" olše \"(Alnus)\" a sal \"(Shorea robusta).\" V horninovém podkladu převažuje vápenec, pískovec, břidlice, rula a žula. S výjimkou podhorských pásem a hlubokých údolí převládá mírné podnebí. Okrajové hřebeny Himálaje dostávají první zásah monzunu a srážky jsou zde dvojnásobné oproti oblastem hlouběji v horách, v průměru 1000 až 2000 mm ročně. Na vyšších hřebenech chybí zimní průsmyky bez sněhu. Mrazy bývají kruté, zejména v údolích.\n"}
{"id": "569902", "url": "https://cs.wikipedia.org/wiki?curid=569902", "title": "Václav Dosbaba", "text": "Václav Dosbaba\n\nVáclav Dosbaba (8. ledna 1945 v Třebíči – 4. února 2012 v Třebíči) byl český malíř, výtvarník a grafik. Byl členem TT klubu v Brně a také skupiny 4, věnoval se práci s kamenem a moduritem.\n\nVystudoval třebíčské gymnázium (dříve všeobecná vzdělávací škola) a později studoval na Provozně ekonomické fakultě v Brně, kde v roce 1969 vystudoval zemědělské inženýrství. V roce 2001 pak absolvoval teologii. Absolvoval školu výtvarného myšlení Igora Zhoře. Po dokončení studií působil ve státním finančnictví a pak v letech 1994 – 2006 působil na Středním odborném učilišti zemědělském v Třebíči, od roku 1999 pak působil na Katolickém gymnáziu Třebíč. Zde za jeho působení vznikla \"Galerie Chodba\", byl jejím kurátorem a posléze kurátorství předal dceři – Markétě Nekudové, která také působila na KG Třebíč. \n\nPři výtvarné práci praktikoval zpočátku klasickou olejomalbu se svéráznými obsahovými vyústěními, posléze kreslil a prováděl drobné asambláže a koláže. Často jeho díla působila minimalisticky a konceptuaisticky. Zkoumal reakce černé a bílé.\n\nVystavoval v Třebíči, Brně, Lounech, Ostravě, Praze, Litomyšli, Zlíně, v zahraničí v USA, Rakousku.\n\n\n"}
{"id": "569910", "url": "https://cs.wikipedia.org/wiki?curid=569910", "title": "Abraham Trebitsch", "text": "Abraham Trebitsch\n\nAbraham Trebitsch (1760 ?, Třebíč – 1840 ?, Mikulov) byl sekretářem moravského zemského rabína a autorem kroniky \"Děje časů\".\n\nPodrobnosti Trebitschova života nejsou přesně známy. Narodil se v Třebíči okolo roku 1760, vystudoval v Praze ješivu a posléze se stal sekretářem moravského zemského rabína v Mikulově. V této funkci měl přehled o dění na Moravě a své poznatky se rozhodl zaznamenat do díla \"Děje časů\" (קורות העתים, \"Korot ha-itim\", vydáno 1801 v Brně a 1851 ve Lvově), a to v hebrejštině s příměsí mnoha aramejských a německých výrazů. Trebitsch navázal na práci Menachema Mana a vycházel nejen z jemu dostupných listin, ale také z děl dalších autorů. Použil však přitom tradiční kronikářský přístup a opomíjel zásady tehdejší historiografie (Trebitsch například necitoval přejímané zdroje), což snižuje hodnotu jeho díla. Stále se však jedná o významnou reflexi dějin habsburské monarchie, Moravy a moravského židovstva v letech 1741–1801.\n\n"}
{"id": "569916", "url": "https://cs.wikipedia.org/wiki?curid=569916", "title": "Artstetten-Pöbring", "text": "Artstetten-Pöbring\n\nArtstetten-Pöbring je městys v okrese Melk v Dolních Rakousích. Žije zde obyvatel.\n\nArtstetten-Pöbring leží v jižní části Waldviertelu \"(Lesní čtvrti)\" na Dunaji v Dolních Rakousích. Plocha území městyse je 27,27 kilometrů čtverečních, z toho 42,56 % plochy je zalesněno.\n\nMěstys sestává z katastrálních území\n\nVe starověku byla oblast součástí provincie Noricum. Artstetten byl v roce 1407 nazýván vesnicí a poprvé roku 1691 trhovou vsí. Dolnorakouská obec měla dějiny stejně proměnlivé jako dějiny celého Rakuska. Městys vznikl sloučením osad Artstetten, Fritzelsdorf, Nussendorf, Harth, Pöbring a Payerstetten.\n\n\nPři obecních volbách konaných v roce 2010 bylo 19 křesel v obecním zastupitelstvu rozděleno podle získaných mandátů takto:\n\nStarostou městyse je Karl Höfer, vedoucí kanceláře Annemarie Hackl.\n\n\n\nNa štítu je zobrazena \"»Orlice na šikmo rozděleném černo-červeném podkladu.«\"\n\n\nNezemědělských pracovišť bylo v roce 2001 33 a zemědělských a lesnických pracovišť bylo v roce 1999 133. Počet výdělečně činných osob při sčítání lidu v roce 2001 bylo 506, tj. 43,88 %.\n"}
{"id": "569918", "url": "https://cs.wikipedia.org/wiki?curid=569918", "title": "Artstetten (zámek)", "text": "Artstetten (zámek)\n\nZámek Artstetten je zámek v městyse Artstetten-Pöbring v okrese Melk v Dolních Rakousích.\n\nPoprvé je zmíněna v dokumentech z roku 1263 stavba a až v 15. století je zámek v majetku rodu von Aerendorfů. Po několika změnách majitelů získala zámek roku 1824 rakouská císařská rodina.\n\nRoku 1909 vydal následník trůnu František Ferdinand příkaz ke zřízení rodinné hrobky pro dvanáct rakví pod prostranstvím před kostelem. Jelikož jeho žena Žofie Chotková, vévodkyně z Hohenbergu, kvůli svému - z pohledu císařských pravidel - nerovnorodému původu, nemohla být pohřbena v kapucínské hrobce, byla zřízena tato hrobka pod zámkem, respektive pod kostelem, kde také skutečně byla Žofie po smrti v Sarajevu, pochována. Již dříve se z lásky k ní i František Ferdinand vzdal pohřbení ve Vídni a podle svého přání byl rovněž pochován v artstettenské hrobce. Na jejich společném náhrobku stojí nápis „\"Verbunden durch das Band der Ehe, vereint durch das gleiche Geschick\"“ („\"Svázáni svazkem manželství, spojeni stejným osudem\"“). V letech 1955/56 po smrti Arnošta z Hohenbergu byla hrobka pod kostelní věží a jižní terasou zámku rozšířena. Roku 1985 pak byla společně s prostranstvím kostela renovována. Dnes zde vedle obou synů a jejich chotí odpočívají také tři vnoučata arcivévody Františka Ferdinanda a také Alžběta, vévodkyně lucemburská, manželka Franze z Hohenbergu. Stará zámecká hrobka, která se nachází přímo pod kostelem, je dnes místem posledního odpočinku potomků Anity z Hohenbergu a hraběte Romée de La Poeze d'Harambure.\n\nV zámku je dnes umístěno \"Muzeum arcivévody Františka Ferdinanda\".\n\nRakouská národní banka vydala eurominci v hodnotě 10 € se zámkem Artstetten.\n\n\n"}
{"id": "569919", "url": "https://cs.wikipedia.org/wiki?curid=569919", "title": "Total Productive Maintenance", "text": "Total Productive Maintenance\n\nTotal Productive Maintenance - TPM se zpravidla nepřekládá; je to soubor aktivit vedoucích k provozování strojního parku v optimálních podmínkách a udržení těchto podmínek\n\nTPM prováděná na celopodnikové bázi:\n\nCílem TPM je eliminace příčin velkých ztrát:\n\nTyto ztráty znamenají, že na stroji vyrábíme méně výrobků než by bylo možné - cílem TPM je jednotlivé ztráty snižovat.\n\nCílem TPM je naučit operátory:\n\nNástroje analýzy TPM:\n"}
{"id": "569920", "url": "https://cs.wikipedia.org/wiki?curid=569920", "title": "TPM", "text": "TPM\n\nTPM může označovat:\n\n"}
{"id": "569925", "url": "https://cs.wikipedia.org/wiki?curid=569925", "title": "DB řada V 200", "text": "DB řada V 200\n\nLokomotivy řady V 200.0 (od roku 1968 220) DB byly jedněmi z prvních traťových motorových lokomotiv Německých spolkových drah. Jejich typický, výrazný vzhled odpovídal průmyslovému designu 50. let.\n\nNěmecké dráhy měly již z doby před druhou světovou válkou zkušenosti s motorovou trakcí, a to zejména s motorovými vozy a jednotkami. Lokomotiva V 140.001 s hydrodynamickým přenosem výkonu stála na počátku využití tohoto přenosu u lokomotiv pro Wehrmacht. Další vývoj této techniky přerušila válka.\n\nV roce 1949 vznikla u DB koncepce využití dieselové trakce u hnacích vozidel. Počítalo se se třemi typy vozidel – motorové vozy, nákladní motorový vůz a lehká lokomotiva pro vedlejší tratě. Motorové vozy byly postaveny jako řady VT 08 a VT 12, motorová lokomotiva dostala označení V 80. Jednalo se o jednomotorovou čtyřnápravovou lokomotivu s výkonem 800 HP a s hydrodynamickým přenosem výkonu – první podvozkovou motorovou lokomotivu s pohonem všech čtyř náprav na světě. Lokomotiva s pohonem kardanovými hřídeli představovala senzaci. Krátce po jejím uvedení do provozu bylo rozhodnuto namísto nákladního motorového vozu postavit na zkoušku lokomotivu o výkonu 2× 800 HP.\n\nMezitím vzrostl výkon dostupného motoru na 1000 HP. DB chtěly objednat tyto dvouagregátové lokomotivy pouze v množství několika kusů za účelem zkoušek. Bylo to z důvodu relativně vysokých cen nafty – u posunu a motorových vozů nehrála cena nafty v ekonomice provozu tak výraznou roli, avšak u těžších výkonů byla přece jen parní trakce levnější. Kromě toho DB počítaly s elektrifikací. Aby se proto alespoň snížily náklady na vývoj, bylo rozhodnuto převzít maximální množství dílů z řady V 80. Tím dostala V 200 charakter přechodného řešení.\n\nLokomotiva V 200.001 byla poprvé veřejnosti představena 20. června 1954 na veletrhu v Mnichově. Pouhý měsíc před touto událostí absolvovala nová lokomotiva první jízdní zkoušky. Na výstavě byla lokomotiva k vidění až do 11. října téhož roku. Mezitím běžela výroba dalších čtyř kusů, poslední z nich dodala firma Krauss-Maffei až v roce 1954. Lokomotivy byly umístěny v depu Frankfurt-Griesheim a nasazeny převážně v osobní, ale i v nákladní dopravě. Jejich denní běh dosahoval až 620 km.\n\nLokomotiva byla pozoruhodná svoji nízkou hmotností ve vztahu k výkonu – lokomotivy srovnatelné s elektrickým přenosem vážily tehdy kolem 120 t a musely být provedeny jako šestinápravové. Pro veřejnost se stala symbolem německého hospodářského zázraku a pozoruhodným výkonem německého průmyslu pouhých 8 let po válce.\n\nBrzy se ukázalo, že některé naděje vkládané do nové lokomotivy se ukázaly jako přehnané. Zejména pokud by mělo dojít k náhradě řady 01, musel by být výkon motorů podstatně zvýšen. I přes tyto zkušenosti se DB rozhodly objednat sérii těchto lokomotiv – v roce 1955 50 kusů a v roce 1957 dalších 30. Výkon motorů byl u sériových strojů zvýšen na 1100 HP.\n\nLokomotivy čísel 006 – 025 dodala firma MaK, zbylé stroje Krauss-Maffei z Mnichova. První z nich byla dodána dne 10. září 1956 V 200.026, V 200.006 následovala o týden později. Nová řada se brzy stala hvězdou DB. Lokomotivy byly nasazovány na prestižní výkony, proti parní trakci vynikaly rychlými rozjezdy, čistotou a lepšími pracovními podmínkami obsluhy. Průměrný denní běh dosahoval v roce 1957 708 km a proběh mezi dvěma pravidelnými opravami 225 000 km. Těchto výkonů si všimli také odborníci v zahraničí. Ve Velké Británii byly ve Swindonu vyráběny licenční stroje řad 42 a 43. a ve Španělsku řada 340 Jugoslávské železnice objednaly tři lokomotivy v šestinápravovém provedení kvůli dosažení nápravového tlaku 16,5 t. Krauss-Maffei vyrobila spolu s nimi čtvrtou lokomotivu označenou V 300.001, později 230 001, která obdržela motory s výkonem 1500 HP. DB tento stroj provozovaly v letech 1963 – 1975, avšak o další již neměly zájem.\nU více lokomotiv z dodávek z roku 1958 byl výkon motorů nastaven na 1200 HP, aby byly schopny nahradit řadu 01. Mezitím ovšem stoupla průměrná hmotnost vlaků ze 300 na 415 t a od letní změny GVD v roce 1960 byla zavedena rychlost 140 km/h. Následky trvalého přetížení nových lokomotiv byly rozsáhlé – v létě 1961 se jejich oběhy zcela zhroutily – z 86 strojů jich bylo provozuschopných pouze 44. Přestože byly lokomotivy poměrně brzy opraveny, DB si je již nedovolila takto přetěžovat, navíc s postupující elektrifikací mnohé prestižní výkony převzala elektrická trakce.\nNa základě zkušeností s řadou V 200 objednaly DB u firmy Krauss-Maffei a BZA Mnichov další vývoj řady V 200 za účelem zvýšení výkonu na 270 HP, aby konečně mohlo dojít k náhradě řad 01 a 01.10. Tak vznikla padesátikusová série řady V 200.1. kterou skončila výroba dvouagregátových lokomotiv pro DB.\n\nŘada V 200 byla zpočátku nasazována na důležité rychlíky na hlavních tratích. S postupující elektrifikací začaly být tyto lokomotivy postupně vytlačovány do regionální a nákladní dopravy.\n\nOd roku 1977 začaly být tyto lokomotivy postupně stahovány do lokomotivních dep na severu Německa. Postupně se stávala zjevnější jejich vyšší údržbová náročnost ve srovnání s jednomotorovými stroji řad 216 a 218. Další překážkou jejich nasazování v osobní dopravě se v pozdějších letech stala skutečnost, že pro vytápění vozů byly vybaveny pouze parním generátorem. Lokomotivy proto začaly být postupně vyřazovány, poslední z nich dosloužila V 200 013 v roce 1984. Pouze tři z nich byly opatřeny nátěrem v kombinaci oceánská modř – béžová.\n\nV 80. letech bylo 7 lokomotiv této řady prodáno Schweizerische Bundesbahnen (SBB). Zde byly označeny řadou Am 4/4 s čísly 18461-18467. Byly umístěny v několika depech a použity pro dopravu stavebních a nákladních vlaků. Byly více v opravě, než v provozu a na konci roku 1997 byly vyřazeny a prodány privátním dopravcům do Německa.\n\nDalší lokomotivy byly prodány do Albánie. Zde byly umístěny ve stanici Pogradec a v roce 1999 při nepokojích zničeny povstalci. Další lokomotivy byly prodány řeckým železnicím – OSE a do Itálie k \"Ferrovia Suzzara Ferrara\" (FSF). Lokomotivy FSF prošly před několika lety generální opravou s dosazením moderních motorů a měničů. Pro bývalé FSF, nyní přejmenované na FER – \"Ferrovie Emilia Romagna\" vozí nákladní vlaky, a to i ve dvojité trakci.\nDodnes se zachovalo několik strojů řady V 200. Dopravní muzeum v Norimberku uchovává V 200 007, kterou udržuje sdružení BSW Lübeck. V Německém technickém muzeu v Berlíně se nachází V 200 018. Původně taktéž zachovaný stroj V 200 002 sdružení BSW Nürnberg padl za oběť velkému požáru remízy Dopravního muzea v Norimberku, který vypukl 17. října 2005 a který zničil nebo nenávratně poškodil vzácné exponáty. Fränkische Museumseisenbahn (Francká muzejní železnice) má ve svém stavu vozidel stroj V 200 001, ale tato lokomotiva je deponována v remíze norimberského železničního muzea a je toho času nepřístupná veřejnosti. V Technickém muzeu Speyer se nalézá 220 058-2 a v Železničním a technickém muzeu na Rujáně V 200 009.\n\nK provozuschopným lokomotivám v Německu patří toho času V 200 017 z Westfälische Lokomotiv-Fabrik Hattingen Karl Reuschling (WLH) nasazovaná společností \"Internationale Gesellschaft für Eisenbahnverkehr\" vybavená novými motory a elektrickým topením, V 200 033 muzejní železnice v Hammu a V 200 053 Brohltalbahn. Jako raritu lze uvést kabinu V 200 027, která slouží modelářskému klubu \"Modelleisenbahnclub 01 - Münchberger Eisenbahnfreunde e.V.\" jako řídící jednotka pro klubové kolejiště.\n\nDeset italských V 200 nasazených u FER sloužilo v nákladní dopravě, většinou byly převedeny do Chorvatska.\n\nLokomotiva je skříňové konstrukce se dvěma stanovišti strojvedoucího. Skříň spočívá na dvou dvounápravových podvozkách s vnitřním rámem. Dva motory se nacházejí hned za stanovišti strojvedoucího, zatímco hydrodynamické převodovky pod podlahami stanovišť. Toto rozmístění způsobovalo značnou hlukovou zátěž obsluhy a proto byly v rámci dílenských oprav vylepšovány hlukové isolace. Mezi oběma stanovišti se nacházela strojovna s uličkou po jedné straně. U druhé bočnice byly umístěny pomocné agregáty, naftový parní kotel pro vytápění vlaku se nacházel uprostřed strojovny. Mezi motory a kotlem byly umístěny chladiče. Váha lokomotivy v důsledku použití různých pohonných jednotek kolísala mezi 76 a 82 t.\n\nLokomotivy byly vybaveny rychloběžnými dvanáctiválcovými naftovými motory o výkonu 2× 1000 HP při 1500 ot/min s hydraulickým přenosem výkonu. Obě pohonné jednotky byly vzájemně nezávislé – každý motor poháněl jeden podvozek. Lokomotivy dosahovaly maximální rychlosti 140 km/h. V lokomotivách byly použity dva typy motorů – Maybach a Mercedes-Benz – a stejně tak dva typy hydraulických převodovek – Maybach a Voith. Motory a převodovky byly konstruované tak, že byly vzájemně zaměnitelné, a to nejen v rámci této řady, ale i s lokomotivami řad V 100.10 a V 80 a motorovými jednotkami VT 08, VT 11.5 a VT 12.5 DB.\n\nPoté, co firmu Maybach zakoupil Daimler-Benz a přejmenoval na Motoren- und Turbinen Union Friedrichshafen (MTU), dostaly motory Maybach MD 650 nové označení MTU 12 V 538 TA 10 a motory Mercedes-Benz MB 820 Bb označení MTU 12 V 493 TZ 10. Pět lokomotiv dostalo v roce 1959 zkušebně motory MAN typu L 12 V 18/21, které však byly později nahrazeny původními motory.\n\nNěkteré z lokomotiv používaných u dalších dopravců, zvláště FER, byly vybaveny elektronicky řízenými 8-válcovými motory Caterpillar D3508 o výkonu 810 kW.\n\nPřevodovky obou výrobců se lišily zásadně. Zatímco v případě převodovky Maybach Mekydro K104 (název vznikl uměle ze slov \"mechanisch-hydraulisch\") šlo o jednoměničovou převodovku se čtyřmi mechanicky řazenými převodovými stupni, v případě převodovky Voith LT306r se jednalo o klasickou tříměničovou převodovku s postupným plněním a vyprazdňováním jednotlivých měničů. Řadící body obou převodovek byly vzájemně mírně posunuty, aby se při změně převodu zamezilo rázům v soupravě.\n\nVýkon lokomotiv u pěti prototypů dosahoval 1.471 kW (2.000 HP), u sériových lokomotiv 1.618 kW (2.200 HP)\n\nPo německém sjednocení, kdy již všechny lokomotivy DB řady 220 byly vyřazeny, přeznačily DR v roce 1992 svoje lokomotivy bývalé řady V 200, nyní 120 (odpovídající T 679.1 ČSD) na řadu 220. Jednalo se o více než 200 lokomotiv této řady, poslední z nich dojezdily již pod DB AG v roce 1995.\n\n\n"}
{"id": "569932", "url": "https://cs.wikipedia.org/wiki?curid=569932", "title": "Brno (námořní loď)", "text": "Brno (námořní loď)\n\nBrno byla obchodní loď postavená v polské loděnici ve Štětíně v roce 1965, kterou převzala společnost Československá námořní plavba. Loď sloužila pod československou státní vlajkou 16 let, pak byla prodána řeckému rejdaři.\n\nLoď pro nás postavila polská loděnice A. Warského ve Štětíně roku 1965. Rok předtím tatáž loděnice postavila sesterskou loď Republika II. Nástavba i motor byly umístěny na zádi. Pohon zajišťoval švýcarský motor značky Sulzer, vyrobený v licenci v Polsku. Spotřebu měl 22,5 tuny paliva denně. Oproti Republice II byla loď doplněna vlastními jeřáby polské výroby již při stavbě, měla i vyšší výkon a tonáž. Její úložné, nákladní prostory umožnily převážet jak kusové zásilky, tak sypký náklad.\n\nPlavila se do přístavů celého světa. V roce 1977 zachránila při plavbě po Rudém moři trosečníky z pákistánské lodi.\n\nV září roku 1981 ji od podniku Československá námořní plavba odkoupil řecký rejdař, který ji po přejmenování používal dál. V té době měla za sebou 900 000 námořních mil. Provoz i prodej byly ziskové. Pod ČNP absolvovala 96 plaveb. Sešrotována byla v roce 1987.\n\n"}
{"id": "569933", "url": "https://cs.wikipedia.org/wiki?curid=569933", "title": "Židenický puč", "text": "Židenický puč\n\nŽidenický puč byl jediný pokus o fašistický převrat provedený v Československu, odehrál se přibližně ve stejné době, kdy v Německu převzal moc Adolf Hitler. Došlo k němu v noci z 21. na 22. ledna 1933, kdy skupina 70–80 mužů z Národní obce fašistické zaútočila na Svatoplukova kasárna v Brně-Židenicích, aby tím zahájila převrat v celém státě. Vojáci za pomoci četníků útok odrazili a většina útočníků byla zatčena. Iniciátor akce Ladislav Kobsinek uprchl přes Vídeň do Jugoslávie, odkud byl vyhoštěn do Rumunska a poté vydán do Československa. Původní relativně mírné tresty, které uložil Státní soud, později zvýšil Nejvyšší soud; Kobzinek dostal 12 let vězení, další účastníci několikaleté tresty a také vůdce československých fašistů, generál Radola Gajda, byl odsouzen na půl roku, ačkoli se puče přímo neúčastnil.\n\n"}
{"id": "569938", "url": "https://cs.wikipedia.org/wiki?curid=569938", "title": "3GP", "text": "3GP\n\n3GP je formát multimediálního kontejneru, ve kterém je možno ukládat videosoubory nebo audiosoubory. Byl definován organizací 3GPP pro 3G UMTS multimediální služby. Využívá se převážně pro mobilní telefony.\n\nTento kontejner může podle specifikace využívat kódování videa H.263, MPEG-4 Part 2, nebo MPEG-4 Part 10 (H.264). Audio může být kódováno pomocí AMR-NB, AMR-WB, AMR-WB+, AAC-LC, HE-AAC v1, nebo Enhanced aacPlus (HE-AAC v2).\n"}
{"id": "569939", "url": "https://cs.wikipedia.org/wiki?curid=569939", "title": "MADS-box", "text": "MADS-box\n\nMADS-box proteiny tvoří rodinu transkripčních faktorů, které obsahují tzv. MADS box. Je to určitá konsensuální sekvence aminokyselin, kterou více či méně sdílí jednotliví zástupci MADS-box bílkovin. Název je odvozen od nejstarších známých genů této rodiny: MCM1 (z kvasinek), AGAMOUS (z huseníčku), DEFICIENS (z hledíku) a SRF1 (u savců).\n"}
{"id": "569942", "url": "https://cs.wikipedia.org/wiki?curid=569942", "title": "Locarno", "text": "Locarno\n\nLocarno, v alpskolombardském dialektu \"Locarn, Luchèrn\" , dříve také německy \"Luggárus\", je hlavní město okresu Locarno, situované na jihu Švýcarska v italském kantonu Ticino\n\nMěsto leží při severním břehu jezera Lago Maggiore a při východním okraji delty řeky Maggia, na úpatí Alp. Nad městem se rozkládá jeho čtvrť \"Monti della Trinita,\" a k jeho území patří ještě velká plocha v Magadinoebene, zvaná \"Gerre di Sotto\". Stavební vývoj města byl společný se samostatnými obcemi Muralto, Minusio a Orselina. Aglomerace města Locarno čítá asi 40.000 obyvatel, z toho jich na 16.000 žije přímo ve městě. Locarno se zbytkem jižního území kantonu Ticino patří do provincie Como.\n\nLocarno, Lugano a Grono platí za nejteplejší místa ve Švýcarsku a nejsevernější místa se středomořským klimatem. Měřicí stanice Locarno-Monti v letech 1981–2010 zaznamenala průměrnou roční teplotu 12,4 °C. Proto zde rostou palmy a citronovníky.\n\nPrvní zmínky o městě pocházejí z let 751-760 \"ad Lucarne\"m a z roku 807 \"locus leocarni\". Výklad názvu je nejednoznačný, odvozuje se buď z keltského \"leucos, leuca\", to je bílá, jasná, světlá, nebo pravděpodobněji z \"leukkarni\", tj. sousedé řeky \"leukkarā\", tj. jiskřivá či zářící.\n\nLokalia byla obývána již v mladší době bronzové, asi od 14. století před naším letopočtem. Pozdější nálezy svědčí o nekropoli z doby laténské a římské říše. Od 9. století náleželo toto christianizované sídlo pod arcibiskupství v Miláně. V 11. století správu převzali biskupové z Como a vládnoucí rodina Orelli. Císař Fridrich I. Štaufský Locarnu roku 1164 udělil tržní právo a roku 1186 městská privilegia. V roce 1342 Viscontiové dobyli a ovládli město. Roku 1503 dobyla město švýcarská jednotka Konfederace. Hrad však opět roku v 1513 ovládl fojt francouzského krále Ludvíka XII. Roku 1532 byly zbořeny městské hradby. Město pak až do roku 1798 řídily tři korporace: šlechta: \"(Capitanei dei Nobili),\" buržoazie: \"(Borghesi)\" a venkované \"(Terrieri)\".\n\nReformace ovládla město roku 1530. Karmelitán Balthasare Fontana studoval s dalšími bratry biblické a reformační spisy. Od roku 1539 byl učitelem latinské školy v klášteře San Francesco reformátor Giovanni Beccaria. Hlavou rostoucího reformačního hnutí byl v letech 1542-1544 bývalý protestant Glarus, zatímco guvernér Joachim Bäldi podporoval refomaci. Roku 1547 proběhlo usmíření katolíků s protestanty. Společenství se scházela jen v soukromých domech. Předsednictví katolického guvernéra Nikolause Wirze nevedlo k dohodě, jen k vyhnání Beccariho. V roce 1555 se reformovaní museli vzdát protestantské víry nebo opustit Locarno. 170 protestantů (asi polovina) zemi opustila a přestěhovala se do Curychu, kde pracovali v textilním obchodě. Vyhnáním evangelíků zůstalo Locarno izolované, menší a chudší. V roce 1584 stihl město mor a decimoval jeho obyvatelstvo, takže přežilo jen 700 ze 4 800.\n\n\n"}
{"id": "569950", "url": "https://cs.wikipedia.org/wiki?curid=569950", "title": "Gerry Weber Open 2010", "text": "Gerry Weber Open 2010\n\nTenisový turnaj ATP Gerry Weber Open 2010 se konal ve dnech 7. - 13. června v německém Halle venku na travnatém povrchu. Odměny činily 750 000 EUR.\n\n\nNásledující hráči získali divokou kartu do hlavního turnaje:\n\nNásledující hráči se do hlavního turnaje probojovali z kvalifikace:\n\nV závorce je kolo, ve kterém hráči vypadli.\n\n"}
{"id": "569951", "url": "https://cs.wikipedia.org/wiki?curid=569951", "title": "Jan Bureš", "text": "Jan Bureš\n\nJan Bureš (* 31. března 1974 Ostrov) je český politik, v letech 2010 až 2013 poslanec Parlamentu ČR za Karlovarský kraj, v letech 2008 až 2012 a opět od roku 2016 zastupitel Karlovarského kraje (od roku 2016 navíc i radní kraje), v letech 2002 až 2010 a opět od roku 2018 starosta města Ostrov, člen ODS.\n\nV roce 1992 odmaturoval na gymnáziu v Ostrově, v roce 1993 nastoupil do firmy NVI Karlovy Vary. Mezi lety 1993-2001 pracoval v Léčebných lázních Jáchymov, a.s. jako recepční a provozní referent. V roce 2008 získal titul inženýra na Podnikohospodářské fakultě VŠE v Praze. Je ženatý, má dceru.\n\nDo ODS vstoupil v roce 1994. V letech 2001–2002 působil jako místostarosta Ostrova, od roku 2002 v tomto městě vykonává funkci starosty. Od roku 2008 do roku 2012 zasedal v zastupitelstvu Karlovarského kraje. Ve volbách 2010 byl zvolen do dolní komory českého parlamentu, přestože kandidoval až na čtvrtém místě. Do vysoké politiky jej vyneslo 9,05 % preferenčních hlasů, díky nimž přeskočil tamějšího lídra Miloše Pateru.\n\nVe volbách do Poslanecké sněmovny PČR v roce 2013 kandidoval v Karlovarském kraji jako lídr ODS, ale neuspěl. ODS v kraji nezískala ani jeden mandát.\n\nV krajských volbách v roce 2016 byl zvolen za ODS zastupitelem Karlovarského kraje. Dne 22. listopadu 2016 se stal radním kraje pro oblast zdravotnictví.\n\nVe volbách do Poslanecké sněmovny PČR v roce 2017 byl lídrem ODS v Karlovarském kraji, ale opět neuspěl. V komunálních volbách v roce 2018 byl opět zvolen zastupitelem města Ostrov, když vedl jako lídr tamní kandidátku ODS. Dne 15. listopadu 2018 se pak stal starostou města.\n"}
{"id": "569952", "url": "https://cs.wikipedia.org/wiki?curid=569952", "title": "Frederik IV. Dánský", "text": "Frederik IV. Dánský\n\nFrederik IV. (11. října 1671, Kodaň – 12. října 1730, Odense), v letech 1699–1730 král dánský a norský, syn a nástupce Kristiána V. a jeho manželky Šarloty Amálie Hesensko-Kasselské.\n\nDoba jeho vlády je ve znamení rozkvětu dánské národní kultury a vítězné účasti v Severní válce, která nicméně pro jeho zemi neznamenala valné výsledky. Významné byly rozkvět obchodu i stavby sakrální povahy, na druhé straně byl proslulý svým bouřlivým soukromým životem.\n\nPo smrti svého otce nastoupil Frederik na norský a dánský trůn jako třetí absolutistický monarcha této země. Byl jedním z nejschopnějších dánských panovníků. Dokázal zajistit své zemi prosperitu a respekt jiných národů, a to i přes pohromy, které potkaly jeho hlavní město (Kodaň byla v roce 1711 silně zasažena epidemií dýmějového moru, při níž zemřelo na 23.000 lidí, a v říjnu roku 1738 obrovským požárem, jemuž padla za oběť větší část středověkého města).\n\nTřebaže se sám nezabýval žádnou vědou, chápal význam vědeckého poznání a bádání i jeho potřeby a podporoval rozvoj věd ve své zemi, stejně jako rozvoj umění. Za jeho panování navštívil Dánsko, dosud stojící na okraji zájmu evropských umělců, se svou operní skupinou Reinhard Keiser, žil a tvořil zde vynikající a známý skladatel Dietrich Buxtehude. V roce 1706 se stal dvorním malířem Hendrik Krock (1677–1738).\n\nFrederik vynikal rovněž osobní statečností a vojenským nadáním. Osobně se účastnil bitvy u Gadebusch v prosinci roku 1712. Porazil zde svého švédského nepřítele Karla XII., bylo to však Pyrrhovo vítězství.\n\nFrederik v zemi značně upevnil a zdokonalil absolutistický režim, který nastolil v 17. století jeho děd Frederik III.\n\nVelká část panování Frederika IV. byla ve znamení participace Dánska v Severní válce proti Švédsku, která s přestávkami trvala až do roku 1720 a jež ho postavila do konfrontace s jeho bratranci, švédským králem Karlem XII. a vévodou Frederikem IV. Holstein-Gottorpským. V roce 1700 dánské jednotky obsadily spojence Švédska Holstein-Gottorp, jehož podřízenost Dánsko nárokovalo. Dánsko však muselo zanedlouho odejít a uznat nezávislost vévodství, když Švédsko v tomtéž roce obsadilo Sjælland.\n\nV roce 1709 Frederik opět vstoupil do války, povzbuzen porážkou Švédska v bitvě u Poltavy. Velké dánské vojsko pod velením Christiana Ditleva Reventlowa obsadilo v tomto roce dánskofonní provincie na jihu Skandinávského poloostrova, se záměrem je odtrhnout od Švédska. Ze Švédska byli Dánové vypuzeni po porážce Magnusem Stenbockem v bitvě u Helsingborgu v roce 1710.\n\nCo nemohl Frederik získat ve Skandinávii, toho dosáhl v Německu, když zaútočil na švédské pozice a vévodství Holstein-Gottorp. Monarcha sám vedl své vojsko a třebaže bylo poraženo v bitvě u Gadebusch v roce 1712, dokázal následně švédské vojsko porazit, obsadit švédské knížectví Brémy a získat Hannover na svou stranu ve válce. Účastnil se aktivně na vojenských akcích proti švédskému Pomořansku spolu se saskými a pruskými jednotkami. V roce 1715 došlo k vypuzení švédského vojska z přístavu Stralsund a v roce 1716 dobytí Výmaru. Svými vítězstvími získal Frederik kontrolu severu Pomořanska.\n\nDo takto oslabeného Švédska plánoval Frederik v roce 1719 nový velký útok proti jižním provinciím, tentokrát přes Norsko. Expedice se nikdy neuskutečnila, ježto 28. října bylo uzavřeno příměří a 3. července 1720 Frederiksborská smlouva, v níž rozhodující vliv měla Velká Británie, od předchozího roku spojenec Švédska. Třebaže Dánsko stálo na vítězné straně, jeho prospěch byl poměrně malý: nemohlo znovu získat své staré provincie na jihu Skandinávského poloostrova a nemohlo si ponechat své územní zisky v Pomořansku. Významnějším úspěchem bylo zmenšení vévodství Holstein-Gottorp, když celé území Šlesvicka-Holštýnska přešlo pod dánské panství.\n\nFrederik zavedl řadu reforem – používání gregoriánského kalendáře, bylo zrušeno \"vornedskabet\" (forma nevolnictví), které zakazovalo rolníkům opustit místo, kde se narodili.\n\nPo válce se rozvíjely obchod a kultura, třebaže monarcha neměl obzvláštní kulturní zájmy. Frederik, jenž uskutečnil dvě cesty po Itálii, realizoval stavbu dvou okázalých paláců ve stylu italského baroka – palác \"Frederiksberg\" a palác \"Fredensborg\" byly postaveny se záměrem stát se památníky konce války proti Švédsku.\n\nFrederik byl ovlivněn pietismem. Zřídil křesťanskou misii v Grónsku pod vedením Hanse Egeda, jež znamenala začátek dánské kolonizace ostrova. Založil 240 veřejných škol na územích královského rytířstva (tzv. \"rytterskoler\") a založil v Kodani Královský sirotčinec.\n\nV roce 1695 se Frederik oženil s Luisou Meklenburskou, v roce 1703 však uzavřel další, morganatický sňatek s \"Elisabeth Helene von Vieregg\", čímž se dopustil bigamie. Elisabeth zemřela při porodu následující rok. Prchaje před morem, který postihl Kodaň, usídlil se král i s dvorem v roce 1711 v Koldinghusu; zde poznal Frederik Annu Žofii Reventlow a v roce 1712 se s ní v Skanderborgu tajně oženil. Královna Luisa zemřela 15. března roku 1721 a pouhé tři týdny po jejím pohřbu, 4. dubna, se Frederik s Annou Žofií oženil znovu, tentokrát oficiálně, a nechal ji korunovat královnou. Kromě toho, že Anna Žofie byla první (a na dlouhou dobu jedinou) dánskou královnou, jež nepocházela z panovnického rodu, byl Frederik jediným bigamickým králem v historii Dánska; jeho chování však nikdy nebylo dánským klérem odsouzeno.\n\nKromě těchto žen měl Frederik i milenku, Charlotte Helene von Schindel, v tomto případě není známo, zda se s ní neoženil rovněž.\n\nSe všemi ženami měl řadu potomků, dospělého věku se však dožili pouze dva, oba od Luisy Meklenburské:\n\nKrál Frederik IV. zemřel 12. října 1730 v Odense. Je pochován v katedrále v Roskilde, místě posledního odpočinku dánských králů. Jeho nástupcem se stal jeho syn Kristián jako král Kristián VI. Ten Frederikovu vdovu, královnu Annu, vypověděl do Clausholmu na statky její rodiny, zkonfiskovav jí většinu majetku; nerespektoval tak poslední vůli svého otce, který své druhé manželce připsal řadu statků a nemovitostí a udělil jí titul vévodkyně šlesvické.\n\n"}
{"id": "569957", "url": "https://cs.wikipedia.org/wiki?curid=569957", "title": "Lidská noha", "text": "Lidská noha\n\nLidská noha se do dnešní podoby vyvinula v průběhu dlouhého vývoje člověka. Asi před 4 miliony let, došlo k vzpřímení člověka. Pračlověk začal kráčet po dvou nohách, aby se mu ruce uvolnily pro jiné činnosti a tím se urychlil vývoj ruky a mozku. Zároveň se změnilo postavení páteře a pánve z horizontálního na vertikální. Těžiště těla se posunulo nahoru a zmenšila se stojná plocha. Proto byly nároky na nohy vysoké – zajištění stability, rovnováhy a tlumení nárazů.\n\nPostupně se chodidlo měnilo a přizpůsobovalo. Patní kost se otočila a zmohutněla, aby se stala základním nosným bodem celého těla. Palec se uložil rovně dopředu paralelně s prsty a ztratil úchopovou funkci. Vytvořila se podélná a příčná klenba. Chodidlo bylo dobře přizpůsobeno k životu lidí.\n\nNoha je tvořena kostěným skeletem, vazy a svaly. Kosti nohy:\nVazy a svaly zajišťují pružnost chodidla, tvarují nožní klenby a umožňují pohyb a chůzi.\n\nKlenba je dvojí – podélná a příčná, chrání měkké části chodidla a podmiňuje pružnost nohy.\n\nPodélná klenba je vyšší na straně holenní a nižší na straně lýtkové. Na jejím udržování se podílejí vazy nohy orientované podélně a podkožní vazivová vrstva šlašitého charakteru zvaná plantární aponeuróza, probíhající od patní kosti ke všem pěti prstcům. Vazy samy by nestačily k udržení klenby, proto se podílejí i svaly jdoucí podélně chodidlem, povrchové krátké svaly chodidla a šlašitý třmen.\nPříčná klenba je nejnápadnější v úrovni kostí klínových a kosti krychlové. Na jejím tvaru se podílí dva hlavní paprsky nohy. Vnitřní pruh jde od kosti hlezenní, zahrnuje kost loďkovitou, kosti klínovité a první 3 kosti záprstní. Vnější pruh tvoří kost patní, krychlová a 4. a 5. kost záprstní. Tvar udržují napříč probíhající vazy a šlašitý třmen.\n\nSvaly jdoucí podélně chodidlem se chovají podobně jako tětiva luku. Z těchto svalů jsou nejdůležitější ohybače prstů a musculus tibialis posterior, který podchycuje nejvyšší místo klenby.\n\nVnitřní okraj nohy zvedá musculus tibialis anterior, vnější okraj nohy zvedá musculus fibularis longus. Spolu vytvářejí šlašitý třmen, který klenbu podchycuje a tahem zvedá.\n\nNožní klenba je při stání a chůzi vystavována zátěži, například při dlouhém stání, a působící síly mají tendenci klenbu snížit. Jelikož je klenba udržována převážně svaly, při jejich ochabnutí nebo únavě dochází k poklesu klenby.\n\nNaopak při zkrácení krátkých svalů chodidla dochází k vytvoření vysoké klenby.\n\nV přírodě se se spirálovou strukturou setkáváme často – větrné a vodní víry, růst rostlin, dvojitá šroubovice DNA, pupeční šňůra atd. Švýcarský lékař Christian Larsen rozvinul teorii tzv. Spiraldynamik® (přebráno z Larsen 2005, 2009), kdy ve stavbě a pohybu lidského těla nachází spirální principy. Závěrů této teorie využívám v této práci.\n\nPři vývoji od úchopové nohy opičí k lidské noze se kulovitá klenba přebudovala. Pata se otočila o 90̊, zmohutněla a palec se uložil rovně dopředu – vznikla spirální klenba.\n\nPro představu můžeme udělat pokus s ručníkem. Ždímáme složený ručník a pozorujeme změny. Ruce se hýbou protichůdným směrem, uprostřed se vyklene oblouk ve tvaru C a při další rotaci se konce ručníku zatočí do tvaru S. Tak vznikla trojrozměrná šroubovitá spirála. Podobným způsoben funguje princip spirály na noze, přednoží se vytáčí směrem dovnitř a pata směrem ven. Tímto principem se klínovité kosti dostávají těsně k sobě a drží stabilní vrchol klenby.\nSvaly nohy zajišťují aktivní našlapování, tlumení nárazů, odvíjení nohy a odraz.\n\n\nMísta největšího tlaku na chodidle jsou vystlána podkožní tukovou vrstvou. Věkem a vystavováním dlouhodobé zátěži tuku ubývá a dochází k přetěžování, vzniku otlaků a úponových bolestí.\n\nMezi vady nohy patří poruchy podélné a příčné klenby, poruchy vzájemného postavení hlezenní a patní kosti a deformity prstů. Vady mohou být vrozené nebo získané.\n\nAbnormálně zvýšená podélná nožní klenba, spojená se zkrácením měkkých tkání plosky. Prsty zaujímají drápovité (flekční) postavení.\nPříčina může být neurologická nebo vzniknout po zánětlivých procesech v plosce nohy. V tomto případě bývá tato vada spojena s vybočením nohy.\nVyskytuje se ale i u zdravých jedinců, kde je způsobena svalovou dysbalancí (nerovnováhou) krátkých a dlouhých svalů nohy. Tento případ bývá spojen s vbočením nohy. Nejmírnější stupeň je tzv. vysoký nárt, nepůsobí větší potíže kromě výběru bot.\nSnížená podélná nožní klenba. V dětství může být způsobena chabostí vazů, vyskytuje se u genetických vad a dětské mozkové obrny. V dospělosti vzniká u nohou dlouhodobým přetěžováním, hlavně stáním a chůzí. Ke vzniku vady inklinují určitá zaměstnání, jako jsou číšníci, prodavačky, kadeřnice atd.\nProjevuje se pocitem únavy v nohách, narůstající během dne, bolestí v chodidle a v lýtkách.\n\nPlochou nohu dělíme na několik stupňů:\n\n\nPříčná klenba je na chodidle viditelná mezi hlavičkami první a páté záprstní kosti a zajišťuje optimální rozložení váhy na přednoží. Příčně plochá noha vzniká obvykle po 30. roce života, častěji u žen nošením bot s vysokými podpatky s úzkou špičkou, které způsobují přetěžování přednoží a brání funkci krátkých svalů nohy, které ochabují. Dalším rizikovým faktorem může být nadváha. Při zborcení příčné klenby se přední část nohy rozšíří, vytvoří se na ní otlaky a projevuje se bolestí. Vada bývá spojena s vbočením palce (Hallux valgus) a často i se sníženou podélnou klenbou.\nVychýlení palce z osy směrem ke druhému prstu vzniká v důsledku ochabnutí vazivového a svalového aparátu, které vede i k poklesu podélné a příčné klenby. Tato vada je tedy vždy spojena s vadami klenby. Příčinou bývá nevhodná špičatá obuv, která vychyluje palec z osy a omezuje svalovou činnost. Projevuje se bolestmi kloubu palce, zvláště při chůzi. Vhodnou kloubní mobilizací, cviky a stylem chůze lze stav často zvrátit či udržovat.\n\nNoha je vbočená dovnitř, příčinou je nesprávné postavení kostí hlezenní a patní. Hlezenní kost „padá“ k vnitřnímu okraji chodidla. Nejčastěji se vyskytuje u dětí. Do školního věku je tento nález normální, později už nikoliv. Zřídkakdy bývá noha vybočená ven (pes varus).\n\nMnoho závažných onemocnění způsobuje mj. i vady chodidla, jako např. nemoci centrálního nervového systému a míchy – dětská mozková obrna, cévní mozková příhoda, degenerativní nemoci nervového systému; nemoci periferních nervů – dědičné nebo získané. Mezi nejčastější příčiny poruchy periferních nervů patří cukrovka (diabetes mellitus).\n\nPůsobením vysoké hladiny cukru při cukrovce, dochází v těle k poškození nervových obalů a tím trpí výživa nervových buněk. Nejcitlivěji reagují periferní nervy v končetinách. Zároveň je narušena výživa tkání cévami, opět nejvíce v okrajových částech těla. Výsledkem je komplexní onemocnění nazývané diabetická noha.\n\nU postižených dochází k poruše citlivosti v oblasti chodidla, oslabení vnímání bolesti, tepla a chladu. Na noze dochází k tvorbě otlaků a vředů. Kůže je tenká, dochází k oslabení krátkých svalů chodidla, rozvoji ploché nohy a následně destrukci kloubů nohy.\n\nPro správnou funkci pohybové soustavy je nezbytné správné držení těla (postura). Postura je výsledkem dynamické nervosvalové stabilizace těla. Zajišťuje udržování klidové polohy těla v prostoru proti gravitaci a nastavení těla pro vykonání určitého pohybu. Posturu zajišťuje hlavně osový orgán – pánev a páteř. Energeticky nejvýhodnější je stav, kdy těžnice těla ve stoje prochází středem páteře a dopadá mezi chodidla. Chodidla také významně přispívají k udržování rovnováhy. Jsou jedním ze smyslových orgánů, které informují mozek o nastavení těla a o vlastnostech podložky.\n\nNa plochu chodidel se rozkládá váha celého těla. Při chůzi jsou chodidla v kontaktu s podložkou jako první a díky své příčné a podélné klenbě tělo odpružují a chrání klouby a páteř před nárazy. Při poruchách nožní klenby ztrácí chodidlo tuto funkci a tím dochází k abnormálnímu zatěžování kloubů a páteře. To se projevuje bolestmi nohou a zad a následným vývojem degenerativních změn ve vyšším věku.\n\nNovorozenci nožní klenbu vyvinutu nemají, vady nohy se u nich vyskytují jen vzácně, v důsledku nedostatku místa v děloze. Nožní klenba se kojencům vyvíjí až s lezením po čtyřech - kolem 9. – 10. měsíce. Když se okolo 12. měsíce věku začnou učit chodit a nohu zatěžovat, dojde k dalšímu rozvoji struktury a funkce nohy.\n\nU batolat je fyziologické valgotické postavení kolen (do \"X\") a díky volnosti vazů (hypermobilita) je normální i planovalgózní noha. Až okolo druhého roku života se stává podélná klenba zřetelnou. To je způsobeno ubýváním vrozené hypermobility a zráním krátkých svalů chodidla. V tomto věku je nejzdravější chůze naboso v přírodním terénu, dochází tak k optimálnímu tréninku svalů chodidla.\n\nDo školního věku se osa kolen i postavení chodidel přirozeně vyrovnává růstem a optimální pohybouvou zátěží.\n\nMožnosti léčby vad nohou jsou operativní nebo konzervativní. Operativní léčení provádí ortoped u těžkých deformit nohy. Mezi konzervativní metody patří korekce vhodnou obuví a vložkami do bot a aktivní a pasivní cvičení.\n\nOtázka vhodné obuvi a vložek do bot je často diskutována a zabývá se jí mnoho odborníků, názory se však různí. Někdo preferuje vyměkčenou obuv, která tlumí nárazy, někdo obuv s tenkou podrážkou, která umožňuje kontakt nohy s podložkou.\n\nCelá řada lehčích nebo funkčních vad, způsobených svalovou dysbalancí, se dá řešit vhodným pohybovým režimem (chůze do kopců), vhodnými cviky (výpony z lýtek, trampolína, skok přes švihadlo), zejména u dětí.\n\n"}
{"id": "569961", "url": "https://cs.wikipedia.org/wiki?curid=569961", "title": "AEGON Classic 2010", "text": "AEGON Classic 2010\n\nTenisový turnaj WTA AEGON Classic 2010 se konal ve dnech 7.–13. června v anglickém Birminghamu venku na travnatém povrchu. Odměny činily 220 000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\nV závorce je kolo, ve kterém hráčky vypadly.\n\n"}
{"id": "569963", "url": "https://cs.wikipedia.org/wiki?curid=569963", "title": "RV Calypso", "text": "RV Calypso\n\nCalypso je původně britská minolovka HMS J-826 třídy \"BYMS\" z druhé světové války, přejmenovaná v roce 1944 na HMS BYMS-2026 a nakonec přestavěná na plovoucí oceánografickou laboratoř, kterou svými plavbami proslavil francouzský námořník, výzkumník a ochrance životního prostředí Jacques-Yves Cousteau.\n\n\"Calypso\" byla po srážce s jinou lodí v roce 1996 odtažena do francouzského přístavu La Rochelle. V roce 2010 bylo u příležitosti 100. výročí narození J.-Y. Cousteaua oznámeno, že loď koupí a opraví americká společnost Carnival.\n\n"}
{"id": "569967", "url": "https://cs.wikipedia.org/wiki?curid=569967", "title": "Rakovina kůže", "text": "Rakovina kůže\n\nRakovina kůže (nebo také \"karcinom kůže\") dnes patří k velmi častým nádorovým onemocněním. Vyskytuje se především u starších lidí, ale může se vyskytnout i v mládí.\n\nNejčastější a nejdůležitější druhy rakoviny kůže jsou bazaliom, melanom a spinaliom. Kůže je největší orgán na lidském těle, chrání lidské tělo před veškerými škodlivými vlivy.\nNejvíce ohroženými místy jsou ty, které nejvíce vystavujeme na slunci (záda, ramena, nohy, hrudník).\nPokud zpozorujete některý z příznaků na těle, tak ihned navštivte lékaře. Dnes velmi nebezpečným místem je solárium, pokud ho často navštěvujete, může to vést až k rakovině kůže. Světová zdravotnická organizace uvádí, že solária jsou zodpovědná každoročně za vznik 10 tisíc zhoubných melanomů u obyvatel Evropy, Austrálie a USA. A připisuje jim i 430 tisíc onemocnění jinými typy nádorů kůže (bazaliom, spinaliom). \n\nJestliže navštěvujete solárium, je dobré se poradit s lékařem. Rakovinu kůže způsobuje i časté vystavování na slunci. Ovšem tmavá barva pleti snižuje riziko rakoviny kůže.\n\n\nTyto problémy se znaménky (a nejen tyto) můžou vést k rakovině kůže.\n\nVšechny typy nádorů se objevují v pozdějším stádiu. Čím dříve se rakovina kůže začne léčit, tím větší je pravděpodobnost na její vyléčení.\n"}
{"id": "569968", "url": "https://cs.wikipedia.org/wiki?curid=569968", "title": "Václav Cempírek", "text": "Václav Cempírek\n\nVáclav Cempírek (* 6. května 1954 Čáslav) je český vysokoškolský profesor, dopravní expert, politik, v letech 2010–2013 poslanec Parlamentu ČR za Pardubický kraj a nestraník zvolený za TOP 09.\n\nV letech 1969–1973 vystudoval obor Doprava a přeprava na SPŠ železniční v České Třebové. Mezi lety 1974–1978 absolvoval studijní obor Provoz a ekonomika železniční dopravy na fakultě provozu a ekonomiky železniční dopravy Vysoké školy dopravy a spojů v Žilině. V období 1988–1989 si doplňoval pedagogické vzdělání na ČVUT v Praze. V roce 1999 získal titul Ph.D. na Dopravní fakultě Univerzity Pardubice. Roku 2002 absolvoval habilitační řízení a dosáhl akademického titulu docent. V roce 2008 mu byl udělen titul profesora v oboru technologie a management v dopravě a telekomunikacích.\n\nMezi lety 1973–1974 pracoval jako výpravčí vlaků v železniční stanici Zbraslavice. Mezi lety 1978–1982 působil jako samostatný pracovník ekonomického oddělení pro odvětví lokomotivního hospodářství ČSD v České Třebové. Poté do roku 1989 vyučoval ekonomické a na dopravu zaměřené předměty na SPŠ železniční tamtéž. Mezi lety 1990–1996 pracoval jako odborný učitel na Vyšší dopravní akademii v České Třebové a poslední tři roky zastával post zástupce ředitele. Od roku 1995 přednáší na Fakultě chemicko-technologická UP didaktiku. Mezi lety 1996–2007 přednášel na katedře technologie a řízení dopravy DFJP, od roku 2007 do roku 2010 tuto katedru vedl. Od roku 1998 vede regionální pracoviště Institutu Jana Pernera, o.p.s. v Pardubicích.\n\nS manželkou Ivou vychoval dceru Evu a syna Petra.\n\nVe volbách 2010 byl zvolen do dolní komory českého parlamentu díky 8,69 % preferenčních hlasů, které jej posunuly z 9. na 2. místo na kandidátce TOP 09.\n\nV roce 2011 předložil s Radimem Vysloužilem ze strany Věci veřejné návrh zákona, který by umožňoval množstevní slevy na silničním mýtném pro kamiony.\n\nVe volbách do Senátu PČR v roce 2014 kandidoval za TOP 09 a STAN v obvodu č. 48 – Rychnov nad Kněžnou. Podpořila jej také ODS. Se ziskem 8,24 % hlasů však skončil na 5. místě a nepostoupil tak ani do druhého kola.\n\n"}
{"id": "569973", "url": "https://cs.wikipedia.org/wiki?curid=569973", "title": "Stéphane Sednaoui", "text": "Stéphane Sednaoui\n\nStéphane Sednaoui (* 23. října 1960, Paříž, Francie) je francouzský fotograf a režisér.\n\nOd roku 1990 natočil velké množství hudebních videí skupin jako Red Hot Chili Peppers, U2, Kylie Minogue a Alanis Morissette.\n\n\n\n"}
{"id": "569974", "url": "https://cs.wikipedia.org/wiki?curid=569974", "title": "Cy Denneny", "text": "Cy Denneny\n\nCyril Joseph Denneny (23. prosince 1891, Farran's Point, Ontario – 10. září 1970) byl kanadský profesionální hokejista. Od roku 1959 je členem hokejové síně slávy. Jeho otcem byl James Israel Denneny, který byl profesionální hráč lakrosu v 19. století, pocházel z Irska.\n\n\n"}
{"id": "569979", "url": "https://cs.wikipedia.org/wiki?curid=569979", "title": "Natan Šacham", "text": "Natan Šacham\n\nNatan Šacham (; 29. ledna 1925 Tel Aviv – 18. června 2018 Bejt Alfa) byl izraelský spisovatel a dramatik.\n\nNatan Šacham se narodil roku 1925 v Tel Avivu, kde také na gymnáziu Herzlija maturoval. Od roku 1945 byl členem kibucu Bejt Alfa. Jako bojovník Palmachu se při válce za nezávislost podílel na dobytí Ejlatu.\n\nJeho dílo zahrnuje romány, divadelní hry, cestopisy, knihy pro děti i knihu o hudbě. Literární historici řadí Šachama do tzv. generace Palmachu. Jeho divadelní hra \"Přijdou zítra\" (, \"Hem jagi'u machar\", 1950) je považována za jedno ze základních děl izraelského divadla. Českým čtenářům zpřístupnil jeho dílo Jindřich Vacek překladem románu \"Rosendorfovo kvarteto\" (, \"Revi'ijat Rozendorf\", 1987).\n\nŠachamovi se dostalo mnoha literárních cen, mezi něž patří například Bialikova cena (1988) nebo Cenu premiéra hebrejským spisovatelům (2007). Působil také jako izraelský kulturní atašé ve Spojeném království a ve Spojených státech amerických. Šacham zároveň řídil nakladatelství Sifrijat po'alim.\n\n\n"}
{"id": "569989", "url": "https://cs.wikipedia.org/wiki?curid=569989", "title": "Nels Stewart", "text": "Nels Stewart\n\nRobert Nelson \"Old Poison\" Stewart (29. prosince 1902, Montreal, Québec – 21. srpna 1957) byl kanadský profesionální hokejista. Od roku 1952 je členem hokejové síně slávy.\n\n\n"}
{"id": "569992", "url": "https://cs.wikipedia.org/wiki?curid=569992", "title": "Transcendentální etudy", "text": "Transcendentální etudy\n\nTranscendentální etudy (francouzsky: \"Études d'exécution transcendante\"), \"S.139\", je soubor dvanácti klavírních etud Ference Liszta, napsaný v roce 1851. Jde o upravenou verzi těžších \"Dvanácti velkých etud\" z roku 1837. Ty byly detailním zpracováním skladeb z roku 1826, kdy bylo Lisztovi 15 let. Jedná se o extrémně těžké klavírní skladby (transcendante znamená nadmyslný, vysoký, nadskutečný), jedny z vůbec nejtěžších klavírních etud. Lisztovy etudy jsou spolu s etudami Fryderyka Chopina a Clauda Debussyho považovány za špičku tohoto odvětví.\n\nRoku 1837 Liszt pojmenoval všechny etudy až na etudy číslo 2 a číslo 10. Ty byly pojmenovány až později jedním z Lisztových editorů, Ferrucciem Busonim, (jméno \"Fusées\" číslu 2 a \"Appassionata\" číslu 10), tyto názvy ovšem nejsou běžně užívány, proto jsou v seznamu uvedeny pouze tempem.\n\nVerze z roku 1837 byla komerčně nahrána pouze třikrát (Janice Weber, Leslie Howard a Massimo Gon), zjednodušená verze z roku 1852 je hrána častěji. Významná nahrávka pochází například od chilského pianisty Claudia Arraua z roku 1974, vydaná roku 2008. Za zmínku stojí také živá nahrávka z koncertu ruského klavíristy Borise Berezovského. Desku s Transcendentálními etudami vydal také specialista na Liszta, Georges Cziffra.\n\n\n"}
{"id": "569995", "url": "https://cs.wikipedia.org/wiki?curid=569995", "title": "Bill Cook", "text": "Bill Cook\n\nWilliam Osser Xavier Cook (9. října 1896, Brantford, Ontario – 6. dubna 1986) byl kanadský profesionální hokejista. Od roku 1952 je členem hokejové síně slávy.\n\nBill Cook byl historicky prvním kapitánem New York Rangers.\n\n\n"}
{"id": "569999", "url": "https://cs.wikipedia.org/wiki?curid=569999", "title": "Poláškova vila", "text": "Poláškova vila\n\nVlastní vila architekta Josefa Poláška byla postavena ve funkcionalistickém stylu v letech 1932–1933. Nachází se v brněnském katastrálním území Stránice č. p. 47 (Masarykova čtvrť), v Barvičově ulici č. o. 56.\n\nVlastní vilu si Josef Polášek postavil v době, kdy se začal úspěšně prosazovat jako funkcionalistický architekt. Budova je kombinací rodinného a nájemního domu, neboť obsahuje kromě malého bytu domovníka a velkého bytu architektovy rodiny s ateliérem také byt určený k pronájmu. Vila, za níž se rozkládá zahrada, se nachází uprostřed řadového trojbloku domů. Samotnou realizaci provedla v letech 1932 a 1933 stavební firma Albína Hofírka z Brna.\n\nUliční průčelí se zvýrazněno arkýřem se zimní zahradou ve druhém patře a přízemní hlubokou vstupní nikou obloženou travertinem. Směrem do zahrady předstupuje po celé výšce budovy částečně obytný rizalit, jehož hlavním prvkem je schodiště spojující všechna patra domu. Ze strany zahrady je stěna z části tvořena luxfery a nad nimi ventilačními křídly, kterými je osvětlen prostor schodiště. V přízemí vily se za malým zádveřím nachází centrální hala se schody. Vlevo se vstupuje do provozního zázemí domu s prádelnou, sklepem, skladištěm a garáží, dveře vpravo vedou jednopokojového bytu domovníka s kuchyní, koupelnou a WC. V prvním patře domu se nachází třípokojový nájemní byt. Vlastní byt architektovy rodiny se nalézá ve druhém patře. Ze schodiště se vstupuje do předsíně ve středu domu. Odtud je přístupná kuchyně s malým pokojíkem služky, rozlehlý obývací pokoj (z něj je přístupný arkýř se zimní zahradou) spojený s jídelním koutem, ložnice, koupelna s WC a v zahradním rizalitu vedle schodiště dětský pokoj. Třetí patro vily obsahuje architektův ateliér a sluneční terasu obrácenou směrem do ulice. Dům byl vybaven volným i vestavěným nábytkem s funkcionalistickou čistotou geometrických linií, který byl vyroben na míru. Některé části vybavení (křesla, židle a stolky) navrhl architekt Jindřich Halabala.\n\nVe 30. letech 20. století byl dům místem setkávání přátel architekta Poláška. Jednalo se například o malíře Jaroslava Krále nebo básníka Ivana Jelínka. Po Poláškově smrti v roce 1946 zůstal dům v majetku rodiny. Po emigraci architektových synů v roce 1969 byla vila částečně zkonfiskována, definitivně připadla státu v roce 1980, kdy byla vystěhována do zahraničí i vdova po Josefovi Anka Polášková. Po tomto činu bylo následně zničeno interiérové vybavení. Umělcovi potomci se v roce 1992 přihlásili k restitučnímu řízení, které bylo dokončeno v roce 2005, takže dům je nyní v majetku Poláškovy rodiny. V současnosti ve vile funguje honorární konzulát Ukrajinské republiky.\n\n\n"}
{"id": "570001", "url": "https://cs.wikipedia.org/wiki?curid=570001", "title": "Šmeral", "text": "Šmeral\n\nŠmeral (ženská forma Šmeralová) je české příjmení těchto osob:\n\nPříjmení pochází z nářečního slovesa \"šmérat\", „škrabat, šimrat“. \n\n\n"}
{"id": "570003", "url": "https://cs.wikipedia.org/wiki?curid=570003", "title": "Sociální nakupování", "text": "Sociální nakupování\n\nSociální nakupování je jeden z typů e-komerce, který využívá sdílení zkušeností ostatních nakupujících a zákazníků prostřednictvím sociálních internetových sítí, například Facebook nebo MySpace. Vychází z toho, že nejlepší reklamou je osobní doporučení. Internetové obchody proto na své stránky umísťují odkazy např. na Facebook, aby se uživatelé mohli na zboží zeptat svých přátel na Facebooku. Obchody také vytvářejí sociální sítě přímo ve svých e-shopech, buď formou jednoduchých diskusních fór, nebo vytvořením firemní stránky na Facebooku, případně pomocí nějakého svého vlastního sociálního software.\n\nExistují i sociální sítě orientované na nakupování, například Kaboodle, které fungují na principu provizí, kdy obchody za prodané zboží vyplácejí těmto sítím určitou provizi.\n"}
{"id": "570038", "url": "https://cs.wikipedia.org/wiki?curid=570038", "title": "Pražsko-duchcovská dráha", "text": "Pražsko-duchcovská dráha\n\nC. k. výs. železnice Pražsko-Duchcovská, německy k. k. privilegierte Prag-Duxer Eisenbahn, zkráceně PDE, byla akciová společnost, známá především díky výstavbě tratí pro dopravu hnědého uhlí z mostecké uhelné pánve do středních Čech a Saska. V češtině je dnes obvykle nazývána Pražsko-duchcovská dráha.\n\n25. června 1870 obdrželi hrabě Friedrich Thun-Hohenstein, hrabě Rudolf Chotek, kníže Mořic Lobkovic, kníže Ferdinand Kinský, hrabě Jindřich Jaroslav Clam-Martinic, Antonín Emanuel Komers, Julius Přiborsky, Josef Neswadba, Heinrich Mikolecky a Johann Pack koncesi k vybudování a provozu železniční trati z Prahy-Smíchova do Duchcova s odbočkou do Mostu.\nSměr tratě naplánoval stát, který chtěl za podpory veřejnosti oslabit vliv všeobecně neoblíbené Společnosti státní dráhy na dodávky severočeského uhlí do Prahy. Ta totiž v této době měla monopol na dodávky jak severočeského, tak kladenského uhlí, které se muselo od Ústecko-teplické i Buštěhradské dráhy dopravovat do Prahy po kolejích Společnosti státní dráhy. Výsledkem bylo, že v Praze bylo uhlí dražší než např. v Berlíně nebo Vídni, ačkoliv tato města byla od uhelných dolů mnohem více vzdálená. Stát netradičně na tuto novou trasu vyhlásil výběrové řízení, kterého se zúčastnily tři konsorcia zájemců, a toto řízení vyhráli právě koncesionáři budoucí PDE.\n\nSpolečnost podnikala čistě ve své vlastní režii, finančně zajištěna i od Anglo-rakouské banky. V době právě probíhající konjunktury akcionáři nepředpokládali žádné větší problémy.\nNa Smíchově měla PDE společné nádraží s Českou západní dráhou a Buštěhradskou dráhou.\nVýstavba probíhala rychlým tempem, v roce 1874 byly všechny úseky v koncesi uvedených tratí v provozu. Do Duchcova však koleje PDE dorazily za naprostého finančního vyčerpání společnosti. Připomeňme že v roce 1873 rakouskou ekonomiku těžce zasáhl krach na vídeňské burze a následná hluboká hospodářská recese.\n\nV následujících letech vybudovala PDE také Moldavskou horskou dráhu na hřeben Krušných hor a krátkou trať ze Zlonic do Kmetiněvsi. Společnost si právě od Moldavské trati slibovala podstatné navýšení příjmů, jelikož tudy chtěla exportovat uhlí do německého Saska. Byla to náročná stavba, firmu dále finančně vyčerpávala.\n\n1. července 1884 převzaly provoz na tratích zadlužené PDE státní dráhy (KkStB), k 1. lednu 1892 byly tratě zestátněny. V roce 1884 ještě došlo ke sloučení Pražsko-duchcovské dráhy s Duchcovsko-podmokelskou dráhou.\n\nNa základě § 20 zákona 168/1949 Sb \"o konečné úpravě vnitřního státního dluhu a některých jiných dluhů\" měl ministr financí po dohodě s ministrem dopravy vyměnit akcie Pražsko-Duchcovské dráhy se všemi dosud nevyplacenými kupony za státní dluhopisy, čímž měla být zcela vypořádána výkupní renta za tuto dráhu.\n\n\n\n"}
{"id": "570039", "url": "https://cs.wikipedia.org/wiki?curid=570039", "title": "Zámecký vrch", "text": "Zámecký vrch\n\nNázev Zámecký vrch má více vrcholů:\n\n"}
{"id": "570040", "url": "https://cs.wikipedia.org/wiki?curid=570040", "title": "Münzova vila", "text": "Münzova vila\n\nMünzova vila, nazývaná též vila Münz, je funkcionalistická stavba v Brně ve čtvrti Pisárky, dílo architekta Ernsta Wiesnera, který projektoval i vedlejší vilu Stiassni.\n\nProjekt rodinné vily ředitele České banky Union a perského honorárního konzula Eduarda Münze vypracoval v roce 1924 architekt Ernst Wiesner. Stavba domu byla dokončena v roce 1926. Jde o první z řady Wiesnerových projektů funkcionalistických rodinných domů a vil. Stavba se světlou fasádou, tvořená třemi různými horizontálními tělesy uspořádanými do půdorysu ve tvaru písmene L, s velkými obdélníkovými okny a dveřmi, se nachází v horní části zahrady ve svahu. Původní stavba zahrnovala rovněž výrazné štíhlé vysoké komíny svědčící o vlivu holandského neoplasticismu.\nMünzova vila byla po roce 1948 znárodněna a později poškozena necitlivými úpravami, takže není zahrnuta na seznamu památek. Během 70. a 80. let 20. století v ní mělo sídlo generální ředitelství Zemědělských staveb. V 90. letech byla vrácena původním dědicům, později se stala majetkem akciové společnosti Equity Investment (v jejím čele stojí Igor Fait, který se finančně podílel i na rekonstrukci kavárny Era a provozuje Zemanovu kavárnu). Ta ji v roce 2012 začala rekonstruovat, z vily ale zbyly jen obvodové zdi a kvůli narušené statice a nově zjištěné skutečnosti, že budova nemá základy, mohla být z bezpečnostních důvodů zbořena. Nakonec byla větší část vily skutečně zbořena a místo ní postavena replika. Z původní stavby zbyly jen jednotlivé prvky jako pásové okno nebo garážová vrata. Exteriér byl obnoven dle dobových fotografií, k interiéru však nebyly fotografie k dispozici a byl vytvořen na základě srovnání s jinými Wiesnerovými stavbami. Rekonstrukce, za níž stojí architekti Rusín, Shromáždilová, Šrom a Wahla z ateliéru RAW, byla dokončena na podzim 2014. Nakonec byla o třetinu nákladnější než původní plán.\n\n\n"}
{"id": "570047", "url": "https://cs.wikipedia.org/wiki?curid=570047", "title": "Fotografie v Norsku", "text": "Fotografie v Norsku\n\nJako v mnoha zemích byl vývoj techniky, řemesla a umění fotografie v Norsku mimo jiné důsledkem změny technologie, zlepšování ekonomických podmínek a míry uznání fotografie jako svéprávné formy umění.\n\nPrvní norská fotografie je datována rokem 1839, kdy Hans Thøger Winther přivezl svůj první fotoaparát. Nejstarší dochovaná fotografie je jeden z jeho prvních snímků z roku 1840. Daguerrotypie se rozšířila ve čtyřicátých letech, kdy si mnoho pionýrských fotografů otevíralo ve větších městech ateliéry zaměřené především na portrétní fotografii. Do menších obcí fotografové přicházeli s mobilním zařízením. Mezi fotografy byl významný podíl žen. Thøger Winther publikoval množství novinových článků na téma fotografie a nakonec v roce 1845 i knihu fotografických návodů.\n\nVýznamnou pozici zaujímá v norské fotografii také krajinářská fotografie, která zde zapustila kořeny okolo roku 1860. Marcus Selmer je považován za jednoho z prvních krajinářů, ale nejsystematičtější úsilí cestování a fotografování krajiny věnovali Knud Knudsen a Švéd Axel Lindahl. Na rozdíl od mnoha svých současných fotografů, kteří zdůrazňovali dramatický charakter norské krajiny, Lindahl hledal především harmonii a estetiku.\n\nNa přelomu století vznikla silná krajinářská tradice. V roce 1901 se Anders Beer Wilse vrátil ze Spojených států a jeho fotografická dráha se stala jednou z nejzářivějších v Norsku. Mimo dokumentace přírodních krajin a etnologie celého Norska se uplatnil také jako fotograf portrétů a architektury.\n\nKolem první světové války norská portrétní fotografie nabyla větší exprese jako výsledek práce fotografů Waldemara Eide, Dimitrie Koloboffa, Gunnara Theodora Sjøwalla, Aage Remfeldta, Hanse Johnsruda a Anderse Beera Wilse.\n\nV souvislosti s rozvojem socialistického hnutí v Norsku, fotografii ve dvacátých a počátkem třicátých let ovlivňovalo také hnutí Neue Sachlichkeit (Nová věcnost). Se vznikem fotožurnalistiky dala etnologicky zaměřená tradice norské fotografie základ zájmu o vytváření politického a sociální komentáře pomocí fotoaparátu.\n\nV meziválečném období se v Norsku uchytil piktorialismus podporovaný Fotografickým klubem Oslo, který byl založen v roce 1921. Fotografové reprezentující norský piktorialismus jsou Robert Collett, Aage Remfeldt, Thomas Blehr a Waldemar Eide.\n\nErnest Rude (1871 Drammen - 1948) kariéru započal ve společnosti svého otce a od roku 1907 do roku 1910 provozoval firmu společně s Frederikem Hilfling-Rasmussenem. V provozování této společnosti pokračoval až do své smrti v březnu 1948 v Oslu, od roku 1943 s Andreasem Thorsrudem, který ji pak převzal. Jako fotograf byl Ernest Rude nejznámější jako portrétista. V období 1912 - 1927 předsedal Norské asociaci profesionálních fotografů a čestným členem se stal v roce 1946. Byl také čestným členem švédských a dánských sdružení.\n\nElisabeth Meyer (1899 Tønsberg – 1968) byla nejznámější svými fotožurnalistickými činy z cest po Íránu a Indii ve dvacátých a třicátých letech 20. století. Mezi jejími snímky byl i portrét Mahatma Gandhi. Podle neověřených zdrojů se mohlo jednat o první ženu ze Západu cestující přes Írán. Pocházela z bohaté rodiny. V roce 1932 vstoupila do fotografického klubu \"Camera Club\" v Oslu. V roce 1937 odjela do Berlína studovat fotografii na Reimann School, kde v té době studoval také Walter Peterhans a Otto Croy. Před návratem do Norska pracovala v Budapešti jako učeň maďarského fotografa Jószefa Pécsiho. Období války strávila v Norsku.\n\nVývoj médií a konzumní společnosti přinesl novou roli fotografie jako mocného sdělovacího média – hlavně módní, reklamní fotografie a fotožurnalistiky. Jako paralela k zahraničním časopisům Life, Time nebo Paris Match vznikaly i norské obrázkové časopisy - mezi nejznámějšími Aktuell (1945-74) a Nå (1952). Časopisy zaměstnávaly vlastní fotografy a vybíraly si ke spolupráci fotografy na volné noze. Například Rigmor Dahl Delphin pracoval přibližně v letech 1955–1975 pro noviny \"Alle Kvinner\", archiv z této doby obsahuje asi 2000 negativů.\n\nV roce 1957 byla do Osla dovezena pod titulem \"Alle jordens mennesker\" velmi vlivná newyorská výstava \"Lidská rodina\" kurátora Edwarda Steichena. Po vzoru Magnum Photos byla založena fotografická agentura Manité (1962–1967) Arilda Krista, Roberta A. Robertsena a Dana Younga. Jejich fotografie charakterizoval hlavně a především zájem o společnost. Manifestací soudobých evropských a amerických trendů byla výstava skupiny ZAD Group of Young Photo-journalists (Kivjärvi, Jürgen Heinmann a Claus-Peter Fischer) v Oslu v roce 1960.\n\nFotografové 60. let pracovali hlavně v žánru dokumentární fotografie. Snímky byly vysoce kontrastní a mívaly viditelný okraj na důkaz plného využití formátu. Podobně jako jinde ve světě vedly fotografie a tradiční umění vlastní život a jejich interakce se omezovala spíše na individuální přátelství, jako mezi Kjellem Tollefsenem a Gunnarem S. Gundersenem a několika umělci, kteří také pracovali s fotografií jako Carl Nesjar. Výstava Kjella Tollefsena, Bjørna Winsnese a Ivara Øiesvolda v Galleri KB v roce 1956, která prezentovala spíše uměleckou než dokumentární fotografii, byla ve své době ojedinělým počinem. Carl Nesjar a Kjell Tollefsen pracovali s různými formami abstrakce, detaily byly potlačovány až k jednoduchým tvarům nebo hmatovému vjemu, jindy fotografie upravovali až k úplně ztrátě šedých tónů.\n\n70. a 80. léta bývají označována jako „zlatý věk“ norské fotografie. Nová éra norské fotografie začala v roce 1971, kdy byly tři fotografie Kåre Kivijärviho Vandringer I-III přijaty prestižní Podzimní výstavou v Oslu, čímž předznamenaly široké uznání fotografie jako umělecké formy. V katalogu výstavy byly ale uvedeny jako malby.\n\nV roce 1974 byla založena Společnost uměleckých fotografů NAFAP. Od samého začátku bylo jejími členy několik fotografů, kteří se zabývali také dokumentární fotografií - Kåre Kivijärvi, Knut Evensen, Robert Meyer a Arnt Sneve. V průběhu 80. let přibyli Tom Martinsen, Leif Gabrielsen, Ann Christine Eek, Halvard Kjærvik a Espen Tveit – všichni ze Školy fotografie Christera Strömholma, samouci Bjørn Falch Andersen, Alf Edgar, Solveig Greve, Jens Hauge, Bjørn Høgrann, Morten Løberg a Johan Sandborg, studenti Technické university v Sogne Børge Kalvig, Morten Krogvold, Herdis Maria Siegert a Bjørn Winsnes, další fotografové s uměleckým zázemím - Henny Lie, Siggen Stinessen a Guri Dahl, studenti anglických škol Dag Alveng, Per Berntsen, Morten Haug, Øistein Klakegg, Helene Levand, Thera Mjaaland, Tom Sandberg a Arne Walderhaug a navrch několik imigrantů - Dan Young, Jim Bengston, Karoly Buday a Čech Jiří Havran. V roce 1976 byla založena agentura Samfoto.\n\n70. léta byla také zápasem o vlastní galerii. Galerie na Národní univerzitě umění a designu založená Jarlem Strømmem v roce 1967 byla jen dočasná, galerie Fri Fotografi Meyera a Imre Hancze v roce 1971 existovala necelý měsíc. Fotogalleriet otevřená v roce 1977 znamenala významný pokrok v prezentaci umění. Preus fotomuseum otevřelo o rok dříve, primárně sice sloužilo jako instituce pro dokumentaci a technický rozvoj, ale stalo se také významným výstavním místem.\n\nMezi nejvýznamnější časopisy tohoto období patří \"Nye Foto\" (1976–77) vydávané Vidarem Asklandem, \"Fotoforum\" (1979–1982) \"Fotomusea Preus\" a \"Prisma-Nytt\" (1982–88) \"Henie-Onstada Kunstsentera\". \n\nS rostoucím počtem fotografů s různým vzděláním s předchozími zkušenostmi rostla také pluralita výrazu fotografických děl. Významná byla vzájemná interakce s grafikou a grafickým designem. Až do konce 70. let byla umělecká fotografie z velké většiny černobílá, barva byla prakticky tabu, barevná fotografie byla hlavně doménou reklamní a módní fotografie. Situace se zlepšila s rozšířením nových barevných procesů a Polaroidu. \n\nNa konci 80. let debutovalo několik fotografů, kteří svou tvorbou předznamenali vývoj 90. let. Byli to Per Maning, Fin Serck-Hanssen, Lill-Ann Chepstow-Lusty, Ole John Aandal a Mikkel McAlinden.\n\nV roce 1995 byla na fotografie zavedena autorská práva. Ale až v roce 2004 byla fotografie osvobozena od daně jako sochařství a malířství. Teprve v devadesátých letech také vznikla první instituce pro vyšší fotografické vzdělání – Národní umělecká akademie v Bergenu (KHiB). Umělci, kteří zásadně formují dnešní norskou fotografickou scénu jako Mikkel McAlinden, Vibeke Tandberg a Torbjørn Rødland zde absolvovali v polovině 90. let. Zájem o fotografii prudce vzrostl.\n\nV devadesátých letech norské fotografii dominovala digitálně manipulovaná fotografie v čele s fotografy jako Vibeke Tandberg, Mikkel McAlinden nebo Ole John Aandal. S přelomem tisíciletí se fotografie stala opět více dokumentární, s tematickým posunem od námětů ze soukromí devadesátých let k více společensky, urbánně nebo architektonicky zaměřeným kompozicím, například s významným důrazem na dialog mezi přírodou a kulturou. Zde mohou být zmíněni fotografové jako Marte Aas, Anne-Grethe Thoresen, Eline Mugaas, Mette Tronvoll, Hedvig Anker, Dag Nordbrenden, Marius Engh. V posledních letech ještě k významným norským fotografům přibyli Anja Niemi, Matias Faldbakken, Knut Bry, Jorunn Irene Hanstvedt, Heini Holtta, Katja Host, Ole Martin Lund Bo, Birgitte Sigmundstad, Anette Sletnes, Camilla Sune a Morten Torgersrud.\n\nPreus Museum, norské muzeum fotografie, bylo založeno rozhodnutím parlamentu v roce 1994. Stát se rozhodl koupit existující Museum fotografie Preus, které založila rodina Leifa Preuse. Je vlastněno státem a má hlavní zodpovědnost za zachování, sbírání a zprostředkování fotografie, se zvláštním důrazem na uměleckou fotografii. Sbírka muzea se skládá z norských i světových fotografií, fotoaparátů a jiných objektů dokládajících historii fotografie. Muzeum také spravuje specializovanou fotografickou knihovnu. V roce 2001 otevřelo novou pobočku v Hortenu u Osla. Mezi další patří Fotografiens hus – Dům fotografie a Oslo Kamera Klubb – Fotografický klub Oslo založený v roce 1921.\n\nMezi nejvýznamnější sbírky patří:\n\nKaždé léto se v Kristiansundu koná mezinárodní fotografický festival Nordic Light. Velký podíl na image festivalu má jeho umělecký ředitel fotograf Morten Krogvold.\n\n\n\n"}
{"id": "570048", "url": "https://cs.wikipedia.org/wiki?curid=570048", "title": "Zámecký vrch (Krkonošské podhůří)", "text": "Zámecký vrch (Krkonošské podhůří)\n\nZámecký vrch (německy \"Schlossberg\") je vrchol v České republice ležící v Krkonošském podhůří v okresu Trutnov.\n\nZámecký vrch se nachází v geomorfologickém celku Krkonošské podhůří, podcelku Podkrkonošská pahorkatina, okrsku Mladobucká vrchovina a v podokrsku Hertvíkovická vrchovina v její Libečské části.\n\nZámecký vrch se nachází v severojižně orientovaném hřebenu asi 4 kilometry severně od Trutnova.\n\nZápadní a jihozápadní svah vrchu odvodňují nevýznamné levé přítoky Úpy. Jejím levým přítokem je i říčka Ličná, do níž se vlévají potoky odvodňující východní svahy vrchu.\n\nVrcholové partie Zámeckého vrchu jsou souvisle zalesněny. Ve svazích se nachází několik nevelkých pasek.\n\nPřes vrchol Zámeckého vrchu vede pěšina, kterou sleduje červeně značená Cesta bratří Čapků vedoucí z Trutnova do Krkonoš a Naučná stezka Nové Dvory - Babí. Na vrcholu se nachází i jedno z jejích zastavení. Neveřejná asfaltová komunikace z Voletin do Babí prochází v nevelké vzdálenosti od vrcholu severním svahem.\n\nV prostoru vrcholu se nacházela nevysoká volně přístupná rozhledna vybudovaná na starém trianglovém základu. Vzhledem k výšce okolních stromů z ní byl výhled pouze na jižní svahy Krkonoš a přilehlou část Krkonošského podhůří. V březnu 2012 byla rozhledna kvůli špatnému technickému stavu stržena. \nNa severním výběžku vrchu se nacházejí pozůstatky hradu Rechenburk.\n"}
{"id": "570049", "url": "https://cs.wikipedia.org/wiki?curid=570049", "title": "Cypřišovité", "text": "Cypřišovité\n\nCypřišovité (\"Cupressaceae\") je čeleď řádu borovicotvarých z třídy jehličnanů. V moderním širokém pojetí zahrnuje 28–30 rodů a cca 130 druhů.\n\nRostliny patřící do čeledě cypřišovité mají ze všech jehličnanů nejrozsáhlejší areál rozšíření. Pokrývají, vyjma Antarktidy, všechny kontinenty. Rostou od 71° severní zeměpisné šířky v Norsku (jalovec obecný) po 55° jižní šířky v Chile (\"Pilgerodendron uviferum\"). Jalovec indický je zase dřevinou rostoucí v nejvyšší nadmořské výšce, lze ho nalézt v Tibetu až do 5200 m n. m. Dost druhů roste v horských tropických deštných pralesích a rod \"Cupressus dupreziana\" zase ve velice suchých oblastech centrální Sahary.\n\nJsou to bohatě větvené dřeviny různé velikosti, jednodomé nebo dvoudomé (např. jalovec) stromy nebo keře o výškách od 1 m do 115 m. Vláknitá kůra dospělých stromů mívá oranžově hnědou až červeno hnědou barvu, její povrch je hladký, šupinatý nebo rozpraskaný. Dřevo má většinou pryskyřičné kanálky. Obsahují terpenoidy, tropony, lignany, biflavony aj.\n\nListy jsou vstřícné, křižmostojné, ve trojčetných přeslenech nebo šupinovité, jednožilnaté. Většina rodů vytváří na nejmladších rostlinách jehlicovité listy (juvenilní-mladistvé) a teprve v dalším vývojovém stadiu listy šupinové (adultní-dospělé). Listy přetrvávají na stromech průměrně 2 až 10 let, některé druhy jsou i opadavé.\n\nSamčí šištice jsou drobné, tvořené šupinovitými tyčinkami se 2 až 9 prašnými pouzdry, pylová zrna netvoří vzdušné váčky ani prothaliové buňky.\n\nSamičí šištice vyrůstají jednotlivé na terminálních výhonech nebo bývají úžlabní, jsou kulovité, vejcovité nebo podlouhlé, mají větší počet podpůrných šupin srostlých se semennými, na vřeteni jsou křižmostojné nebo ve šroubovici, obsahují 2 až 12 vajíček. Embryo má více děloh, 2 až 6, dozrávají prvním až třetím rokem po anemogamním opylení. Zralé jsou šišky dřevnaté, kožovité nebo zdužnatělé (tzv. galbulus u jalovců), mívají 1 až 20 semen s křidélky nebo bez.\n\nČeleď cypřišovité je po posledních úpravách pojata velice široce, byla do ní včleněna i bývalá čeleď tisovcovité. Po genetické i morfologické analýze je 30 rodů rozděleno do 7 podčeledí. Sesterskou skupinou je čeleď tisovité (\"Taxaceae\").\n\n\n\n\n\n\n\n\nPříbuzenské vztahy jednotlivých podčeledí znázorňuje následující fylogenetický strom:\n\nDo čeledě cypřišovité patří stromy s těmito význačnostmi:\n\n"}
{"id": "570052", "url": "https://cs.wikipedia.org/wiki?curid=570052", "title": "Ztracený svět (Doyle)", "text": "Ztracený svět (Doyle)\n\nZtracený svět (: ) s podtitulem: \"čili zpráva o úžasných nedávných dobrodružstvích profesora G. E. Challengera, Lorda Johna Roxtona, Profesora Summerleea a pana E. D. Malonea z redakce Daily Gazette\" je epistolární román (forma román v dopisech je střídána s fiktivním deníkem) žánru science fiction, který napsal sir Arthur Conan Doyle. Poprvé vyšel na pokračování v časopise \"Strand Magazine\" v roce 1912. Česky byl poprvé vydán v roce 1919.\n\nDo češtiny přeložil nejprve Karel Weinfurter (1925), později František Gel. Román popisuje výpravu na amazonskou náhorní plošinu, kde dosud přežili dinosauři a jiná prehistorická zvířata. Hrdinou románu je profesor Challenger, který se objevil v dalších čtyřech knihách A. Conana Doylea.\n\nRomán byl několikrát zfilmován, poprvé v roce 1925.\n\nVypravěčem příběhu je novinář E. D. Malone, který požádal svou přítelkyni Markétu o ruku, ona ale odmítla, toužila totiž po muži dobrodruhovi. Roztrpčenému Maloneovi zadává šéfredaktor Gazetty rozhovor s profesorem Challengerem. Challenger je výstřední skotský profesor, který se narodil roku 1863 a vystudoval univerzitu v Edinburghu a který tvrdí, že objevil „ztracený svět“ v Jižní Americe v okolí řeky Amazonky, kde se setkal s domorodými Kukany a dinosaury. Profesor vypráví, že v pralesích narazil i na bělocha Maplea Whitea, který ale záhy zemřel na vyčerpání. Pocházel z Detroitu a byl to umělec, který hledal inspiraci. Profesor se vydal po stopách jeho skicáře (v němž byly, mimo jiné, kresby dinosaurů a obrovských podivných rostlin) a objevil skalnatou pyramidu oddělující se od skalního masivu. Ve vzniklé kotlině panuje zcela odlišné klima a přežívají v ní prehistoričtí tvorové. Profesorovi se podařilo vyfotit a zastřelit pterodaktyla. Ulovené zvíře se mu ale do Londýna nepodařilo dopravit a fotografie byly rozmazané. Vědecká ani laická veřejnost mu tedy přirozeně nevěří.\n\nPoté Challenger přednášel v zoologickém ústavu, kde mu odporovali vědci (hlavně Waldron) i laici, ale podařilo se mu sestavit výpravu, která se na základě jeho poznámek do Amazonie vydá a dokáže tak, že profesor má pravdu. Cesty do Amazonie se zúčastní šedesátiletý profesor srovnávací anatomie Summerlee, Edward Dunn Malone a čtyřicetiletý lord John Roxton.\n\nCestují zaoceánským parníkem do brazilského Belému, poté po řece Amazonce až do Manausu. Malone zůstává nadále vypravěčem, ale už si nevede deník a příběh je vyprávěn pomocí dopisů, které zasílá šéfredaktoru Gazetty McArdlovi.\nKe skupině se neplánovaně připojuje profesor Challenger, který ovšem takové malé překvapení pro výpravu plánoval od počátku. Výprava pokračuje směrem k útesům, na kterých je náhorní plošina – „ztracený svět“. Nejprve putují společně s domorodými indiány, kteří jim pomáhají, ale jsou mezi nimi i záškodníci – dva míšenci, z nichž jeden, jménem Gomez, se chce pomstít lordu Roxtonovi, který kdysi při své výpravě do Jižní Ameriky vedl vzpouru otroků proti jejich utlačovatelům, z nichž nejnebezpečnějším byl Gomezův bratr. Vzpoura skončila vítězstvím zotročených, když lord Roxton Gomezova bratra zabil. Výprava obejde náhorní planinu, ale nenajde žádný způsob, jak se dostat nahoru. Soutěska, kterou nahoru pravděpodobně vystoupal Maple White, je zavalená. Nakonec se nahoru vyšplhají po osamělé skále, která stojí několik metrů od útesů náhorní planiny a na níž roste strom, který pokácejí a využijí jako most. Gomez ale spadlý strom, který je pro cestovatele jediným spojením s okolním světem, strhne a výprava zůstane uvězněna nahoře na planině. Lord Roxton Gomeze zastřelí. Indiáni se vydají na cestu do svých vesnic, protože se bojí zlého ducha Kurupuri. Jediným přítelem pod planinou zůstává věrný černý nosič Zambo.\n\nVýprava postupně prozkoumává „ztracený svět“, který pojmenovávají Zemí Maplea Whitea (svět je elipsovitého tvaru, jeho rozloha činí 45 km na délku a 35 km na šířku, terén se svažuje do středu, do jezera, které Malone pojmenoval Markétino jezero), a její členové prožívají mnohá dobrodružství. Výprava se kromě dinosaurů setká i s opolidmi, kteří unesou Roxtona, Summerlea a Challengera. Roxton ale uteče a s Maloneovou pomocí své druhy osvobodí. Cestovatelé zjistí, že na planině žijí kromě opolidí také indiáni, kteří s nimi vedou krutou válku. Výprava indiánům pomůže téměř všechny opolidi vyhubit. Pak již uvažují o návratu do civilizace, s níž jsou spojeni pouze přes Zamba. Profesor Challenger z bahenních plynů lapaných do velkého žaludku nějakého dinosaura vytvoří balón. Ten při zátěžové zkoušce uletí a profesor ho plánuje postavit znovu, ale pak výprava díky spřátelenému indiánovi zjistí, že jednou z jeskyní v útesech, které indiáni obývají, lze prolézt ven a pak lehce slanit dolů na zem. Výprava se navrací zpět do Londýna.\n\nV zoologickém ústavu je svolána schůze, ovšem lidé, s doktorem Illingworthem v čele všech Challengrových odpůrců, opět vyprávěním ani fotografiím nevěří. Tentokráte se však Challenger pojistil, přivezl do Londýna živé mládě pterodaktyla. Lord Roxton se pak ostatním účastníkům výpravy svěří, že ve „ztraceném světě“ objevil také naleziště diamantů, jeden z nich nechal v Londýně vybrousit a odhadnout. Hodnota kamene byla 200 000 liber a částku si mezi sebou rozdělili účastníci výpravy. Challenger si za peníze hodlá založit soukromé muzeum, Summerlee odchází do výslužby a snad konečně utřídí fosílie, John Roxton plánuje další výpravu do Země Maplea Whitea a Malone, jehož milá Markéta se mezitím provdala za Viléma Pottse, se spolu s ním také chystá vypravit zpět do „ztraceného světa“.\n\n\n\n\n\n"}
{"id": "570054", "url": "https://cs.wikipedia.org/wiki?curid=570054", "title": "JPQL", "text": "JPQL\n\nJava Persistence Query Language (zkráceně: JPQL) je dotazovací jazyk, který se využívá v programovacím jazyce Java jako součást JPA. Je velice podobný klasickému SQL, je zde však několik podstatných rozdílů.\n\nNa rozdíl od klasického SQL, kde jsou dotazy vykonávány nad tabulkami databáze, je u JPQL dotaz vykonáván nad objekty aplikace, tzv. entitami. Tyto objekty jsou namapovány na databázové tabulky pomocí JPA anotací či XML konfigurací (link na JPA). Podstatné také je, že JPQL respektuje nadefinované vztahy, které mají mezi sebou entity. Dalším důležitým znakem JPQL je, že odstiňuje programátora od specifik konkrétního datového úložiště. Jinými slovy, programátor se nestará o to, zda jsou v konečném důsledku dotazy převáděny nad Oracle nebo MySQL databází. Stále píše stejné dotazy. Tato vlastnost je velice pohodlná, může však mít i jistá omezení(-----)\n\nKaždý výrobce databází přináší do svého produktu jinou funkcionalitu, kterou se odlišuje od ostatních. Používáním standardních „univerzálních“ dotazů pomocí JQPL o tyto výhody přichází. Někdy se v této souvislosti hovoří o zákonu netěsných abstrakcí. Ten ve zkratce říká, že jakákoli abstrakce vede k zúžení funkcionality nebo k neefektivnímu využívání zdrojů. Jako příklad se často uvádí tato abstrakce SQL:\ncodice_1\nMatematicky jsou tyto zápisy totožné. Může však u některých databází docházet v případě použití druhého zápisu k výraznému zlepšení výkonnosti zpracování.\n\nU dotazů se rozlišují tři typy dotazů – dynamický, pojmenovaný a nativní \nDynamický dotaz se vytváří pomocí metody codice_2 na objektu EntityManager. Parametrem této metody je vytvořený dotaz v textové podobě. Metoda vrací objekt s rozhraním codice_3(dále již pouze Query).\nNapř.\ncodice_4\nVyhledaná data lze získat pomocí metod getSingleResult(), která vrací jediný objekt, nebo pomocí getResults(), která vrací seznam.\nPojmenovaný dotaz se vytváří pomocí metody codice_5 opět na objektu EntityManager. Rozdíl oproti dynamickému dotazu je ten, že se statické dotazy zapisují do souboru orm.xml nebo alternativně do anotace. Tím vzniká znovu použitelnost dotazu na více místech aplikace.\nNativní dotaz se vytváří pomocí metody codice_6 také na objektu codice_7. Tento dotaz je na rozdíl od ostatních sestrojován v nativní syntaxi SQL.\nObdobně, jako je tomu v JDBC, i v JPQL lze dotazy parametrizovat. Hodnota parametru se nastavuje pomocí metody codice_8 na objektu codice_9\nExistují dva základní způsoby, jakým lze definovat parametr:(-----)\nNapř.\ncodice_10\n\nNapř.\ncodice_11\n\nExistují tři základní typy dotazů: SELECT, UPDATE a DELETE (-----).\nSlouží k definici výběru dat z databáze. Výsledkem může být:\nPro odkazování na atributy entit se používá tečková konvence.\nSyntaxe výběrového dotazu:\ncodice_12\nUkázky výběrových dotazů:\ncodice_13\nVrací seznam všech uživatelů.\ncodice_14\nVrací seznam uživatelských jmen všech uživatelů.\ncodice_15\nVrací seznam uživatelských jmen a emailových adres (pole velikosti 2).\ncodice_16\nVrací seznam adres všech uživatelů.\ncodice_17\nPomocí tečkové notace lze vybírat objekty a vlastnosti souvisejících objektů. V tomto případě dotaz vrací seznam kódů zemí v adresách uživatelů.\ncodice_18\nVrací seznam objektů UserDTO vytvořených pro každého uživatele. Do konstruktoru se předávají údaje uživatele.\nPříkaz UPDATE slouží pro dávkovou aktualizaci dat. Syntaxe je následující (Šlajchrt, 2010):\ncodice_19.\nPříklad využití příkazu UPDATE:.\ncodice_20.\nPřipíše 1% ze zůstatku všem Josefům.\n\nPříkaz DELETE slouží k dávkovému odstraňování entit. Syntaxe:\ncodice_21\nPříklad využití příkazu DELETE\ncodice_22\nPříkaz smaže všechny uživatele, kteří začínají písmenem „f“.\n\nKaždý typ dotazu má určitou strukturu (viz SELECT, UPDATE, DELETE). V této kapitole budou rozepsány jednotlivé klauzule těchto dotazů.\n\nKlauzule FROM definuje entity dotazu. Každá entita může mít přiřazen nějaký alias, který je možno použít i v ostatních klauzulích dotazu. Alias se může napsat rovnou za název entity, nebo se může alternativně použít příkaz „AS“. JPQL podporuje v klauzuli FROM použít také příkaz IN, který znázorňuje zkrácený zápis příkazu INNER JOIN (viz dále) .\nPříklady:\ncodice_23\n\nKlauzule WHERE slouží k omezení výsledků podle určitých kritérií. Používá se ve všech typech dotazů (SELECT, UPDATE, DELETE).\nPříklady:\ncodice_24\nOmezí výběr na uživatele s uživatelským jménem „Josef“\ncodice_25\nOmezí výběr na uživatele „Josef“ s emailem „josef@novak.cz“\ncodice_26\nOmezí výběr na účty se zůstatkem mezi 1000 a 100000\ncodice_27\nOmezí výběr na ty záznamy, kde adresa uživatele má kód „CZ“ nebo „SK“.\ncodice_28\nZde je využit znak „%“, který zastupuje více libovolných znaků. V tomto případě omezí výběr na uživatele, jejichž email obsahuje doménu „novak.cz“. Je možné také využít znak „_“, který zastupuje právě jeden libovolný znak.\nKlauzule ORDER BY slouží k seřazení výsledků výběrového dotazu. Výsledky jsou seřazeny podle atributů entity uvedené v klauzuli. Je možné definovat směr řazení za uvedené atributy – příkaz ASC pro vzestupné a DESC pro sestupné seřazení .\nPříklady:\ncodice_29 \ncodice_30 \nPříkaz GROUP BY se používá k seskupení entit. Skupina je tvořena entitami, které mají stejnou hodnotu atributů uvedených v GROUP BY.\nMusí být dodrženo pravidlo, že výsledek může obsahovat pouze skupinové atributy uvedené v klauzuli GROUP BY a hodnoty agregačních funkcí (viz dále) aplikovaný na neskupinové atributy entit .\nPříklad:\ncodice_31\nVýsledek v seznamu je klient a součet vkladů na jeho účtech.\nKlauzule HAVING se používá pro filtrování výsledků dotazů sestavených pomocí GROUP BY. Podobá se klauzuli WHERE s tím rozdílem, že podmínka obsahuje funkční výrazy nad identifikátory (včetně agregačních funkcí), které se vyskytují v klauzuli SELECT daného dotazu .\nPříklad:\ncodice_32\nVybere klienty, kteří mají na svých účtech v souhrnu vyšší částku než 1000 Kč \n\nBěhem vytváření dotazů je často potřeba vybírat i související záznamy dané entity. Následující příkazy slouží právě pro tyto účely.\nPříkaz INNER JOIN pomáhá při výběru souvisejících entit nebo jejich atributů . \nPříklad:\ncodice_33\nVrátí všechny adresy patřící nějakým uživatelům.\nAlternativní zápis:\ncodice_34\nPříkaz LEFT JOIN je velmi podobný příkazu INNER JOIN. Umožňuje však vybírat také entity, které nemají nastavenou požadovanou vazbu. V případě, že tuto vazbu nemají, atributy mají ve výsledku hodnotu NULL .\nPříklad:\ncodice_35\nVybere uživatelská jména, emaily všech uživatelů a název města u těch uživatelů, kteří mají vyplněnou adresu s městem.\nPříkaz FETCH JOIN vynucuje nahrání asociovaných entit a to i v případě, že je vazba nastavena pomocí FetchType jako Lazy .\nPříklad:\ncodice_36\nV případě, že je počet výsledků příliš velký, lze omezit jeho počet pomocí :\ncodice_37 – určuje, od kterého indexu se má vrátit první výsledek\ncodice_38 – určuje maximální počet výsledků v seznamu\n\nOperátory se používají nejčastěji v klauzuli WHERE, která omezuje výběr entit. Jsou to :\ncodice_39\nVyužití u číselných hodnot.\ncodice_40\nVyužívané u řetězcových hodnot\ncodice_41\nPoužívané pro výčet hodnot\ncodice_42\nOvěření, zda je hodnota NULL nebo NOT NULL\ncodice_43\nVýběr (ne) prázdných hodnot\ncodice_44\nZjišťuje, zda (není) je hodnota obsažena v kolekci\ncodice_45\nKlasické operátory pro spojování výrazů – „A“, „Nebo“\nFunkce se používají pro úpravu vybíraných dat nebo pro jejich agregaci .\ncodice_46\nPřevedení na malá / velká písmena\ncodice_47\nOřezání znaků na začátku/konci řetězce\ncodice_48\nSpojení dvou řetězců\ncodice_49\nZjištění délku řetězců\ncodice_50\nVyhledávání řetězce\ncodice_51\nVýběr části řetězce\ncodice_52\nAbsolutní číslo\ncodice_53\nOdmocnina\ncodice_54\nModulo\ncodice_55\nVýběr konkrétního data/času/časové známky\nAgregační funkce: \ncodice_56\nZjišťuje počet\ncodice_57\nMaximum\ncodice_58\nMinimum\ncodice_59\nPrůměr\ncodice_60\nSuma\ncodice_61\neliminuje duplicity, přičemž hodnoty null jsou automaticky eliminovány.\n\nJPA 2.0 přineslo mnoho nových vylepšení, které umožňují snadnější práci s entitami propojených s databází. Co se týče JPQL, asi největší novinkou je tzv. Criteria API (DeMichiel, 2008).\nCriteria API má přinést zjednodušení při vytváření dynamických dotazů. Dotaz má podobu objektu, na kterém je možné volat metody, které znázorňují jednotlivé klauzule dotazu. Výsledně sestavený dotaz se podobně jako u alternativního staršího způsobu předá jako parametr metody createQuery na instanci objektu EntityManager (DeMichiel, 2008).\nPříklad:\ncodice_62\nVyužití Criteria API má několik výhod:\n\n\n[[Kategorie:Dotazovací jazyky]]\n[[Kategorie:Java]]"}
{"id": "570055", "url": "https://cs.wikipedia.org/wiki?curid=570055", "title": "Facelets", "text": "Facelets\n\nFacelets je open source webový framework, který slouží k tvorbě prezentační vrstvy ve webových aplikacích postavených na JavaServer Faces (JSF). Od verze JSF 2.0 plně nahrazuje technologii JavaServer Pages (JSP), která původně v JSF tuto funkci plnila.\n\nPři vzniku JSF se využití JSP jako hlavní prezentační technologie jevilo jako poměrně logický krok. JSP byla již dobře zavedená technologie, která navíc dovedla bez potíží spolupracovat s jazykem Expression Language (EL) a knihovnami tagů, např. JavaServer Pages Standard Tag Library (JSTL).\n\nToto spojení však postupem času začalo narážet na mantinely, které vyplývaly především z různých koncepcí obou technologií. JSP je jazyk pro generování dynamického obsahu na webové stránce. Taková stránka je zpracovávána odshora dolů a jejím jediným cílem je vygenerovat HTML odpověď pro uživatele. To se ve skutečnosti děje v servletu, který je z každého JSP souboru vygenerován. JSF má naproti tomu mnohem složitější životní cyklus, ve kterém v různých fázích dochází ke generaci stromu komponent, konverzi a validaci uživatelských vstupů, renderování komponent atd. Z těchto rozdílů je patrné, že starší JSP technologie, při jejímž vzniku se s podporou JSF nepočítalo, není schopna poskytnout dostatečně sofistikovanou funkcionalitu, aby byl využit veškerý potenciál JSF frameworku.\n\nTyto nekonzistence podnítily vznik technologie Facelets, která již byla vyvinuta záměrně jako součást JSF 2.0, a na rozdíl od JSP také podporuje veškerou jeho funkcionalitu. Facelety jsou založeny na standardu XML. Tato skutečnost znamená mimo jiné významné zkrácení doby potřebné pro zvládnutí JSF frameworku. Odpadá totiž nutnost učit se JSP a s tím související servlety a místo toho se stačí obeznámit s několika novými XML tagy, které Facelets technologie obsahuje. Samotný jazyk XML je mezi vývojáři již všeobecně známý a používá se ve spojení s mnoha jinými technologiemi.\n\nObsah Facelets souborů je tedy klasický XHTML kód, ve kterém se mísí tagy z různých knihoven. Tagy jednotlivých knihoven jsou rozlišovány pomocí jmenných prostorů. Pokud tedy chceme ve faceletu používat nějakou knihovnu, musíme nejprve deklarovat příslušný jmenný prostor a jeho prefix. Následuje výčet knihoven, které lze ve faceletech použít a jejich URI.\n\nV souvislosti s facelety je samozřejmě důležitá zejména první knihovna JSF Facelets Tag Library, která obsahuje tagy pro tvorbu templatů. Jedná se klíčový přínos technologie Facelets. Template je jakási šablona, která slouží jako základ pro ostatní webové stránky v aplikaci. Umožňuje minimalizovat duplicity v kódu, podporuje jeho znovupoužitelnost a pomáhá udržovat jednotný vzhled napříč celou aplikací.\n\nBývá zvykem, že webové aplikace mají uniformní vzhled, tzn. stejný design a rozmístění jednotlivých bloků (blokem rozuměj např. záhlaví, zápatí, menu, obsah atp.) napříč všemi stránkami aplikace. Facelety nám umožňují vytvořit jakýsi mustr (template), který definuje rozmístění těchto prvků a obsah, který je společný pro všechny stránky (všechny stránky mohou mít např. stejné záhlaví). Tento mustr pak využijeme při tvorbě konkrétních stránek, do kterých pouze doplníme specifický obsah do předpřipravených prvků.\n\nPři tvorbě templatu je nejprve zapotřebí, jako u každého jiného XHTML souboru, deklarovat tzv. doctype a používané jmenné prostory. Implementace Facelets je v souladu s XHTML Transitional DTD. Jmenné prostory se deklarují na základě toho, jaké tagy plánujeme na stránkách využít (viz tabulka). Zde, kromě nezbytného jmenného prostoru XHTML, využijeme knihovny JSF Facelets Tag Library a JSF HTML Tag Library.\n\nVšimněte si jmenných prostorů s předponou ui a h (viz tabulku s knihovnami, jejich identifikátory a předponami).\n\nDále je třeba definovat a rozmístit bloky, do kterých se bude později vkládat konkrétní obsah. Pro vytvoření rozvržení se používají běžné XHTML značky jako např. \"div\". Pro označení místa, do kterého chceme na různých stránkách vkládat různý obsah, se používá tag z Facelets knihovny \"ui:insert\". Tento tag používá pro svou identifikaci atribut \"name\", na jehož hodnotu se odkazujeme při tvorbě konkrétní stránky (viz dále). Dovnitř tagu můžeme umístit implicitní obsah, který se použije v případě, že nebude přepsán explicitně vloženým obsahem. Takový obsah může mít buď podobu běžného XHTML kódu nebo lze použít tag \"ui:include\", který vkládá předpřipravený obsah z externího souboru. Jedná se o obdobu JSP instrukce \"jsp:include\".\n\nVšimněte si tagů \"ui:insert\", které jsou rozmístěny ve třech blocích. Tyto bloky reprezentují záhlaví, obsah a zápatí stránky. V zápatí jsme využili také tag \"ui:include\", pomocí kterého vkládáme implicitní obsah ze souboru \"footer.xhtml\".\n\nDále si všimněte, že místo klasických XHTML tagů \"body\" a \"head\" jsme použili jejich ekvivalenty z knihovny JSF HTML Tag Library. Kdybychom použili klasické tagy, na funkcionalitu by to vliv nemělo. Pokud však využijeme těchto alternativ, bude to mít pozitivní vliv na tvorbu stromu komponent, který je pro práci JSF zásadní. Proto je dobré využívat JSF ekvivalenty běžných tagů všude, kde je to možné.\n\nKdyž nyní chcete vytvořit stránku založenou na vytvořené šabloně, musíte použít tag \"ui:composition\", jehož atribut \"template\" obsahuje relativní cestu k souboru šablony. Následně dovnitř tohoto tagu vložíte sekvenci \"ui:define\" tagů, které obklopují kód, jenž chcete vložit do jednoho z předpřipravených bloků v šabloně. Blok, do kterého má být kód na místo implicitního kódu vložen, definujete atributem \"name\" tagu \"ui:define\". Pokud chcete v některém z bloků ponechat implicitní kód, stačí nezadat žádný \"ui:define\" tag, který se na daný blok odkazuje.\n\nVšimněte si tagu \"ui:composition\" a jeho atributu \"template\", který odkazuje na soubor s šablonou. Tento tag obklopuje celý soubor, vše co je vně, je ignorováno. Přesto však můžete narazit na případ, kdy je i tag \"ui:composition\" ohraničen běžnými \"html\" a \"body\" tagy. Je to jen z toho důvodu, aby bylo možno zobrazit soubor ve webovém prohlížeči.\n\nDále si všimněte dvou tagů \"ui:define\". Do prvního jsme vložili nadpis a atributem \"name\" se odkazujeme na horní blok stránky (čili záhlaví). Názvem \"top\" jsme si totiž v šabloně pojmenovali horní blok. Do nejdůležitějšího obsahového bloku jsme vložili jednoduchý formulář. Tag pro třetí spodní blok, zápatí, není přítomen a bude tedy použit implicitní obsah, který jsme definovali v šabloně.\n\nTakových stránek bychom na základě původní šablony mohli vytvořit libovolné množství a všechny by měly jednotný vzhled. Navíc pokud bychom chtěli provést změnu designu, stačilo by modifikovat pouze šablonu. Výsledný vzhled stránek by samozřejmě záležel také na CSS stylech, které byste stránce přiřadili.\n\n\n"}
{"id": "570056", "url": "https://cs.wikipedia.org/wiki?curid=570056", "title": "Thomas Schönlebe", "text": "Thomas Schönlebe\n\nThomas Schönlebe (* 6. srpna 1965, Frauenstein, Sasko) je bývalý německý atlet, jehož specializací byl běh na 400 metrů. Většinu svých úspěchů zaznamenal coby reprezentant NDR.\n\nTřikrát reprezentoval na letních olympijských hrách (Soul 1988, Barcelona 1992, Atlanta 1996). Největšího úspěchu dosáhl na první olympiádě v jihokorejském Soulu, kde skončilo východoněmecké kvarteto v závodě na 4×400 metrů ve finále na čtvrtém místě. V individuálním závodě skončil v semifinále.\n\nDvakrát získal stříbrnou medaili na mistrovství Evropy v atletice (Stuttgart 1986, Split 1990). V obou případech shodně prohrál s britským čtvrtkařem Rogerem Blackem.\n\nV roce 1985 získal zlatou medaili na světových halových hrách (předchůdce halového MS) v Paříži v novém halovém světovém rekordu 45,60 s. 3. září 1987 na druhém ročníku mistrovství světa v atletice v Římě zaběhl ve finále čtvrtku v čase 44,33 s a získal zlatou medaili. Tento čas je dodnes evropským rekordem.\n\nDne 5. února 1988 vylepšil v Sindelfingenu vlastní halový světový rekord v běhu na 400 metrů na 45,05 s. Rekord překonal o čtyři roky později Američan Danny Everett ve Stuttgartu výkonem 45,02. Schönlebeho výkon je v současnosti na sedmém místě v historických tabulkách a jedná se o evropský rekord, rychleji totiž čtvrtku v hale zaběhla jen pětice Američanů a Kirani James z Grenady.\n\n\n"}
{"id": "570057", "url": "https://cs.wikipedia.org/wiki?curid=570057", "title": "Seznam norských fotografů", "text": "Seznam norských fotografů\n\nToto je abecedně řazený seznam norských fotografů:\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "570059", "url": "https://cs.wikipedia.org/wiki?curid=570059", "title": "Vrchy (Krkonoše)", "text": "Vrchy (Krkonoše)\n\nVrchy jsou vrchol v České republice ležící ve východních Krkonoších.\n\nVrchy se nacházejí na samém východním rozhraní geomorfologického celku Krkonoše, jejich podcelku Krkonošské rozsochy a okrsku Rýchory. Jsou východním výběžkem Dvorského lesa, od kterého je dělí nehluboké sedlo. Ostatní svahy jsou prudké a vykazují značné převýšení. Východní svah již spadá do Broumovské vrchoviny.\n\nVrchy se nacházejí asi dva kilometry jižně od Žacléře a osm kilometrů severně od Trutnova.\n\nV prostoru západního sedla pramení Babský potok. Společně s Ličnou, do které se vlévá Sněžný potok protékající pod východním svahem, se jedná o levé přítoky Úpy.\n\nProstor vrcholu a východní svah je souvisle zalesněn. V prostoru západního sedla a navazujícího severozápadního a jihozápadního svahu se nachází louky.\n\nVýchodním svahem Vrchů je vedena silnice II/300 z Trutnova do Žacléře. Z ní jihovýchodně od vrcholu odbočuje polní cesta vedoucí západním svahem do sedla, ze kterého pak stoupá na sousední Dvorský les. Tato cesta je sledována červeně značenou cestou bratří Čapků vedoucí z Trutnova do Krkonoš.\n\nV nevelké vzdálenosti od vrcholu stojí dvojice pěchotních srubů, objektů těžkého opevnění budovaných v rámci našeho předválečného pevnostního systému. Severnější z nich, tj. objekt T-S 81b Vrchy, leží v těsné blízkosti asi 50 m západně od vrcholu, od něhož byl také odvozen jeho krycí název. Druhý pěchotní srub, T-S 81a Na hřebeni, leží asi 250 m jižně od vrcholku. V severním svahu se nacházela dnes již zaniklá obec Vernířovice. Ves postupně zanikla díky vysídlení Němců z Československa. V severovýchodním svahu se nachází lanová dráha Prkenný Důl - Karolínka.\n"}
{"id": "570061", "url": "https://cs.wikipedia.org/wiki?curid=570061", "title": "Friedrich Ohmann", "text": "Friedrich Ohmann\n\nFriedrich Ohmann (počeštěně Bedřich Ohmann, 21. prosince 1858 Lvov – 6. dubna 1927 Vídeň) byl rakouský architekt, který působil též v Čechách.\n\nPo studiu střední školy ve Lvově a v Černovicích (1870–1877) studoval v letech 1877–1882 na Technické universitě ve Vídni (Technische Hochschule Wien) u profesorů Heinricha von Ferstel a Karla Königa. V letech 1882–1883 pokračoval ve studiu na Akademii výtvarných umění ve Vídni u profesora Friedricha von Schmidt.\n\nV letech 1883–1886 působil jako suplent architektury a kreslení na Státní průmyslové škole (Staatsgewerbeschule Wien) ve Vídni. Poté byl v letech 1885–1888 asistentem prof Karla Königa na Technické universitě. V roce 1888 odešel do Prahy, kde vyučoval dekorativní architekturu na Uměleckoprůmyslové škole v Praze. V roce 1892 byl jmenován profesorem. Dále získal titul docenta na Akademii výtvarných umění v Praze v roce 1896. Mezi jeho žáky patřili například: Alois Dryák, Antonín Beneš, Bedřich Bendelmayer, Alois Masák, R. Němec, Vojtěch Preissig.\n\nV roce 1898 odešel zpět do Vídně, kde v letech 1899–1907 vedl přestavbu vídeňského Hofburgu. Od roku 1904 vedl mistrovskou třídu architektury na Akademii výtvarných umění ve Vídni.\n\nV době působení v Praze byl představitelem historizujících slohů, později secese. Nakonec se přiklonil k novobarokní architektuře. Většina jeho staveb je kombinací různých stylů.\n\n\n\n\n\n\n"}
{"id": "570064", "url": "https://cs.wikipedia.org/wiki?curid=570064", "title": "Karl Asmund Rudolphi", "text": "Karl Asmund Rudolphi\n\nKarl Asmund Rudolphi (14. července 1771 Stockholm – 29. listopadu 1832 Berlín) byl německý anatom, botanik, zoolog švédského původu.\n\nKarl Asmund Rudolphi se narodil jako mladší ze dvou synů německých rodičů usazeným ve Švédsku. Jeho otec Johann Rudolphi, narozený v Magdeburgu, působil v německém lyceu ve Stockholmu. Matka Elenora Katharina Margareta Elisabeth von Thienen pocházela z obchodnické rodiny ze Stralsundu, kam se po smrti otce v roce 1778 rodina přestěhovala. Jeho starší bratr se po odjezdu do Indie stal nezvěstným.\n\nRoku 1790 odešel studovat medicínu na vysokou školu do starobylého Greifswaldu, který od roku 1631 až do roku 1815 patřil Švédsku. Při studiu se současně zabýval i botanikou a entomologií. V roce 1793 dosáhl magisterského titulu pojednáním \"Observationes circa vermes intestinales\". Roku 1795 habilitoval dílem \"De ventriculis cerebri\". Svůj vědecký obzor si rozšiřoval hojným cestováním, pobýval na univerzitách v Německu v Jeně, v Rakousku ve Vídni, v Holandsku, Francii a ve Švýcarsku. Roku 1797 byl jmenován mimořádným a roku 1808 řádným profesorem, vše na vysoké škole v Greifswaldu.\n\nDo nově založené Berlínské university (nyní Humboldtova univerzita) nastoupil v roce 1810 jako profesor anatomie a současně se stal ředitelem tamního Anatomického ústavu. V této pozici působil plných 22 let. Dvě období byl i rektorem univerzity a založil v Berlíně zoologické muzeum, předchůdce Muzea přírodní historie.\n\nV roce 1816 se stal profesorem na „Königlichem medizinisch-chirurigischem Friedrich-Wilhelmsinstitut“ a „Militärakademie“ v Berlíně, roku 1817 obdržel hodnost Královského rady. V roce 1816 byl zvolen zahraničním členem Královské švédské akademie věd. Zemřel v 61 létech na vodnatelnost.\n\nSvou vědeckou činnost zaměřoval širokým směrem, zabýval se anatomií nervů, studoval růst semenných rostlin, zabýval se všeobecnými vlastnostmi buněk. Je jeden z prvních zastánců názoru, že houby i rostliny se skládají z buněk. Vypracoval prvé teorie pohybu končetin a svalů hrtanu, popsal strukturu velrybích kostí, vypracoval studie o průduších v buňkách rostlin. Největší zásluhy si však získal svým studiem parazitologie, nauky o cizopasných červech.\n\nJeho první velká publikace byla studie parazitických červů \"Enterozoorum sive vermium intestinalium historia naturalis\". Je to první publikace popisující hlístice. Jeho druhá významná práce je \"Synopsis cui accedunt mantissima duplex et indices locupletissima\", což bylo prvé detailní zpracování životních cyklů hlístic parazitujících lidi, jako je škrkavka dětská (\"Ascaris lumbricoides\"). V roce 1821 vydal \"Grundriss der Physiologie\", ve kterém vyjádřil názor, že i lidé by měli být jako ostatní živočichové rozdělení do druhů. Tato práce je považována za předchůdce „vědeckého“ zdůvodnění rasismu v pozdějším nacistickém období.\n\nMezi jeho další významná díla patří\n\nVěnoval se také zatřiďování jednotlivých taxonů rostlin a živočichů. Jsou po něm pojmenováni někteří živočichové, např. korýš \"Rudolphia\" z čeledě \"Paraleptamphopidae\". nebo brouk \"Rudolpia\" z čeledě mandelinkovití.\n\nByl velice aktivní sběratel mincí a medailí, napsal i básnickou sbírku. Přestože sám byl chirurg a anatom, odmítal vivisekci. Vyškolil několik svých pokračovatelů, mezi nejznámější patří Johannes Peter Müller, německý fyziolog, anatom a ichtyolog.\n\nSpolu s první manželkou Friederikou Elonorou Wilhelmini měl dcery Julii a Emilii, z nichž první se stala manželkou českého přírodovědce Jana Evangelisty Purkyně. Z druhého manželství s dcerou greifswaldského starosty Charlotte Wilhelminou Meyerovou měl ještě tři dcery a syna, který se stal lékařem.\n\n"}
{"id": "570065", "url": "https://cs.wikipedia.org/wiki?curid=570065", "title": "Mistrovství Evropy v basketbalu žen 1950", "text": "Mistrovství Evropy v basketbalu žen 1950\n\n2. mistrovství Evropy v basketbalu žen proběhlo v dnech 14. – 20. května v Maďarsku.\n\nTurnaje se zúčastnilo dvanáct družstev, rozdělených do tří čtyřčlenných skupin. První dvě družstva postoupila do finálové skupiny, týmy na třetím a čtvrtém místě hrály o 8. – 12. místo. Mistrem Evropy se stalo družstvo Sovětského svazu.\n\n SSSR – Belgie 91:31 (42:19)\n\n14. května 1950 – Budapešť\n\n14. května 1950 – Budapešť\n\n15. května 1950 – Budapešť\n\n15. května 1950 – Budapešť\n\n16. května 1950 – Budapešť\n\n16. května 1950 – Budapešť\n\n Polsko – Rakousko 52:18 (20:7)\n\n14. května 1950 – Budapešť\n\n14. května 1950 – Budapešť\n\n15. května 1950 – Budapešť\n\n15. května 1950 – Budapešť\n\n16. května 1950 – Budapešť\n\n16. května 1950 – Budapešť\n\n Itálie – Nizozemsko 71:17 (27:13)\n\n14. května 1950 – Budapešť\n\n14. května 1950 – Budapešť\n\n15. května 1950 – Budapešť\n\n15. května 1950 – Budapešť\n\n16. května 1950 – Budapešť\n\n16. května 1950 – Budapešť\n\n SSSR – ČSR 81:41 (41:13)\n\n17. května 1950 – Budapešť\n\n17. května 1950 – Budapešť\n\n17. května 1950 – Budapešť\n\n18. května 1950 – Budapešť\n\n18. května 1950 – Budapešť\n\n18. května 1950 – Budapešť\n\n19. května 1950 – Budapešť\n\n19. května 1950 – Budapešť\n\n19. května 1950 – Budapešť\n\n20. května 1950 – Budapešť\n\n20. května 1950 – Budapešť\n\n20. května 1950 – Budapešť\n\n Švýcarsko – Izrael 28:21 (11:6)\n\n17. května 1950 – Budapešť\n\n17. května 1950 – Budapešť\n\n17. května 1950 – Budapešť\n\n18. května 1950 – Budapešť\n\n18. května 1950 – Budapešť\n\n18. května 1950 – Budapešť\n\n19. května 1950 – Budapešť\n\n19. května 1950 – Budapešť\n\n19. května 1950 – Budapešť\n\n20. května 1950 – Budapešť\n\n20. května 1950 – Budapešť\n\n20. května 1950 – Budapešť\n1. SSSR\n2. Maďarsko\n3. ČSR\n"}
{"id": "570073", "url": "https://cs.wikipedia.org/wiki?curid=570073", "title": "Jan Kořínek", "text": "Jan Kořínek\n\nJan Kořínek (12. února 1626, Čáslav – 12. srpna 1680, Praze) byl jezuitský kněz, filozof a spisovatel.\n\nJiž v šestnácti vstoupil do jezuitského řádu, kde nejprve přednášel filozofii, v roce 1666 se stal rektorem na jezuitské koleji v Litoměřicích a poté působil na více místech, především na koleji v Kutné Hoře. Za svého života se seznámil s Bohuslavem Balbínem a stal se jedním z jeho nejodvážnějších zastánců a je autor Balbínova přízviska „český Livius“.\n\nKořínek se stal známý především díky své historické práci věnované městu Kutná Hora nazvanému \"Staré paměti kutnohorské\". Toto dílo spadá do kategorie vlasteneckých historických děl hojně vznikajících pod vlivem Balbína, ale Kořínkova historie se oproti ostatním dílům vymyká především jazykem, který je notně ovlivněn havířskou mluvou. Jedním takovým slovem je \"handštán\", které Kořínek používá k dělení díla a v hornické mluvě označuje rudný kámen. Text Kořínek doplňoval krátkými veršováními.\n\n\n"}
{"id": "570074", "url": "https://cs.wikipedia.org/wiki?curid=570074", "title": "Profesor Challenger", "text": "Profesor Challenger\n\nGeorge Edward Challenger, více známý jako profesor Challenger, je fiktivní postava v sérii pěti science fiction románů, jejichž autorem je sir Arthur Conan Doyle:\n\n\nPostavu profesora Challengera pak použili i další literární autoři a filmoví tvůrci.\n\nChallenger (nar. 1863 ve Skotsku) je vykreslen jako velmi namyšlený a sebestředný vědec, který neuznává cizí názory a považuje se za nejinteligentnějšího člověka na světě. Své oponenty pokládá za hlupáky a nedovzdělance a chová se velmi hrubě a urážlivě. Nejvíce ze všeho nenávidí novináře. Při sporech neváhá používat ani fyzického násilí. Využívá přitom své výrazné převahy, neboť je velmi silně stavěný, přestože není příliš vysoký.\n\n"}
{"id": "570079", "url": "https://cs.wikipedia.org/wiki?curid=570079", "title": "Milníky na mé cestě", "text": "Milníky na mé cestě\n\nMilníky na mé cestě (v originále \"Miles to Go\") je autobiografická kniha americké herečky a zpěvačky Miley Cyrusové vydaná v březnu 2009, česky 2010, kterou napsala spolu s Hilary Liftin pro čtenáře od jedenácti let.\n\nV knize například popisuje, jak ji děti ve škole šikanovaly, jak ji zradila nejlepší kamarádka a jak šla na konkurz Hannah Montana. Píše o svých problémech i radostech ve věku od patnácti do šestnácti, kdy kniha končí jejími narozeninami na konci roku 2008. V knize lze najít také pasáže o tom, jaké to je, když vás všude poznávají a jste neustále pronásledováni paparazzi.\n\nV rozhovoru v Today Show v dubnu 2010 Miley Cyrusová řekla: \"Ve svojí knize chci, aby čtenáři cítili to, co já: emoce a sílu. Vysvětlila jsem zde, co se v mém životě dělo a jak jsem to všechno zvládala. Prostě nechci, aby za mnou chodili fanoušci a říkali, že sláva je ta nejlepší věc na světě.\"\n\nNezdrojované informace pocházejí z anglické verze článku.\n"}
{"id": "570081", "url": "https://cs.wikipedia.org/wiki?curid=570081", "title": "Jana Kaslová", "text": "Jana Kaslová\n\nJana Kaslová, rozená Radová (* 26. srpna 1981, Plzeň) je česká advokátka, politička, členka TOP 09 a od května 2010 do srpna 2013 poslankyně Parlamentu ČR.\n\nPochází z Plzně, v době svých gymnaziálních studií pobývala i na Tchaj-wanu. Absolvovala Právnickou fakultu Západočeské univerzity v Plzni. Poté pracovala jako koncipientka a po dvou letech nastoupila do české pobočky americké advokátní kanceláře Squire Sanders and Dempsey. V roce 2009 u České advokátní komory úspěšně složila advokátní zkoušky. V současné době má přerušené dálkové studium veřejné správy na konzultačním středisku České zemědělské univerzity v Praze a zároveň pracuje v Praze jako samostatná advokátka. V roce 2009 vstoupila do politické strany TOP 09. V roce 2010 byla ve volebním kraji Praha zvolena poslankyní.\n\nKrátce po svém zvolení poslankyní se 18. června 2010 provdala za MUDr. Jana Kasla. Její manžel pracuje v plzeňské fakultní nemocnici na oddělení chirurgie a traumatologie a pochází z lékařské rodiny. Během jejího poslaneckého mandátu se jí narodily dvě děti: v listopadu 2010 syn Jakub a 19. prosince 2011 dcera Julie. Třetí dítě porodila po skončení mandátu poslankyně.\n\n"}
{"id": "570094", "url": "https://cs.wikipedia.org/wiki?curid=570094", "title": "Bočka", "text": "Bočka\n\nBočka je stará jednotka objemu používaná v Rusku. Zmínka o ní pochází už z období 11. a 12. století, její velikost až do 15. století nebyla známá. Nazývala se též \"kaď\".\n\n\nRuská měrná soustava\n"}
{"id": "570095", "url": "https://cs.wikipedia.org/wiki?curid=570095", "title": "American Locomotive Company", "text": "American Locomotive Company\n\nAmerican Locomotive Company (zkráceně ALCO nebo ALCo) byla americká společnost vyrábějící především parní a později také dieselové lokomotivy. Zabývala se i výrobou dieselových motorů a generátorů, tanků a automobilů.\n\nSpolečnost vznikla v roce 1901 spojením následujících menších výrobců lokomotiv:\n\nV roce 1902 byla do ALCO začleněna kanadská firmy Locomotive & Machine Co. of Montreal, Ltd. se sídlem v Montréalu, jejíž název byl později změněn na Montreal Locomotive Works. Dalším výrobcem lokomotiv, který byl sloučen s ALCO, se v roce 1905 stala firma The Rogers Locomotive Works se sídlem v Patersonu, v New Jersey.\n\nJednotlivé závody byly postupně uzavírány a od roku 1931 výroba byla koncentrována pouze do závodu v Schenectady, jedinou výjimkou zůstal závod v Montréalu.\n\nFirma postupně utlumovala svoji výrobu, úplně poslední lokomotivy byly z Schenectady expedovány v lednu 1969. Během celé historie výroby lokomotiv v ALCO bylo vyrobeno asi 75 000 kusů lokomotiv, z toho 63 % strojů vyjelo z bran závodu v Schenectady.\n\nV licenci francouzské firmy Berliet začala firma v roce 1906 s výrobou automobilů pod značkou \"American Locomotive Motor Car\", v tisku často zkracovanou na \"American Locomotive (Berliet)\", \"American Berliet\" či jen \"Berliet\". Od roku 1909 vznikaly vlastní modely nesoucí značku \"Alco\".\n\nProdukce probíhala v továrně Rhode Island Locomotive Works v Providence na Rhode Islandu. S vlastními vozy se tovární jezdec Harry Grant účastnil Vanderbiltova poháru ročníků 1909 a 1910 a oba závody vyhrál. V roce 1911 jel i v prvním závodě 500 mil Indianapolis, který však pro poruchu nedokončil. Automobilová výroba byla pro ALCO ztrátová a firma výrobu ukončila v roce 1913. Ve firmě působil v manažerské pozici Walter P. Chrysler, který odtud v roce 1911 odešel do firmy Buick v Detroitu v Michiganu. Zde v roce 1925 založil automobilku Chrysler.\n"}
{"id": "570096", "url": "https://cs.wikipedia.org/wiki?curid=570096", "title": "Droopova kvóta", "text": "Droopova kvóta\n\nDroopova kvóta je typ volební kvóty, podle níž se provádí výpočet \"volebního (mandátového) čísla\", tedy určení minimální hranice množství hlasů potřebných k zisku mandátu v rámci prvního skrutinia, a to ve vícemandátových volebních obvodech. V roce 1868 ji představil anglický právník a matematik Henry Richmond Droop (1831–1884), jako alternativu k již existující Hareově kvótě. Představuje nejpoužívanější variantu u volebních systémů jednoho přenosného hlasu \"(Single transferable vote system)\" včetně Irska, Severního Irska, Malty a voleb do horní komory parlamentu Austrálie.\n\nVýpočtem je podobná jednodušší Hagenbach-Bischoffově kvótě.\nPočet všech platných hlasů, které byly odevzdány v konkrétním volebním obvodě je vydělen počtem mandátů náležících na tento volební obvod plus jedna. K tomuto výsledku je dále přičteno číslo jedna.\n\n\nformula_1\n\n"}
{"id": "570105", "url": "https://cs.wikipedia.org/wiki?curid=570105", "title": "Imperialiho kvóta", "text": "Imperialiho kvóta\n\nImperialiho kvóta je typem volební kvóty, podle níž se provádí výpočet \"volebního (mandátového) čísla\", tedy určení minimální hranice množství hlasů potřebných k zisku mandátu v rámci prvního skrutinia, a to ve vícemandátových volebních obvodech.\n\nTento typ kvóty je využíván řídce, a to například od roku 2004 v Ekvádoru. V letech 1956 až 1991 byla uplatňována v rámci voleb do dolní komory parlamentu Itálie.\n\nTato kvóta ve větší míře než Hareova kvóta a Droopova kvóta zvýhodňuje politické strany, které ve volbách obdržely větší počet hlasů a redukuje proporcionalitu v zastupitelském sboru.\nPočet všech platných hlasů, které byly odevzdány v konkrétním volebním obvodě je vydělen počtem mandátů náležících na tento volební obvod plus dva.\n\n\nformula_1\n\n"}
{"id": "570106", "url": "https://cs.wikipedia.org/wiki?curid=570106", "title": "Pacák", "text": "Pacák\n\nPříjmení Pacák nosí více různých osobností:\n\n"}
{"id": "570118", "url": "https://cs.wikipedia.org/wiki?curid=570118", "title": "Howie Morenz", "text": "Howie Morenz\n\nHoward William Morenz (21. září 1902, Mitchell, Ontario - 8. března 1937, Montreal, Québec) byl kanadský profesionální hokejista. Zemřel na následky zranění v zápase s týmem Chicago Blackhawks ve věku 34 let. Od roku 1945 je členem hokejové síně slávy. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\n\n"}
{"id": "570122", "url": "https://cs.wikipedia.org/wiki?curid=570122", "title": "Baráž", "text": "Baráž\n\nBaráž je jedno či série více utkání mezi dvěma soupeři, které má rozhodnout o postupujícím na určitý turnaj (například mistrovství světa či mistrovství Evropy) nebo o setrvání, resp. postupu a sestupu mužstev mezi dvěma sportovními soutěžemi (například mezi dvěma ligovými soutěžemi).\n\n"}
{"id": "570129", "url": "https://cs.wikipedia.org/wiki?curid=570129", "title": "Volební kvóta", "text": "Volební kvóta\n\nVolební kvóta slouží k vypočítání \"volebního (mandátového) čísla\", podle něhož se určuje minimální hranice množství hlasů potřebných k zisku mandátu v rámci prvního skrutinia, a to ve vícemandátových volebních obvodech.\n\nTvoří podklad pro matematický postup tzv. metod volebních kvót, které v prvním kroku vypočítávají volební číslo (minimální počet hlasů k zisku mandátu), ve druhém kroku pak dělí volební číslo množstvím platných odevzdaných hlasů v daném obvodě a výsledkem je zjištění počtu mandátů, jež by měly získat kandidující subjekty (politické strany, kandidáti).\n\n\nTímto mechanizmem však v naprosté většině nejsou přerozděleny všechny mandáty a úplně zužitkována celková suma platných hlasů. Mandáty, které zůstaly neobsazené jsou pak distribuovány v druhé fázi výpočtu, tzv. \"skrutiniu\", občas je nutné využít i třetí výpočet (skrutinium).\n\nDruhá fáze (skrutinium) metody volebních kvót používá:\n"}
{"id": "570131", "url": "https://cs.wikipedia.org/wiki?curid=570131", "title": "The Damned", "text": "The Damned\n\nThe Damned je britská Gothic punk rockováskupina založená v Londýně roku 1976. Tato skupina je významná i tím, že byla první punk rockovou skupinou z Anglie, která vydala singl, studiové album (\"Damned Damned Damned\"), a uspořádala koncertní turné po USA. Skupina je považovaná i za zakladatele hudebního žánru s názvem gothic rock.\n\n\n\n\n"}
{"id": "570139", "url": "https://cs.wikipedia.org/wiki?curid=570139", "title": "Poslanecká sněmovna (Itálie)", "text": "Poslanecká sněmovna (Itálie)\n\nPoslanecká sněmovna () je dolní komora italského parlamentu, sestávající ze 630 poslaneckých mandátů. Funkční období je pětileté. V ústavním systému země je její postavení rovnocenné s horní komorou, kterou je Senát republiky. Volby do obou zastupitelských sborů se uskutečňují současně. Naposledy tomu bylo 4. března 2018.\n\nSídlem Sněmovny je Palazzo Montecitorio v Římě. Současným předsedou dolní komory je 43letý Roberto Fico, politik Hnutí pěti hvězd, který byl zvolen 24. března 2018. Jeho předchůdkyní byla Laura Boldrini.\n\nZákon č. 270 z roku 2005 změnil stávající většinový volební systém, který byl praktikován od vzniku „druhé republiky“ z počátku 90. let 20. století, na smíšený podmíněný systém.\n\nPoslanecká sněmovna je složena ze 630 poslanců. 232 poslanců je voleno v jednomandátových obvodech pomocí jednokolového (First past the post) systému, 386 je voleno poměrným volebným systémem a 12 mandátů volí ve čtyřech obvodech Italové žijící v zahraničí. Volit mohou občané, kteří dosáhli 18 let věku (aktivní volební právo), zvoleni mohou být občané po dosažení 25 let věku (pasivní volební právo). Uzavírací klauzule pro samostatné politické strany činí 4 % platných hlasů, pro koalice 10 % platných hlasů za podmínky, že alespoň jedna strana koalice získala minimálně 2 % hlasů.\n"}
{"id": "570144", "url": "https://cs.wikipedia.org/wiki?curid=570144", "title": "Luis Antonio Valencia", "text": "Luis Antonio Valencia\n\nLuis Antonio Valencia Mosquera (* 4. srpna 1985, Nueva Loja) známý jako Antonio Valencia je ekvádorský fotbalový záložník a reprezentant, který v současnosti hraje za klub Manchester United. Byl označen jako nejrychlejší hráč světa.\n\nJeho sportovní kariéra začala v Club Deportivo El Nacional. Později hrál za španělský Villarreal CF, ze kterého odešel na hostování do Wiganu, které se v sezoně 2007/2008 změnilo v přestup. O rok později Valenciu koupil Manchester United.\n\nVe 34. kole Premier League 2012/13 20. dubna 2013 porazil Manchester United Aston Villu 3:0, Valencia mohl v předstihu slavit se spoluhráči ligový titul (dvacátý v historii klubu).\n\n"}
{"id": "570150", "url": "https://cs.wikipedia.org/wiki?curid=570150", "title": "Kruh nezávislých spisovatelů", "text": "Kruh nezávislých spisovatelů\n\nKruh nezávislých spisovatelů, označovaný též jako Klub nezávislých spisovatelů, bylo v letech 1968 a 1969 demokratické sdružení československých nekomunistických autorů. Jeho vznik vyhlásil Alexandr Kliment 29. března 1968 na plenární schůzi oficiálního spisovatelského svazu, ovládaného komunistickou stranou. Po okupaci Československa a ukončení demokratických reforem pražského jara byl Kruh nezávislých spisovatelů stejně jako ostatní nezávislé občanské iniciativy zakázán. Spolupředsednictví Kruhu nezávislých spisovatelů bylo první významnou veřejnou funkcí pozdějšího prezidenta Václava Havla.\n"}
{"id": "570153", "url": "https://cs.wikipedia.org/wiki?curid=570153", "title": "Německá národní knihovna", "text": "Německá národní knihovna\n\nNěmecká národní knihovna ( ) je centrální národní knihovna Německa. Má tři hlavní části, v Lipsku (Deutsche Bücherei), ve Frankfurtu nad Mohanem (Deutsche Bibliothek) a v Berlíně (Deutsches Musikarchiv).\n\n"}
{"id": "570154", "url": "https://cs.wikipedia.org/wiki?curid=570154", "title": "Sergej Ďagilev", "text": "Sergej Ďagilev\n\nSergej Pavlovič Ďagilev ( Серге́й Па́влович Дя́гилев, 31. března 1872, Rusko – 19. srpna 1929, Benátky, Itálie) byl ruský umělecký kritik, mecenáš a baletní impresário, zakladatel souboru Ruské balety Sergeje Ďagileva, spoluzakladatel časopisu \"Svět umění\" (založil ho spolu s malíři Alexandrem Benoisem a Léonem Bakstem roku 1890).\n\nByl synem zámožného šlechtice. Studoval práva v Petrohradu a také se věnoval studiu hudby u Nikolaje Rimského Korsakova. 1906 uspořádal v Paříži výstavu: Dvě století ruského malířství a sochařství. Tato výstava byla velmi úspěšná. 1908 uspořádal operní festival, kde uvedl slavného operního zpěváka Shaliaina.V roce 1911 založil Ruské balety Sergeje Ďagileva. Soubor odjel z Ruska a začal působit v Monte Carlu. Ředitelem byl Sergej Ďagilev, umělecký ředitel: Alexander Benois, hlavní choreograf: Michail Fokin, hlavní výtvarník: Léon Bakst.\n\nV repertoáru měli tato díla: Duch růže, Narcis, Petruška, Labutí jezero – upravená verze. Tento soubor poprvé vystoupil v Dubnu v Monte Carlu s baletem Duch růže ( hudba: Carl Maria Von Weber ). Poté vystoupil soubor v Londýně a zahájili tím pravidelné hostování po celém světě.\n\nRoku 1912 připravil Michail Fokin pro soubor 3 nové choreografie: Tamara, Modrý bůh, Dafnis a Chloe (hudba: Maurice Ravel).\nV tomto roce vytvořil svou první choreografii i Václav Nižinský.\n\nByla to choreografie pro Faunovo odpoledne od Claude Debussyho. Václav Nižinský natočil tanečníky bokem k divákům a museli mít vtočené nohy. Nebyl to tanec, spíše dekorativní chůze. Tančily zde převážně dívky a Fauna tančil sám Nižinský.\nToto dílo mělo hodně negativní kritiky.\n\nPo roce 1912 začal Fokin žárlit na Nižinského a odešel ze souboru.\n\nRoku 1913 se stal Václav Nížinský hlavním sólistou a choreografem.\n\nJako první choreografii vytvořil balet: Hry (hudba: Claude Debussy).\n\nDále vytvořil balety: Láska na tenisovém kurtu, Svěcení jara (premiéra: 29.5.1913, na hudbu: Igora Stravinského).\nV roce 1913 odjel soubor na turné po Jižní Americe. Ďagilev s nimi nejel.\n\nNížinský se při cestě lodí seznámil s maďarkou Romulou de Pulszky a po připlutí si ji vzal za ženu.\nTo se Ďagilevovi nelíbilo, protože spolu chodili, a tak roku 1913 vyhodil Ďagilev Václava Nižinského ze souboru.\n\nĎagilev roku 1914 povolal zpět Michaila Fokina jako hlavního choreografa. Nejvýznamnější balet, který zde Fokin vytvořil, byl balet: Legenda o Josefovi (hudba: Johann Strauss). Ďagilev sháněl tanečníka do role Josefa, a tak toto místo nabídl Leonidu Massinovi. Ten tuto nabídku přijal.\n\nOd roku 1914, kdy začala první světová válka, baletní soubor přestal vystupovat.\n\n"}
{"id": "570159", "url": "https://cs.wikipedia.org/wiki?curid=570159", "title": "Bitva na Tumhaladu", "text": "Bitva na Tumhaladu\n\nBitva na Tumhaladu je jedním ze střetnutí Beleriandských válek ve fiktivním světě J. R. R. Tolkiena. Nargothrondská armáda se v bitvě utkala s Angbandskými vojsky vedenými drakem Glaurungem. Tato drtivá porážka znamenala pád Nargothrondu a celé jeho říše.\nPříchod Túrina Turambara do Nargothrondu znamenal pro město mnohé změny. Túrin přesvědčil elfy a jejich krále Orodretha, aby zanechali skrývání a otevřeně vyrazili do války proti Temnému pánu. Zpočátku tato strategie slavila úspěch a Noldor se dařilo vytlačovat Morgothovi stvůry ze své země. Na Túrinovu radu byl přes řeku Narog zbudován velký kamenný most, aby nargothrondská vojska mohla rychleji vyrážet do boje. Morgoth se však zanedlouho dozvěděl o přesné poloze skrytého města a vyslal proti Nargothrondu obrovské vojsko vedené drakem Glaurungem. Krále Orodretha ještě stačili varovat Círdanovi poslové, jejichž pán byl o Morgothových plánech informován Ulmem. Túrin, který měl na krále stále větší vliv, však ve své pýše posly odbil a most, který mu poslové radili strhnout, zachoval. Morgothova vojska při tažení na jih k Nargothrondu nejprve porazila a zahnala muže z Brethilu do jejich lesů a poté vyplenila celou zemi mezi řekami Teiglinem a Narogem.\n\nNargothrondští v čele s králem Orodrethem vyrazili Morgothovu vojsku naproti. Vojsko Temného pána však bylo větší, než říkali nargothrondští vyzvědači. V první bitevní řadě ihned padnul král Orodreth a Gwindor byl smrtelně raněn. Nikdo kromě Túrina, který byl chráněn trpasličím brněním a maskou, nemohl obstát proti Glaurungovu žáru. Angbandské stvůry tak zatlačili nargothondské válečníky na pláň Tumhalad mezi řeky Ginglith a Narog. Elfové byli sevřeni a tvrdě poraženi. Jeden z mála, kdo se zachránil, byl Túrin, kterému se podařilo z bitvy odnést umírajícího Gwindora. Elf jej před smrtí nabádal, aby zachránil město a tak Túrin shromáždil tolik prchajících mužů, kolik dokázal, a spěchal z prohrané bitvy směrem k Nargothrondu.\n\nV bitvě padla většina nargothrondských válečníků a král Orodreth. Skřeti v čele s Glurungem navíc dorazili k městu dřív než Túrin a zpráva o bitvě. Nargothrondští obránci proto nestihli včas strhnout most a drak tak bez problému překonal řeku Narog a vtrhnul branou do Finrodova města. Túrin k Nargothrondu dorazil až v okamžiku, kdy bylo město zcela vydrancováno a přeživší byli právě odváděni do Morgothova otroctví. Drak Glaurung navíc Túrina oklamal a prokletý Húrinův syn se vydal pronásledovat skřety unášející Finduilas. Glaurung se poté v opuštěném městě na čas usadil.\n"}
{"id": "570161", "url": "https://cs.wikipedia.org/wiki?curid=570161", "title": "Kamil Vacek", "text": "Kamil Vacek\n\nKamil Vacek (* 18. května 1987 v Ústí nad Orlicí) je český fotbalový záložník a bývalý reprezentant, od února 2019 působící v týmu Bohemians Praha 1905. Hraje ve středu zálohy, případně na jejím pravém kraji. Mimo ČR působil na klubové úrovni v Německu, Itálii, Izraeli, Polsku a Dánsku.\n\nPochází z Dolní Dobrouče. Svoji fotbalovou kariéru začal v Sokolu Dolní Dobrouč, odkud přestoupil v průběhu mládeže do FC Rychnov nad Kněžnou a později do Sigmy Olomouc.\n\nPřed ročníkem 2005/06 se propracoval do seniorské kategorie olomouckého mužstva, kde nejprve hrál za rezervu a poté za první tým. Dohromady v jeho dresu odehrál během svého působení 9 utkání, ve kterých se gólově neprosadil.\n\nVe svých 19 letech odešel na zkušenou do Německa, na hostování do klubu Arminia Bielefeld, kde se však i vinou zranění neprosadil a odehrál za rok a půl pouze jedno střetnutí, ve kterém gól nevsítil.\n\nV červenci 2007 přestoupil do Sparty Praha, kde působil až do roku 2011. V sezóně 2009/10 vyhrál se Spartou svůj první ligový titul. 8. července 2010 nastoupil v dresu Sparty k historicky prvnímu zápasu Českého Superpoháru, který sehrávají mistr ligy a vítěz národního poháru uplynulého ročníku.\n\n26. srpna 2011 přestoupil do klubu AC Chievo Verona za takřka 4 miliony eur (100 mil. Kč). Na podzim roku 2012 naznačil návrat zpět do ČR. Za klub odehrál 31 zápasů, ve kterých vsítil 1 gól.\n\nV letní přestávce 2012/13 jednal o jeho příchodu z Itálie klub AC Sparta Praha, který 26. června potvrdil hráčův příchod na roční hostování s opcí. V sezóně 2013/14 slavil se Spartou Praha zisk ligového titulu již ve 27. kole 4. května 2014. V jejím průběhu se dostával na hřiště většinou jako střídající hráč. 17. května 2014 získal se Spartou double po výhře 8:7 v penaltovém rozstřelu ve finále Poháru České pošty proti Viktorii Plzeň (do utkání ale nezasáhl).\n\nV červenci 2014 Sparta uplatnila opci a Vacek do klubu přestoupil, podepsal tříletou smlouvu. V kádru Sparty však nedostával po přestupu z Itálie mnoho příležitostí v základní sestavě.\n\nV lednu 2015 odešel na hostování do FK Mladá Boleslav. Během svého působení nastoupil k 13 střetnutím, gól nedal.\n\nDne 30. 6. 2015 AC Sparta Praha oznámila na svém oficiálním Twitteru, že Kamil Vacek odchází na hostování s opcí do polského klubu Piast Gliwice vedeného trenérem Radoslavem Látalem. Do klubu přišel ze Sparty společně se spoluhráčem Martinem Nešporem.\n\nV Ekstraklase debutoval v ligovém utkání 1. kola (20. 7. 2015) proti týmu Termalica Bruk-Bet Nieciecza (výhra Piastu 1:0), odehrál celý zápas. Svůj první gól vsítil v 6. kole (23. srpna 2015) na půdě Lechu Poznań (výhra Piastu 1:0), když ve 44. minutě dal jedinou a tudíž vítěznou branku střetnutí. Další góly vstřelil 17. 10. 2015 v utkání 12. kola na půdě Podbeskidzie Bielsko-Biała, prosadil se nejprve ve 44. a poté v 87. minutě, obě branky vstřelil z penalty, zápas skončil 2:2. Svůj 4. gól v lize vstřelil 20. 11. 2015 v utkání 16. kola v druhém zápase proti Termalice Bruk-Bet Nieciecza, ve 29. minutě srovnával na průběžných 2:2 (zápas skončil 5:3 pro Gliwice). V lednu 2016 byl vyhlášen v anketě fanoušky nejlepším ofenzivním záložníkem podzimní části Ekstraklasy. Popáté v ročníku se střelecky prosadil ve 27. kole proti Podbeskidzie Bielsko-Biała, když v 90. minutě rozhodl gólem z pokutového kopu o výhře svého týmu 3:2. Celkem v ročníku 2015/16 odehrál za tým 33 zápasů, dal v nich pět gólů. V sezoně s týmem dosáhl historického umístění, když jeho klub skončil na druhé příčce a kvalifikoval se do druhého předkola Evropské ligy UEFA.\n\nV květnu 2016 Piast uplatnil předkupní právo a získal hráče na přestup. Cena za opci byla cca 250 000 eur (cca 6,8 milionů Kč). Vacek ale neměl zájem pokračovat v klubu a Gliwice proto později vzaly opci zpět. Hráč se vrátil do Sparty, ovšem v A-týmu pro něj nebylo místo, a tak začal trénovat s druholigovým týmem FC Sellier & Bellot Vlašim a čekal na nabídku zahraničního angažmá.\n\nV srpnu 2016 přestoupil za cca 250 000 eur do izraelského mužstva Makabi Haifa FC. Kontrakt podepsal na dva roky s následnou opcí. Zájem měli mj. kluby FC Viktoria Plzeň a FC Slovan Liberec, ale Vacek preferoval angažmá v cizině. V Makabi odehrál jednu sezónu.\n\nKoncem srpna 2017 se vrátil do Polska a podepsal tříletý kontrakt s klubem Śląsk Wrocław z Vratislavi.\n\nAktuální k 6. červenci 2016\n\n\nVacek působil v mládežnických týmech ČR od kategorie U16.\n\nV A-mužstvu České republiky debutoval 4. června 2011 na turnaji Kirin Cup proti Peru (remíza 0:0). V roce 2011 odehrál celkem 6 zápasů za český národní tým. Následovala čtyřletá odmlka v reprezentačním dresu.\n\nV listopadu 2015 jej nominoval trenér Pavel Vrba díky kvalitním výkonům v Piastu Gliwice do českého reprezentačního A-týmu pro přátelské zápasy se Srbskem a Polskem. 13. 11. 2015 nastoupil jako střídající hráč na městském stadionu v Ostravě-Vítkovicích v utkání proti Srbsku (výhra 4:1). V základní sestavě se pak na postu středního záložníka objevil v zápase s Polskem (13. listopadu, prohra 1:3).\n\n"}
{"id": "570169", "url": "https://cs.wikipedia.org/wiki?curid=570169", "title": "Petrohradský sovět", "text": "Petrohradský sovět\n\nPetrohradský sovět označuje různé organizace na území Petrohradu:\n"}
{"id": "570184", "url": "https://cs.wikipedia.org/wiki?curid=570184", "title": "Jacques Duclos", "text": "Jacques Duclos\n\nJacques Duclos (2. října 1896, Louey, Francie – 25. dubna 1975, Montreuil, Francie) byl francouzský komunistický politik, roku 1969 se stal neúspěšným kandidátem na prezidenta.\n\nBěhem první světové války bojoval Duclos v bitvě u Verdunu, kde se zranil. Nakonec byl zajat a propuštěn byl teprve po válce. \n\nV roce 1920 se stal členem nově utvořené francouzské komunistické strany. V roce 1926 se stal členem ústředního výboru a byl věrným společníkem vůdce strany Maurice Thoreze. Ve třicátých letech měl za úkol propagovat komunismus ve Španělsku, kde tu dobu zuřila občanská válka.\n\nV roce 1940, kdy byla Francie přepadena nacistickým Německem se neúspěšně Duclos pokoušel vyjednávat o legalizaci PCF. Nicméně byl i nadále ilegálním členem, ačkoli byl nucen se vystěhovat do Belgie. Tam navazoval kontakty s SSSR.\n\nV roce 1950 dostal Thorez mrtvici. Během jeho nepřítomnosti byl strana řízená Duclosem, kterému se z ní podařilo vypudit Thorezovi oponenta André Martyho.\n\nV šedesátých letech byl kritikem Charlese de Gaulla a podporoval stávku studentů roku 1968. V roce 1969 byl Duclos kandidátem na prezidenta Francie a získal přibližně 21%. Více získali jen Alain Poher a Georges Pompidou.\n\nDuclos zemřel roku 1975 a je pohřben vedle svého šéfa na Pére Lachaise.\n"}
{"id": "570185", "url": "https://cs.wikipedia.org/wiki?curid=570185", "title": "Kristián VII.", "text": "Kristián VII.\n\nKristián VII. (29. ledna 1749, Kodaň – 13. března 1808, Rendsburg) byl v letech 1766–1808 králem Dánska a Norska. Syn krále Frederika V. a jeho první ženy Luisy Hannoverské.\n\nPro svou duševní chorobu (pravděpodobně schizofrenie) byl král velmi slabý. Přestože byl oficiálně absolutním monarchou, nedržel nikdy vládu ve svých rukou; vládnutí bylo delegováno na státní radu. Během této jeho vlády se zrodilo osvícenství, byla nastolena řada liberálních reforem a započala konfrontace s Velkou Británií.\n\nVe věku 17 let nastoupil na trůn po smrti svého otce (14. ledna 1766). 8. listopadu téhož roku se oženil se svou sestřenicí, britskou princeznou Karolinou Matyldou, sestrou britského krále Jiřího III. Záhy po svatbě, 28. ledna 1768, se narodil jejich jediný syn, korunní princ Frederik.\n\nKristián měl otce alkoholika a byl systematicky terorizován svým špatným a krutým vychovatelem (Christian Ditlev Reventlow); to se odrazilo jak na špatném vychování i vzdělání, tak na povaze. Třebaže měl světlé okamžiky a vykazoval inteligenci, trpěl těžkými mentálními problémy (šlo patrně o schizofrenii).\n\nKristiánův špatný zdravotní stav mu bránil držet ve svých rukou otěže vlády. Jeho manželství nebylo šťastné a on dával veřejně najevo, že svou ženu nemiluje. Brzy po sňatku se vrhl do bouřlivého života plného excesů a orgií. Jednou z jeho nejbližších přítelkyň byla prostitutka Anna Cathrine Benthagen, jež ho doprovázela při návštěvě bordelů i s dalšími společníky a byla hlavní postavou rvaček s policií; nakonec rada státu rozhodla o její deportaci do Wandsbecku v Holštýnsku, kde obdržela roční penzi 400 \"riksdalerů\".\n\nKristián nechával hlavní rozhodnutí na ministrech své vlády, jak to ostatně činil i jeho otec Frederik V. Třebaže oficiálně šlo o absolutní monarchii, ve skutečnosti to byla vláda aristokracie. Zásadní význam pro další vývoj znamenala zahraniční cesta, kterou uskutečnil Kristián v roce 1768 a při níž navázal pevný intelektuální i přátelský vztah se svým lékařem Johannem Friedrichem Struensee. Do Kodaně se vrátil v lednu roku 1769 a následně jmenoval Struenseeho státním radou.\n\nStruensee se stal politikem a silným královým člověkem, vládnoucím \"de facto\". Získal důvěru královny Karoliny Matyldy, když očkoval jejího syna prince Frederika proti hrozící nákaze neštovicemi při epidemii, jež zasáhla Kodaň na podzim roku 1769. V krátkém čase se stal Struensee královniným milencem. 7. července roku 1771 porodila Karolina Matylda dcera Luisu Augustu, a třebaže král její otcovství uznal, panovalo všeobecné mínění, že jejím skutečným otcem je Struensee.\n\nStruensee zavedl v království řadu liberálních reforem, což mu přineslo množství politických nepřátel, kteří proti němu konspirovali; patřila mezi ně řada významných veřejných osobností, především královna vdova Juliana Marie Brunšvická a její syn, princ Frederik (králův nevlastní bratr). V roce 1772 byl Struensee obviněn z urážky majestátu pro svůj poměr s královnou a byl odsouzen k smrti. Kristián VII. podepsal rozsudek – údajně proto, že ho přesvědčili o tom, že Struensee plánoval ho zavraždit. Poprava se uskutečnila 28. dubna 1772.\n\nKarolina Matylda přiznala svůj poměr se Struenseem a její manželství s Kristiánem bylo anulováno. Po jednáních s jejím bratrem, britským králem Jiřím III., byla deportována do hannoverského Celle. Nikdy se již nevrátila, aby viděla své děti. Zemřela v roce 1775, v nedožitých 24 letech.\n\nKrálovna vdova Juliana Marie a její syn princ Frederik obsadili místo ve státní radě, Frederik se stal roku 1772 regentem Kristiána VII., svého staršího nevlastního bratra, který vzhledem ke svému zdravotnímu stavu vládu řídit nemohl. Reálně však vládli jeho matka a Ove Høegh-Guldberg, teolog a profesor rétoriky a jeden ze strůjců intriky proti Struenseemu. Ten se stal jedním z nejvlivnějších lidí království a záhy skutečným vládcem; rozhodl o zrušení všech liberálních reforem zavedených jeho předchůdcem.\n\nToto regentství trvalo do roku 1784, kdy korunní princ Frederik dosáhl věku 16 let; uskutečnil palácový převrat a následně byl místo svého strýce regentem krále jmenován on. Formálně byl Kristián VII. stále hlavou státu, ale ve skutečnosti se jeho role omezila na podepisování dokumentů, jež mu předkládala rada. S jeho synem Frederikem u moci byly zavedeny nové liberální reformy, začal rovněž konflikt s Velkou Británií v souvislosti s Francouzskými revolučními válkami.\n\nKristián VII. zemřel v roce 1808 v Rendsburgu v Šlesvicku, ve věku 59 let; příčinou jeho smrti byla patrně srdeční mrtvice. Byl pochován v katedrále v Roskilde, v místě posledního odpočinku dánských králů.\n\n1. října 1765 se Kristián oženil s britskou princeznou Karolinou Matyldou Hannoverskou. Z manželství vzešly dvě děti:\n\nV roce 2012 se Kristián VII. stal jednou z hlavních postav koprodukčního filmu \"Královská aféra\", jenž mapoval příběh jeho manželství s Karolinou Matyldou a vztah s lékařem Johanem Struenseem.\n\n"}
{"id": "570187", "url": "https://cs.wikipedia.org/wiki?curid=570187", "title": "Nogrod", "text": "Nogrod\n\nNogrod je jedno ze dvou slavných trpasličích měst nacházejících se v Ered Luin ve fiktivním světě J.R.R. Tolkiena. Objevuje se v jeho díle \"Silmarillion\". \n\nVe své tajné řeči nazvali trpaslíci město Tumunzahar. Elfové jej pojmenovali jako Nogrod čili Dutá nora nebo Duté sídlo.\n\nMěsto Nogrod bylo vyhloubeno ve východním úbočí Modrých hor, jižně od vysoké hory Dolmed. Nogrod byl vybudován podobně jako další trpasličí města ve velké hloubce pod horami. Trpaslíci v jeho okolí těžili mnoho kovů a ve městě se nacházela řada řemeslnických dílen a kováren. Nogrod byl obydlen trpaslíky z čeledí Odvážnoramenatých a Širokoramenatých. \nV prvním hvězdném věku procitnul jeden z trpasličích praotců někde v hlubinách Ered Luin. Ihned po svém probuzení začal budovat v hlubinách Modrých hor jižně od hory Dolmed své sídlo - Nogrod. Trpaslíci z Nogrodu se časem velmi smísili se svými sousedy z Belegostu a mezi oběma městy panoval čirý ruch a obchod. V prvním věku Slunce překonali nogrodští spolu s belegostskými trpaslíky štíty Ered Luin a poprvé se setkali s elfy. Sindar se velice podivovali trpaslíkům pro jejich malý vzrůst a nepěkný vzhled. Trpaslíci se zanedlouho naučili mluvit jazykem elfů a mezi oběma rasami začal probíhat pro obě strany velmi výhodný obchod. Naugrim zbudovali kvůli lepší dopravě svého zboží kamennou silnici vedoucí až k hoře Dolmed. Sindar se díky trpaslíkům naučili vyrábět ocelové zbraně a brnění, díky čemuž se ubránili proti Morgothovým stvůrám. Nejslavnějším trpasličím kovářem všech dob prý byl nogrodský Telchar. V roce 50 postavili trpaslíci z Nogrodu skryté sídlo Nargothrond pro noldorského pána Finroda, který byl poté znám jako Felagund. Finrod nadále udržoval vřelé vztahy s nogrodskými trpaslíky, kteří mu jako projev náklonnosti věnovali náhrdelník Nauglamír. V prohrané bitvě nespočetných slz v roce 473 stál Nogrod spolu s Belegostem na straně Maedhrosovi unie. Před bojem to byli právě trpaslíci, kteří zásobili Maedhrosovo vojsko zbraněmi. V roce 505 požádal Doriathský král Thingol trpasličí řemeslníky na svém dvoře v Menegrothu o spojení Silmarilu a Nauglamíru. Jakmile bylo dílo hotovo rozhořel se mezi trpaslíky a králem o tento poklad spor, který vyvrcholil Thingolovou smrtí. Trpasličí řemeslníci poté spěchali i s ukradeným drahokamem do svých domovů v Ered Luin, avšak při útěku byli až na dva pobiti a klenot byl donesen zpět do Menegrothu královně Melian. Dva přeživší trpaslíci přinesli do Nogrodu zprávy o krutém zabíjení svých druhů, avšak pomlčeli o předchozí vraždě krále Thingola. Nogrodští byli rozlíceni a žádali si pomstu. Požádali o pomoc své sousedy z Belegostu, ti však násilí odmítli a své nogrodské přátele od války odrazovali. Trpaslíci z Nogrodu i přes to shromáždili své silné vojsko a vytáhli proti Doriathu do války. Sindarší velitelé stále raději ustupovali pochodujícímu trpasličímu vojsku, načež se naugrim dostali až k hlavnímu městu Menegrothu. V něm byla svedena těžká bitva, v níž padlo mnoho mužů na obou stranách. Mezi mrtvými byl také Mablung Těžkoruký, který hlídal pokladnici s klenotem. Trpaslíci i přes obrovské ztráty zvítězili a opět se zmocnili nauglamíru se silmarilem. Na zpáteční cestě však byli překvapeni Berenem, který vedl ossiriandské elfy a enty. Překvapení trpaslíci byli prý do jednoho pobiti a uloupený doriathský poklad tak padl do rukou Berenovi. Po této krvavé porážce se již Nogrod nikdy nedokázal postavit na nohy. Na konci prvního věku při zkáze Beleriandu, jsou zemětřesením a vlnami rozrušeny také Ered Luin, načež zanikají prastará trpasličí města Nogrod s Belegostem a většina přeživších trpaslíků odchází na východ do Khazad-dûm. \n"}
{"id": "570190", "url": "https://cs.wikipedia.org/wiki?curid=570190", "title": "Světový pohár v orientačním běhu 2009", "text": "Světový pohár v orientačním běhu 2009\n\nSvětový pohár v orientačním běhu v roce 2009 (\"Orienteering World Cup 2009\") je série závodů v orientačním běhu. Tato soutěž je pořádaná každoročně Mezinárodním svazem orientačního běhu (IOF). První oficiální série světového poháru se konala v roce 1986 a poté každý druhý rok až do roku 2004. Od roku 2004 se světový pohár koná každoročně. V roce 2009 bylo na programu 9 bodovaných závodů: ve Finsku, Norsku, Maďarsku a Švýcarsku.\n\n\n"}
{"id": "570194", "url": "https://cs.wikipedia.org/wiki?curid=570194", "title": "Chalupecký", "text": "Chalupecký\n\nChalupecký, Chalupetzky nebo Chaloupecký je příjmení více osob:\n\n"}
{"id": "570199", "url": "https://cs.wikipedia.org/wiki?curid=570199", "title": "Barilium", "text": "Barilium\n\nBarilium („těžká kyčelní kost“) byl rod iguanodontního ornitopodního dinosaura, žijícího v období spodní křídy (stupeň valangin) na území dnešní Velké Británie. Původně byl popsán jako \"Iguanodon dawsoni\" Richardem Lydekkerem již v roce 1888. Mohutný býložravec je znám z fosilního materiálu dvou jedinců, objevených na jihozápadě Anglie. V roce 2010 byl překlasifikován na samostatný taxon. Spolu s rodem \"Hypselospinus\" (dříve také označovaným jako zástupce rodu \"Iguanodon\") žil ve stejné době, lišil se však některými znaky ve velikosti a stavbě obratlů a pánevních kostí.\n\n\"Barilium\" byl poměrně robustní iguanodont, který při délce kolem 6 až 8 metrů a hmotnosti asi 2500 kilogramů velikostně značně převyšoval hypselospina.\n\nV roce 2016 byl oznámen objev zkamenělého \"mozku\" (výlitku mozkovny) velkého ornitopodního dinosaura, který mohl patřit právě zástupci rodu \"Barilium\".\n\n"}
{"id": "570207", "url": "https://cs.wikipedia.org/wiki?curid=570207", "title": "Alfatoxin", "text": "Alfatoxin\n\nPojem Alfatoxin může znamenat:\n\n"}
{"id": "570208", "url": "https://cs.wikipedia.org/wiki?curid=570208", "title": "Multikolinearita", "text": "Multikolinearita\n\nMultikolinearita je v ekonometrii výraz pro vadu vyskytující se v matici pozorování regresorů X, kdy není splněn jeden z Gauss-Markovových požadavků pro odhad metodou nejmenších čtverců a sice, že matice X nemá plnou hodnost - případ tzv. perfektní multikolinearity, popř. matice pozorování XX má determinant velmi blízký nule a z toho důvodu lze odhadnout inverzní matici (XX) pouze za cenu velkých statistických chyb odhadu parametrů v regresním modelu.\n\nformula_1\n\nVzniká právě tehdy, pokud jsou sloupce matice X ortogonální (jejich skalární součin je roven nule) nebo pokud je matice X singulární. V praxi není běžná a znamená spíše chybu ve specifikaci modelu.\n\nformula_2\n\n\n\nPoužití párových korelačních koeficientů formula_3 a pokud je formula_4, pak předpokládáme multikolinearitu.\n\nPoužijeme metodu tzv. pomocných regresí, kdy vybereme j-tou exogenní proměnnou a vyjádříme ji zbylými k - 1 exogenními proměnnými.\n\nformula_5\n\nSpočteme následně koeficient vícenásobné determinace modelu R. Pokud je R blízký 1, pak usuzujeme na existenci kolinearity. Pro potvrzení výsledku můžeme použít statistický F-test založený na testování významnosti celého modelu pomocné regrese.\n\nEmpirické pravidlo pro rozpoznání významné multikolinearity je, že pokud je formula_6, kde formula_7 je koeficient vícenásobné determinace modelu a formula_8 je koeficient vícenásobné determinace j-té pomocné regrese, pak usuzujeme na významnou multikolinearitu.\n\nFarrar navrhuje sestavit matici formula_9 kde formula_10 jsou párové korelační koeficienty mezi proměnnými matice X normovanými podle vzorce: formula_11\n\nJe zřejmé, že formula_12.\n\nPokud je determinant matice R roven jedné, jsou sloupce matice X nekorelované. Pokud je determinant roven 0, jedná se o perfektní multikolinearitu. Neexistuje však test statistické významnosti, jež by ukazoval, jaká hodnota det R je již \"dostatečně\" malá, abychom mohli soudit, že existuje statisticky významná multikolinearita. Z toho lze usoudit, že použití tohoto postupu je pouze aproximativní a na multikolinearitu ukazují až hodnoty blízko nule.[1]\n\n\n\n\n"}
{"id": "570210", "url": "https://cs.wikipedia.org/wiki?curid=570210", "title": "Orlík (námořní loď)", "text": "Orlík (námořní loď)\n\nOrlík, později označován jako Orlík 1, byla československá obchodní loď vyrobená v polské loděnici v Gdaňsku pro Čínu. Ta ovšem nesměla provozovat vlastní námořní dopravu (nebyla tehdy v OSN), proto se plavila se pod čs. vlajkou v letech 1962 až 1967. Její posádku tvořilo 42 mužů. \n\nLoď převzala Československá námořní plavba, postavili ji v Polsku pro Čínu v roce 1958, kdy získala jméno Ho-Ping. Byla dlouhá 154 metrů, hrubá prostornost 6 785 BRT, nosnost 10 350 DWT, ponor 8,5 metru. Byla poháněná jedním vznětovým motorem značky FIAT se spotřebou 25 tun pohonných hmot denně a výkonem 5 882 kW. Dokázala vyvinout cestovní rychlost 18 uzlů, což byla v té době vůči všem našim lodím rychlost vysoká. Měla kajuty pro 12 cestujících a salónek s barem. Motor byl výkonný, složitý a poměrně poruchový. Díky dobré konstrukci proplula bez úhony i okem tropické bouře. \n\nJméno loď měnila vícekrát. Původně Ho-Ping byl provozován v Chipolbroku jako Frederik Chopin, v československých službách byla Orlíkem, změnila jméno i po prodeji čínským rejdařům v roce 1967. Dne 17. ledna 1967 byla loď spolu s několika dalšími předána Číně v rámci finančního vyrovnání.\n\nStejně jako jména lodě se měnili kapitáni lodi, byli z Číny, ČSSR, SSSR.\n\nÚdaje o spotřebě a rychlosti se u obou zdrojů (kniha, web) liší.\n\n"}
{"id": "570232", "url": "https://cs.wikipedia.org/wiki?curid=570232", "title": "Věčný svit neposkvrněné mysli (soundtrack)", "text": "Věčný svit neposkvrněné mysli (soundtrack)\n\nSoundtrack k filmu Věčný svit neposkvrněné mysli byl vydán Hollywood Records 16. března 2004.\n\nZáklad byl zkomponován losangeleským hudebníkem Jonem Brionem. Ostatní písně nahráli: Jeff Lynne - E.L.O. (\"Mr. Blue Sky\" byl použit v trailerech a televizních spotech, ale nikoliv ve filmu), The Polyphonic Spree, The Willowz a Don Nelson.\n\nBeck, ve spolupráci s Jonem Brionem, uvedl cover verzi písně \"Everybody's Got to Learn Sometime\" se skupinou Korgis.\n\n"}
{"id": "570237", "url": "https://cs.wikipedia.org/wiki?curid=570237", "title": "Beijing City International School", "text": "Beijing City International School\n\nBeijing city international school (BCIS) (北京 乐成 国际 学校 hanyu pinyin: Běi-jīng lè-chéng guó-jì xué-xiào) je jedna z mnoha anglických škol v Pekingu v Čínské lidové republice. Poskytuje dobré vzdělání s množstvím doplňujících programů. Je rozdělena na vyšší a nižší stupeň. Nižší stupeň zahrnuje 1. - 5. třídu, vyšší stupeň 6.- 10. třídu. \n\nŠkola je rozdělena na tři budovy. V jedné z těchto budov se nachází tělocvična a plavecký bazén. Ostatní budovy mají každá svou knihovnu a jídelnu. Ke škole patří i vlastní fotbalové hřiště s umělým trávníkem, běžecký ovál a doskočiště pro skok daleký.\n\n"}
{"id": "570242", "url": "https://cs.wikipedia.org/wiki?curid=570242", "title": "Kdybych byl králem", "text": "Kdybych byl králem\n\nKdybych byl králem (ve francouzském originále Si j'étais roi) je opera (žánru opéra comique) o třech dějstvích francouzského skladatele Adolpha-Charlese Adama na libreto Adolpha d'Enneryho (vlastním jménem Adolphe-Philippe Dennery, 1811-1899) a Julese-Henriho Brésila (1818-1899). Poprvé byla uvedena v pařížském Théâtre-Lyrique dne 4. září 1852.\n\nOperu \"Kdybych byl králem\" složil Adam ve své poslední tvůrčí fázi, kdy byl nucen rychle tvořit, aby mohl uhradit dluhy spojené s bankrotem jeho Národního divadla (Théâtre-National) roku 1848. Po úspěšné Norimberské loutce to bylo jeho druhé dílo, které bylo inscenováno v divadle „Théâtre-Lyrique“, jemuž postoupil licenci na své zkrachovalé „Théâtre-National“ (nástupcem tohoto divadla je od roku 1862 Théâtre du Châtelet). Opera se odehrává v exotickém prostředí Indie, čemuž odpovídala i honosná výprava a kostýmy. Získala ihned velký úspěch, do konce roku 1852 představovala celou polovinu představení v divadle a v období do jeho přestěhování do Châteletu byla hrána více než 170krát. Adamovi přinesla nejen tolik peněz, aby mohl definitivně splatit dluhy, ale rovněž nejlepší kritické ocenění jeho kariéry.\n\n\"Kdybych byl králem\" našla brzy cestu i do zámoří (New Orleans 1856, Surabaya 1864), Buenos Aires 1881), přes půl století však nenašla cestu do Německa, kde byly jinak Adamovy opery velmi populární. Od konce 19. století je však uváděna jen sporadicky.\n\nV českých zemích operu \"Kdybych byl králem\" poprvé uvedlo pražské Prozatímní divadlo 15. ledna 1875 v češtině, dokonce o více než čtvrtstoletí před německou premiérou, která se konala 21. ledna 1904 ve Vratislavi. Později byla hrána spíše v amatérských (např. roku 1936 pražské Opera Studio) nebo oblastních divadlech: poslední profesionální inscenací v českých zemích bylo roku 1959 nastudování v opavském divadle.\n\nV kontextu Adamových komických oper má \"Kdybych byl králem\" formálně nejpropracovanější partituru s bohatou instrumentací. Hudba vyniká rozmanitostí a až snovou lyričností. Nejpopulárnějším kusem se stala předehra, která je často hrána samostatně jako symfonické dílo.\n\nOpera \"Kdybych byl králem\" má předehru a zpěvní čísla proložená mluvenými dialogy ve třech dějstvích, představení trvá asi dvě hodiny.\n\nDěj se odehrává v království Goa bez určení doby.\n\n(Pobřeží Ománského moře) Na pobřeží pospávají rybáři; jejich ženy je přicházejí vzbudit (sbor \"Mes bons amis\"). Jedním z nich je Piféar, který hledá svého přítele Zéphorise, se kterým se na rybolov vydává nejraději, ačkoli je to mizerný rybář: zajímá se jen o perly a poklady — a ryby, které v sítích uváznou, přenechává Piféarovi (kuplety \"Zéphoris est bon camarade\"). Přichází pobřežní policista Zizel, který pod různými záminkami vybírá od všech přítomných pokuty, zejména pak od Zéphorise, který jej rozzlobil (kvartet \"Ne pleure pas\"). Zéphorisova sestra Zélide se hněvá: její bratr nic neulovil a ještě přišel o peníze, namísto toho hledá poklady, aby je mohl darovat neznámé krásce, kterou zachránil před utonutím (árie \"J'ignore son nom\").\n\nPřichází Kadoor, bratranec a ministr krále Mossoula. Piféar mu již několikrát sloužil jako posel pro tajemné vzkazy a další má následovat. Za ním následuje sám král se svou dcerou Néméou (vítán sborem \"Gloire à Brahma qui te protège\"). Kadoor se o ni uchází, ona si však hodlá vzít jen neznámého hrdinu, který jí zachránil život na moři.\n\nZéphoris v princezně poznává neznámou krásku. Jeho překvapení si všimne Kadoor a pohrůžkami jej přinutí k přísaze, že zachová mlčení. Ministr naopak situace využije k tomu, aby se před Néméou vydával za jejího zachránce. Néméa je zklamána — to není muž, který se jí zjevoval ve snách —, ale musí dodržet své slovo (\"O surprise inouïe! — En songe, vous voyiez l'image — Enfin, il la tient\").\n\nZéphoris je zoufalý. Na princeznu nemůže on, chudý rybář, ani pomyslet. to kdyby byl králem (árie \"Si j'étais roi\"). Své přání napíše do písku a usne. Král prochází znovu kolem, a když Zéphorise vidí, napadne jej žertík. Královský průvod odnese spícího Zéphorise do paláce (finále \"O barque légère et fidèle\").\n\nZéphoris byl uložen do královského lože a všichni mají příkaz chovat se k němu, jako by byl králem. Zéphoris se probouzí a nevěří svým očím (\"O roi! ton peuple qui t'adore — Ah! c'est un rêve qui m'enchante\"). O tom, že nesní, jej přesvědčí až vydatná snídaně (\"On ne peut rêver et manger à la fois\"). I Néméa se mu představuje jako jeho sestřenka (árie \"De vos nobles aïeux\") a oba se přirozeně ihned zamilují (duet \"Vous m'aimez, dites-vous?\"). Mezitím \"král\" začíná brát svou úlohu vážně a pustí se energicky do vládnutí. Na počest Néméy svolává hostinu (\"Accourez à ma voix — Pour le royal banquet\") a dokonce svolává kněží, aby je oddali (\"Venez brahmes sacrés unir la princesse\"). Tolik komedie by stačilo, myslí si král a Kadoor a Zéphorise uspí lektvarem ve víně. Když však chce Kadoor sám pokračovat ve svatebním obřadu, Néméa odmítne a uprchne (finále \"O mortelle injure\").\n\nZélida sedí u svého bratra Zéphorise, který dosud spí (kuplety \"Entends-tu, sous les bambous\"). Vedle Zéphorise přinesli s paláce i nějaké peníze jako odškodnění, což se zdá Piféarovi podezřelé (komické duo Piféara a Zélidy \"Tant d'or, à vous, ô ciel!\"). Zéphoris se probouzí a vypráví své zážitky, čímž všechny včetně sama přesvědčí, že zešílel (ansámbl \"Honneur à la plus sage — Il est fou, des plus fous!\"). Néméa se přichází omluvit za žert svého otce (duet \"Je fus cruelle et Dies se venge\"). Přitom vyslechne, že princ Kadoor hodlá nechat Zéphorise popravit za to, že údajně nedodržel přísahu (\"Quoi, le prince Kador...\"), a dozví se konečně, kdo byl jejím pravým zachráncem. Svým zásahem (trio \"Noble prince Kadoor\") nejen Zéphorise zachrání, ale i odhalí Kadoora jako zrádce ve prospěch Portugalců. Dojde k boji (král: \"Toi qui présides aux batailles\"), v němž se Zéphoris vyznamená (sbor \"Victoire! Victoire!\"). Jeho svatbě s Néméou již nestojí nic v cestě (finále \"Noble princesse, approchez-vous\").\n\nExistují dvě nahrávky \"Kdybych byl králem\", obě v nepůvodní podobě:\n\n\n\nNejslavnějším číslem je předehra, kterou nahráli například Richard Hayman, Yan Pascal Tortelier, Jean Martinon, Albert Wolff nebo Paul Paray.\n\n\n\n"}
{"id": "570244", "url": "https://cs.wikipedia.org/wiki?curid=570244", "title": "Koala (nápoj)", "text": "Koala (nápoj)\n\nKoala je nealkoholický kolový nápoj sladkokyselé chuti, dochucený chmelem, pocházející z produkce pivovaru Černá Hora. Limonáda je velmi blízce příbuzná s Grenou. Získala i ocenění Zlatá Salima 2004. Je vyrobena z artéské vody, bez použití umělých sladidel.\n\n\nStáčeno: do KEG 30l a 50l\n\n"}
{"id": "570263", "url": "https://cs.wikipedia.org/wiki?curid=570263", "title": "Bélial", "text": "Bélial\n\nBelial (či Beliáš) je jedním ze čtyř korunních knížat pekla. Poprvé se o něm zmiňují židovské apokryfy. Jeho dalšími jmény jsou Belhor, Baalial, Beliar, Belias, Beliall, Beliel, Bilael, Belu, z hebrejštiny בְּלִיַּ֫עַל Bəliyyáal, ve starších skriptech Matanbuchus, Mechembuchus, Meterbuchus.\n\nEtymologie tohoto slova je nejistá, ale nejčastěji je překládan z hebrejštiny (Beli yo'il) jako \"bez jmění\".\nSebastien Michaelis uvádí, že Belial svádí prostřednictvím arogance a jeho protivník je František z Pauly, v tomto smyslu je jeho jméno překládáno jako \"pán domýšlivosti\" (Baal ial).\n\nV Novém zákoně je Belial nazýván jako démon, Satan či Lucifer. Od středověku byl považován za mocného krále pekla.\nJako démon měl lidi svádět k hříchům. Zejména sexu, chtíči a obžerství.\n\nSatanská bible uvádí, že jeho jméno znamená \"bez pána\" a symbolizuje skutečnou nezávislost, soběstačnost a osobní úspěch.\nBelial představuje zemní element, je pánem a učitelem lidstva, představuje tělesné a základní potřeby lidí.\n\nV démonologii je to démon nepořádku a zmatku, který ovládá tento svět, personifikuje zlo a pobývá v samé blízkosti Satana.\nObjevuje se v podobě anděla neobyčejné krásy, sladce mluvícího.\nPodle démonologa de Lancra je démonem vzpoury a neposlušnosti, který se první vzbouřil proti bohu.\nPro evokatéra je jedním z nejnebezpečnějších zjevů a reprezentuje égregor, revoluci sociálního typu.\n"}
{"id": "570273", "url": "https://cs.wikipedia.org/wiki?curid=570273", "title": "Josef Cogan", "text": "Josef Cogan\n\nJosef Cogan (* 26. srpna 1973 Hořice) je český politik a právník, v letech 2010 až 2013 poslanec Poslanecké sněmovny PČR za Královéhradecký kraj (zvolen na kandidátce TOP 09 a STAN), v letech 2002 až 2010 a opět od roku 2014 starosta města Nová Paka, člen hnutí STAN.\n\nV letech 1986–1991 studoval na gymnáziu v Nové Pace, poté nastoupil na Právnickou fakultu Univerzity Karlovy v Praze, kterou absolvoval mezi lety 1992–1999 s titulem magistra. Do roku 2002 působil jako advokátní koncipient u advokátky JUDr. Zuzany Kudynové. V roce 2008 se stal advokátem.\n\nV letech 1998–1999 se angažoval jako jednatel a společník firmy TRENDTEX TRADING, s.r.o. V období 1998–2005 předsedal představenstvu Občanské záložny, spořitelní a úvěrní družstva \"v likvidaci\".\n\nJe ženatý, má dva syny.\n\nDo politiky vstoupil, když byl v komunálních volbách v roce 2002 zvolen zastupitelem města Nová Paka, a to jako nezávislý na kandidátce subjektu \"\"Sdružení nezávislých kandidátů - Sportovci pro Novou Paku\"\". V polovině listopadu 2002 se navíc stal starostou města. Ve volbách v roce 2006 obhájil jak post zastupitele, tak starosty. Také ve volbách v roce 2010 obhájil mandát zastupitele města (na kandidátce uváděn již jako nestraník za STAN v rámci subjektu \"\"Sportovci pro Novou Paku\"\"). Na funkci starosty však již nekandodoval, mimo jiné z důvodu výkonu funkce poslance. V čele radnice jej vystřídal Rudolf Cogan. V zastupitelstvu zasedá i po volbách v roce 2014. V listopadu 2014 byl navíc opět zvolen starostou města. Také ve volbách v roce 2018 obhájil post zastupitele města, když vedl jako člen hnutí STAN kandidátku subjektu \"\"Sportovci pro Novou Paku\"\" (tj. hnutí STAN a nezávislí kandidáti). V listopadu 2018 se stal opět starostou města.\n\nVe volbách 2010 byl zvolen do dolní komory českého parlamentu. Ve volbách v roce 2013 se mu mandát obhájit nepodařilo, skončil jako první náhradník. Ve volbách do Poslanecké sněmovny PČR v roce 2017 byl lídrem kandidátky hnutí STAN v Královéhradeckém kraji, ale neuspěl. \n"}
{"id": "570274", "url": "https://cs.wikipedia.org/wiki?curid=570274", "title": "Nemrznoucí kapalina", "text": "Nemrznoucí kapalina\n\nTermínem nemrznoucí kapalina se označuje kapalná látka používaná pro chlazení spalovacích motorů a různé další aplikací s přenosem tepla, například chladicí zařízení nebo solární ohřívače vody. Účelem nemrznoucí kapaliny je ochránit tuhé uzavřené zařízení před účinky fyzikální zátěže a případnou zničující deformací následkem expanze, která nastává při tuhnutí vody v led. Většina nemrznoucích kapalin jsou chemické sloučeniny, které se přidávají do vody s cílem snížit bod tuhnutí směsi pod nejnižší teplotu, které je pravděpodobné, že bude systém vystaven. Jako o nemrznoucí kapalině lze hovořit jak o přidávané látce, tak o výsledné směsi (označované také jako nemrznoucí směs), což dovoluje srovnávání mezi nesmíšenou nemrznoucí kapalinou (aditivem) a předem namíchanou kapalinou (voda + aditivum) v běžných prodejních baleních.\n\nLátky používané jako nemrznoucí kapalinu nemusí při smíšení s vodou jen snižovat bod tuhnutí (pro použití v zimě), ale také zvyšovat bod varu (pro použití v létě).\n\nV automobilovém průmyslu se používá termín chladicí kapalina, který označuje primární funkci kapaliny při přenosu tepla. Do těchto kapalin se přidávají také inhibitory koroze, které chrání chladicí systém často obsahující elektrochemicky nekompatibilní kovy (hliník, litinu, měď, olověnou pájku apod.).\n\nNemrznoucí kapaliny byly vyvinuty, aby odstranily negativní vlastnosti vody použité jako chladicí kapaliny. Ve většině motorů je v bloku umístěna mrazová zátka, které má za úkol chránit motor v situaci, kdy je v chladicím systému obyčejná voda (tedy nikoli nemrznoucí kapalina) nebo pokud okolní teplota klesne pod bod tuhnutí nemrznoucí kapaliny. Pokud se chladicí kapalina přehřeje, může se začít v motoru vařit; vznikající bubliny páry mohou způsobit vážné poškození motoru. Problému pomůže zabránit tlakový chladicí systém a používání správné chladicí kapaliny.\n\nNěkteré nemrznoucí kapaliny mohou bránit zamrznutí až do -87 °C.\n\nMethanol (methylalkohol, dřevný líh) je sloučenina se vzorcem CHOH. Je to nejjednodušší alkohol, jedná se o lehkou, těkavou, bezbarvou, hořlavou a jedovatou kapalinu s charakteristickým zápachem, který je poněkud slabší a sladší než ethanol. Při pokojové teplotě se chová jako polární rozpouštědlo. Používá se jako nemrznoucí kapalina, rozpouštědlo, palivo a k denaturaci ethanolu. Není příliš oblíbený pro použití v průmyslu, nicméně je obsažen například v některých kapalinách do ostřikovačů, odmrazovačích a aditivech do benzinu.\n\nRoztoky ethylenglykolu jsou k dispozici od roku 1926 a prodávaly se jako „stálé nemrznoucí kapaliny“, protože vyšší bod varu poskytuje (kromě přínosu nemrznoucí kapaliny v zimě) výhodu i v letním období. V mnoha aplikacích, včetně automobilů, se stále používají. Občas dochází k otravám způsobeným požitím ethylenglykolu.\n\nPropylenglykol je podstatně méně toxický než ethylenglykol a může být označován jako „netoxická nemrznoucí kapalina“. Používá se kromě jiného tam, kde je použití ethylenglykolu nevhodné, například v potravinářských strojích nebo v domácnostech. V USA je propylenglykol „všeobecně považován za bezpečný“ pro použití v potravinách. Ovšem nemrznoucí kapaliny založené na propylenglykolu nelze považovat za bezpečné ke konzumaci. Při náhodném požití je třeba ihned kontaktovat lékaře.\n\nPropylenglykol na vzduchu a teple oxiduje. Vzniká při tom kyselina mléčná. Pokud se tento proces dostatečně neinhibuje, může se kapalina stát korozivní. Pro ochranu se používá například protodin.\n\nVětšina komerčních nemrznoucích kapalin obsahuje sloučeniny pro inhibici koroze a barvivo (obvykle zelené, červené nebo modré fluorescentní) k usnadnění identifikace. Obvykle se používá ředění 1:1 s vodou, kdy je výsledný bod tuhnutí v oblasti −35 °C až −40 °C, v závislosti na konkrétním složení. V teplejších nebo chladnějších oblastech se používá slabší nebo silnější roztok, ovšem je třeba dodržet rozsah 40 % / 60 % až 60 % / 40 % pro optimální ochranu proti korozi a zmrznutí.\n\nGlykolové nemrznoucí směsi by se měly obecně každé dva roky měnit za čerstvé.\n"}
{"id": "570279", "url": "https://cs.wikipedia.org/wiki?curid=570279", "title": "Jan Čechlovský", "text": "Jan Čechlovský\n\nMgr. Jan Čechlovský (* 4. října 1974, Pardubice) je český politik, v letech 2010 až 2013 poslanec Parlamentu ČR za Pardubický kraj, starosta Chrudimi a člen ODS.\n\nMezi lety 1989-1993 studoval na gymnáziu Josefa Ressela v Chrudimi, v letech 1993-1995 absolvoval Soukromou střední školu cestovního ruchu Pardubice. V období 1998-2005 se vzdělával v oboru sociální práce a sociální politiky na Univerzitě Hradec Králové.\n\nV letech 1996-2002 pracoval na Okresním úřadu v Chrudimi nejprve jako sociální asistent oddělení sociální prevence, později toto oddělení vedl. Mezi lety 2003-2004 řídil jako předseda a projektový manažer občanské sdružení Šance pro Tebe Chrudim. Je ženatý.\n\nOd roku 2004-2006 působil jako místostarosta Chrudimi, od roku 2006 tomuto městu starostuje. Ve volbách 2010 byl zvolen do dolní komory českého parlamentu díky 6,07 % preferenčních hlasů, které jej posunuly z 9. na 2. místo na kandidátce ODS.\n"}
{"id": "570283", "url": "https://cs.wikipedia.org/wiki?curid=570283", "title": "Formátovaný text", "text": "Formátovaný text\n\nFormátovaný text je v informatice označení uložení textu do souboru ve formě, kdy jsou uloženy též informace o formátování (fonty, velikost písma, nadpisy, odkazy…). Doplňující informace jsou uloženy buď v čitelné podobě (výsledný soubor je textový – například HTML, XML, který používají OpenOffice.org, TeX, OOXML pro Microsoft Office) nebo jsou formátovací informace uloženy v nečitelné podobě jako binární data, která neodpovídají tisknutelným znakům (soubory codice_1, codice_2 a další z Microsoft Office). \n\nPro tvorbu formátovaného textu se používají textové procesory. Profesionální sazba se provádí pomocí pokročilých DTP programů.\n\nOpakem formátovaného textu je prostý text, který formátovací informace neobsahuje.\n\nZnačkovací jazyky vkládají formátovací informace přímo do textu v podobě specializovaných značek. Při tvorbě formátovaného textu pomocí textového editoru jsou značky viditelné. Avšak v případě, že se použije HTML editor nebo textový procesor, značky viditelné nebudou a uživatel bude přímo upravovat vzhled textu, jak je zvyklý z WYSIWYG editorů.\n\nV následujícím příkladu je vlevo uveden HTML (HyperText Markup Language, tj. \"hypertextový jazyk značek\") a v pravé části tabulky je zobrazen text tak, jak ho zobrazí například webový prohlížeč nebo WYSIWYG editor:\n\n"}
{"id": "570284", "url": "https://cs.wikipedia.org/wiki?curid=570284", "title": "Korunovka purpurová", "text": "Korunovka purpurová\n\nKorunovka purpurová (\"Periphylla periphylla\") je mořský bezobratlý živočich z kmene žahavců, třídy Medúzovci. Dosahuje v průměru až 20 cm. České druhové jméno je odvozeno od purpurového zbarvení ramen, zvonec je rezavohnědý.\nKromě chladných moří blízko pólů je široce rozšířena. Dává přednost hlubokým otevřeným mořím, ale vyskytuje se i v norských fjordech a ve Středozemním moři.\nčeské:\nvědecké:\n"}
{"id": "570286", "url": "https://cs.wikipedia.org/wiki?curid=570286", "title": "Železnorudské povstání", "text": "Železnorudské povstání\n\nŽeleznorudské povstání bylo prvním protivládním povstáním v Československé republice po první světové válce.\n\nVypuklo 21. července 1919. Původci byli šumavští legionáři z ruských legií pod velením praporčíka Františka Jelínka. V Klatovech je vedl kapitán Holásek. Později se k nim přidali i příslušníci jiných jednotek. Povstalcům se povedlo obsadit Železnou Rudu, Klatovy a nakonec dorazili i do Plzně, kde byli v diskuzích poraženi místními politiky z tábora sociální demokracie. V Plzni také došlo k uklidnění rozvášněných dělníků a povstalci se vzdali pochodu na Prahu. Povstalci se později vzdali. Účastníci povstání byli zatčeni a iniciátor akce a její velitel Jelínek byl odsouzen k trestu smrti. Trest mu však byl změněn na pět let vězení. Absolvoval polovinu trestu.\n\nPovstání na Šumavě nebylo názorově jednotné a označení povstání za krajně levicové či pravicové není možné. Obsahovalo množství proudů, demokratických, sociálních i bolševických. Vzbouřenci chtěli prosadit změny v armádě, sankce pro bývalé rakouské důstojníky, sociální spravedlnost, diktaturu tvrdé ruky T. G. Masaryka atd. Mezi demonstranty byli také čeští nacionalisté, kteří volali po odstranění byrokracie, ale neuvažovali přímo o nějaké socializaci. Teprve třetí proud povstání byl již orientován bolševicky a jeho stoupenci se inspirovali sovětským vzorem a chtěli také volit své důstojníky (pozn.: v ruských legiích mohli navrhovat povýšení na důstojníka či poddůstojníka také řadoví vojáci, a sestavit vojenské rady, jinak však měli o revoluci povstalci spíše romantické představy. K povstání se nepřipojili veteráni z italské ani z francouzské legie.\n\n\n\n"}
{"id": "570288", "url": "https://cs.wikipedia.org/wiki?curid=570288", "title": "Senát republiky (Itálie)", "text": "Senát republiky (Itálie)\n\nSenát republiky (italsky: \"Senato della Repubblica\") je horní komora Parlamentu Itálie (\"Parlamento della Repubblica Italiana\"). Sestává z 315 křesel pro zvolené senátory, nepočítaje doživotně jmenované politiky. 309 křesel se rozděluje podle výsledků regionálních voleb. Funkční období je pětileté. V ústavním systému Itálie je postavení Senátu rovnocenné dolní komoře, kterou je Poslanecká sněmovna, což je výjimečné v politických systémech demokratických států. Vláda musí o vyslovení důvěry požádat obě komory, jedná se o příklad tzv. \"dokonalého bikameralismu\". Volby se do obou zastupitelských sborů uskutečňují současně. Naposledy tomu bylo 4. března 2018.\n\nVe své současné podobě byl Senát založen 8. května 1948. Existoval však již v Italském království pod názvem \"Senato del Regno\" (Senát království).\n\nPrezident Italské republiky může jak horní tak dolní komoru Parlamentu rozpustit před uplynutím volebního období, pokud žádná vláda není schopna získat důvěru.\n\nSídlem Senátu je \"Palazzo Madama\" v Římě. Současnou předsedkyní Senátu je 71letá Elisabetta Alberti Caselatti ze strany Forza Italia, která byla zvolena 24. března 2018. Je první ženou v tomto úřadě v historii Itálie. Jejím předchůdcem byl Pietro Grasso ze strany Liberi e Uguali. Předseda Senátu v případě uvolnění úřadu prezidenta republiky zastává jeho funkci.\n\nZákon č. 270 z roku 2005 změnil stávající většinový volební systém, který byl praktikován od vzniku „druhé republiky“ z počátku 90. let 20. století, na smíšený podmíněný systém. Ve volbách do Senátu dochází ke kombinaci tří modelů.\nZ celkového počtu 315 mandátů je 301 senátorů voleno v přímých volbách 18 regionů (volebních obvodů). Jeden mandát je přidělen na základě zákona v regionu Valle d´Aosta a sedm mandátů je určeno pro křesla v regionu Trentino Alto Adige. Italové žijící v zahraničí volí šest senátorů. Uzavírací klauzule pro samostatné politické strany činí 8 % platných hlasů v daném regionu, pro koalice 20 % platných hlasů v regionu. Politický subjekt, který kandidoval v koalici, jež získala přes 20 %, pak musí dosáhnout v daném regionu alespoň 3 % hlasů. Pokud vítězná strana v konkrétním regionu neobdrží 55 % mandátů, pak je uplatněna tzv. většinová prémie, která vítězi voleb zaručuje tuto většinu (tedy existuje 17 většinových prémií).\nPrezident republiky navíc může \"ex lege\" jmenovat pro jedno volební období až pět doživotních senátorů, kteří zvyšují absolutní počet křesel nad 315. Ze zákona se pak všichni bývalí prezidenti republiky stávají také doživotními senátory.\n\nVolit senátory mohou občané starší 25 let věku (aktivní volební právo) a voleni mohou být občané po dovršení 40 let věku (pasivní volební právo).\n\nK roku 2010 měl Senát celkově 322 členů, 315 senátorů a 7 doživotních senátorů. Na začátku 2013 měli titul doživotních senátorů Emilio Colombo (bývalý předseda vlády) a bývalý eurokomisař Mario Monti. Jako bývalý prezident republiky zde s tímto titulem zasedal Carlo Azeglio Ciampi. Senátor Colombo zemřel v červnu 2013. V srpnu téhož roku jmenoval tehdejší prezident Giorgio Napolitano čtyři doživotní senátory: architekta Renza Piana, dirigenta Claudia Abbada (již zemřel), bioložku Elenu Cattaneo a fyzika Carla Rubbiu.\n\n\n"}
{"id": "570292", "url": "https://cs.wikipedia.org/wiki?curid=570292", "title": "Daňová asignace", "text": "Daňová asignace\n\nDaňová asignace je vládní nástroj v rukách daňového poplatníka, který díky volbě [daňové asignaci] cíluje předem státem stanovou část z jeho vlastní odváděné daňové povinnosti na existující veřejně prospěšné projekty. Svou daňovou asignací vyjadřuje důležitost a důvěru danému projektu. Dosud nebyla daňová asignace v České republice ustanovena zákonem (k 9. 6. 2010).\nNevýhody:\n\nVýhody:\n"}
{"id": "570324", "url": "https://cs.wikipedia.org/wiki?curid=570324", "title": "Recovery", "text": "Recovery\n\nRecovery je sedmé studiové album rappera Eminema, část alba vychází ze samplů starších popových či rockových hitů a celkově má spíše melancholickou atmosféru, jelikož hlavním tématem alba je jeho období závislosti na drogách. Na 53. předávání cen Grammy, v roce 2011, album získalo cenu za nejlepší rapové album roku. Další cenu Grammy Eminem získal i za píseň \"Not Afraid\".\n\nBrzy po vydání alba \"Relapse\" v roce 2009 se Eminem nechal slyšet, že začíná nahrávat nové album s pracovním názvem \"Relapse 2\". V několika rozhovorech mluvil o výpomoci umělců jako jsou: Dr. Dre, 50 Cent, Lloyd Banks a skupina D12. Na albu však hostují jen Lil Wayne, Pink, Rihanna a Kobe. Na bonusové písni deluxe verze alba hostuje skupina Slaughterhouse.\n\nAlbum je věnované lidem, kteří se necítí dobře. Také je reakcí na album \"Relapse\", při jehož nahrávání se Eminem nekoncentroval, jak zpětně řekl. Dále řekl, že \"Recovery\" je více procítěné, zatímco \"Relapse\" bylo jen obyčejnou rapovou nahrávkou.\n\nV textech se věnuje svým obvyklým tématům. V písni \"Cold Wind Blows\" se věnuje svým ex-láskám. V \"Talkin’ 2 Myself\" se zabývá dopadem svých alb na svou image. V \"On Fire\" představuje svou vražednou fantazii. \"W.T.P.\" je cestou ke kořenům. V \"Going Through Changes\" se znovu vyrovnává s dopady slávy. Píseň \"Not Afraid\" je pozitivním konstatováním zlepšení Eminemova života v kontextu ukončení minulých sporů a očištění se od závislosti na lécích. Písně \"So Bad\" a \"Almost Famous\" věnuje svému alteregu Slim Shady. Singl \"Love The Way You Lie\" popisuje škodlivý a bolestný vztah fiktivního páru.\n\nJako dnes již tradičně, album uniklo předčasně na internet už 8. června.\n\nV dubnu 2010 byl zveřejněn singl \"Not Afraid\". Singlu se v USA prodalo 380 000 ks v první týden prodeje a debutoval na 1. příčce žebříčku Billboard Hot 100 jako teprve šestnáctý singl v historii a druhý v žánru hip hop. Celkem se ho v USA prodalo 4 miliony kusů a byl certifikován jako 4x platinový. Také byl oceněn cnou Grammy za nejlepší solo rapový výkon.\n\nV srpnu byl vydán druhý singl \"Love the Way You Lie\", na kterém hostuje zpěvačka Rihanna, i tento singl se umístil na první pozici žebříčku Billboard Hot 100 (ale debutoval na druhé). Na první příčce se udržel sedm týdnů a celkem se ho prodalo přes pět milionů kusů a byl certifikován jako 5x platinový. Tato píseň je Eminemovým nejprodávanějším singlem, prodalo se ho deset milionů kusů celosvětově. \"Recovery\" se tím stalo jediným Eminemovým albem, které obsahuje dva singly, jež dosáhly na první místa.\n\nV říjnu byl vydán třetí singl \"No Love\" (ft. Lil Wayne). Singl se umístil na 23. příčce a žebříčk use udržel dvacet týdnů.\n\nV červnu 2011 byl dodatečně vydán čtvrtý singl \"Space Bound\". Singl se do žebříčku nedostal i tak se ho za následující rok prodalo okolo 500 000 ks.\n\nPo vydání alba se do žebříčku dostaly písně \"25 to Life\", \"Won't Back Down\", \"Talkin' 2 Myself\" a \"Cold Wind Blows\".\n\nBěhem prvního týdne se prodalo 745 000 kusů jen v USA, čímž se album stalo zlatým. Během druhého týdne se prodalo dalších 313 000 kusů, čímž se album stalo platinovým, s 1 058 000 prodanými kopiemi. 18. srpna 2010, po dvou měsících od zveřejnění se album stalo dvojnásobně platinovým s 2 113 000 prodanými kopiemi. 28. listopadu 2010 se album stalo 3x platinové s 3 053 000 prodanými kopiemi v USA. V prvním týdnu si v digitální podobě album zakoupilo 255 000 lidí, čímž se album stalo druhým \"nejstahovanějším\" albem, během prvního týdne, vůbec.\n\nZa první dva týdny se umístilo sedm písní z alba v hitparádě Billboard Hot 100. Píseň \"Love the Way You Lie (ft. Rihanna)\", se stala nejdéle se drženou písní na prvním místě žebříčku \"Digital Songs Chart\" a Eminem tak prvním umělcem, jehož píseň se v čele této hitparády udržela déle než pět týdnů.\n\nRecovery se stalo druhým nejprodávanějším albem roku 2010 s téměř 5,7 milionů prodaných kopií po celém světě. Album se v roce 2011 stalo prvním v historii, kterého se prodalo přes milion kusů v digitální podobě. Celkově se v USA prodalo 4 498 000 kusů, celosvětově poté přes šest milionů.\n\nOficiální seznam písní na albu:\n\n"}
{"id": "570325", "url": "https://cs.wikipedia.org/wiki?curid=570325", "title": "Středopahárské jazyky", "text": "Středopahárské jazyky\n\nStředopahárské jazyky tvoří podskupinu pahárských jazyků. Mluví se jimi zejména v indickém státě Uttarákhand a v přilehlém nejzápadnějším kraji Nepálu. Většinou se rozlišují dva hlavní středopahárské jazyky, garhválština a kumáónština. Hornatý kraj ale přeje velkému množství mluvených dialektů, které plynule přecházejí jeden do druhého, a to v rámci celé pahárské skupiny od Kašmíru až po Nepál. V různých zdrojích mohou být některé dialekty popisovány jako další samostatné jazyky. Jednotná spisovná forma středopahárským jazykům chybí, navíc gramotní uživatelé těchto jazyků většinou ovládají hindštinu, píší hindsky a při jejich případném písemném projevu v rodném jazyce může docházet k mísení s hindskými prvky.\n\nGramatika i slovní zásoba středopahárských jazyků leží někde mezi hindštinou a paňdžábštinou na jedné straně a nepálštinou na straně druhé. Ve srovnání s hindštinou lze pozorovat menší vliv perštiny a arabštiny; ve srovnání s nepálštinou zase menší ovlivnění tibetobarmskými jazyky.\n\nPahárské dialekty v Indii bývají často také označovány společným termínem pahárština (पहाड़ी, \"pahāṛī,\" v překladu „horský jazyk“).\n\nPodle britského sčítání v roce 1901 měla střední pahárština 1 270 931 mluvčích.\n\n"}
{"id": "570327", "url": "https://cs.wikipedia.org/wiki?curid=570327", "title": "C. Auguste Dupin", "text": "C. Auguste Dupin\n\nC. Auguste Dupin je fiktivní postava ve třech povídkách, jejichž autorem je Edgar Allan Poe:\n\n\nC. Auguste Dupin, mladý muž pocházející sice ze vznešené rodiny, avšak žijící v bídě, řeší kriminální případy metodou dedukce, i když není profesionálním detektivem. Postava Dupina s jeho logickým uvažováním se stala vzorem celé řadě autorů pro jejich literární hrdiny, včetně proslulého Sherlocka Holmese. Povídka \"Vraždy v ulici Morgue\" je považována za první detektivku.\n"}
{"id": "570331", "url": "https://cs.wikipedia.org/wiki?curid=570331", "title": "Operace Karas", "text": "Operace Karas\n\nOperace Karas byl krycí název pro pozemní výsadek vyslaný během II. světové války na území Slovenska a organizovaný zpravodajským odborem exilového Ministerstva národní obrany.\n\nJediným příslušníkem výsadku byl kpt. Jaroslav Krátký. Jeho úkolem bylo pomáhat při organizování SNP, provádět zpravodajskou činnost a předávat informace do Londýna. Zároveň byl jmenován styčným důstojníkem vrchního velení čs. zahraniční armády u vedení slovenského vojenského odboje, později u velení SNP.\n\nOproti jiným byl výsadek proveden pozemní cestou. Přes Turecko se Krátký v březnu 1944 dostal na Slovensko železničním expresem na platný slovenský pas (na jméno Dezider Bukovinský). V Bratislavě se spojil s odbojovou organizací Flora a dalšími odbojovými organizacemi. Navázal styk i s pplk. Golianem a zapojil se do příprav na povstání. Zároveň se mu podařilo navázat radiové spojení s Londýnem.\n\nPo vypuknutí SNP působil u štábu velení povstání jako styčný důstojník MNO. Funkci vykonával až do příchodu gen. Viesta. Kromě činnosti ve štábu Krátký spolupracoval i s výsadkovou skupinou Manganese.\n\nPo vojenské porážce SNP ustupoval společně s velením z Banské Bystrice. 1. listopadu 1944 byl při ústupu směrem na Donovaly společně s gen. Viestem a gen. Golianem u Bukovce zajat. Přes Bratislavu a Prahu byl převezen do Berlína, kde byl vězněn a vyslýchán. Počátkem roku 1945 byl pravděpodobně s generály Viestem a Golianem popraven v koncentračním táboře Flosenbürg. Podle nepotvrzených zdrojů válku přežil a byl přepraven do Sovětského svazu, kde zahynul v gulagu.\n\n"}
{"id": "570336", "url": "https://cs.wikipedia.org/wiki?curid=570336", "title": "Kristián V. Dánský", "text": "Kristián V. Dánský\n\nKristián V. (15. dubna 1646 Flensburg – 25. srpna 1699, Kodaň) byl v letech 1670–1699 král Dánska a Norska. Syn Frederika III. a jeho ženy Žofie Amálie Brunšvické.\n\nKristián byl druhý absolutistický monarcha Dánska a Norska, despota s přemrštěným míněním o své královské důstojnosti a svých výsadách. Spojiv se s nastupující buržoazií, omezil moc šlechty. V úmyslu získat od Švédska zpět území, ztracená v důsledku mírové smlouvy z Roskilde v roce 1658, se vložil do války, jež pouze zruinovala veřejné finance.\n\nV roce 1655, ve věku 9 let, byl prohlášen princem následníkem. V 18 letech obdržel místo v Královské radě (jež ovšem neměla velkého vlivu, neboť monarchie již byla absolutistická).\n\n14. května roku 1667 se v Nykøbingu oženil s Šarlotou Amálií Hesensko-Kasselskou, dcerou lankraběte Viléma VI. Hesensko-Kasselského.\n\nV roce 1670 zemřel král Frederik III. a podle \"Královského zákona\" z roku 1665 se Kristián stal druhým absolutním monarchou Dánska a Norska. Protože nastoupil na trůn podle následnictví a ne volbou, nebyl korunován, byl pouze pomazán v kostele zámku Frederiksborg, a to 9. února 1670.\n\nJedním z jeho prvních činů bylo, že ke dvoru v roce 1671 přivedl svou šestadvacetiletou oficiální milenku Žofii Amálii Moth, čímž těžce potupil královnu. Žofie Amálie Moth se 31. prosince roku 1677 stala hraběnkou ze Samsø a žila v prostorách paláce v Kodani.\n\nPro své velké osobní kouzlo a mimořádnou přívětivost byl Kristián V. velmi populární, což snad částečně hrálo roli při jeho snahách omezit vliv šlechty zapojením nešlechticů, jimž uděloval tituly baron a hrabě, do veřejných záležitostí.\n\nPod vedením Kristiánova kancléře Petra Griffenfeldta Dánsko zažilo krátké období příležitosti obsadit svou starou pozici velké mocnosti v regionu. Avšak tísněn obavami ze svých protivníků Kristián kancléře odvolal a obětoval tak jeho skvělé vedení, čímž vlastně přivodil velké škody prestiži monarchie. Státní prostředky byly promrhány v neúspěšné válce proti Švédsku (známé jako Norská válka, 1675–1679) ve Skåne, staré dánské provincii, již Dánsko ztratilo ve prospěch Švédska v důsledku smlouvy z Roskilde a již chtělo získat zpět. Chtělo rovněž zvovupřipojit pod dánskou svrchovanost vévodství Holstein-Gottorp, spojené se Švédskem, avšak po zásahu Francie bylo vévodství uznáno na Dánsku nezávislým.\n\nDvacet příštích mírových let znamenalo mnoho pro vnitřní rozvoj země. Řada pozitivních aspektů již byla zmíněna, k dalším patří vytvoření \"Dánského zákona (Danske Lov)\" v roce 1683, který představuje první právní kodex platný pro celé Dánsko. Byl formulován i \"Norský zákon (Norske Lov)\", podobný dánskému. Jiným důležitým počinem bylo v roce 1688 zavedení registru pozemků, kdy šlo o stanovení jednotné ceny pozemků v monarchii, vedoucí k spravedlivým odhadům.\n\nTřebaže král se o vědu a kulturu příliš nezajímal, i zde lze hovořit o \"zlatém věku\", např. díky práci astronoma Ole Rømera.\n\nZa jeho panování vznikla \"Dánská západoindická společnost\" (1671), založená pro objevy, využívání a kolonizaci karibských ostrovů, dnešních Panenských ostrovů. Její činnost se v roce 1680 rozšířila do dnešní Ghany v Africe.\n\nKristián V. zemřel 25. srpna 1699 na následky zranění utrpěného při nehodě na lovu. Je pochován v katedrále v Roskilde, místě posledního odpočinku dánských králů.\nKristián měl osm dětí se svou manželkou a dalších šest se svou milenkou.\n\nDěti Šarloty Amálie:\n\nDěti Žofie Amálie Moth:\n\n"}
{"id": "570345", "url": "https://cs.wikipedia.org/wiki?curid=570345", "title": "Noynoy Aquino", "text": "Noynoy Aquino\n\nBenigno Simeon \"Noynoy\" Cojuangco Aquino III (* 8. února 1960, Manila, Filipíny) je filipínský politik, člen Liberální strany a od roku 2007 senátor. V letech 1998–2007 působil v dolní komoře parlamentu jako poslanec. Dne 30. června 2010 se ujal úřadu prezidenta Filipín.\n\nJe jediným synem bývalé prezidentky Corazon Aquinové a senátora Benigna Aquina, známého bojovníka proti diktatuře Ferdinanda Marcose. Po smrti své matky v srpnu 2009 se rozhodl kandidovat na presidenta Filipín, dne 9. června 2010 byl pak vyhlášen vítězem voleb. Vzhledem k tomu, že pochází z jedné z politických rodin, která už několik pokolení ovlivňuje filipínskou politiku, bývá též nazýván Benigno Aquino III.\n"}
{"id": "570347", "url": "https://cs.wikipedia.org/wiki?curid=570347", "title": "Jim Carey", "text": "Jim Carey\n\nJim Carey (* 31. května 1974 v Dorchesteru, Massachusetts, USA) je bývalý americký hokejový brankář, který chytal v klubech NHL Washington Capitals, Boston Bruins a krátce v St. Louis Blues.\n\nBrankáře kromě jeho motivu masky s vyobrazenou zdí také proslavila podobnost jména s komikem Jimem Carreyem.\n\nCarey chytal do osmnácti let středoškolskou ligu v rodném státě Massachusetts, v ní zaujal skauty klubu NHL Washington Capitals, který si jej vybral ve druhém kole draftu v roce 1992. Gólman místo profesionální dráhy ještě následující dvě sezony chytal v dresu univerzity z Wisconsinu. V roce 1993 reprezentoval v týmu USA do 20 let na juniorském mistrovství světa ve Švédsku, kde mladí Američané obsadili čtvrté místo. V roce 1994 se rozhodl vstoupit do organizace Capitals, ovšem sezona NHL kvůli sporům majitelů klubů s hráčskou asociací NHLPA nezačala v běžném termínu. Jim tak stihl odchytat 55 utkání za farmu Washingtonu v AHL – Portland Pirates. V těch natolik zazářil, že přestože po rozjezdu sezony NHL nastupoval již za hlavní mužstvo, obdržel tři ocenění AHL – Aldege \"Baz\" Bastien Memorial Award pro nejlepšího gólmana, Dudley \"Red\" Garrett Memorial Award pro nejlepšího nováčka a byl zařazen do All Star týmu sezony. Ve zkrácené sezoně NHL – 1994/95 – si vybojoval pozici jedničky Capitals. Po sezoně jej novináři zařadili do výběru nováčků – All rookie teamu – a také se objevil v nominaci na Calder Memorial Trophy pro nejlepšího nováčka, v této anketě však obsadil druhé místo, trofej si odnesl Peter Forsberg.\n\nV sezoně 1995/96 byl vyhlášen nejlepším brankářem a obdržel Vezina Trophy, čímž narušil hegemonii Dominika Haška v této anketě v letech 1994-1999. Také byl zařazen do prvního All Stars týmu. Před startem další sezony se pak konal Světový pohár, kde byl Carey jako třetí brankář součástí vítězné americké reprezentace.\n\nV průběhu ročníku 1996/97 byl Carey vyměněn do celku Boston Bruins. Změna mu příliš neprospěla a výkonnost šla rapidně dolů. Již v listopadu další sezony 1997/98 po deseti odchytaných zápasech došla vedení Bruins trpělivost a vyřadila Jima ze sestavy. V této sezoně se objevil ještě v deseti utkáních v AHL za farmu Bostonu Providence Bruins.\n\nV Providence začal i další sezonu a zdálo se, že by mohla ještě jeho kariéra jít vzhůru. Solidní výkony mu nejen pomohly k nominaci do utkání hvězd AHL (druhé v jeho kariéře, poprvé si v něm zachytal v ročníku 1994/95), ale také se v březnu 1999 objevil v brance klubu NHL St. Louis Blues. Comeback do NHL měl pro něj délku pouhých čtyř utkání. V závěru sezony dvakrát nastoupil ještě v nižší IHL za Cincinnati Cyclones a v létě 1999 ve věku 25 let svou profesionální kariéru ukončil.\n\n"}
{"id": "570351", "url": "https://cs.wikipedia.org/wiki?curid=570351", "title": "Milton Campbell", "text": "Milton Campbell\n\nMilton Campbell (* 15. května 1976 Atlanta, Georgie) je bývalý americký atlet, běžec, který se věnoval sprintům a středním tratím.\n\nV roce 1994 vybojoval na juniorském mistrovství světa v Lisabonu zlatou medaili v běhu na 4×400 m.\n\nSvé největší úspěchy zaznamenal na halovém mistrovství světa. V roce 1999 získal na halovém MS v japonském Maebaši stříbrnou medaili v běhu na 400 metrů, když prohrál jen s Jamiem Baulchem z Velké Británie.\n\nNa halovém MS 1999 byl však také členem štafety na 4×400 metrů, která zaběhla nový světový rekord, jehož hodnota byla 3:02,83. Na rekordu se dále podíleli Andre Morris, Dameon Johnson a Deon Minor. Dodnes se jedná o druhou nejrychlejší štafetu zaběhnutou v hale. Rekord překonalo 11. února 2006 jiné americké kvarteto ve složení Kerron Clement, Wallace Spearmon, Darold Williamson a Jeremy Wariner časem 3:01,96.\n\nV roce 2001 získal na halovém MS v Lisabonu druhou individuální stříbrnou medaili. O dva roky později na HMS v Birminghamu a na halovém MS 2006 v Moskvě získal zlaté medaile ve štafetě na 4×400 metrů.\n"}
{"id": "570352", "url": "https://cs.wikipedia.org/wiki?curid=570352", "title": "Pavel Pěnkava", "text": "Pavel Pěnkava\n\nPavel Pěnkava (* 26. prosince 1944, Nižbor) je bývalý československý atlet, běžec na střední a dlouhé tratě.\nDlouhá léta startoval za oddíl RH Praha, kde byl jeho trenérem Miloš Písařík. V roce 1969 obsadil na Evropských halových hrách v běhu na 3000 metrů páté místo. V létě pak doběhl na mistrovství Evropy v Athénách ve finále běhu na 1500 metrů na sedmém místě. Největší individuální úspěch zaznamenal na halovém ME 1974 v Göteborgu, kde získal bronzovou medaili v běhu na 3000 metrů. Úspěchy ve štafetových bězích sbíral také na evropských halových hrách.\n"}
{"id": "570358", "url": "https://cs.wikipedia.org/wiki?curid=570358", "title": "Cechy v Třebíči", "text": "Cechy v Třebíči\n\nCechy v Třebíči je článek, který pojednává o cechovních podmínkách v Třebíči, největšími cechy byly cech koželužnický a soukenický, z těchto cechů se vyvinuly i největší třebíčské společnosti jako byly Budischowsky & Söhne, Carl Budischowsky & Söhne, Subakova koželužna a Fundulusova fabrika. \n\nPrvotní větší rozvoj cechů v Třebíči nastal v 17. století, v přehledu cechů z roku 1763 se začal projevovat větší počet zástupců cechu soukenického, bylo také rozhodnuto, že Karel Josef z Valdštejna založí manufakturní výrobu. Ve století 19. se začal silně rozvíjet i cech koželužnický a vznikly tak zmíněné společnosti. \n\nV dokumentech třebíčského soukenického cechu se zjevuje jedno z nejstarších vyobrazení tzv. smajlíka.\n\nExistuje více srovnání počtů dělníků, mimo jiné se jimi zabýval i prof. Fišer.\n\nSpolečenstvo bylo založeno živnostníky hostinskými v Třebíči, prvním předsedou byl Václav Weigner. Založeno bylo 3. května 1895. Členy byly majitelé hostinců, kaváren a hotelů (např. U tří knížat na Karlově náměstí, Hotel Podlipný u vlakové zastávky. Společenstvo se mimo jiné zabývalo založením a spravováním fondu pro zestárlé a zchudlé členy či regulováním prodejů. Bylo uvedeno, že po roce 1926 byla živnost v krizi. Členů k roku 1935 mělo být 156, z toho 60 v Třebíči.\n"}
{"id": "570359", "url": "https://cs.wikipedia.org/wiki?curid=570359", "title": "Seznam městských parků v Třebíči", "text": "Seznam městských parků v Třebíči\n\nSeznam městských parků v Třebíči je článek o parcích v Třebíči, v Třebíči se nachází několik městských parků, které jsou rozloženy poměrně rovnoměrně, téměř v každé části města se nachází alespoň jeden.\n"}
{"id": "570370", "url": "https://cs.wikipedia.org/wiki?curid=570370", "title": "Seznam předsedů Poslanecké sněmovny Parlamentu Itálie", "text": "Seznam předsedů Poslanecké sněmovny Parlamentu Itálie\n\nToto je seznam předsedů dolní komory Parlamentu Itálie od období Sardinského království, v němž tento úřad vznikl, až do současnosti. \n\nSoučasným předsedou 16. zasedání Poslanecké sněmovny Parlamentu Itálie je od 20. dubna 2008 Gianfranco Fini.\n"}
{"id": "570374", "url": "https://cs.wikipedia.org/wiki?curid=570374", "title": "Mistrovství Evropy", "text": "Mistrovství Evropy\n\nMistrovství Evropy označuje obvykle sportovní turnaj, jehož se účastní reprezentace evropských států. V některých sportech se mistrovství Evropy mohou účastnit i země ležící mimo evropský kontinent (například v případě mistrovství Evropy ve fotbale se nyní mohou účastnit i Izrael či Kazachstán). Obvykle se mistrovství Evropy účastní i Rusko a Turecko, ačkoliv geograficky leží také v Asii.\n\nNa mistrovství Evropy je obvykle nutné se kvalifikovat.\n\n\n\n\n"}
{"id": "570380", "url": "https://cs.wikipedia.org/wiki?curid=570380", "title": "Heyrovský", "text": "Heyrovský\n\nPříjmení Heyrovský (Heyrovská) nese více osob:\n\n\nToto jméno dále nesou následující objekty:\n"}
{"id": "570386", "url": "https://cs.wikipedia.org/wiki?curid=570386", "title": "Postilion z Lonjumeau", "text": "Postilion z Lonjumeau\n\nPostilion z Lonjumeau (ve francouzském originále Le Postillon de Lonjumeau) je komická opera (opéra comique) o třech dějstvích francouzského skladatele Adolpha-Charlese Adama na libreto Adolpha de Leuvena (pseudonym hraběte Adolpha Ribbinga, 1800-1884) a Léona-Lévyho Brunswicka (vlastním jménem Léon Lhérie, 1805-1859). Poprvé byla uvedena v pařížské Opéra-Comique (tehdy v Salle de la place de la Bourse) dne 13. října 1836. Jako jediná se bez přestávky udržela na divadelním repertoáru a je vedle baletu Giselle Adamovým nejznámějším dílem.\n\nOperou \"Postilion z Lonjumeau\" (původní název měl být \"Une Voix, ou Le Postillon\", tj. \"Hlas aneb Postilion\") v podstatě vyvrcholila první významná Adamova tvůrčí fáze. Po vynikajícím úspěchu \"Chaty v Alpách\" jí Adam potvrdil své postavení jednoho z nejvýznamnějších soudobých skladatelů francouzské komické opery.\n\nAdam napsal \"Postiliona z Lonjumeau\" mezi listopadem 1835 a dubnem 1836 a datum premiéry, pátek třináctého, zvolil pro štěstí. To se skutečně dostavilo: opera dosáhla v Opéra-Comique více než 500 repríz, ještě větší úspěch však od počátku slavila na německých jevištích. Slavný tenor Theodor Wachtel (1823-1895), sám původně kočí, zpíval titulní roli více než 1000krát, mimo jiné 14. ledna 1863 v Brně. Německojazyčnou premiéru měl \"Postilion\" v pražském Stavovském divadle, a to dne 11. května 1837 v překladu V. A. Svobody. Před Prahou jej uvedly jen Antverpy, Brusel a Londýn. 4. října téhož roku byla opera uvedena i v brněnské Redutě. V češtině (v překladu Emanuela Züngela) se poprvé hrála v pražském Novoměstském divadle 27. června 1866, tedy v roce premiéry \"Braniborů v Čechách\" a \"Prodané nevěsty\", v překladu Bedřicha Pešky.\n\nJako jediná Adamova opera se \"Postilion z Lonjumeau\" těší stabilní popularitě, i když zejména v menších divadlech. Titulní role je vyhledávanou tenorovou partií a zejména Chapelouova árie z prvního dějství \"Mes amis, écoutez l’histoire\" (v češtině \"Ó, slyšte historku tu krátkou\"), stoupající až k vysokému d, je oblíbeným bravurním kouskem. V českých zemích ji v poválečné době hrála divadla v Teplicích (1955), Liberci a Českých Budějovicích (1966), Ústí nad Labem (1980) a Plzni (1996). Nejoblíbenější je v Opavě, kde se hrála v letech 1952 a 1977 a kde Slezské divadlo Opava uvedlo i zatím poslední české nastudování (premiéra 20. 4. 2008 s Michalem Pavlem Vojtou v titulní úloze).\n\nVedle velmi vděčných koloraturních árií pro tenor i pro soprán zajistilo opeře popularitu i ironicky představené prostředí operního divadla, do kterého účinkující vždy mohli vkládat vlastní náhled a zkušenosti. Děj umožňoval divákovi přímo operetní uskutečnění snů: prostý kočí se stane pěveckou hvězdou, má aféru s krásnou a bohatou ženou a přitom vlastně zůstává věrný vlastní manželce…\n\nOpera \"Postilion z Lonjumeau\" má vedle krátké předehry 13 zpěvních čísel proložených mluvenými dialogy ve třech dějstvích, představení trvá asi dvě a půl hodiny.\n\nDěj se odehrává ve Francii za vlády Ludvíka XV.\n\n(Náves před poštou v Lonjumeau, 1756) Postilion Chapelou a mladá poštmistryně Madeleine Hochzeit slaví svatbu (sbor \"Le joli mariage - Mon petit mari\"). Oba novomanželé však přemýšlejí i nad tím, co svatbou obětovávají: Chapelou veselý mládenecký, ačkoli mu věštkyně prorokovala, že má najít čest a slávu v Paříži - a Madeleine přízeň své bohaté tetičky, ačkoli ji táž věštkyně varovala, že ji ten, kdo ji má rád, náhle opustí (duet \"Quoi, tous les deux?\"). Podle zvyku část svatebčanů «unese» nevěstu, zatímco ženich se musí vyplatit písní (sbor \"Jeunes époux, voici l’heure fortunée\" a Chapelouovo rondo \"Mes amis, écoutez l’histoire\"). Náhodou je v tu dobu v důsledku nehody kočáru nucen ve vsi zastavit intendant pařížské královské opery markýz de Corcy, právě na lovu nových hlasů, a je Chapelouovým zpěvem uchvácen, Nabídne mu roční plat 10 000 zlatých plus 100 zlatých za každé vystoupení. Chapelou po krátkém váhání souhlasí s okamžitým odjezdem do Paříže. Madeleine po návratu zjistí, že ji novomanžel opustil, a rozhořčena se tedy vydává za svou tetou (finále \"A mes désirs il faut te rendre\").\n\n(Rokokový salón venkovského sídla paní de Latour poblíž Fontainebleau, 1766) Madeleine zdědila po tetě značné bohatství i jméno paní de Latour a pozvala k účinkování na slavnosti na svém venkovském sídle soubor zpěváků z královské opery, mezi nimi i největší hvězdu, tenora Saint-Phara, což není nikdo jiný než Chapelou (Madeleinina árie \"Je vais donc le revoir - Hélas, quelle est ma peine\"). Společnost přichází. Saint-Phar svou manželku nepoznává, ačkoli mu ji «paní de Latour» připomíná natolik, že se do ní zamiluje - k nemilosti markýze de Corcy, který se jí sám dvoří. Saint-Phar se zmocní sentimentální serenády, kterou markýz pro paní de Latour zkomponoval, a dojemně ji sám přednese (ansámbl \"Ah! Quel tourment!\" a romance \"Assis au pied d’un hêtre\"). Saint-Phar vyzná paní de Latour lásku a ta je ochotna ji vyslyšet - leč pod podmínkou okamžitého sňatku (duet \"Grâce au hasard\"). Saint-Phar přislíbí, protože je však již ovšem ženat, přemluví sbormistra Alcindora (což není nikdo jiný než lonjumeauský kovář Biju, který si na své nové postavení o něco dříve postěžoval v árii \"Oui, des choristes du théâtre\"), aby se převlékl a vydával za kaplana. Tuto konverzaci ovšem vyslechne zhrzený markýz a vyzradí ji paní de Latour, která už ví, co si s informací počít. Snoubenci veřejně novinku ohlásí (finále \"Ah! quelle étonnante nouvelle!\").\n\n(Místo jako v 2. dějství) Madeleine aneb paní de Latour hodlá Saint-Pharovu léčku obrátit ve svůj prospěch: včas nahradí falešného kaplana skutečným. Sant-Phar a paní de Latour jsou oddáni v zámecké kapli (ceremoniální sbor \"Du vrai bonheur\" a šťastný tenor slibuje být lidu dobrotivým pánem (árie \"A la noblesse je m’allie\"). Markýz ale přichází s odhalením: Saint-Phar alias Chapelou se dopustil bigamie, za což je trest smrti pověšením. Chapelou chce spolu s Bijuem uprchnout (situačně komický tercet \"Pendu!\"), ale objeví se mu Madeleine střídavě ve starých šatech jako původní manželka a střídavě jako «paní de Latour», čímž uvede Chapeloua v naprosté zoufalství. Navíc se markýz vrací s policií. Madeleine se konečně smiluje a celou záležitost vysvětlí: Chapelou / Saint-Phar byl skutečně celou dobu jen věrným manželem (duet a finále \"A ma douleur soyez sensible\").\n\nExistuje řada nahrávek opery \"Postilion z Lonjumeau\", z nichž nejreprezentativnější a nejintegrálnější je Fultonova:\n\n\n\n\n\n\nNejslavnějším číslem je zmíněná árie \"Mes amis, écoutez l’histoire\", která byla nahrána nespočetněkrát (Josef Schmidt, Helge Rosvaenge, William Matteuzzi, Nicolai Gedda, Janez Lotrić, Andreas Post, Rockwell Blake...). Z našich pěvců ji nazpíval například Beno Blachut.\n\nZfilmovanou podobu Postilóna z Lonjumeau natočil v Rakousku roku 1936 Karel Lamač pod názvem \"Der Postillon im Hochzeitsfrack\". Scénář napsal Karl Peter Gillman a hráli mj. Alfred Neugebauer, Thekla Arensová, Leo Slezak, Rose Stradnerová a Willy Eichberger.\n\n\n\n"}
{"id": "570392", "url": "https://cs.wikipedia.org/wiki?curid=570392", "title": "Surf rock", "text": "Surf rock\n\nSurf rock je rockový žánr, který vznikl v jižní Kalifornii v USA. Je směsí surfové hudby a rock and rollu. Byl populární v 60. letech; ovlivněn byl i hudebními prvky, které pocházejí od mexických přistěhovalců. K jeho nejznámějším představitelů patří skupina The Beach Boys.\n\nSurfová hudba je spojena s kulturou surfingu, která má kořeny v oblasti Orange County (Kalifornie). Vznikala začátkem 20. století, k jejímu rozmachu začalo docházet v průběhu 50. až 60. let (kdy se k této kultuře připojila i silná australská plážová komunita), ale její kulturní tradice přetrvávají dodnes. Surfaři mají svůj osobitý styl oblékání, vyjadřovací žargon, témata surfingu, jejich životního stylu a pocitová škála komunity je bádatelná ve filmech, literatuře jako i hudbě, která je pro ni charakteristická. V surfové hudbě je dán důraz na kytarové, vlivem hispánské kultury spíš akusticky znějící kompozice a propracovanější, harmonicky nazpívané vokální sbory. Spolu s vývojem populární hudby se vyvíjely i podžánry surfové hudby, které přebraly moderní trendy. Vznikl tak surf pop, jehož součástí jsou surfové balady a surf rock, který přebíral důraznější rockové, rytmické linie s využitím elektrických kytar, někdy saxofonů v hlavní melodii.\n\n"}
{"id": "570393", "url": "https://cs.wikipedia.org/wiki?curid=570393", "title": "Kristýna Kočí", "text": "Kristýna Kočí\n\nKristýna Mertlová, rozená Kočí, (* 20. ledna 1985 Praha) je česká podnikatelka a bývalá politička. Od května 2010 do srpna 2013 byla poslankyní parlamentu. Byla programovou ředitelkou a radní strany Věci veřejné a do vyloučení ze strany v dubnu 2011 také předsedkyní jejího poslaneckého klubu. Nyní spolu se svým manželem vlastní seznamovací agenturu Date2k.\n\nAbsolvovala gymnázium Jana Nerudy v Praze, dále absolvovala dvousemestrální studium na CEVRO Liberálně-konzervativní akademii a roku 2013 ukončila magisterské studium politologie na Filozofické fakultě Univerzity Karlovy. Část studií strávila v Paříži na univerzitě Sciences-Po.\n\nČlenkou Věcí veřejných byla v letech 2009–2011.\n\nPři kampani před parlamentními volbami 2009 Kočí zaujala billboardem „Kluky pusťte k vodě, volte naše holky“, na němž se s dalšími třemi členkami VV (Kateřina Klasnová, Lenka Andrýsová a Karolína Peake) objevila v plavkách. O půl roku později, při kampani před parlamentními volbami 2010, byla mezi šesticí členek VV, které nafotily sexy kalendář.\nV parlamentních volbách 2010 se stala poslankyní parlamentu z pozice lídryně kandidátky v Moravskoslezském kraji. V dolní sněmovně vykonávala funkci předsedkyně poslaneckého klubu VV, dne 7. dubna 2011 však z něj byla vyloučena (následně i ze strany), když se v kauze financování VV postavila proti ministru dopravy Vítu Bártovi (VV).\n\nKristýna Kočí podala 6. dubna 2011 trestní oznámení na Městském státním zastupitelství v Praze na ministra dopravy Víta Bártu ve stejné věci jako Jaroslav Škárka. Kočí obvinila Bártu kvůli finančnímu \"daru za loajalitu\", který ji měl poskytnout ve výši půl milionu korun. Kočí to veřejně oznámila 7. dubna 2011 a současně Bártu vyzvala k rezignaci na všechny politické funkce. Ještě předtím o svém trestním oznámení Kočí informovala na soukromé schůzce premiéra Petra Nečase. Radou Věcí veřejných byla téhož dne ze strany vyloučena.\n\nPo podání trestního oznámení si Kočí najala ochranku, která v jejím bytě v Salvátorské ulici našla 11. dubna 2011 odposlouchávací zařízení. Případem se jako trestným činem porušování domovní svobody zabýval společný tým protikorupční policie (ÚOKFK) a Útvaru pro odhalování organizovaného zločinu, ale odložil jej 13. července 2011 s tím, že nebylo možné zjistit jeho pachatele. Podle závěrů znalců přitom zařízení nebylo vůbec funkční a šlo v podstatě o kamufláž.\n\nOn-line deník TÝDEN.CZ zveřejnil 13. dubna 2011 informace o tajně pořízené nahrávce schůzky konané 9. dubna 2011, na níž se Kristýna Kočí setkala se členem frýdecko-místecké organizace VV a zároveň sponzorem Lukášem Víchem a tajemnicí Markétou Dobešovou. Kočí na nahrávce uvádí, že aféra financování VV byla součástí tři čtvrtě roku chystaného projektu, na němž se podíleli lidé z ODS, jmenovitě Petr Tluchoř. Po zveřejnění nahrávky Kočí uvedla, že záměrně potvrzovala a dále rozvíjela spekulativní informace šířené Vítem Bártou, Radkem Johnem či Michalem Babákem, \"aby prokázala praktiky, které do politiky zavedla politická divize bezpečnostní agentury ABL, neboť byla informována, že její schůzky mohou být nahrávány\". Pouhé 4 dny po zveřejnění nahrávky uvedlo pražské divadlo A Studio Rubín mimořádné scénické čtení nazvané \"Kristýna - blonďatá bestie\", v němž byl použit přepis nahrávky.\n\nPři hlavním líčení Obvodního soudu pro Prahu 5, které probíhalo od 5. března do 13. dubna 2012, vystupovala Kočí v Bártově případu jako svědkyně a zároveň jako poškozená. Soudce Jan Šott při vynesení a odůvodnění rozsudku vyhodnotil její výpověď jako mimořádně nevěrohodnou a uvedl, že předpokládá, že se policejní orgány budou na základě skutkových zjištění soudu zabývat možnou kvalifikaci jednání Kristýny Kočí jako zločinu či pokusu zločinu křivého obvinění a pozornost by měla být zaměřena i na posouzení podezření ze spáchání zločinu podvodu. Dále konstatoval, že Bártovo jednání bylo ze strany Kočí vyprovokováno, a proto odmítl, že by došlo k zásahu do práva na ochranu občanské cti poškozené Kristýny Kočí.\n\nMá dva sourozence: o tři roky mladšího bratra, který studuje v Hradci Králové farmacii, a o 10 let mladší sestru, která je na gymnáziu. Jejím otcem je RNDr. Antonín Kočí, podnikatel, který je společníkem a jednatelem ve společnosti SKILL s.r.o. (poradenská firma v oblasti informatiky), v současnosti je trestně stíhaný v korupční aféře MPSV. Kristýna Kočí o svém otci uvedla, že od svých osmnácti nebo devatenácti u něj nebydlí a že vždy byl proti jejímu vstupu do politiky. Její matkou je RNDr. Ivana Kočí, bývalá středoškolská učitelka matematiky a informatiky, v současnosti šéfredaktorka nakladatelství Grada. Přítelem Kristýny Kočí byl Adam Kožela, společník a jednatel ve vydavatelství TA Promotion International s.r.o., se kterým se na veřejnosti představila v únoru 2011 na Plesu v Opeře. Krátce poté, co na veřejnost pronikla nahrávka Lukáše Vícha z VV, Kožela vztah ukončil.\n\nPo odchodu z politiky založila seznamovací agenturu Date2k a vdala se za pojistného matematika Jakuba Mertla. 17. listopadu 2015 se jim narodil syn Antonín. V červnu 2017 se manželům narodil druhý syn Adam.\n\n"}
{"id": "570400", "url": "https://cs.wikipedia.org/wiki?curid=570400", "title": "FreeMarker", "text": "FreeMarker\n\nFreeMarker je šablonovací systém pro Javu. Je navržen s ohledem na čistotu návrhu podle vzoru MVC. Používá se především pro pohled (view) v prostředí Java Servlets, ale může být použit pro generování textů v libovolném prostředí – např. generování statických webových stránek, konfiguračních souborů, e-mailů…\n\nFreeMarker na rozdíl od JavaServer Pages neumožňuje přímé vkládání Java kódu do šablon a šablony jsou interpretovány až za běhu (nejsou předkompilovány do Java bajtkódu). FreeMarker umožňuje automatický výběr šablony podle zvoleného jazyka – např. při požadavku na stránku codice_1 pro jazyk codice_2 se postupně hledají šablony codice_3, codice_4 a codice_1. FreeMarker rovněž umožňuje používat jakýsi systém dědičnosti šablon. Např. v následující struktuře souborů se při vložení (include) obsahu souboru codice_6 do souborů codice_7 a codice_8 vloží soubor codice_9, do souboru codice_10 se ale vloží codice_11:\n\nVe FreeMarkeru lze vytvářet knihovny šablon, které je následně možné naimportovat do jiné šablony. Při importu je určen jmenný prostor knihovny, takže při importu více knihoven s prvky se shodnými názvy nedochází ke konfliktu jmen.\n\nŠablona ve FreeMarkeru:\n\nModel – Java objekty:\nPo spojení šablony a datového modelu je vygenerován výstup:\n\nDatový model pro šablonu FreeMarkeru může obsahovat tři typy objektů – skalár (text, číslo, datum a čas, logická hodnota), sekvenci (seřazený seznam objektů) nebo mapu (klíče a odpovídající hodnoty). Skaláry je možné přímo vypisovat do výstupu, případně je formátovat (získat část řetězce, formátovat datum a čas nebo číslo). Sekvenci je možné procházet pomocí příkazu codice_12. Mapy je možné procházet pomocí tečkové notace codice_13. FreeMarker poskytuje mapování ze standardních Javovských objektů (řetězce, čísla, logické hodnoty, datum a čas) na skaláry, kolekce mapuje na sekvence a mapy a JavaBeany mapuje na mapy – názvy vlastností (properties) JavaBeanu jsou mapovány\njako klíče mapy. Toto mapování může programátor předefinovat a přidat mapování vlastních objektů – takto je např. ve codice_14u mapován kontext atributů HTTP požadavku, HTTP session a aplikace (servlet kontextu) mapován na mapu Freemarkeru. Jako datový model šablony se Freemarkeru předává mapa objektů.\n\nŠablony FreeMarkeru umožňují vypisovat a formátovat skalární hodnoty (pomocí konstrukce codice_15). Dále mohou obsahovat podmíněné příkazy, příkaz pro procházení sekvence, vytváření maker (opakujících se částí šablony), importovat knihovny maker z jiných souborů a vkládat jiné šablony. Do šablon není možné psát Java kód, příkazy šablon jsou orientovány pouze na prezentační logiku.\n\nPři použití v prostředí Java servletů je možné používat knihovny tagů pro JSP (taglibs). Freemarker také poskytuje rozšiřitelný codice_14, který je možné namapovat například na vzor codice_17. Všechny soubory s koncovkou codice_18 jsou pak zpracovány jako FreeMarker šablony, jako datový model je jim předán sloučený kontext HTTP požadavku, session a aplikace – zadané jméno (např. codice_19) se postupně hledá jako atribut v codice_20, codice_21 a codice_22. Díky tomu je možné použít FreeMarker jako hotovou knihovnu (bez dalšího rozšiřování), v servletu naplnit potřebné hodnoty (model) do atributů požadavku, session nebo aplikace a následně požadavek předat na soubor s koncovkou codice_18.\n\nŠablonu z předchozího příkladu uložíme jako soubor codice_24 v kořenovém adresáři webové aplikace. Ve codice_25 nakonfigurujeme codice_14 pro zpracování souborů s příponou codice_18:\n\nŘídící servlet:\nPožadavek na tento servlet vygeneruje stejný výstup, jako úvodní příklad.\n\n\n"}
{"id": "570427", "url": "https://cs.wikipedia.org/wiki?curid=570427", "title": "Dalibor Gondík", "text": "Dalibor Gondík\n\nDalibor Gondík (* 14. března 1970 Sokolov) je český moderátor, herec, dabér, bavič, zpěvák, hudebník a příležitostný automobilový či rallyový závodník. Je ženatý a má syna. Jeho sestra, se kterou vystupuje, se jmenuje Adéla Gondíková. V roce 2017 v televizním pořadu \"Tvoje tvář má známý hlas\" políbil na jevišti muže a následně došlo k jeho coming outu v rámci pořadu, což vedlo k otázce ohledně jeho bisexuality. Jednalo se ale o vtip a součást představení.\n\n\n"}
{"id": "570428", "url": "https://cs.wikipedia.org/wiki?curid=570428", "title": "Seznam konzulátů v Brně", "text": "Seznam konzulátů v Brně\n\nSeznam konzulátů v Brně je seznam generálních, obvyklých i jen honorárních konzulátů různých států v Brně.\n\n\n"}
{"id": "570429", "url": "https://cs.wikipedia.org/wiki?curid=570429", "title": "Seznam partnerských měst Brna", "text": "Seznam partnerských měst Brna\n\nSeznam partnerských měst Brna je seznam partnerských měst, které si dohodly s městem Brnem určitý druh spolupráce. Rok podepsání partnerské dohody nebo memoranda o spolupráci je uveden jako poslední.\n\nOd roku 1969 byla partnerským městem také italská Bologna. V roce 1993 byl představiteli města stvrzen záměr navázat partnerské vztahy s ruským městem Nižnij Novgorod.\n"}
{"id": "570435", "url": "https://cs.wikipedia.org/wiki?curid=570435", "title": "Seznam hotelů v Brně", "text": "Seznam hotelů v Brně\n\nSeznam hotelů v Brně představuje výčet nynějších i bývalých hotelů ve městě Brně. Ve vzdálenější minulosti sloužily k ubytování jako předchůdci hotelů zájezdní hostince. Od 18. přes 19. století prošly proměnou a začaly vznikat první hotely. Mezi nejvýznamnější staré hotely v Brně patří Neuhauser, Padowetz, Grand hotel, Slavia a další.\n\n"}
{"id": "570442", "url": "https://cs.wikipedia.org/wiki?curid=570442", "title": "Jaroslav Škárka", "text": "Jaroslav Škárka\n\nJaroslav Škárka (* 24. listopadu 1970 Ostrava) je český politik bez politické příslušnosti, v letech 2005–2009 předseda a poté výkonný místopředseda strany Věci veřejné. Od května 2010 do srpna 2013 byl poslancem Poslanecké sněmovny Parlamentu České republiky zvoleným za tuto stranu, z níž byl vyloučen 5. dubna 2011 poté, co veřejně prohlásil, že se účastnil vnitrostranické korupce.\n\nVystudoval pedagogiku a výchovné poradenství na Masarykově univerzitě v Brně, je podnikatel. V 90. letech byl členem ODS, v roce 2003 vstoupil do Věcí veřejných, kde se zprvu věnoval komunální politice na Praze 1 a byl tam zvolen zastupitelem v komunálních volbách v roce 2006. V březnu 2005 se stal předsedou strany Věci veřejné, v červnu 2009 byl vystřídán Radkem Johnem. V parlamentních volbách v roce 2010 byl zvolen z prvního místa kandidátky VV v Plzeňském kraji. V dolní komoře vykonává funkci místopředsedy Kontrolního výboru.\n\nZnámým se stal kontroverzní výrok na jeho blogu \"„Do tramvaje nastoupím opravdu jenom tehdy, když není zbytí, protože špinavé sedačky, upatlaná madla, ukrajinští dělníci ve špinavých montérkách, kteří se na mě lepí ze všech stran, a smradlaví spící bezdomovci nejsou pro mě lákadla ve prospěch městské dopravy.“\"\n\nV časopise Respekt vyšel 4. dubna 2011 článek, podle něhož se Škárka redaktorům přiznal, že pravidelně bere od Víta Bárty peníze za loajalitu. Po jeho uveřejnění Škárka i Bárta zprvu vnitrostranickou korupci popřeli; Škárka ovšem zanedlouho verzi Respektu potvrdil a rozhodl se odejít ze strany. Avšak dříve než tak učinil, byl ze strany vyloučen.\n\nV souvislosti s touto kauzou byl 13. dubna 2012 odsouzen k nepodmíněnému tříletému trestu odnětí svobody ve vězení s dozorem a k desetiletému zákazu činnosti poslance, když jej soud uznal vinným z podvodu. Toho se měl Škárka dopustit manipulováním s nahrávkou, kterou soudu předložil jako důkaz proti Bártovi.\nProti rozsudku se odvolal a uspěl. V novém jednání byli Škárka společně i s Vítem Bártou zproštěni obvinění. V lednu 2014 Nejvyšší soud zamítl dovolání státního zástupce proti dřívějšímu rozsudku, a tím byl Škárka definitivně zproštěn všech obvinění.\n\n"}
{"id": "570450", "url": "https://cs.wikipedia.org/wiki?curid=570450", "title": "Rudolf Chlad (politik TOP 09)", "text": "Rudolf Chlad (politik TOP 09)\n\nRudolf Chlad (* 24. prosince 1947, Plzeň) je český záchranář, dlouholetý náčelník Horské služby České republiky a Horské služby v Krušných horách, a politik strany TOP 09. Poslancem Poslanecké sněmovny Parlamentu České republiky byl zvolen ve volbách 2010 v Karlovarském kraji z třetího místa tamní kandidátky, když však vlivem preferenčních hlasů (15,63 %) získal při rozdělování mandátů místo první. Byl jím do rozpuštění Poslanecké sněmovny v srpnu 2013.\n\nJe absolventem střední průmyslové školy a nástavbového studia tělovýchovy v rámci ČSTV.\n"}
{"id": "570464", "url": "https://cs.wikipedia.org/wiki?curid=570464", "title": "Kapénková infekce", "text": "Kapénková infekce\n\nKapénková infekce je druh infekce, který se mezi napadenými organismy šíří z infikovaného jedince do okolí za pomoci drobných jemných kapének slin, nosního sekretu či chrchlů. Kapénky jsou produkovány během kýchání, kašlání a v případě lidí i během řeči, kdy mluvčí prská sliny do okolí. Pro průnik bakterií či virů do nového jedince je potřeba, aby byly drobné infikované kapénky vdechnuty do organismu ústy či nosem, či mohou proniknout i přes oční sliznice.\n\nDle definice se pak jedná o přenos respiračních patogenů na malých kapalných částečkách mezi infikovaným a zdravým organismem.\n\nMezi infekční onemocnění, které se kapénkami šíří, patří např. plané neštovice, chřipka, příušnice, tuberkulóza, meningokok, spalničky, zarděnky, černý kašel či různé formy nachlazení a další.\n"}
{"id": "570479", "url": "https://cs.wikipedia.org/wiki?curid=570479", "title": "Strana pro svobodu", "text": "Strana pro svobodu\n\nStrana pro svobodu ( \"Partij voor de Vrijheid\", PVV) je nizozemská krajně pravicová národně-konzervativní politická strana.\n\nStranu založil Geert Wilders, který v září 2004 odešel z Lidové strany pro svobodu a demokracii (VVD), protože se nemohl smířit s jejím pozitivním postojem k otázce vstupu Turecka do EU.\n\nV červnu 2005 byl Wilders jedním z vůdců v boji proti evropské ústavě, která byla zamítnuta nizozemskými voliči 62% většinou.\n\nV roce 2006 se konaly nizozemské všeobecné volby, v nichž PVV dostala 9 mandátů. V následných všeobecných volbách v roce 2010 si polepšila na 24 mandátů (při zisku 15,5 %).\n\nStrana pro svobodu vystupuje proti imigraci a islamizaci Nizozemska, za což ji hromadné sdělovací prostředky označují za populistickou.\n\n\n"}
{"id": "570480", "url": "https://cs.wikipedia.org/wiki?curid=570480", "title": "Bisamberg", "text": "Bisamberg\n\nBisamberg je městys v okrese Korneuburg v Dolních Rakousích na úpatí kopce Bisambergu s nadmořskou výškou 359 metrů.\n\nObec leží asi 5 kilometrů severovýchodně od Vídně ve Weinviertelu \"(vinné čtvrti)\" v Dolních Rakousích.\n\nVýměra městyse je 10,71 kilometrů čtverečních 24,43 % plochy je zalesněno.\n\nMěstys sestává z katastrálních území:\n\nBisamberg byl povýšen na městys v roce 1982. S platností od 1. ledna 1970 byly až do té doby samostatné obce Klein-Engersdorf a Bisamberg spojeny v jednu obec.\n\n\nBisamberg leží na podunajské dálnici (A22).\n\nBisamberg je dostupný severozápadní dráhou a vídeňskou rychlodráhou \"S-Bahn\".\n\n\n\n\n\n"}
{"id": "570482", "url": "https://cs.wikipedia.org/wiki?curid=570482", "title": "Sdílený prostor", "text": "Sdílený prostor\n\nSdílený či společný prostor (: Shared space) je urbanisticko-dopravní koncept zaměřený na integrované používání veřejné prostoru. Jedním z prvních měst zavádějících tento koncept bylo nizozemské město Drachten.\n\nSdílený prostor odstraňuje tradiční rozdělení ulic na zóny pro motorová vozidla, chodce a další účastníky silničního provozu. Konvenční zařízení jako jsou obrubníky, dopravní značky či semafory jsou nahrazeny integrovanou, samotnými účastníky provozu regulovanou dopravu. Filosofie společného prostoru spoléhá na to, že bez cedulí pojedou řidiči opatrněji, méně agresivně, prostě více jako lidi.\n\n\n"}
{"id": "570495", "url": "https://cs.wikipedia.org/wiki?curid=570495", "title": "Kumáónština", "text": "Kumáónština\n\nKumáónština (kumáónsky कुमाँऊनी, कुमाऊनी, \"kumā̃ūnī,\" anglicky \"Kumaoni, Kumauni)\" je indoíránský jazyk rozšířený ve východní části severoindického státu Uttarákhand a na západním konci Nepálu. Patří do pahárské (severní) podskupiny indoárijských jazyků. Ovládá ho okolo dvou milionů lidí, z toho většina žije v regionu Kumáón ve státě Uttarákhand. Téměř všichni mluvčí kumáónštiny zároveň ovládají i hindštinu. Nejbližším příbuzným kumáónštiny je garhválština.\n\nČasování slovesa लेख \"lekh\" („psát“):\n\nNěkteré tvary se vyjadřují opisně s pomocným slovesem छुनु \"chunu\" [čhunu] „být“, např. तू लेख छे \"tū lekh che\" doslova znamená „ty psát jsi“.\n\n\n\n\n\n\n\n"}
{"id": "570501", "url": "https://cs.wikipedia.org/wiki?curid=570501", "title": "Brombenzen", "text": "Brombenzen\n\nBrombenzen je aromatická sloučenina vzniklá elektrofilní substitucí halogenu, v tomto případě bromu na benzenové jádro za katalýzy Lewisovy kyseliny, jako FeBr, ZnBr, a jiné. Má sumární vzorec CHBr. Tato bezbarvá až nažloutlá hořlavá kapalina je celkem běžně používaným rozpouštědlem, dále také meziproduktem pro výrobu dalších chemikálií, jako organokovů , nebo pro syntézu Grignardových činidel.\n\nBrombenzen se dříve používal při výrobě speciálních insekticidů. Používání látek na bázi bromu jako insekticidů již není aktuální, vzhledem k výrazné toxicitě bromaromátu, kterým tyto insekticidy byly.\n\nHojně se využívá k alkylaci, jako například při Wurtz – Fittigově syntéze alkylaromátů. Brombenzen reaguje v bezvodém prostředí se sodíkem a příslušným bromalkanem za vzniku alkylaromátu. Alkyl nahrazuje brom a zavádí alkyl skupinu na jeho místo. Postranní řetězec se váže na místo bromu na benzenu koncovým, případně některým z vnitřních uhlíků, který byl na alkanu substituován bromem. Při použití 1-brompropanu vzniká 1-propylbenzen (viz reakce), pokud použijeme 2-brompropan, vzniká isopropylbenzen (vizreakce 2.), neboli kumen, který se využívá k průmyslové výrobě fenolu a acetonu.\n\nBrombenzen poškozuje jaterní a nervový systém. Při vdechnutí může způsobovat edém plic. Brombenzen se také vstřebává pokožkou stejně dobře jako sliznicemi, je to silně dráždivá látka.\n"}
{"id": "570509", "url": "https://cs.wikipedia.org/wiki?curid=570509", "title": "Parlamentní volby v Nizozemsku 2010", "text": "Parlamentní volby v Nizozemsku 2010\n\nParlamentní volby v Nizozemsku v roce 2010 se konaly 9. června 2010. \n\nČtvrtý kabinet Jana Petera Balkenendeho se rozpadl 20. února 2010, když se ministři nizozemské Strany práce rozhodli rezignovat kvůli neshodě ohledně prodloužení nizozemské mise v Afghánistánu a královna Beatrix jejich rezignaci 23. února přijala. Zbylí členové koalice, Křesťanskodemokratická výzva a Křesťanská unie, tak dále vládli pouze jako vláda v demisi.\n\nVolby vyhrála Lidová strana pro svobodu a demokracii s pouhými 20,4 % hlasů, tedy k sestavení většinové vlády musí mít nejméně dva koaliční partnery. Výrazně si polepšila Strana pro svobodu a Demokraté 66. Naopak neúspěchem skončily volby pro dosud nejsilnější Křesťanskodemokratickou výzvu, jejíž předseda Balkenende v reakci na výsledky rezignoval.\n"}
{"id": "570513", "url": "https://cs.wikipedia.org/wiki?curid=570513", "title": "Fluorbenzen", "text": "Fluorbenzen\n\nFluorbenzen je aromatická sloučenina se sumárním vzorcem CHF. Tato bezbarvá hořlavá kapalina je používána především jako speciální rozpouštědlo. Je připravována tepelným rozkladem fenyldiazonium tetrafluoroborátu z toho důvodu, že fluorace je velmi exotermní reakce s velkou neselektivitou. Příprava fluorbenzenu stejným způsobem, jakým lze připravit aromatické halogenderiváty - chlorbenzen nebo brombenzen, není možná. To z důvodu, že by došlo k úplné fluoraci na hexafluorcyklohexan (HFH).\n\nPoužívá se především jako speciální rozpouštědlo, nebo meziprodukt pro přípravu organokovových sloučenin obsahující fluor například k přípravě Ti(FPH) titanocen-fenylfluorid.\n\nPoprvé byl fluorbenzen připraven na univerzitě v Bonnu Otto Wallachem v roce 1886 reakcí diazononiumchloridu s HBF\n\nFluorbenzen vykazuje „nízkou“ toxicitu, odpovídající smrtelné dávkce LD 3,87 g/kg.\n"}
{"id": "570530", "url": "https://cs.wikipedia.org/wiki?curid=570530", "title": "Seznam předsedů Senátu Parlamentu Itálie", "text": "Seznam předsedů Senátu Parlamentu Itálie\n\nToto je seznam předsedů horní komory Parlamentu Itálie od období Sardinského království, v němž tento úřad vznikl, až do současnosti. \n\nSoučasným předsedou 17. zasedání Senátu Parlamentu Itálie je od 16. března 2013 Pietro Grasso.\n"}
{"id": "570532", "url": "https://cs.wikipedia.org/wiki?curid=570532", "title": "Václav Karel Holan Rovenský", "text": "Václav Karel Holan Rovenský\n\nVáclav Karel Holan Rovenský (1644 v Rovensku pod Kamenicí (dnes \"Rovensko pod Troskami\") – 27. února 1718 tamtéž) byl český hudební skladatel a varhaník, pracoval také jako učitel, kapelník a kameník.\n\nNejprve působil jako varhaník v rovenském kostele, poté v Turnově. Po nějakém čase utekl vrchnosti do Prahy, kde působil od roku 1671 jako varhaník a kapelník při kostele na Vyšehradě. Ani zde nezůstal natrvalo, navštívil Itálii a vrátil se do svého rodného kraje, kde žil nějakou dobu jako poustevník na Valdštejně, poté od roku 1704 v Rovensku, kde pracoval jako amatérský kameník.\n\nJeho největší příspěvek barokní hudbě bylo vytvoření kancionálu \"Capella regia musicalis – Kaple královská zpěvní\" vydaná v Praze roku 1693, kde část písní sám složil a napsal k nim text a část sebral.\n\nVáclav Karel Holan Rovenský se narodil v Rovensku pod Troskami, v té době nazývané podle říčky pod Kamenicí na statku „Pod strání“ do rodiny nejspíše dosti zámožného rovenského rychtáře Jana Holana. Prvního vzdělání se mu dostalo od rektora Samuela Fidelia Kutnohorského a tamějšího varhaníka Václava Peregrina Turnovského. Další vzdělání se mu dostalo na gymnáziu při jičínské koleji.\n\nOd roku 1662 začal v Rovensku vyučovat hudbu (uváděn jako \"ludi magister\") a v roce 1664 se stal varhaníkem u rovenského kostela sv. Václava na Týně. Na přechodnou dobu se stal varhaníkem v Turnově, ale po čase se vrátil do Rovenska. Když odešel následně v roce 1668 z Rovenska do Prahy, již to byl útěk z moci vrchnosti. O tři roky později se mu podařilo získat místo kapelníka a varhaníka na vyšehradském kolegiátním kostele sv. Petra a Pavla. Někdy před rokem 1693 navštívil Řím, aby se seznámil s italskou hudbou. Na konci 90. let se vrátil na Turnovsko a našel si zde útočiště na opuštěném hradě Valdštejně jako poustevník.\n\nOd roku 1704 se objevuje v Rovensku a pracoval jako kameník, dnes jsou známé jím vytesané sluneční hodiny a jiné kamenické prvky v rovenském kostele. Po své smrti byl v tomto kostele pohřben.\n\nJeho skladatelské dílo se zaměřuje spíše na jednodušší líbeznou melodii než na složitější v baroku oblíbený kontrapunkt. Tiskem mu vyšly dvoje pašije. Jeho životní dílo je potom zpěvník \"Capella regia musicalis\" s předmluvou Jana Ignáce Dlouhoveského, obsahující jak Holanovy vlastní skladby, tak zejména sebrané písně jiného původu; autorství často nelze přesně určit. Pro toto dílo také sám vytvořil tři mědiryty, \"Narození Páně\", \"Nejsvětější Trojice\" a \"Ukřižovaný\".\n\n\n\n"}
{"id": "570534", "url": "https://cs.wikipedia.org/wiki?curid=570534", "title": "Petran", "text": "Petran\n\nPetran je obec v okresu Gjirokastër, kraji Gjirokastër, jižní Albánii.\n"}
{"id": "570537", "url": "https://cs.wikipedia.org/wiki?curid=570537", "title": "Qendër Piskovë", "text": "Qendër Piskovë\n\nQendër Piskovë je obec v okresu Gjirokastër, kraji Gjirokastër, jižní Albánii.\n"}
{"id": "570538", "url": "https://cs.wikipedia.org/wiki?curid=570538", "title": "Sukë", "text": "Sukë\n\nSukë je obec v okresu Gjirokastër, kraji Gjirokastër, jižní Albánii.\n"}
{"id": "570540", "url": "https://cs.wikipedia.org/wiki?curid=570540", "title": "Buz", "text": "Buz\n\nBuz je obec v okresu Gjirokastër, kraji Gjirokastër, jižní Albánii.\n"}
{"id": "570545", "url": "https://cs.wikipedia.org/wiki?curid=570545", "title": "Fshat Memaliaj", "text": "Fshat Memaliaj\n\nFshat Memaliaj je obec v okresu Gjirokastër, kraji Gjirokastër, jižní Albánii.\n"}
{"id": "570547", "url": "https://cs.wikipedia.org/wiki?curid=570547", "title": "Krahës", "text": "Krahës\n\nKrahës je obec v okresu Gjirokastër, kraji Gjirokastër, jižní Albánii.\n"}
{"id": "570549", "url": "https://cs.wikipedia.org/wiki?curid=570549", "title": "Státní reformní strana", "text": "Státní reformní strana\n\nStátní reformní strana (nizozemsky \"Staatkundig Gereformeerde Partij;\" zkráceně SGP) je ortodoxní protestantská politická strana v Nizozemsku, nejstarší z malých kalvinstických stran země, respektive všech současných politických subjektů. Slovo \"reformní\" v názvu nemá politický význam, ale je synonymem pro kalvinismus. Od svého založení v roce 1918 byla strana vždy v opozici.\n\nZaložena byla 24. dubna 1918 několika konzervativními členy tehdy existující Antirevoluční strany, od níž se odštěpila. Nově vzniklá silně konzervativní strana našla podporu výhradně u reprezentantů nizozemské reformované církve. Její volební zisky se po celou dobu pohybovaly na úrovni 2 % hlasů, ke změně výsledků nedošlo ani v období po roce 1967, kdy se projevily změny oslabením konsocialismu.\n\n\nPo parlamentních volbách 2012 strana získala 3 mandáty.\n\nPo senátních volbách v roce 2011 má strana 1 mandát:\n\nStrana se podílí na vládě v nizozemské provincii Zeeland, kde je se ziskem více než 10 % hlasů nejsilnějším politickým subjektem. v provinčním zastupitelstvu má 14 mandátů.\n\nStrana obsadila 5 křesel starostů ze 414 možných\n\nV Evropském parlamentu měla strana v letech 1984–1997 jednoho poslance Leena van der Waala, od roku 1999 do současnosti (2010) je zvoleným poslancem Bas Belder. Ve volbách do EP 2004 strana vytvořila jednu parlamentní stranu s další nizozemskou stranou ChristenUnie, nazvanou \"ChristenUnie-SGP\". Ta se stala členem strany politické skupiny Nezávislost / Demokracie v Evropském parlamentu. V letech 2009 2009 byla členem skupiny Evropa svobody a demokracie (EFD), po volbách do EP 2014 je strana ve skupině Evropských konzervativců a reformistů.\n\n\n\n\n"}
{"id": "570550", "url": "https://cs.wikipedia.org/wiki?curid=570550", "title": "Kurvelesh", "text": "Kurvelesh\n\nKurvelesh je obec v okresu Gjirokastër, kraji Gjirokastër, jižní Albánii.\n"}
{"id": "570552", "url": "https://cs.wikipedia.org/wiki?curid=570552", "title": "Lopës", "text": "Lopës\n\nLopës je obec v okresu Gjirokastër, kraji Gjirokastër, jižní Albánii.\n"}
{"id": "570555", "url": "https://cs.wikipedia.org/wiki?curid=570555", "title": "Luftinjë", "text": "Luftinjë\n\nLuftinjë je obec v okresu Gjirokastër, kraji Gjirokastër, jižní Albánii.\n"}
{"id": "570556", "url": "https://cs.wikipedia.org/wiki?curid=570556", "title": "The Oracle", "text": "The Oracle\n\nThe Oracle je páté studiové album americké metalové kapely Godsmack. Deska se dostala do prodeje 4. května 2010. Počáteční jméno nahrávky znělo \"Saints & Sinners\", ovšem bylo změměno kvůli zjevné neoriginalitě.\n\n\"The Oracle\" debutovalo na 1. místě Billboard 200 se 117 000 prodanými kusy v prvním týdnu. Je to již třetí album od Godsmack, které mělo takový úspěch. V Kanadě CD prodalo 7 000 kopií v otevíracím týdnu a umístilo se na 2. místě tamější hitparády.\n\nPo hudební stránce je deska velmi silná a úderná. Frontman Sully Erna na adresu \"The Oracle\" prohlásil: „Je to naše nejagresivnější album\". Nahrávka neobsahuje žádné pomalé, akustické písně typu „Serenity\" (singl z CD \"Faceless\"). Někteří kritici považují toto album za nejtvrdší počin Godsmack od jejich první desky.\n\nSingl „Whiskey Hangover\" byl realizován ještě v roce 2009 a nepředpokládalo se, že by se stal součástí \"The Oracle\", ovšem nakonec figuroval v limitované edici. Úvodní singl z alba nese název „Cryin' Like a Bitch\". Píseň má ohromný úspěch a i své oficiální video. Další song určený do rádií je „Love-Hate-Sex-Pain\".\n\n\n\nAlbum - Billboard (Severní Amerika)\nSingly - Billboard (Severní Amerika)\n\n"}
{"id": "570557", "url": "https://cs.wikipedia.org/wiki?curid=570557", "title": "Qendër", "text": "Qendër\n\nQendër je obec v okresu Gjirokastër, kraji Gjirokastër, jižní Albánii.\n"}
{"id": "570559", "url": "https://cs.wikipedia.org/wiki?curid=570559", "title": "Za zrcadlem a co tam Alenka našla", "text": "Za zrcadlem a co tam Alenka našla\n\nZa zrcadlem a co tam Alenka našla (známo i pod názvem Alenka za zrcadlem a s čím se tam Alenka setkala : ). Kniha Lewise Carrolla, vyšla v roce 1871. Do češtiny přeložili Jaroslav Císař a Hana a Aloys Skoumalovi. Jde o volné pokračování knihy \"Alenka v říši divů\". Kniha je plná slovních hříček a odkazů na hru v šachy.\n\nSedmiletá Alenka si hraje s koťaty kočky Micky. Bílé kotě se jmenuje Sněhulka a černé Katka. Alenka zvažuje, jak vypadá svět za zrcadlem, zjistila, že zrcadlem lze projít a tak Alenka projde skrz zrcadlo. Za zrcadlem se nachází zdánlivě stejný pokoj, jen zrcadlově převrácený, setkává se s živými šachovými figurkami a nachází knihu, s básní od Tlachapouda (\"Jabberwocky\"), text je čitelný pouze pomocí zrcadla (je zrcadlově obrácený), pro Alenku je báseň nesrozumitelná.\nVyjde z domu, do slunné jarní zahrady, potkává květiny, které mluví lidskou řečí. Květiny Alenku považují za květinu, která se může pohybovat, objevuje se i bizarní hmyz (třeba „toastoví motýlci“). Jinde v zahradě se Alenka setkává s Černou šachovou královnou (ve velikosti člověka), se kterou Alenka běží obrovskou rychlostí (v šachu královny jsou schopny pohybu v libovolném směru). Alenka zjišťuje, že celý kraj je tvořen ze čtverců, svět jako obrovská šachovnice. Alenka se stává pěšcem Bílé královny. Aby se mohla stát královnou, musí postupovat až do osmé pozice v šachové partii. Alenčina cesta začíná na druhé pozici (jako všichni pěšci). Alenka chce nastoupit do vlaku, ale neměla lístek (vlak by ji převezl do čtvrté pozice, tedy v souladu s pravidly šachu). Šla tedy pěšky. Seznamuje se s tlustými dvojčaty Tydlitákem a Tydlitekem (Tweedledum a Tweedledee), recitovali jí báseň \"Mrož a tesař“. Na obloze se objevuje obrovská vrána, která zastínila slunce. Alenka se setkává s Bílou královnou, která žije pozpátku a paměť jí tedy sahá dozadu i dopředu (naříká tedy, ještě než se píchla špendlíkem, protože ví, že se jím píchne).\nAlenka s Bílou královnou postupuje do páté pozice na šachovnici, při přechodu přes potok královna se promění v mluvící ovci. V obchodě, ve kterém prodávají ovce, si Alenka koupí vejce, ze kterého se vyklube Valihrach („Humpty Dumpty“), každou Alenčinu otázku považuje za hádanku a odpovídá na Alenčiny otázky „nesmyslně“, jako na hádanky. Alenka Valihrachovi pochválí jeho nákrčník (nejprve si ho spletla s opaskem, kvůli Valihrachově postavě), Valihrach nákrčník dostal k nenarozeninám (den, kdy neměl narozeniny). Valihrach Alenku poučí svou interpretací Tlachapoudovy básně. Přichází Bílý král spolu se lvem a jednorožcem, kteří se pustili do souboje. Souboj pozorují i kurýři Zejda a Švejda. Po odchodu lva a jednorožce Alenka dosahuje sedmé pozice, potká Červeného jezdce, jehož úkol je odstranit bílého pěšce (Alenka), na pomoc Alence přicválá Bílý jezdec, zvítězí a doprovodí Alenku k hranici osmé pozice, cestou jí recituje baladu a opakovaně padá z koně (odkaz na „elkový“ pohyb šachových jezdců). Alenka tedy dochází na osmou pozici, na hlavě se jí objevuje zlatá korunka a Alenka se stává královnou a ocitá se ve společnosti i Bílé a Černé královny, které se pokouší Alenku zmást pomocí slovních hříček, posléze všechny tři královny spolu večeří. Večeře se zanedlouho mění v chaos, svíce vzrostly až do stropu, láhve si z talířů vyrobily křídla a poletují všude okolo, Bílá královna mizí v polévce, Alenka strhává ubrus a Černá královna se zmenšila na malou panenku, Alenka s ní třese, až se královna změnila v černé kotě, Alenka se probouzí a v náruči drží černé kotě, Katku. Všechno byl jen sen.\n\n\n"}
{"id": "570560", "url": "https://cs.wikipedia.org/wiki?curid=570560", "title": "Qesarat", "text": "Qesarat\n\nQesarat je obec v okresu Gjirokastër, kraji Gjirokastër, jižní Albánii.\n"}
{"id": "570574", "url": "https://cs.wikipedia.org/wiki?curid=570574", "title": "Madness", "text": "Madness\n\nMadness je britská hudební skupina, která kombinuje styly 2 Tone ska a (pop) nová vlna. Vznikla v roce 1976 v londýnské oblasti Camden Town, největších úspěchů dosáhla v 80. letech. Největší hity skupiny jsou písně Baggy Trousers, Our House, Night Boat to Cairo a další.\n\n\"Více v článku Diskografie Madness\"\n\nV závorce jsou uvedeny údaje o umístění v britské hitparádě.\n\n\n"}
{"id": "570576", "url": "https://cs.wikipedia.org/wiki?curid=570576", "title": "Vagantské písně", "text": "Vagantské písně\n\nVagantské písně jsou nazývány podle svých autorů - potulných středověkých studentů, jinak nazývaných vaganti. Ti si většinou sami vymýšleli text i hudbu a živili se recitováním básní a zpěvem při svatbách a slavnostech. Jména konkrétních vagantů jsou až na výjimky neznámá.\n\nVznikla tak zvaná vagantská poezie, milostné, pijácké, posměšné i oslavné básně, většinou v latině, ale i v národních jazycích, ve čtyřverších s párovým rýmem. Nejslavnější zachované sbírky vagantské poezie jsou \"Carmina Cantabrigiensia\" (Cambridgeské básně) patrně porýnského původu z 11.-12. století a \"Carmina Burana\" (Beuronské básně) z bavorského kláštera Beuron z počátku 13. století. \"Carmina burana\" proslavil německý skladatel Carl Orff, který je zhudebnil. V české literatuře je obdobou vagantské poezie například Mastičkář, divadelní hra ze 14. století.\n\nTyto písně byly psány pouze v církevních tóninách, které byly v té době v Čechách obvyklé. Bylo jich šest a často se pojily s charakterem textu. Existovaly různé druhy těchto písní, např. pijácké, milostné, satirické, ... Základem textu ale býval většinou vtip a zesměšňování různých věcí a lidí. Na tyto písně se podle domněnek dalo i tančit, jen málokdy byly smutného charakteru.\n\nForma se vyznačovala svou bezstarostností a nepromyšleností. Nebyly zde žádné složité formy. Na melodii první sloky se dělaly variace a někdy mívala skladba nádech ronda, ale ne vždy. Spíš se melodie neopakovaly a plynuly stále dál až k závěru. Ani harmonizace se netvořila nijak složitě. Moc se zde nevyskytovaly disonance, ale jednoduché akordy v moll, v dur a dvojhmaty.\n\nAutoři písní si své výtvory hrávali sami. Běžným nástrojem byla loutna či mandolína, na kterou se hrál doprovod a k tomu se zpívala melodická linka.\n\nTenhle druh písní opěvoval nejčastěji víno, medovinu nebo pivo. Pijácké písně se psaly obyčejně v lydické, protože zněla lidově a vesele a také obsahovala církví zakázaný interval (zvětšenou kvartu).\n\nTyto písně se vyznačovaly svým smyslem pro ironii. Často v nich např. otec nabádal syna, aby byl líný a o nic se nesnažil, nebo učitel povídal o špatných mravech svých žáků vagantů. Satirické písně popisují komické chování některých lidí a nelítostně je zesměšňují. Poddaní v těchto písních kritizují i své pány, na jejichž půdě pracují.\n\nKdyž v hospodě zasedáme,\no nic my se nestaráme.\nDo hry v kostky rychle jdeme,\nkterým stále holdujeme.\n\nTen, kdo rozum v pivu tratí,\nčasto bývá svlečen z gatí.\n"}
{"id": "570578", "url": "https://cs.wikipedia.org/wiki?curid=570578", "title": "Buklé", "text": "Buklé\n\nBuklé (z franc. \"bouclé\" – oblouček, kadeřit se) je příze nebo plošná textilie s povrchem ztvárněným smyčkami, očky nebo nopkami. \n\nPříze se zhotovuje obvykle ze tří komponent – základní hladké niti, kterou obeskává efektní, měkce točená příze (případně i přást) a fixuje vazná nit jako třetí komponenta.. (Na snímku vpravo je velmi tlustá efektní nit spolu (vlevo dole) s tenkou základní a vaznou nití). Na výsledné niti jsou pak viditelné pravidelně nebo nepravidelně odstávající smyčky, očka nebo nopky. Moderní skací stroje jsou vybaveny programy, pomocí kterých se dá nastavit intenzita a velikost odchylek od osy příze v několika desítkách variant. Příze se vyrábí z hrubých vln, srstí, ale i bavlny nebo umělých vláken. Jednotlivé niti mají často rozdílnou barvu, čímž se dosahuje značná pestrost v konečném výrobku.\n\nBuklé přízím s méně načechranou efektní nití se někdy říká \"frizé\". \n\nTkaniny pro oděvní účely obsahují tvarované skané příze se smyčkami a uzlíky, které způsobují nerovný, drsný povrch textilie. Vyrábí se většinou z česané nebo mykané vlny ve směsi s chemickými vlákny. Výrobky mají nízkou mačkavost, jsou vhodné na sukně, kostýmy a pláště.\n\nBouclette je oděvní tkanina se zrnitým omakem, která obsahuje v útku buklé přízi s velmi jemnými, na zboží sotva viditelnými smyčkami. Označení bouclette se používá také pro pleteniny s podobnými vlastnostmi.\nJeden z (historických) druhů je buklé-erasé. Je to měkká vlněná tkanina se znatelným krepovým efektem, který vzniká s použitím jemné nopkové příze spolu s malou střídou vzoru.\n\nBuklé koberec je \"tažený\" plyš s vlasovou osnovou, tzn. s nerozřezanými smyčkami. Asi do druhé poloviny 20. století se vyráběl \"prutovou\" tkací technikou, tj. zanášením ocelových prutů mezi osnovní nitě. Tento složitý způsob výroby (ze tří osnov a dvou systémů zanášení útku) nahradilo v posledních desetiletích všívání. Na všívacích (tuftingových) strojích se vpichují do podkladové tkaniny (nebo netkané textilie) řadou jehel po celé až pětimetrové šířce stroje vlasové nitě a vytváří smyčky s délkou do 40 mm. Poloha smyček se zpevňuje na rubní straně tkaniny latexovým zátěrem.\n\nPletené buklé má povrch ztvárněný smyčkami nebo očky. Používá se jako zátažná pletenina hlavně na svrchní ošacení., méně známé jsou výrobky z osnovních stávků.\n\nRučně pletené výrobky jsou už řadu let z valné části z buklé příze.\n\n"}
{"id": "570580", "url": "https://cs.wikipedia.org/wiki?curid=570580", "title": "The Specials", "text": "The Specials\n\nThe Specials (občas také The Special AKA) je britská hudební skupina, která hraje 2 Tone ska. Vznikla v Coventry v roce 1977, v době rozmachu punkového hnutí. Pro své postoje a propagaci mod a rude boys stylu se stala velice oblíbenou u nerasistických skinheadů.\n\nV závorce je rok vydání alba.\n\n\n"}
{"id": "570582", "url": "https://cs.wikipedia.org/wiki?curid=570582", "title": "Saintes", "text": "Saintes\n\nSaintes (fonetická výslovnost [sɛ̃t]) je město na jihovýchodě Francie, nachází se v départementu Charente-Maritime a régionu Nová Akvitánie. Ve městě žije 26401 obyvatel, ve městě a okolí Saintes 55834 obyvatel.\n\nSaintes bylo hlavním městem provincie Saintonge v době Ancien Régime, byla nazývána jako prefektura départementu Charente-Inférieure a to až do nového územního uspořádání z roku 1790, a poté byla podřízena správě v La Rochelle roku 1810.\n\nDíky svému významnému historickému dědictví galo-románskému, středověkému i klasickému, Saintes bylo zařazeno na seznam kulturně a umělecky významných měst a obcí v roce 1990.\n\n1793–2007\n\n\n"}
{"id": "570585", "url": "https://cs.wikipedia.org/wiki?curid=570585", "title": "Jana Černochová", "text": "Jana Černochová\n\nJana Černochová (* 26. října 1973 Praha) je česká politička, od června 2010 do srpna 2013 a znovu od října 2013 poslankyně Parlamentu ČR za hlavní město Prahu, v letech 2006 až 2010 a opět od roku 2012 starostka Městské části Praha 2, členka ODS.\n\nV roce 1992 odmaturovala. Poté pracovala v bance na přepážce. V roce 1996 absolvovala kurz v oboru bankovnictví a peněžní ekonomie na Fakultě financí a účetnictví VŠE v Praze. V roce 2009 získala titul bakaláře na Vysoké škole aplikovaného práva. Od roku 2009 studovala mezinárodní vztahy na Metropolitní univerzitě Praha. Je rozvedená, bezdětná.\n\nV roce 1997 vstoupila do ODS. Od roku 1998 zasedá v zastupitelstvu městské části Praha 2, kde v letech 2006–2010 působila jako starostka; od roku 2010 je zde členkou rady, od 26. 3. 2012 opět zvolena starostkou Prahy 2.\n\nVe volbách 2010 byla zvolena do dolní komory českého parlamentu. Po jmenování Martina Červíčka policejním prezidentem se vzdala členství v bezpečnostním výboru sněmovny, jemuž do té doby předsedala.\n\nVe volbách 2013 byla opět zvolena do Poslanecké sněmovny ze třetího místa pražské kandidátky ODS. V listopadu byla zvolena 1. místopředsedkyní poslaneckého klubu ODS.\n\nV komunálních volbách v roce 2014 obhájila post zastupitelky Městské části Praha 2, když vedla tamní kandidátku ODS. Strana volby v městské části vyhrála (tj. 25,28 % hlasů a 11 mandátů) a dne 7. listopadu 2014 byla Jana Černochová zvolena starostkou pro další funkční období.\n\nVe volbách do Poslanecké sněmovny PČR v roce 2017 byla lídryní ODS v Praze. Získala 12 426 preferenčních hlasů a obhájila tak mandát poslankyně. V rámci poslaneckého klubu ODS obhájila post 1. místopředsedkyně.\n\nV komunálních volbách v roce 2018 opět obhájila post zastupitelky městské části Praha 2, když opět vedla tamní kandidátku ODS. V listopadu 2018 byla již po čtvrté zvolena starostkou městské části Praha 2.\n\n"}
{"id": "570598", "url": "https://cs.wikipedia.org/wiki?curid=570598", "title": "František Dědič", "text": "František Dědič\n\nFrantišek Dědič (* 7. března 1963) je český politik ODS, v letech 2006 až 2013 poslanec Parlamentu ČR za Jihočeský kraj, bývalý zastupitel tohoto kraje a starosta města Tábor.\n\nV roce 1987 promoval v oboru tepelné a jaderné stroje na Fakultě strojní ČVUT v Praze. Poté nastoupil do Jaderné elektrárny Temelín, kde pracoval jako specialista na tepelné a jaderné stroje do roku 1992. Od roku 1992 vedl investiční oddělení Městského úřadu v Táboře. Je ženatý, má dceru a dva syny.\n\nV roce 1991 vstoupil do ODS.\n\nPodle některých pramenů byl v roce 1994 zvolen do zastupitelstva města Tábor. Podle databáze komunalnipolitika.cz ovšem v komunálních volbách roku 1994 do zastupitelstva města Tábor neúspěšně kandidoval za ODS. Zvolen sem pak byl až v komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010. Profesně se k roku 1998 uvádí jako zástupce starosty města Tábor, následně k roku 2002 coby starosta, v roce 2006 jako poslanec a v roce 2010 jako poslanec, člen městské rady a městského zastupitelstva. V letech 1995-1998 působil jako místostarosta, pak v období let 1998-2006 zde vykonával funkci starosty Tábora. V roce 2006 z funkce odstoupil a v současnosti se angažuje jako radní.\n\nV krajských volbách roku 2000 byl zvolen do Zastupitelstva Jihočeského kraje za ODS. Mandát krajského zastupitele obhájil v krajských volbách roku 2004 a krajských volbách roku 2008. V období let 2004-2008 pracoval jako krajský radní.\n\nVe volbách roku 2006 se stal členem dolní komory českého parlamentu za ODS (volební obvod Jihočeský kraj). kde se věnoval činnosti ve Výboru pro životní prostředí a Zemědělském výboru. Byl místopředsedou Mandátového a imunitního výboru a Podvýboru pro rozvoj venkova. Ve volbách roku 2010 svůj mandát obhájil. Byl místopředsedou Mandátového a imunitního výboru, členem výboru pro životní prostředí a zemědělského výboru.\n\nV roce 2013 už svůj poslanecký mandát neobhájil.\n\n"}
{"id": "570610", "url": "https://cs.wikipedia.org/wiki?curid=570610", "title": "Algoritmus nejhořejší cesty", "text": "Algoritmus nejhořejší cesty\n\nAlgoritmus nejhořejší cesty (Uppermost Path Algorithm) počítá maximální tok v neorientované síti, která odpovídá rovinnému grafu. Zároveň musí být splněno, že zdroj i stok leží ve vnější stěně.\n\nJedná se, jak název napovídá, o algoritmus založený na hledání zlepšující cesty. Na rozdíl od algoritmu Fordově-Fulkersonově a odvozeným je ale hledání zlepšující cesty výrazně jednodušší. Algoritmus se provádí nad nějakým nakreslením sítě. Jako zlepšující cestu vyberu vždy nejhořejší nenasycenou cestu ze zdroje do stoku – tj. nakreslím-li zdroj vlevo a stok vpravo, v každém vrcholu vybírám nejlevější použitelnou hranu (při nalezené slepé uličky se vrátím pomocí backtrackingu a slepou uličku označím jako nepoužitelnou). Poté zvýším tok touto cestou na maximum. Alespoň jedna hrana se tím nasytí a stane se nepoužitelnou. Takto postupuji, dokud existuje cesta ze zdroje do stoku. Výsledkem je nalezení maximálního toku.\n\nLze učinit pozorování, že tento algoritmus je duální k Dijkstrovu algoritmu. Pokud totiž vnější stěnu rozdělíme na dolní a horní polorovinu, k nakreslení sítě najdeme duální nakreslení a hranám jako délku přiřadíme jejich kapacitu, nejkratší cesta nalezená Dijkstrovým algoritmem tvoří minimální řez; tok hranou je rozdíl mezi vzdálenostmi jejích vrcholů od horní poloroviny.\n"}
{"id": "570612", "url": "https://cs.wikipedia.org/wiki?curid=570612", "title": "Japonský topol", "text": "Japonský topol\n\nJaponský topol je označení křížence evropského topolu černého (\"Populus nigra\") a středoasijského topolu maximowiczova (\"Populus maximowiczii\"). Správné označení souboru klonů je max 1-5, které se používá v celé Evropě. Japonský topol je české pojmenování těchto taxonů. V Evropě se pěstuje od 70. let minulého století, kdy první doklady o pěstování pocházejí z Německa. Odtud také označení max eins, max zwei atd. Populární, ale nesprávný název se po ČR a SR rozšířil natolik, že neodborná veřejnost nezná jiné označení než japonský topol. Tyto, ale i jiné kultivary jsou označovány jako rychle rostoucí dřeviny a v ČR je jich schváleno pro využití na zemědělské půdě přes dvacet.\n\nJako každá plodina mají i topoly jisté nároky, které není radno podceňovat, jelikož vše, co se neučiní v přípravě pozemku, typologii a výběru vhodného klonu, se vrátí jako bumerang v době vegetačního cyklu, což bude mít rozhodující vliv na celou životnost porostu. Rychlerostoucí dřeviny se sázejí ve sponu, který určí typolog, případně autor projektové dokumentace, v závislosti na kultivaru, který na základě vyhodnocení vhodnosti lokality určil odborník. U klonů max 4 (tzv. japonský topol) je prokazatelně nejvýhodnější spon při výsadbě jednořádku a to 60cm x 180cm, kdy je nutno implementovat do porostů vyvážecí cesty a manipulační prostory. Jen tak je možné efektivně pěstovat rychle rostoucí dřeviny na zemědělské půdě. Evropských modelů pro pěstování RRD na zemědělské půdě je mnoho, kdy například v Itálii pěstují rychlerostoucí dřeviny v takzvaných lignikulturách, kdy je spon 2x3 metry, a doba růstu je 15-25 let,kdy po sklizni, která je jediná za životnost porostu, dochází k likvidaci plantáže. Tyto plantáže se používají pro výrobu ušlechtilé kulatiny. Naopak švédský model pro pěstování vrb je dvojřádek 50x70x250 cm, kdy doba obmýtí je 2-3 roky. U obou modelů se intenzivně hnojí. U nás je doporučená délka obmýtí 4-6 let u topolů, a 3-5 let u vrb. Opět v přímé návaznosti na zamýšlený efekt plantáže (štěpka, polínka). Plantáže zakládané v ČR a SR jsou takzvané Energetické plantáže s velmi krátkým obmýtím (SHORT ROTATION CROPS), kdy cílem je získání co nejvyššího množství dřevní hmoty v co nejkratší době.\n\nVzhledem k tomu, že se jedná o trvalou kulturu nepůvodní dřeviny, je nutné získat souhlasné stanovisko odboru životního prostředí. Plantáže nad výměru 2 hektary je nutno opláštit autochtonními dřevinami, a plantáže nad 5 hektarů je nutno také rozčlenit rovněž autochtonní dřevinou (vrby, topol černý, jasan, jilm). Toto vše by mělo býti v projektové dokumentaci záměru. Rovněž je nezbytně nutné provést typologii pozemku, aby nedošlo k osázení nevhodných pozemků, a tím i zmařené investici. V ČR je mnoho takových porostů, které spíše přežívají, než by dávaly kýžené výnosy. Tento taxon nesnáší zamokřené pozemky, které bývají kyselé a tím nevhodné pro porosty topolů, ale naopak vhodné pro vrby.\n\nPlantáže se vysazují do dokonale připravené půdy, prosté plevelů. V případě zaplevelených lokalit se používá chemické ošetření plochy totálními herbicidy (roundup, galup, dominátor atd.), kdy se dle míry zaplevelení aplikují několikrát během vegetace v kombinaci se střední orbou (35 cm). Pro zachování maxima zimní vláhy se doporučuje veškeré procesy provést na podzim, to znamená střední orba, zvláčení smykem, případně použití kompaktoru.\n\nVýsadba topolů se volí v závislosti na klimatickém regionu zamýšlené plantáže, jelikož jsou v republice místa, kde je srážkový stín a úhrn srážek během vegetace je pod 500 mm a je vysoká pravděpodobnost přísušků, které pro velké výměry mohou být fatální. Proto se zde volí takzvaná podzimní výsadba z řízků, kdy se sází od konce listopadu do konce ledna, vždy v závislosti na počasí. Sází se z dřevitých řízků. Mezi regiony ohrožené přísušky patří část Hané, Jižní Morava, Žatecko, Lounsko, kdy podzimní výsadba je jediná možná alternativa. Řízky se sázejí kolmo do země a sázejí se celé do země tak, že lícuje s terénem. To se dělá proto, že pod sněhem si země sedne a na jaře po tání řízek bude cca 1 cm nad povrchem, což je žádoucí. V regionech úhrnem srážek nad 500 mm se volí jarní výsadba, kdy se sází řízky dlouhé 20-22cm kolmo do země, kdy se nechá nad povrchem cca 1cm řízku.\n\nV prvním roce růstu je naprosto nezbytné udržovat řádek čistý alespoň 20 cm od osy řízku na každou stranu; meziřádek postačí mulčovat. V prvním roce tento zásah opakujeme 3 krát, případně dle potřeby. Není radno podceňovat buřeň, jelikož některé plevele svým kořenovým systémem mění ph půdy, což může být pro topoly nežádoucí.\n\n"}
{"id": "570616", "url": "https://cs.wikipedia.org/wiki?curid=570616", "title": "Blaník (námořní loď)", "text": "Blaník (námořní loď)\n\nLoď určenou pro přepravu kusového materiálu vyrobili v Polsku s určením pro Afriku, Československá námořní plavba ji koupila již téměř dostavěnou v roce 1967. Byla vybavena motorem Schulzer na lehkou naftu, pak byl upraven na lacinější těžké palivo. Motor umožnil vyvinout rychlost 14,7 uzlu.\n\nMěla původně i kajuty pro cestující, ty však byly brzo zrušeny ve prospěch kajut posádky a rodinných příslušníků. Stejně tak byly zrušeny ve prospěch nákladních prostor málo využívané chladírenské prostory.\n\nProtože zásobovala Kubu i v době blokády, byla loď zapsána na černou listinu v mnoha přístavech světa.\n\nPro Československo loď vykonala 196 plaveb a byla vysoce zisková. Byla prodána roku 1990. Sešrotována byla v roce 1999.\n\n"}
{"id": "570634", "url": "https://cs.wikipedia.org/wiki?curid=570634", "title": "Krakolje", "text": "Krakolje\n\nKrakolje ( \"\", \"Jõgõperä\", \"Joenperä\") je vesnice nacházející se v Leningradské oblasti v Rusku, na pravém břehu řeky Lugy. Je jedna ze dvou vesnic, kde se stále mluví votštinou, dnes již ohroženým jazykem. Ta se zde znovu začala vyučovat ve školách za účelem jejího obnovení. Kromě místní školy se zde nachází i pravoslavný luterský kostel.\n\nPrvní zmínka o obci pochází z roku 1684, kdy byla nazývána jako \"Krokolia\". V roce 1848 zde žilo asi 300 obyvatel a na počátku 20. století měla přibližně 50 domů. Obec byla rozdělena na část západní (\"hervaлta\"), kde žili Ižorové, a východní (\"kuninka vaлta\"), kde žili Votové.\n"}
{"id": "570645", "url": "https://cs.wikipedia.org/wiki?curid=570645", "title": "Richard Adams", "text": "Richard Adams\n\nRichard George Adams (9. května 1920 Newbury, Berkshire, Anglie – 24. prosince 2016 Oxford, Anglie) byl anglický spisovatel, který se proslavil jako autor \"Daleké cesty za domovem\".\n\nNarodil se v Newbury v Berkshire. Od roku 1929 do roku 1933 chodil do Horris Hill School, v letech 1933-1938 studoval na Bradfield College. V roce 1938 nastoupil na Worcester College, Oxfordskou univerzitu ke studiu moderní historie. Jeho pozdní mládí poznamenala druhá světová válka – ze studií v Bradfieldu nastoupil do armády, kde sloužil šest let, do roku 1946. Sloužil na Středním východě a v Indii. Potom dostudoval historii na Worcester College v Oxfordu. V roce 1948 graduoval jako Bachelor of Arts (český ekvivalent je titul bakalář) a v roce 1953 získal titul Master of Arts. V roce 1948 nastoupil do britské veřejné službu jako náměstek ministra na Misterstvu pro bydlení a místní samosprávu a v podstatě až do začátku své spisovatelské kariéry kolem roku 1972 se živil jako státní úředník.\n\nJako spisovatel pobýval ve Spojených státech na University of Florida a také na Hollins University ve Virginii. Na svých cestách navštívil také Antarktidu spolu se známým ornitologem Ronaldem Lockley.\n\nŽil se svou manželkou Elizabeth ve Whitchurchu, Hampshire. Narodili se jim dvě dcery Julie a Rosamonda.\n\nPrvní knihu, Watership Down (česky Daleká cesta za domovem), vydal v roce 1972 a tato se hned stala světovým bestsellerem. Po vydání druhého románu \"Shardik\" v roce 1974 opustil veřejnou službu a stal se spisovatelem na plný úvazek.\n\nRomán \"Daleká cesta za domovem\" vznikl jako vyprávění pro jeho dvě dcery, které ho nakonec přesvědčily aby toto sepsal a nechal vydat knižně. Tato práce trvala dva roky. Rukopis přijal až osmý nakladatel - Rex Collings Ltd., a v roce 1972 kniha vyšla. Během příštích let se kniha zařadila do fondu klasických děl světové literatury a autor se jím zařadil mezi přední anglické spisovatele. Bylo prodáno přes 50 milionů výtisků po celém světě. Kniha se také stala předlohou k filmu a seriálu.\n\n"}
{"id": "570646", "url": "https://cs.wikipedia.org/wiki?curid=570646", "title": "Awake (album, Godsmack)", "text": "Awake (album, Godsmack)\n\nAwake je druhé studiové album od americké heavy metalové formace Godsmack, vydané 31. října 2000. Deska obsahuje píseň „Goin' Down“, která figurovala na první nahrávce od Godsmack, \"All Wound Up\". Na tracklistu \"Awake\" se také nacházejí songy dříve určené pro debutové album \"Godsmack\", ale místo našly až na tomto CD. Jsou to: „Bad Magick“ a „Vampires“.\n\n\"Awake\" obsadilo 5. místo Billboard 200 s 256 000 prodanými kusy v prvním týdnu a ve Spojených státech je certifikováno jako 2× platinové (2 000 000+).\n\nZ desky pochází celkem tři singly: „Awake“, „Greed“ a „Bad Magick“. Největší úspěch má píseň „Awake“, která prorazila na první místo americké Hot Mainstream Rock Tracks (hitparáda pro nejúspěšnější rock/metalové písně). Navíc Godsmack obdrželi nominaci Grammy za instrumentální píseň „Vampires“.\n\n\nAlbum – Billboard (Severní Amerika)\nSingly – Billboard (Severní Amerika)\n"}
{"id": "570652", "url": "https://cs.wikipedia.org/wiki?curid=570652", "title": "Kayentavenator", "text": "Kayentavenator\n\nKayentavenator („lovec ze (souvrství) Kayenta“) byl malý teropodní tetanurní dinosaurus, žijící asi před 189 milióny let v období spodní jury. Byl po dvou chodícím masožravcem s ostrými zuby. Fosílie byly objeveny v americké Arizoně v roce 2010. Holotyp je nedospělý jedinec, jehož výška v kyčlích jen mírně přesahovala 0,5 metru. Velikostí se tak rovnal například současnému bobrovi. Zachovala se pouze pánev, části zadních končetin a obratle.\n\n"}
{"id": "570653", "url": "https://cs.wikipedia.org/wiki?curid=570653", "title": "Smilga", "text": "Smilga\n\nSmilga je řeka ve střední Litvě. Teče v okrese Kėdainiai (Kaunaský kraj). Je to pravý přítok řeky Nevėžis. Je 32 km dlouhá. Pramení na jih od městysu Krakės. Teče zpočátku na jih, stáčí se na východ, potom v krátkém úseku na sever a potom opět na východ. Do Nevėžisu se vlévá v okresním městě Kėdainiai jako jeho pravý přítok 58,5 km od jeho ústí do Němenu. Dolní tok je regulovaný. Nedaleko od pramene jsou na řece dva malé rybníčky, dalším malým rybníčkem protéká řeka u Bartkūniškiů. Na jaře se obvykle silně rozvodňuje, v létě naopak místy vysýchá.\n\n\nObecný výraz smilga v litevštině znamená psineček.\n"}
{"id": "570656", "url": "https://cs.wikipedia.org/wiki?curid=570656", "title": "Š", "text": "Š\n\nPísmeno Š (S s háčkem) se používá hlavně ve slovanských a baltských jazycích. Jde o 23. písmeno české abecedy, označující neznělou postalveolární frikativu .\n\nToto písmeno bylo zavedl do češtiny při reformě gramatiky Jan Hus. V roce 1830 jej přejal Ljudevit Gaj do chorvatštiny, později přešlo do bosenštiny a slovinštiny a dalších jazyků. Naproti tomu polština používá nadále spřežku sz.\n\nVyskytuje se také v abecedách litevštiny, lotyštiny, sámštiny, slovenštiny, chorvatštiny, slovinštiny, srbštiny, makedonštiny, bosenštiny, šajenštiny, sújských dialektů a latinské abecedy běloruštiny.\n\nV polštině, kde se používá spřežkový systém, je jeho obdobou grafém sz. V cyrilici je jeho obdobou písmeno Ш (viz normu ISO-9).\n"}
{"id": "570657", "url": "https://cs.wikipedia.org/wiki?curid=570657", "title": "Climbing!", "text": "Climbing!\n\nClimbing!, známé též jako Mountain Climbing!, je oficiální debutové studiové album americké blues-rockové skupiny Mountain. Bylo vydáno 7. března 1970 a album představilo klasickou sestavu Mountain, ve složení Leslie West (kytara, zpěv), Felix Pappalardi (baskytara, piano) a Corky Laing (bicí). Toto album následovalo po Westově sólovém albu \"Mountain\" na kterém účinkoval Pappalardi a bubeník Norman Smart. Toto album bylo vydáno v roce 1969 a je často přičítáno skupině Mountain. Album jež produkoval Pappalardi, dosáhlo pozice č. 17 v žebříčku amerického magazínu Billboard 200 a obsahovalo nejznámější hit skupiny „Mississippi Queen“.\n\n\n"}
{"id": "570662", "url": "https://cs.wikipedia.org/wiki?curid=570662", "title": "Dolování z textu", "text": "Dolování z textu\n\nDolování z textu (angl. \"Text mining\" [text majnyn]) je vědecká disciplína na pomezí dolování z dat, strojového učení a počítačové lingvistiky. Vyvíjí se především s potřebou automatického zpracování ohromného množství informací dostupných v podobě volného textu. Klasické metody dolování z dat totiž pracují pouze se strukturovanými daty (obsahujícími metadata důležitá pro zpracování) a většina informací jim tak zůstává nepřístupná.\n\nCílem je přiřadit k danému textu jednu, či více kategorií z předem daného výčtu (např. sport, politika, krimi, …). Typicky je prováděno na základě četností slov vyskytujících se v textech jednotlivých kategorií některou z technik strojového učení.\n\n(\"text clustering\") Úloha je principiálně podobná určování druhu textů. Místo zařazování do předem daných kategorií jsou však jednotlivé texty dávány do skupin na základě jejich vzájemných podobností. Každý dokument je tak obvykle zařazen právě do jedné skupiny. Vytvořené skupiny mohou, ale nemusí odpovídat očekávaným kategoriím (burzovní zprávy a sportovní výsledky mohou například spadnout do jedné kategorie na základě faktu, že obsahují větší množství čísel).\n\nK vytvoření krátkého shrnutí textu se dá přistupovat dvěma způsoby, buď z textu vybrat nejdůležitější pasáže (např. věty) a ty vhodně seřadit (\"summary extraction\") anebo je možné text hlouběji analyzovat a na základě jeho sémantické reprezentace parafrázovat jeho obsah (\"summary abstraction\"). Druhý z obou přístupů by měl poskytovat lepší výsledky, ve skutečnosti však sémantická analýza ani následné generování souvislého textu dosud není na takové úrovni, aby překonala výsledky prvně zmíněného přístupu.\n\nNa základě výskytu citově zabarvených slov lze usuzovat na autorův pozitivní či negativní postoj k předmětu zprávy. To může být užitečná informace obzvláště ve spojení s tematicky zaměřenými diskusními fóry.\n\n(\"concept extraction\"; \"named entity recognition\") Jde o určení entit, které jsou v textu zmíněny (např. v článku o V. Klausovi by tedy výrazy \"Václav Klaus\" a \"prezident\" měly být přiřazeny stejné entitě). Problém úzce souvisí s desambiguací slovních významů a tudíž patří k těm základním problémům zpracování přirozeného jazyka.\n\nDokážeme-li v textu určit pojmenované entity, můžeme na základě analýzy vět (např. pomocí rámců – FrameNet) určit jejich vztahy (např. z výrazu \"Sarkozy se oženil s Bruinovou\" je možné získat vztah, že Bruinová je manželkou Sarkozyho)\n"}
{"id": "570665", "url": "https://cs.wikipedia.org/wiki?curid=570665", "title": "Akademický senát Univerzity Palackého", "text": "Akademický senát Univerzity Palackého\n\nAkademický senát Univerzity Palackého v Olomouci je samosprávný zastupitelský akademický orgán univerzity složený z 24 senátorů. Do současné podoby se transformoval z čtyřicetičlenné Akademické rady, která začala fungovat v prosinci 1989. Podle zákona č. 172/1990 Sb., o vysokých školách, byl v červnu 1990 ustanoven Akademický senát UP.\n\nPravomoce akademického senátu vychází ze zákonů České republiky, zejména ze zákona č. 111/1998 Sb. o vysokých školách, a interních dokumentů univerzity, především ze \"Statutu Univerzity Palackého v Olomouci\" a \"Volebního a jednacího řádu akademického senátu\".\n\nSenát je nejvyšším legislativním a kontrolním orgánem univerzity. Volí kandidáta na rektora a případně podává prezidentu republiky návrh na jeho odvolání, schvaluje rektorovy návrhy na jmenování a odvolání členů vědecké rady, projednává jeho návrhy na jmenování a odvolání prorektorů a kvestora. Schvaluje rozpočet, dlouhodobý záměr, výroční zprávy a organizační změny v rámci univerzity, např. zřizování, slučování a rušení fakult nebo částí univerzity. Senát také kontroluje hospodaření univerzity a jejích součástí.\n\nTvoří ho 24 zástupců, 8 studentů (1 z každé fakulty) a 16 akademických pracovníků (2 z každé fakulty), kteří jsou voleni na tříleté funkční období. Volební právo mají všichni členové akademické obce Univerzity Palackého, tedy akademičtí pracovníci a studenti. Členy senátu nemohou být rektor, prorektoři, děkani a proděkani\n\nJednání senátu řídí předseda a dva místopředsedové, první z řad akademických pracovníků a druhý z řad studentů. Senát má trvale zřízeny dvě komise, ekonomickou a legislativní, ale může zřizovat i jiné pracovní komise.\n\n"}
{"id": "570667", "url": "https://cs.wikipedia.org/wiki?curid=570667", "title": "Ritchie Boys", "text": "Ritchie Boys\n\nRitchie Boys byla skupina mladých, většinou židovských Němců, kteří uprchli z jejich rodné země a imigrovali do USA. Tam se nechali naverbovat do Armády Spojených států amerických a trénovali v Military Intelligence Training Center, dříve také známé jako Camp Ritchie, dnes jako Fort Ritchie v Marylandu. Zde trénovali speciální metody psychologické války. Výhodou tohoto druhu boje byla lepší znalost němčiny a mentality než američtí vojáci. Úkolem těchto vojáků bylo především pozorování nepřátel a demoralizovat je k tomu, aby bezpodmínečně kapitulovali. \n\nPo vstupu USA do druhé světové války se Ritchie Boys stali významnou zbraní pro Spojenecké síly. Na pevninu Evropy \"poprvé\" vstoupili 6. června 1944 při vylodění v Normandii společně s vojáky Spojeneckých sil. Krátce po dosáhnutí pevniny se oddělili od ostatních vojáků a začaly plnit úkol, pro který byli vycvičeni. Spojence tak mohli zásobovat cennými informacemi. Navíc demoralizováním Němců pomohli prolomit obranu Třetí říše. Často vyslýchali válečné zajatce aby získali informace o nepřátelské síle, přesunech vojsk a fyzickém a psychickém stavu Němců. Občas měli také na starost podávat dezinformace pomocí novin, radiových vysílání, rozhlasových vozů apod., aby vyzvali německou populaci a armádu k ukončení odporu vůči Spojeneckým silám. \n\nPo válce mnozí z Ritchie Boys sloužili jako překladatelé během Norimberského procesu. Od té doby nenastalo již žádné podobné vytvoření vojenských jednotek. Mnoho z nich se stalo úspěšnými politiky, vědci nebo podnikateli. Mezi Ritchie Boys patřilo několik významných lidí, jako např. Hans Habe, Klaus Mann, Stefan Heym, Hanus Burger nebo David Robert Seymour.\n\nV roce 2004 byl natočen dokumentární film \"The Ritchie Boys\" režisérem Christianem Bauerem, který vypráví o zážitcích jednotky Ritchie Boys.\n\n"}
{"id": "570669", "url": "https://cs.wikipedia.org/wiki?curid=570669", "title": "Trusted Computing", "text": "Trusted Computing\n\nTrusted Computing (TC) je technologie vyvinutá a podporovaná Trusted Computing Group (TCG). Tento termín se odvozuje z oblasti důvěryhodných systémů a má specializovaný význam. S Trusted Computingem se bude počítač chovat v určitých situacích stále stejně a toto chování bude vynucováno hardwarem a softwarem. V praxi Trusted Computing využívá šifrování k tomu, aby pomáhalo prosadit vybrané chování. Hlavním účelem TC tedy je možnost ověřit si, že na systému běží pouze autorizovaný kód. Tato autorizace pokrývá počáteční bootování, jádro a může také pokrýt aplikace a různé skripty. Jen sebe samo nedokáže TC ochránit před útoky, které využívají bezpečnostní zranitelnosti představované programovými chybami.\n\nTrusted Computing je velice striktní, protože je téměř nemožné zabezpečit hardware pro jeho majitele a zároveň proti němu samotnému. To vedlo oponenty k šíření článků, že TC je velice zrádné.\n\nPlatforma Trusted Computing však nemusí být požívána pro zabezpečení systému proti majiteli. Je totiž možné odpustit od autorizování vlastnických práv a nepoužívat tak žádnou centralizovanou autoritu. Je také možné si vytvořit úložiště důvěryhodných jednotek a nechat bezpečnostnímu čipu jediný úkol, chránit proti neautorizovaným modifikacím. Existují volně přístupné Linuxové ovladače, které umožňují přístup a užívání TC čipu. \n\nZastánci Trusted Computingu, jako International Data Corporation, the Enterprise Strategy Group and Endpoint Technologies Associates tvrdí, že tato technologie udělá počítače bezpečnější, méně náchylné k virům, malwaru a tak budou z uživatelské perspektivy více spolehlivé. Dále také tvrdí, že TC dokáže počítačům a serverům nabídnout vyšší úroveň zabezpečení, než jaká je k dispozici dnes. Oponenti však často argumentují tím, že tato technologie bude v první řadě použita k prosazení politiky s digitálními právy, místo k zvýšení počítačové bezpečnosti.\n\nVýrobci čipů Intel a AMD, výrobci hardwaru jako Dell a dodavatelé operačních systémů jako Microsoft, plánují zahrnout Trusted Computing do nadcházejících generací svých produktů. Armáda Spojených států již nyní vyžaduje, aby každý nový počítač obsahoval modul s důvěryhodnou platformou (TPM – Trusted Platform Module). Od 3. července 2007 to tak v podstatě dělá celé ministerstvo obrany Spojených států.\n\nTrusted Computing zahrnuje šest technologií konceptů klíčů, z nichž jsou všechny vyžadovány pro plně důvěryhodný systém. Neboli systém vyhovující TCG normám:\n\n\nPotvrzovací klíč je 2048-bitový RSA veřejný a soukromý klíčový pár, který je náhodně vytvořený na čipu výrobku již v době výroby (výrobce jej zná a může jej použít i třetí strana) a nemůže být změněn. Soukromý klíč nikdy neopustí čip, zatímco veřejný klíč je použit pro šifrování citlivých dat poslaných do čipu.\n\nTento klíč umožňuje provádět bezpečné transakce: po každém Trusted Platform Module (TPM) je požadováno, aby dokázal podepsat náhodné číslo (aby mohl majiteli ukázat, že je opravdu důvěryhodný počítač) používáním specifického protokolu vytvořeného Trusted Computing Group (Direct Anonymous Attestation protokol) k tomu, aby zabezpečil shodu s TCG standardem a prokázal jeho identitu. To znemožňuje softwarovému emulátoru TPM s nedůvěryhodným klíčem (například se svým náhodně vygenerovaným) začít bezpečnou komunikaci s důvěryhodnou stranou. TPM by měl být navržený tak, aby extrakci tohoto klíče hardwarovou analýzou zkomplikoval, ale větší odpor není vyžadován.\n\nZaclonění paměti rozšiřuje běžné paměťové ochranné techniky k tomu, aby poskytovaly plnou izolaci citlivých oblastí paměti – například lokality obsahující šifrovací klíče. Dokonce ani operační systém nemá plný přístup k zacloněné paměti. Přesné detaily provedení jsou u každého výrobce specifické; Intel´s Trusted Execution Technologie již tuto možnost nabízí.\n\nZapečetěné uložení ochraňuje soukromé informace tím, že na ně naváže informace o konfiguraci a nastavení použitého softwaru a hardwaru. To znamená, že data mohou být vydána pouze specifické kombinaci softwaru a hardwaru. Zapečetěné uložení může být použito k prosazení DRM (Digital Rights Management). Například uživatel, který bude mít na svém počítači písničky, na které nebude mít licenci, je nebude schopný přehrát. V současné době si může uživatel píseň najít, poslouchat ji, poslat někomu jinému, přehrát pomocí libovolného softwaru, nebo si ji zálohovat (v některých případech přelstít software k dekódování). DRM bývá v běžné praxi obcházena úpravami operačního systému, po kterých je možné přehrávat písničky více než jednou. Zapečetěné uložení používá ukládání písní zašifrovaných bezpečným klíčem vázaným na důvěryhodnou platformu tak, že pouze nemodifikovaný a nezmanipulovaný přehrávač je může přehrát. Tato DRM architektura pak zabrání lidem v nakupování nových počítačů či upgradování jejich částí, pokud nedostanou povolení od prodejce písně.\n\nVzdálené ověření dovoluje detekovat změny v uživatelově počítači autorizovanými stranami. Například softwarové společnosti mohou identifikovat neautorizované změny v programech, včetně uživatelů manipulujících se softwarem k obejití ochranných opatření. Funguje to tak, že hardware generuje certifikát, říkající, jaký software aktuálně běží na uživatelově počítači. Počítač tak může tento certifikát představit vzdálené straně a ukázat, že na něm probíhá nezměněný software. Vzdálené ověření je obvykle kombinované s šifrováním za pomocí veřejného klíče tak, že poslaná informace může být přečtena pouze programy, které si o osvědčení požádaly - a nikým jiným. Pokud bychom vzali příklad s písní, uživatelův hudební přehrávač by mohl poslat píseň dalším strojům, ale pouze pokud by proběhlo úspěšné ověření, že na nich běží bezpečná verze hudebního přehrávače. V kombinaci s dalšími technologiemi to představuje bezpečnější cestu pro hudbu.\n\nJednou z hlavních překážek, která musí být pokořena vývojáři TCG technologie, je udržení anonymity, zatímco stále ještě poskytují \"důvěryhodnou platformu\". Hlavním způsobem získání \"důvěryhodného módu\" je, že druhý účastník (nazveme ho Bob), s kterým počítač (nazveme ho Alice) může komunikovat, může věřit, že Alice nepoužívá žádný zmanipulovaný hardware a software. Toto ujistí druhého účastníka (Boba), že strana, se kterou komunikuje (Alice), nebude schopna používat software (malware) ke kompromitaci citlivých informací na počítači. Následek tohoto procesu je, že musíte informovat druhého účastníka, že používáte registrovaný a bezpečný software a hardware, a tím se potenciálně identifikujete druhému účastníkovi. Toto není problém, pokud si přejete být identifikovaný (například u internetového bankovnictví). Pokud si ale přejete zůstat v anonymitě a přesto být považován za důvěryhodnou osobu, měli byste použít důvěryhodnou třetí osobu. Tato osoba pak bude používána jako prostředník pro komunikaci mezi uživatelem a jeho počítačem, nebo uživatelem a ostatními uživateli.\n\n\nOponentem je například Electronic Frontier Foundation a Free Software Foundation, kteří zpochybňují důvěryhodnost a kritizují, že technologie dává příliš mnoho síly do rukou subjektů, které vytvářejí systémy a software.\n\n\n"}
{"id": "570676", "url": "https://cs.wikipedia.org/wiki?curid=570676", "title": "Albany Devils", "text": "Albany Devils\n\nAlbany Devils byl profesionální americký klub ledního hokeje, který sídlil v Albany ve státě New York. Své domácí zápasy hráli „Ďáblové“ v tamní aréně Times Union Center. Klub byl farma klubu NHL New Jersey Devils a v AHL nahradil celek Lowell Devils.\n\nO vzniku tohoto celku se začalo diskutovat ve chvíli, kdy se vedení klubu NHL Carolina Hurricanes rozhodlo svoji farmu Albany River Rats nahradit novým celkem Charlotte Checkers. River Rats totiž v minulosti byli záložním celkem New Jersey Devils a spojení s Albany kvalitně fungovalo, což dokládá například současný zisk Calder Cupu a Stanley Cupu v sezoně 1994/95 – od té doby se jiné organizaci vyhrát ve stejném roce obě soutěže nepodařilo. Předchozí farma New Jersey v Lowellu měla finanční potíže a chodilo na její domácí utkání nejméně diváků z celé ligy. Desátého června 2010 se oficiálně objevila zpráva o přesunu farmářského celku Devils do Albany a tím vznik nového klubu. V roce 2017 byl tým nahrazen Binghamton Devils.\n\nZdroj: \n\nZdroj: \n\n"}
{"id": "570680", "url": "https://cs.wikipedia.org/wiki?curid=570680", "title": "Marie Moravcová", "text": "Marie Moravcová\n\nMarie Moravcová, rozená Krčilová, (25. srpna 1898 v Praze na Žižkově – 17. června 1942 v Praze), známá též jako teta Moravcová, byla česká odbojářka, která spolu s ostatními členy rodiny Moravcových významně pomáhala parašutistům při atentátu na Reinharda Heydricha. Při zatýkání gestapem spáchala sebevraždu.\n\nMarie Krčilová se narodila 25. srpna 1898 v Praze na Žižkově jako dcera Eduarda Krčila, žižkovského obchodníka a jeho manželky Marie, rozené Kulhánkové. Dne 27. ledna 1918 se provdala za Aloise Moravce.\n\nByla členka Dobrovolných sester nacisty rozpuštěného Československého červeného kříže. Roku 1938 pomáhala vystěhovanému obyvatelstvu z československého pohraničí. Po obsazení zbytku české části Československa nacisty se zapojila (spolu s Annou Šrámkovou, bývalou předsedkyní rozpuštného Červeného kříže) do odboje.\n\nPoté co se do Prahy dostali parašutisté z Anglie, společně s Janem Zelenkou-Hajským vytvořili zázemí skládající se z mnoha bytů, kde se mohli výsadkáři schovávat.\n\nSamotný byt Marie a Aloise Moravcových (na adrese Biskupcova 1745/7, Praha 3) byl během protiněmeckého odboje kontaktním místem parašutistů Jozefa Gabčíka a Jana Kubiše. Během února 1942 se tu objevil několikrát i Josef Valčík a zprostředkoval tak kontakt mezi para-výsadky SILVER A a ANTHROPOID. Od začátku dubna 1942 zde Josef Valčík také asi deset dní bydlel, ubytoval zde i svého psa – německého ovčáka Moulu a svého kanárka. V bytě u Moravců se přechodně ukrýval také příslušník para-výsadku ZINC Arnošt Mikš, Karel Čurda (příslušník výsadku Out Distance) a Adolf Opálka (rovněž příslušník výsadku Out Distance).\n\nPři heydrichiádě byla Marie Moravcová udána Karlem Čurdou. V noci na 17. června 1942 (po čtvrté hodině ranní) obklíčilo gestapo (pod vedením kriminálního inspektora Oskara Fleischera) celý blok domů a vtrhlo do bytu k Moravcovým. Alois Moravec byl okamžitě zatčen. Zatčená Marie Moravcová uprosila jednoho z gestapáků, aby ji pustil na toaletu. Tady rozlomila ampulku s cyankáli a její obsah pozřela. Ampulku s jedem získala Moravcová před několika dny v Pardubicích v Pernerově ulici v bytě u manželů Hany a Václava Krupkových. Tehdy se Moravcová svěřila s obavami z prozrazení a proto požádala Alfréda Bartoše o ampulku jedu. Bartoš přiměl Hanu Krupkovou, aby Moravcové vydala svojí ampulku. Marie Moravcová pak jed ukryla do bříška pavoučka, kterého nosila jako brož. Marie Moravcová byla pohřbena na hřbitově v Ďáblicích v hromadném hrobě společně s dalšími hrdiny protiněmeckého odboje.\n\nAlois Moravec se narodil 23. ledna 1887 v Ratboři na Kolínsku v rodině Aloise Moravce (dále jen Alois Moravec starší), hospodského v Ratboři a jeho manželky Marie, rozené Červenkové. Od roku 1888 byla rodina Moravcových policejně hlášena na Žižkově. (V roce 1899 přišla na svět sestra Aloise Moravce jménem Božena.) Od roku 1904 pak byla rodina Moravcových policejně hlášena na Královských Vinohradech. Alois Moravec starší byl zaměstnán u státních drah. Alois Moravec pracoval jako inspektor železničních drah. V odboji se podílel na přímé kurýrní a zpravodajské činnosti. Při zátahu gestapa na byt Moravcových v noci na 17. června 1942 (po čtvrté hodině ranní) byl zatčen, vyslýchán a krutě mučen. Spolu se svým synem Vlastimilem byl popraven v koncentračním táboře Mauthausen dne 24. října 1942.\n\nJejí starší syn Miroslav Moravec se narodil 3. září 1918 v Praze. Původním povolnáním byl automechanik v leteckých dílnách v Čakovicích. V roce 1939 odešel mimo republiku do československé zahraniční armády. Dne 14. února 1940 byl odveden v Marseille (Francie) – osobní číslo Z; F-2139; RAF/787609. Od 5. října 1943 pak byl zařazen jako pilot. Létal v 310. československé stíhací peruti RAF. Zahynul jako stíhací letec (v hodnosti rotný) v Anglii ráno dne 7. června 1944 při havárii svého Spitfiru (Spitfire LF Mk. IX., imatrikulace NN-M, číslo MJ906) na letišti Appledram (u Chichesteru) krátce po startu k operačnímu letu ke krytí invazního předmostí v Normandii. Je pohřben v Chichesteru ve Velké Británii (Chichester City Cemetery, Square 159, hrob č. 159-E-5). Na jeho hrobě je napsáno:\nJejí mladší syn Vlastimil Moravec se narodil 17. března 1921. Absolvoval obchodní gymnázium. Vlastimil, zvaný též \"Aťa\", zařizoval pro parašutisty rychlé kurýrní spojení (fungoval jako spojka parašutistů), s Kubišem, Gabčíkem i dalšími parašutisty často chodil po Praze a podílel se i na přípravě atentátu. Dne 26. dubna 1942 dostal od Vlastimila Moravce parašutista Jozef Gabčík jízdní kolo, které bylo při atentátu použito. V den zátahu na byt rodiny Moravcových (17. června 1942) nebyl Vlastimil v Praze. Gestapo jej domů do Prahy přivolalo fingovaným telegramem, ve kterém stálo, že jeho matka těžce onemocněla. Po zatčení byl Vlastimil na gestapu krutě mučen. Vlastimil nevěděl o sebevraždé matky kyanidem a tak nelze vyloučit, že gestapo mu během výslechu ukázalo uříznutou hlavu jeho mrtvé matky s dovětkem, že toto se může stát i tvému otci. Vlastimil Moravec vzdoroval neskutečnému mučení statečně několik hodin (Byl zatčen 17. června 1942 ráno, úkryt parašutistů – kostel v Resslově ulici – prozradil téhož dne až před půlnocí.) Po několikahodinovém boji o kostel a kryptu přivedli Vlastimila Moravce v poutech do Resslovy ulice, kde musel (spolu s Hanou Krupkovou) mrtvé parašutisty identifikovat. Spolu se svým otcem Aloisem byl popraven v koncentračním táboře Mauthausen dne 24. října 1942.\n\nNa domě, kde bydlela za okupace rodina Moravcových, (na adrese čp. 1745 v Biskupcově ulici č. 7 v Praze 3 na Žižkově) je umístěna pamětní deska s následujícím textem:\n\n"}
{"id": "570683", "url": "https://cs.wikipedia.org/wiki?curid=570683", "title": "Džentlmen", "text": "Džentlmen\n\nDžentlmen (český přepis anglického výrazu gentleman) je:\nČasto je však za džentlmena označován i pouze společensky oděný muž (tedy ani urozený, ani zdvořilý), přičemž vznikají spory, zdali vůbec takto může být nazýván.\n\nSlovo podobného významu je kavalír; ženská obdoba džentlmena je pak \"dáma\" (anglicky \"lady\").\n\nTermín \"gentleman\" se v angličtině také používá v obecném významu \"muž\" nebo \"pán\", např. ve zdvořilém oslovení skupiny lidí (\"„Ladies and gentlemen, …“\" – \"„Dámy a pánové, …“\") nebo v označení pánských toalet (\"gentlemen\" nebo zkráceně \"gents\").\n\nV americké angličtině se slovo \"gentleman\" používá rovněž pro poslance nebo člena sněmovny.\n\nZajímavosti, citáty z anglické tradice:\n\n"}
{"id": "570686", "url": "https://cs.wikipedia.org/wiki?curid=570686", "title": "Leoš Heger", "text": "Leoš Heger\n\nLeoš Heger (* 11. února 1948 Hradec Králové) je český lékař, vysokoškolský pedagog a politik strany TOP 09. Od července 2010 do července 2013 zastával funkci ministra zdravotnictví v Nečasově vládě a stal se tak nejdéle sloužícím ministrem zdravotnictví v polistopadové éře. Od roku 2010 do roku 2017 byl poslancem Poslanecké sněmovny PČR a od v letech 2013 až 2017 pak místopředsedou TOP 09.\n\nVystudoval Lékařskou fakultu Univerzity Karlovy v Hradci Králové. Leoš Heger pracoval dvacet let v Hradci Králové i v zahraničí jako lékař a učitel v oboru rentgenologie. V 70. letech se podílel na zavádění počítačové tomografie a ultrazvukového zobrazení v oblasti kardiologie a břišní diagnostiky. Od roku 1972 působil na katedře radiologie Lékařské fakulty Univerzity Karlovy v Hradci Králové, a to ve funkcích vědecký asistent, vědecký pracovník, odborný asistent a docent. V 70. letech absolvoval odbornou roční stáž v Los Angeles v USA, v 80. letech pracoval dva a půl roku v Kuvajtu.\nPočátkem devadesátých let se Leoš Heger postupně ocitl v manažerských pozicích ve Fakultní nemocnici a na Lékařské fakultě UK v Hradci Králové a aktivně ovlivňoval zdravotnický management a směřování zdravotní politiky ČR. V letech 1990–1992 zde zastával funkce proděkana pro rozvoj a předsedy Akademického senátu. Podílel se na realizaci programů kvality a dalších moderních metod v oblasti zdravotnického managementu. Od roku 1991 Leoš Heger zastával pozici přednosty Radiodiagnostické kliniky Fakultní nemocnice Hradec Králové a od roku 1993 působil rovněž jako náměstek pro léčebně preventivní péči.\nV letech 1996–2009 působil jako ředitel Fakultní nemocnice Hradec Králové, v rámci kandidatury do poslanecké sněmovny v roce 2010 se funkce vzdal. Habilitoval se v oboru radiologie (docent) a získal vědecký titul kandidáta věd (CSc.). V období 1991–1993 pracoval jako přednosta Radiodiagnostické kliniky FN HK a po sametové revoluci vedl první CT pracoviště na území České republiky.\nLeoš Heger dlouhodobě podporuje zdravý životní styl a prevenci primární péče. Ve spolupráci s Českým olympijským výborem se snaží mediálně upozornit na problematiku nadváhy, obezity a nedostatku pohybu u českých dětí. Ty podle mezinárodní studie HBSC (The Health Behavior in School-aged Children) World Health Organisation tráví svůj volný čas pasivně a konzumují ve vysoké míře alkohol a cigarety. Jeho snahou je rovněž snížit dostupnost tabákových výrobků a alkoholu dětem a zakázat kouření v restauracích či dalších veřejných místech.\n\nPodporuje několik pacientských organizací a projektů, například Debra ČR, Mamma HELP, Společnost Parkinson, Movember nebo rozvoj cyklostrategie v Česku. Leoš Heger byl mimo jiné členem Vědecké rady Ministerstva zdravotnictví ČR a předsedou Asociace nemocnic ČR.\n\nLeoš Heger je bývalým předsedou a dlouholetým členem veslařského klubu v Hradci Králové, aktivně sportuje a kromě běhání má rád plavání, cyklistiku, letní a zimní turistiku. Získal zlatou medaili Lékařské fakulty UK – HK, ocenění Manažer roku 2007 a cenu města Hradec Králové Primus inter pares. Leoš Heger je ženatý, má dva syny a tři vnoučata. \n\nV roce 2000 odmítl nabídku stát se ministrem zdravotnictví ve vládě Vladimíra Špidly. Od roku 2002 se Leoš Heger věnoval regionální politice jako zastupitel města Hradec Králové. Poslancem Poslanecké sněmovny Parlamentu České republiky byl zvolen za stranu TOP 09 ve volbách 2010 v Královéhradeckém kraji z prvního místa tamní kandidátky. V roce 2008 neúspěšně kandidoval do Senátu jako nestraník za ODS v senátním obvodu č. 45 – Hradec Králové, když ve 2. kole prohrál proti nominantovi ČSSD Vladimíru Drymlovi.\n\nAž do roku 2009, kdy vstoupil do TOP 09, nebyl členem žádné politické strany.\n\nV roce 2010 se Leoš Heger po květnových volbách do PSP ČR stal poslancem a následně, po sestavení vlády ČR, ministrem zdravotnictví. Z pozice ministra zdravotnictví Leoš Heger postupně prosazoval reformní zákony, které reagovaly na aktuální situaci a rostoucí výdaje ve zdravotnictví. Jednou z hlavních priorit byla protikorupční strategie. Pro přímo řízené organizace Ministerstva zdravotnictví platí od března 2011 vyhláška (příkaz ministra 11/2011), která stanovuje jasná a přesná pravidla pro zadávání veřejných zakázek, zavádí registr referenčních cen a významně omezuje kongresovou turistiku.\n\nV zimě roku 2011 se Leoš Heger potýkal s protestní akcí lékařů Děkujeme, odcházíme. Protest byl ukončen vzájemnou dohodou mezi Ministerstvem zdravotnictví a Lékařským odborovým klubem a\ndlouhodobý růst platů lékařů svázán s dosažením úspor a dobré ekonomické situace ve zdravotnictví. S předpokladem zvyšování efektivity zdravotnického systému a v souladu s reformními kroky měl být průměrný plat lékaře zvýšen v roce 2012 o 10 %.\nLékaři tak byli přímo zainteresováni na reformním úsilí.\n\nI přes nepříznivou ekonomickou situaci v České republice a EU se Ministerstvu zdravotnictví ČR především díky úsporám u fakultních nemocnic vygenerovaným zvýšeným využíváním elektronických aukcí a snižováním cen léků, podařilo vytvořit podmínky pro částečné navýšení platů. Všem státním nemocnicím ministerstvo nařídilo, aby od 1. ledna 2012 zvláštním příplatkem zvýšily průměrnou tarifní mzdu o 6,25 % u všech zdravotnických pracovníků, lékařů i nelékařů.\nVe druhé polovině roku 2012 zasáhla Českou republiku série metanolových otrav. Vzhledem k závažnosti problému a desítkám úmrtí, vyhlásil ministr Leoš Heger několik celostátně platných mimořádných opatření známých jako částečná prohibice.\n\nS pádem vlády Petra Nečase v červenci 2013 ve funkci ministra skončil. I tak se Leoš Heger stal nejdéle sloužícím ministrem zdravotnictví v polistopadové éře a za jeho působení ve funkci se podařilo přijmout nové kodexové zákony: zákon o zdravotních službách, specifických zdravotních službách a zákon o zdravotnické záchranné službě. Tyto normy zásadním způsobem zlepšují práva pacientů, definují dostupnost zdravotních služeb či maximální čekací lhůty na některé zákroky i lépe také vymezují provázanost jednotlivých prvků systému (komunikace nemocnic a záchranky apod.). Jednou z jeho priorit bylo i zavádění úsporných opatření a boj proti šedé ekonomice v pojišťovnách i ve zdravotnických zařízeních a ochrana zejména mladistvých a dětí před tabákem a alkoholem.\n\nVe volbách do Poslanecké sněmovny PČR v roce 2013 kandidoval v Královéhradeckém kraji jako lídr TOP 09 a STAN a byl zvolen. Zastává funkci místopředsedy strany, místopředsedy Výboru pro zdravotnictví a předsedá Expertní komisi TOP 09 pro zdravotnictví. Na 3. celostátním sněmu TOP 09 v Praze se 8. prosince 2013 stal místopředsedou strany. Tuto pozici obhájil i na 4. celostátním sněmu strany koncem listopadu 2015 v Praze. Obdržel 167 hlasů od přítomných delegátů (tj. 97 %), tedy nejvíce ze všech místopředsedů. Post místopředsedy strany zastával do listopadu 2017.\n\nV komunálních volbách v roce 2014 byl zvolen zastupitelem města Hradce Králové. Původně byl na kandidátce TOP 09 na 13. místě, ale vlivem preferenčních hlasů skončil na 1. místě. V krajských volbách v roce 2016 byl lídrem kandidátky TOP 09 v Královéhradeckém kraji a stal se krajským zastupitelem.\n\nVe volbách do Poslanecké sněmovny PČR v roce 2017 byl lídrem TOP 09 v Královéhradeckém kraji, avšak mandát nezískal. V komunálních volbách v roce 2018 obhajoval jako člen TOP 09 mandát zastupitele města Hradec Králové na kandidátce subjektu \"\"TOP 09 s podporou Liberálně ekologické strany, Koruny České - Monarchistické strany Čech, Moravy a Slezska a NK\"\", ale neuspěl.\n\nJe držitelem Zlaté medaile Lékařské fakulty UK v Hradci Králové, ceny Manažer roku 2007 a ocenění města Hradec Králové \"Primus inter pares\".\n\nLeoš Heger prosazuje změny českého zdravotnictví v několika reformních oblastech:\n\nTomu slouží následující legislativní kroky, které se již podařilo prosadit:\n\nA další se připravují:\n\n"}
{"id": "570689", "url": "https://cs.wikipedia.org/wiki?curid=570689", "title": "Jiří Skalický (1954)", "text": "Jiří Skalický (1954)\n\nJiří Skalický (* 3. srpna 1954 Ústí nad Orlicí) je český farmakolog, vysokoškolský pedagog a politik. Působí jako primář oddělení klinické biochemie a diagnostiky v Pardubické krajské nemocnici. V letech 2010 až 2017 byl poslancem Poslanecké sněmovny PČR, je rovněž dlouholetým zastupitelem města Pardubic a členem TOP 09.\n\nV letech 1973 – 1978 vystudoval Farmaceutickou fakultu Univerzity Karlovy v Hradci Králové. Roku 1981 složil státní rigorózní zkoušky z farmakologie a toxikologie, získal doktorát v oboru Klinická farmacie. Následně získal atestace ve farmakologické analytice a biochemické a toxikologické analytice. V roce 2008 dokončil doktorský studijní program v oboru analytická chemie. Od roku 1978 působí v Pardubické krajské nemocnici a.s., od roku 1991 také jako primář oddělení klinické biochemie a diagnostiky v Pardubické krajské nemocnici a.s. Vyučuje na Univerzitě Pardubice na chemicko-technologické fakultě a Fakultě zdravotnických studií. Na Univerzitě Karlově v Hradci Králové vyučuje na Fakultě farmaceutické, Katedře chemické kontroly léčiv.\n\nJe členem Česká společnosti Klinické biochemie ČLS JEP, České farmaceutické společnosti ČLS JEP, zkušební komise MZČR pro atestační zkoušky v oboru Klinická biochemie a Laboratorní vyšetřovací metody ve zdravotnictví, dále členem akreditační komise MZČR pro laboratorní a vyšetřovací metody ve zdravotnictví, Řídícího výboru projektu elektronického zdravotnictví Ministerstva zdravotnictví ČR. Také působí jako krajský konzultant pro obor Klinická biochemie a laboratorní medicína.\n\nJiří Skalický je ženatý a má dvě děti.\n\nV komunálních volbách v roce 1998 byl zvolen jako nestraník za \"Sdružení OS, NK\" zastupitelem města Pardubic. Mandát ve volbách v roce 2002 a 2006 obhájil jako nestraník za SNK-ED na kandidátce \"Sdružení pro Pardubice\" (ve druhém případě dokonce z pozice lídra kandidátky). I v komunálních volbách v roce 2010 kandidoval a uspěl za \"Sdružení pro Pardubice\", avšak pouze jako nestraník. V září 2013 se stal členem TOP 09 a v komunálních volbách v roce 2014 obhájil za tuto stranu post zastupitele města Pardubic (díky preferenčním hlasům se posunul ze 3. místa kandidátky na konečné 1. místo). Kandidoval také do Zastupitelstva Městského obvodu Pardubice IV, ale neuspěl.\n\nPoslancem Poslanecké sněmovny Parlamentu České republiky byl zvolen ve volbách 2010 v Pardubickém kraji z třetího místa tamní kandidátky TOP 09 jako nestraník, když však vlivem preferenčních hlasů (13,47 %) získal při rozdělování mandátů místo první. Mandát poslance mu zanikl rozpuštěním Poslanecké sněmovny v srpnu 2013. V následných předčasných volbách byl v Pardubickém kraji znova zvolen, když obdržel 2 725 preferenčních hlasů (9,85 % hlasů za stranu) a přeskočil lídra kandidátky Jaroslava Zedníka.\n\nV listopadu 2015 byl na 4. celostátním sněmu TOP 09 v Praze zvolen členem předsednictva strany, získal 142 hlasů od přítomných delegátů. Funkci pak na dalším sněmu v listopadu 2017 obhájil, tentokrát získal 141 hlasů. Zastával ji do listopadu 2019. V krajských volbách v roce 2016 byl lídrem kandidátky TOP 09 v Pardubickém kraji, ale neuspěl a do zastupitelstva se nedostal.\n\nVe volbách do Poslanecké sněmovny PČR v roce 2017 byl lídrem TOP 09 v Pardubickém kraji, ale nepodařilo se mu mandát obhájit. V komunálních volbách v roce 2018 obhájil jako člen TOP 09 post zastupitele města Pardubice, když kandidoval za uskupení \"\"Koalice pro Pardubice\"\" (tj. TOP 09, KDU-ČSL a hnutí Nestran.). Stal se však zastupitelem městského obvodu Pardubice IV (v tomto případě kandidoval jako člen TOP 09 za uskupení \"\"Koalice pro Pardubice (TOP 09, KDU-ČSL, NK) a Piráti\"\". Ještě tentýž měsíc ale na mandát rezignoval.\n\n\n"}
{"id": "570690", "url": "https://cs.wikipedia.org/wiki?curid=570690", "title": "Ottmuth", "text": "Ottmuth\n\nOtmęt (původně , zřídka ) je osada s továrnou tvořící od roku 1961 součást jihopolských Krapkovic.\n\nPozemky na břehu Odry získal koncern Baťa v roce 1930 koupí od hraběte Sponecka. Přípravné práce se ale datují již do roku 1929. Na konci roku 1931 byla zahájena výroba. Do roku 1931 sídlilo vedení společnosti v Berlíně, odkud se v tomto roce přemístilo právě do Ottmuthu (dnes Otmęt).\n\nV roce 1937 byla zahájena výroba gumové obuvi pod značkou OTTA. Vyrostl také hotel, poliklinika, sportovní stadion, lázně a v neposlední řadě také obytná čtvrť s jednodomky, dvojdomky a čtvrtdomky. Zdejší Baťovy domky jsou omítnuté, čímž se liší od klasického pojetí.\n\nNa přelomu let 1937 a 1938 převzala vedení závodu společnost \"\". V letech 1940 až 1944 byly pak k práci nasazeni vězni z koncentračního tábora.\n\nV meziválečném období pracovalo v závodě tři a půl tisíce zaměstnanců, nejvyšší počet byl na přelomu šedesátých a sedmdesátých let, kdy v závodě pracovalo před pět tisíc pracovníků.\n\nPo druhé světové válce byla továrna znárodněna. V roce 1961 byl Otmęt připojen ke Krapkovicím. Původní společnost stále existuje, v bývalém továrním areálu funguje přibližně dvacet firem.\n\n"}
{"id": "570694", "url": "https://cs.wikipedia.org/wiki?curid=570694", "title": "Petr Hulinský", "text": "Petr Hulinský\n\nPetr Hulinský (* 25. srpna 1967 Česká Lípa) je český politik, bývalý náměstek ministryně školství a později ministra vnitra, v letech 1996 až 1998 a pak 2010 až 2013 poslanec Poslanecké sněmovny PČR, v letech 2002-2006 náměstek primátora hlavního města Prahy, člen ČSSD.\n\nVystudoval Policejní akademii v Praze, kde získal i tituly doktora práv a Ph.D. Podle vlastních slov se při studiu zaměřil na boj s korupcí. Je ženatý a má 2 děti.\n\nZe sportů se věnuje taekwondu, kde dosáhl již 5. danu. Spoluzakládal také Český svaz Taekwondo WTF. Dále je členem Výkonného výboru Olympijského výboru a čestným předsedou Paralympijského výboru. Kromě toho publikuje, např. \"Aktuální otázky trestně právní ochrany společnosti před korupcí\", \"Právní minimum o bydlení\" (spoluautor JUDr. Stanislav Křeček), \"Průvodce úředním bludištěm\" nebo \"Z dějin pražské prostituce\".\n\nVe své straně se vypracoval náborem mrtvých duší (údajně snad prvním z těch známých) až na předsedu pražského krajského výkonného výboru a člena předsednictva ČSSD. V roce 1996 mu ke třetímu místu na kandidátce pomohli zaměstnanci jeho bezpečnostní agentury. K primárkám si Hulinský své lidi dovezl hromadně autobusy. „\"Zajištění kyvadlové dopravy je to nejmenší, čím jsem mohl ke svému zvolení přispět\",“ řekl tehdy.\n\nVe volbách v roce 1996 byl pak zvolen do Poslanecké sněmovny za ČSSD (volební obvod Praha). Ve sněmovně setrval do voleb v roce 1998. Zasedal ve výboru pro obranu a bezpečnost.\n\nByl také stínovým ministrem obrany. V letech 2002 až 2006 byl zastupitelem městské části Praha 10 a zároveň náměstkem primátora hl. m. Prahy. V letech 2010-2011 byl předsedou finančního výboru zastupitelstva hl. m. Prahy.\n\nV letech 1999-2007 byl místopředsedou představenstva Dopravního podniku hlavního města Prahy, kde spoluinicioval objednávku 250 tramvají Škoda 15T. Působil také jako předseda dozorčí rady Pražské energetiky, předseda představenstva Pražské teplárenské, člen dozorčí rady PRE distribuce a místopředseda správní rady Nadačního fondu Bezpečná Praha. Jeho odměny v podnicích vlastněných městem dosáhly 19 miliónů korun za 3 roky. \n\nVe volbách v roce 2010 se vrátil do poslanecké sněmovny, kde zasedal v klubu ČSSD a byl členem sněmovního výboru pro obranu a bezpečnost, od roku 2011 výboru pro obranu. \n\nJe zmíněn v odposleších telefonických hovorů mezi Romanem Janouškem, Pavlem Bémem a úředníky magistrátu. Podle zmínky měl s Janouškem nadstandardní vztahy.\n\nV únoru 2014 jej Marcel Chládek jmenoval náměstkem ministra školství, mládeže a tělovýchovy pro podporu sportu a mládeže, od července 2015 byl náměstkem člena vlády. Ke konci června 2016 však na Ministerstvu školství, mládeže a tělovýchovy ČR skončil a přešel jako náměstek na Ministerstvo vnitra ČR. Nový ministr vnitra ČR Lubomír Metnar se v prosinci 2017 rozhodl jeho pozici zrušit.\n\nMezi lety 2009 a 2011 za jeho působení v orgánech firem Pražská energetika, Pražská teplárenská a PREdistribuce putovaly dary na postižené sportovce přes firmy založené jeho spolupracovníky. Tyto firmy neměly zaměstnance, nevykazovaly téměř žádnou činnost a na jejich adresách je nebylo možné najít. Městské společnosti tajily výši darů těmto firmám. V listopadu 2011 podal Nadační fond proti korupci na Hulínského trestní oznámení, policie později oznámení odložila. Po výzvě grémia ČSSD rezignoval na konci roku 2011 na post předsedy pražské organizace.\n\n"}
{"id": "570697", "url": "https://cs.wikipedia.org/wiki?curid=570697", "title": "Gibsonova poušť", "text": "Gibsonova poušť\n\nGibsonova poušť (: \"Gibson Desert\") je australská poušť nacházející se ve vnitrozemí spolkového státu Západní Austrálie. Rozkládá se na celkové ploše 156 290 km a jedná se tak o pátou největší poušť v Austrálii. Pojmenována byla po badateli Alfredu Gibsonovi, který zemřel roku 1874 při expedici, jejímž cílem bylo přejít západoaustralské pouště z východu na západ. Jelikož se jedná o poušť, jde o aridní oblast, kde je roční úhrn srážek výrazně nižší než roční výpar (v tomto případě 200–250 mm, respektive 3600 mm). Podnebí je teplé, maximální letní teploty převyšují 40 °C, zatímco zimní maxima dosahují 18 °C a zimní minima 6 °C. Oblast se nachází v nadmořské výšce kolem 500 m n. m.\n\nGibsonova poušť je jeden z západoaustralských regionů Vnitřní biogeografické regionalizace Austrálie (: \"Interim Biogeographic Regionalisation for Australia, IBRA\") a ekoregion Světového fondu divočiny.\n\n"}
{"id": "570699", "url": "https://cs.wikipedia.org/wiki?curid=570699", "title": "Marianne Vosová", "text": "Marianne Vosová\n\nMarianne Vosová (* 13. května 1987 v 's-Hertogenboschu, Nizozemsko) je všestranná nizozemská cyklistka, která dosáhla vynikajících výsledků na dráze, na silnici i v terénu.\n\nBěhem své dosavadní kariéry získala devět titulů mistryně světa, dvě olympijská vítězství a dva tituly mistryně Evropy v kategorii žen a jeden titul mistryně světa v kategorii juniorek.\n\n\n\n\n\n\n\n\n\n\n\n"}
{"id": "570713", "url": "https://cs.wikipedia.org/wiki?curid=570713", "title": "Rektor Univerzity Palackého", "text": "Rektor Univerzity Palackého\n\nRektor Univerzity Palackého v Olomouci je volený akademický orgán. Představuje hlavu celé univerzity a je ztělesněn osobou z její akademické obce. Současným rektorem je od 1. února 2014 profesor Jaroslav Miller.\n\nRektor jedná za univerzitu navenek, činí rozhodnutí podle vysokoškolského zákona České republiky. Je členem České konferenci rektorů. \n\nRektor jmenuje a odvolává děkany fakult univerzity, kvestora, prorektory, členy vědecké rady a disciplinární komise univerzity, předkládá rozpočet, výroční zprávu o hospodaření a hodnocení a vydává opatření. \n\nRektora jmenuje a odvolává na návrh Akademického senátu Univerzity Palackého prezident České republiky. Návrh na jmenování je předkládán prostřednictvím ministra školství, mládeže a tělovýchovy, který také navrhuje mzdu. Funkční období je čtyřleté a stejná osoba může funkci vykonávat nejvýše dvě po sobě jdoucí období.\n\nÚřad výkonu funkce i správní aparát vedení univerzity se nazývá rektorát.\n\nKolegium rektora představuje poradní orgán rektora. Jeho stálými členy jsou děkani, prorektoři, kvestor, předseda AS UP, zástupce studentů a nově i kancléř univerzity a vedoucí pracovníci centrálních jednotek UP (univerzitních zařízení).\n\n"}
{"id": "570714", "url": "https://cs.wikipedia.org/wiki?curid=570714", "title": "Rens Blom", "text": "Rens Blom\n\nRens Blom (* 1. března 1977, Munstergeleen, Limburg) je bývalý nizozemský atlet, jehož specializací byl skok o tyči.\n\nNa letních olympijských hrách v Athénách 2004 skončil ve finále na devátém místě společně s Denisem Jurčenkem z Ukrajiny. Jeho největším úspěchem je titul mistra světa, který vybojoval na světovém šampionátu v Helsinkách v roce 2005. Atletickou kariéru ukončil v roce 2008 po vleklých zdravotních problémech s achillovkami. \n\n"}
{"id": "570716", "url": "https://cs.wikipedia.org/wiki?curid=570716", "title": "Matěj Tanner", "text": "Matěj Tanner\n\nMatěj Tanner (28. února 1630, Plzeň – 8. února 1692, Praha) byl český jezuitský duchovní a spisovatel. Se svým starším bratrem Janem prováděl misijní činnost na Těšínsku. Jako spisovatel se zaměřil na historii jezuitského řádu a sepsal biografický slovník slavných jezuitů působících po celém světě. V samotném řádu dosáhl vysokého postu českého provinciála.\n\n\nHeinsch, Jan Jiří, 1647-1712 (ilustráto)\nKüsel, Melchior, 1626-1683 (ilustráto)\nŠkréta, Karel, 1610-1674 (ilustráto)\nZdigitalizováno v rámci služby Elektronické knihy na objednávku (EOD) Moravskou zemskou knihovnou v Brně. Dostupné online\nVýzdoba: Kromě typogr. titulní listu mědiryty, většinou sign. J. G. Heinsch del ., Joh. Christoph. Hafner, W. P. Kilian, J. Kilian, Nypoort, P. I. Franck, Georg. Chr. Insbruckner sc. Zdigitalizováno v rámci služby Elektronické knihy na objednávku (EOD) Moravskou zemskou knihovnou v Brně. Dostupné online\n"}
{"id": "570718", "url": "https://cs.wikipedia.org/wiki?curid=570718", "title": "Oddlužení (úpadkové řízení)", "text": "Oddlužení (úpadkové řízení)\n\nOddlužení (či osobní bankrot) je v podstatě sanační způsob řešení úpadku, který byl do českého právního řádu zaveden insolvenčním zákonem (InsZ). Jeho vymezení jako jednoho ze způsobů řešení úpadku podle InsZ je možné i navzdory formulačnímu nedostatku § 1 InsZ. Rozdílně je oddlužení pojato ve slovenské právní úpravě, která oddlužení chápe jako institut, který nastupuje po některém ze způsobů řešení úpadku, když hovoří o možnosti dlužníka domáhat se po zrušení konkurzu zbavení zbytku dluhů. Dlužníkem může být fyzická osoba, fyzická osoba v postavení spotřebitele a od 1.1.2014 může způsob řešení úpadku oddlužení navrhnout také podnikatel – fyzická osoba a právnická osoba, která není považována za podnikatele (např. nadace).\n\nOd 1.1.2014 lze žádat o společné oddlužení manželů. Dluhy manželů se poté řeší v rámci jednoho insolvenčního řízení, kdy je výhodou pro manželé menší odměna insolvenčnímu správci, než kdyby žádali každý zvlášť.\n\nNávrh na povolení oddlužení nemůže podat insolvenčnímu soudu sám dlužník, dlužník musí být zastoupen buď advokátem, notářem, soudním exekutorem, insolvenčním správcem nebo akreditovanou osobou. Toto omezení bylo zavedeno kvůli takzvaným \"oddlužovacím šmejdům\", kteří si za sepis návrhu účtovali vysoké sumy a mnohdy dlužníkům způsobili ještě větší potíže.\n\nPokud sepis insolvenčního návrhu nabízí osoba, která není uvedena v § 390a InsZ, může dostat pokutu až do výše půl milionu korun. Rovněž je limitována výše odměny za sepis insolvenčního návrhu, která nemůže překročit 4 000 Kč, resp. 6 000 Kč v případě oddlužení manželů, k této částce však může být připočtena případná DPH. V případě, že sepis insolvenčního návrhu provádí akreditovaná osoba, nenáleží této osobě žádná odměna.\n\nMinisterstvo spravedlnosti vede dva seznamy osob, které jsou oprávněny sepisovat návrhy na povolené oddlužení. Seznam SAKO obsahuje akreditované osoby a seznam VESTA advokáty, notáře, insolvenční správce a soudní exekutory.\n\nLhůty pro podání návrhu na povolení oddlužení jsou odlišně upraveny pro případy, kdy je insolvenční řízení zahájeno na základě návrhu věřitele a kdy na návrh dlužníka. Dlužník je návrh na povolení oddlužení povinen podat spolu s insolvenčním návrhem, pokud podala insolvenční návrh jiná osoba, pak lze návrh na povolení oddlužení podat nejpozději do třiceti dnů od doručení insolvenčního návrhu dlužníku, přičemž o tomto musí být dlužník při doručení insolvenčního návrhu poučen. Podáním návrhu na povolení oddlužení nejsou dotčeny účinky spojené s nařízením předběžného opatření insolvenčním soudem. Opožděný návrh na povolení oddlužení insolvenční soud odmítne rozhodnutím.\n\nK tomu, aby se dlužník mohl vypořádat se svými dluhy prostřednictvím oddlužení, musí do 31. května 2019 splňovat tato kritéria: \n\n\nCelý proces oddlužení začíná vypracováním a podáním návrhu na oddlužení, který musí obsahovat: \n\n\nOd 1. července 2019 začne platit novela insolvenčního zákona, která přinese dvě nové varianty oddlužení: \n\n\nSnazší oddlužení přinese tato novela také zadluženým starobním důchodcům a invalidům min. druhé stupně. Jejich oddlužení se bude v podstatě řídit pětiletého oddlužení, ale bude zkráceno na tři roky. Tuto variantu si mohou vybrat jen jednou.\n\nZda dlužník dosáhne na oddlužení lze ověřit na mnoha kalkulačkách, výpočet je potom ovlivněn zejména normativními náklady na bydlení a výší životního minima. Insolvenční kalkulačka potom nejčastěji počítá výši splátky věřitelům, celkovou částku uhrazenou za oddlužení a částku hrazenou insolvenčním správci.\n\nDo procesu oddlužení nebude však moci vstoupit úplně každý. Novela insolvenčního zákona pustí do oddlužení jen toho, kdo bude schopen každý měsíc platit odměnu insolvenčnímu správci ve výši 900 Kč, pokud je plátcem DPH tak 1089 Kč, v případě oddlužení manželů potom 1 350 Kč, pokud je plátcem DPH tak 1 633,50,- Kč. Stejnou částku pak bude muset dlužník uhradit na umoření závazků vůči věřitelům. Pokud tedy bude dlužník žádat o oddlužení sám, bude muset platit minimálně částku ve výši 2 178 Kč, v případě oddlužení manželů potom částku ve výši 3 367 Kč. \n\nTato novela také počítá s navýšením nezabavitelné částky, která v současné době činí 6 428,67 Kč, což představuje dvě třetiny ze součtu individuálního životního minima (3 410 Kč) a normativních nákladů na bydlení (6 233 Kč). Úprava počítá s navýšením na dvojnásobek tohoto součtu, tj. na 19286 Kč.\n\nPovolení oddlužení insolvenčním soudem je rozhodnutí o tomto způsobu řešení úpadku dlužníka. Soud takové rozhodnutí vydá pouze na základě řádného návrhu oprávněného a při zjištění splnění podmínek, které zákonodárce vymezil pomocí vylučovací metody. Nedojde-li tak ke zpětvzetí návrhu na povolení oddlužení ani k jeho odmítnutí nebo zamítnutí, insolvenční soud oddlužení povolí.\n\nSamotné povolení oddlužení však neznamená finální rozhodnutí, že skutečně dojde k realizaci tohoto způsobu řešení úpadku. Oddlužení musí být nejprve schváleno. Mezidobí mezi povolením a schválením je časem určení formy provedení oddlužení. Zatímco reorganizace neurčuje možné formy provedení, v případě oddlužení zákon taxativně stanovuje dvě jediné formy – zpeněžení majetkové podstaty, nebo plnění splátkového kalendáře.\n\nJedná se o způsob oddlužení formou jednorázového vyrovnání pohledávek ze zdrojů stávajících aktiv dlužníka, v zásadě totiž nenáleží do majetkové podstaty při tomto způsobu oddlužení majetek, který byl dlužníkem nabyt v průběhu insolvenčního řízení poté, co nastaly účinky schválení oddlužení. Postup uspokojení v tomto případě připomíná konkurz i účinky tohoto způsobu na majetek podléhající zpeněžení jsou obdobní prohlášení konkurzu. Rozdílem je však rozsah majetkové podstaty. Po schválení tohoto způsobu oddlužení má dispoziční oprávnění k majetku insolvenční správce, který realizuje zpeněžení i fakticky oddlužení. Zpeněžení, o jehož způsobu rozhoduje insolvenční správce se souhlasem věřitelského výboru, se děje zejména veřejnou dražbou, prodejem věcí (dle občanského soudního řádu) nebo prodejem mimo dražbu.\n\nJedná se o způsob oddlužení, při němž je stanovena povinnost dlužníka realizovat po dobu pěti let (od 1. července 2019 i po dobu tří let) pravidelné úhrady ze svých příjmů. Výše splátky se odvíjí od:\n\n\nDlužník tak přichází o část svých budoucích příjmů. Tento způsob oddlužení je v české právní úpravě institutem novým. Částka je rozvržena dlužníkem prostřednictvím insolvenčního správce mezi nezajištěné věřitele podle poměru jejich pohledávek způsobem určeným v rozhodnutí insolvenčního soudu o schválení oddlužení. Zajištění věřitelé se uspokojí jen z výtěžku zpeněžení zajištění; při tomto zpeněžení se postupuje obdobně podle ustanovení o zpeněžení zajištění v konkursu. Dlužníku, který o to požádal v návrhu na povolení oddlužení, může insolvenční soud stanovit jinou výši měsíčních splátek. Učiní tak jen tehdy, lze-li se zřetelem ke všem okolnostem důvodně předpokládat, že hodnota plnění, které při oddlužení obdrží nezajištění věřitelé, bude stejná nebo vyšší než polovina jejich pohledávek, anebo stejná nebo vyšší než hodnota plnění, na které se tito věřitelé s dlužníkem dohodli. Přitom dále přihlédne k důvodům, které vedly k dlužníkovu úpadku, k celkové výši dlužníkových závazků, k dosavadní a očekávané výši dlužníkových příjmů, k opatřením, která dlužník činí k zachování a zvýšení svých příjmů a ke snížení svých závazků, a k doporučení věřitelů. Dlužníkovým návrhem jiné výše měsíčních splátek není insolvenční soud vázán. K opožděné žádosti insolvenční soud nepřihlíží.\n\nPři plnění splátkového kalendáře je dlužník povinen vykonávat přiměřenou výdělečnou činnost, aby byl schopen splácet své pohledávky. Dále je povinen vydat ke zpeněžení majetek a také hodnoty získané darem nebo dědictvím, které dlužník neuvedl ve svém seznamu majetku. V případě změny bydliště musí dlužník ohlásit i tuto skutečnost. V neposlední řadě musí dlužník jednou za půl roku doložit přehled o svých příjmech a žádný z těchto příjmů nesmí zatajovat.\n\nO tom, zda oddlužení schvaluje, rozhodne insolvenční soud neprodleně po skončení jednání, při kterém byly projednány námitky věřitelů a v případě, že věřitelé takové námitky neuplatnili, neprodleně po uplynutí lhůty k jejich podání.\n\nInsolvenční soud oddlužení neschválí, jestliže v průběhu insolvenčního řízení vyšly najevo skutečnosti, které by jinak odůvodňovaly zamítnutí návrhu na povolení oddlužení. V případě, kdy ani jeden ze způsobů oddlužení nezískal prostou většinu hlasů nezajištěných věřitelů, rozhodne insolvenční soud o způsobu oddlužení. Jestliže insolvenční soud oddlužení neschválí, rozhodne současně o způsobu řešení dlužníkova úpadku konkursem.\n\nSoud oddlužení schválí, pokud:\n\nJsou-li splněny podmínky, rozhodnou věřitelé o způsobu řešení. Jestliže není mezi nezajištěnými věřiteli dosažena shoda o způsobu řešení, rozhodne insolvenční soud.\n\nKe schválení oddlužení je potřebné rozhodnutí soudu, kterým jsou vázáni jak dlužník, tak věřitelé, včetně věřitelů, kteří s oddlužením nesouhlasili nebo o něm nehlasovali.\n\nÚčinky schválení nastávají zveřejněním v insolvenčním rejstříku. Právní moc rozhodnutí ruší omezení dispozičních oprávnění dlužníka, ke kterým došlo před jeho vydáním v dosavadním průběhu insolvenčního řízení ze zákona nebo rozhodnutím insolvenčního soudu.\n\nV případě, že bylo schváleno oddlužení plněním splátkové kalendáře, soud i bez návrhu rozhodnutí změní, pokud se podstatně změní okolnosti významné pro výši a další trvání měsíčních splátek. Proti takovému rozhodnutí může podat odvolání pouze věřitel, který podle něj obdrží na úhradu své pohledávky méně než podle měněného rozhodnutí.\n\nDispoziční oprávnění k majetku, jenž náleží do majetkové podstaty v době schválení oddlužení, má od právní moci rozhodnutí o schválení oddlužení dlužník. Výjimku však tvoří majetek, který slouží k zajištění, který po schválení oddlužení plněním splátkového kalendáře v případě žádosti zajištěného věřitele po zjištění pravosti výše a pořadí zajištěné pohledávky zpeněží insolvenční správce. Výtěžek zpeněžení je vydán zajištěnému věřiteli za postupu obdobného jako u zpeněžení zajištění v konkurzu.\n\nDispoziční oprávnění k příjmům má od schválení oddlužení plněním splátkového kalendáře dlužník. Tento je povinen naložit s příjmy způsobem, který je uveden v rozhodnutí o schválení oddlužení plněním splátkového kalendáře.\n\nJestliže dlužník neplní podstatné povinnosti podle schváleného způsobu oddlužení, nebo se ukáže, že podstatnou část splátkového kalendáře nebude možné splnit, nebo v důsledku zaviněného jednání vznikl dlužníku po schválení plánu oddlužení peněžitý závazek po dobu delší třiceti dnů po lhůtě splatnosti, anebo to navrhne dlužník, insolvenční soud schválené oddlužení zruší a současně rozhodne o způsobu řešení dlužníkova úpadku konkursem.\n\nSplnění oddlužení vezme insolvenční soud na vědomí rozhodnutím, proti němuž není odvolání přípustné; právní mocí tohoto rozhodnutí insolvenční řízení končí. Současně insolvenční soud rozhodne o odměně insolvenčního správce a jeho nákladech a zprostí insolvenčního správce jeho funkce.\n\nJen na návrh dlužníka vydá insolvenční soud po slyšení dlužníka za předpokladu, že dlužník splní řádně a včas všechny povinnosti podle schváleného způsobu oddlužení, usnesení, kterým dlužníka osvobodí od placení pohledávek zahrnutých do oddlužení v rozsahu, v jakém nebyly uspokojeny.\n\nOsvobození však insolvenční soud odejme, pokud na základě návrhu některého z dotčených věřitelů do tří let od jeho pravomocného přiznání, vyjde najevo, že ke schválení oddlužení nebo k přiznání osvobození došlo na základě podvodného jednání dlužníka, anebo že dlužník poskytl některým věřitelům zvláštní výhody. To však neplatí, pokud věřitel, který návrh podal, mohl takovou námitku uplatnit před rozhodnutím o přiznání osvobození dlužníku.\n\nOsvobození zaniká, pokud do tří let od právní moc rozhodnutí o osvobození byl dlužník pravomocně odsouzen za úmyslný trestný čin, který podstatně ovlivnil schválení nebo provedení oddlužení, anebo přiznání osvobození, nebo kterým došlo k poškození věřitele.\n\nV případě, že dojde ke smrti dlužníka v průběhu oddlužení, jeho dluhy nezanikají, ale přechází na dědice. Ten ale nemůže využít výhod oddlužení a musí splatit dluhy v aktuální výši, tedy po odečtení již uhrazených částek zemřelým dlužníkem.\n\n\n"}
{"id": "570723", "url": "https://cs.wikipedia.org/wiki?curid=570723", "title": "Design rule for Camera File system", "text": "Design rule for Camera File system\n\nDesign rule for Camera File system (DCF) je specifikace, která definuje systém a formát souborů digitálních fotoaparátů, který používá většina výrobců. Obsahuje strukturu adresářů, způsob pojmenování souborů, formát souborů a metadat. Formát souborů je založen na specifikaci Exif 2.21.\n\nPrvní verzi DCF 1.0 uvedla asociace JEIDA v prosinci 1998. Byla založena na standardu Exif 1.0, ale lépe definovala pravidla pro správu souborů a zajistila kompatibilitu mezi systémem souborů používaným u různých fotoaparátů. Tato verze používala výhradně barevný model sRGB.\n\nNová verze DCF 2.0 (uvedena v září 2003) dovolovala použít kromě sRGB i Adobe RGB.\n\nKořenový adresář v digitálním fotoaparátu obsahuje adresář DCIM (Digital Camera Images), kde se nachází jeden nebo více podadresářů nazvaných například \"123ABCDE\". Žádné dva adresáře nemají na začátku stejný trojciferný kód. Písmena následující za tímto kódem se většinou vztahují k výrobci fotoaparátu. Každý soubor s číslem 1234 se jmenuje třeba \"ABCD1234\".\n\nTouto specifikací se řídí většina výrobců. Například u fotoaparátu Nikon D40 je kořenový adresář pojmenován \"NIKOND40\", ve kterém se nachází podadresář \"DCIM\". Ten obsahuje další podadresář s názvem \"100NCD40\", kde jsou uloženy samotné fotografie. Tyto soubory jsou pojmenovány \"DSC_xxxx\", kde xxxx reprezentuje číslo v sekvenci.\n\n\n"}
{"id": "570725", "url": "https://cs.wikipedia.org/wiki?curid=570725", "title": "National Press Photographers Association", "text": "National Press Photographers Association\n\nNational Press Photographers Association (NPPA, Národní asociace novinářských fotografů) je profesionální organizace založená v roce 1947. Společenství se zaměřuje na rozvoj fotožurnalismu, uznávání a respektování veřejných práv, práva na svobodu v hledání pravdy a právo na informování pravdivě a celkově o veřejných událostech a světě, ve kterém žijeme. NPPA věří, že žádná zpráva nemůže být kompletní, pokud je možné vylepšit nebo vyjasnit význam slov. Věří, že snímky mají být použité k zobrazení nových událostí tak, jak se skutečně udály, mají ilustrovat novinky tak, jak se staly, nebo pomáhat vysvětlit cokoliv, co je ve veřejném zájmu, jsou nepostradatelným prostředkem pro udržování přesně informované veřejnosti a pomáhají všem lidem, mladým i starým, lépe pochopit jakýkoliv předmět veřejného zájmu. NPPA zaručuje, že fotožurnalisté za všech okolností udrží nejvyšší standard etických zásad při službě pro veřejné blaho.\n\nSpolečnost vydala Etický kodex fotografů:\n\n\n\n"}
{"id": "570738", "url": "https://cs.wikipedia.org/wiki?curid=570738", "title": "Plies", "text": "Plies\n\nAlgernod Lanier Washington (* 1. červenec 1976, Florida), spíše známý jako Plies je americký rapper a zakladatel labelu \"Big Gates Records\". Proslul používáním výrazu \"Goon\", což je někdo, kdo pochází z Floridy a je právem respektovaný okolím. Mezi jeho nejúspěšnější hity patří \"Shawty (ft. T-Pain)\" a \"Bust It Baby pt.2 (ft. Ne-Yo)\"\n\nAlgernod Lanier Washington se narodil v roce 1976 ve městě Fort Myers na Floridě, ale vyrostl ve městě Cape Coral. Na střední škole hrál americký fotbal a byl jmenovál \"nejlépe se oblékaným\" studentem ve třídě. Poté nastoupil na univerzitu v Miami, kde hrál basketball. Po roce přestoupil na \"University of Central Florida\", ze které byl však po čase vyhozen.\n\nNa konci devadesátých let 20. století se svým nevlastním bratrem založil nahrávací společnost \"Big Gates Records\". Jeho prvním singlem byla píseň \"Tell Dem Krackers Dat\", která ho proslavila v Miami. To vedlo v roce 2004 v jeho upsání se pod společnost \"Slip-n-Slide Records\", kde poté nahrál několik mixtapů. Roku 2007 debutoval svým albem \"The Real Testament\", které získalo ocenění zlaté desky. Svým specifickým hlasem přispěl něčím novým do ustálených vod hip hopu. Následně vydal další tři alba \"Definition of Real\" (2008), \"Da REAList\" (2008) a \"Goon Affiliated\" (2010).\n\n"}
{"id": "570749", "url": "https://cs.wikipedia.org/wiki?curid=570749", "title": "Soupisky mužstev na mistrovství světa ve fotbale 2010 (skupina B)", "text": "Soupisky mužstev na mistrovství světa ve fotbale 2010 (skupina B)\n\nSoupisky fotbalových reprezentací na Mistrovství světa ve fotbale 2010 – skupina B.\nTrenér: Diego Maradona\n\nTrenér: Huh Jung-Moo\n\nTrenér: Lars Lagerbäck\n\nTrenér: Otto Rehhagel\n\n"}
{"id": "570753", "url": "https://cs.wikipedia.org/wiki?curid=570753", "title": "Petr Gazdík (politik)", "text": "Petr Gazdík (politik)\n\nPetr Gazdík (* 26. června 1974 Uherské Hradiště) je český politik a pedagog hlásící se k moravské národnosti, v letech 2009 až 2014 a opět 2016 až 2019 předseda hnutí Starostové a nezávislí, od prosince 2013 do října 2017 místopředseda Poslanecké sněmovny PČR, od roku 2010 poslanec Poslanecké sněmovny PČR, od roku 2008 zastupitel Zlínského kraje (od roku 2016 také radní kraje), bývalý starosta obce Suchá Loz.\n\nV roce 1992 ukončil maturitní zkouškou Gymnázium J. A. Komenského v Uherském Brodě. V roce 1996 dokončil studium oboru učitelství všeobecně vzdělávacích předmětů (matematika-zeměpis) na Pedagogické fakultě Masarykovy univerzity. V letech 1996–2002 byl Petr Gazdík učitelem na Základní škole Josefa Bublíka v Bánově. V roce 1998 absolvoval základní vojenskou službu (Hradní stráž).\n\nPůsobil jako předseda České komise pro UNESCO a od roku 2005 doposud zastává funkci předsedy MAS Východní Slovácko (v letech 2004–2008 místopředseda).\n\nJe laureátem Ceny PŘÍSTAV, kterou mu v roce 2008 udělila Česká rada dětí a mládeže za podporu mimoškolní práce s dětmi a mládeží.\n\nPetr Gazdík je ženatý, s manželkou Evou má syna Martina (nar. 2014) a tři dcery: Terezu (nar. 2003), Barboru (nar. 2004) a Alžbětu (nar. 2007). Jeho zájmy jsou skauting a florbal.\n\nV letech 2002 až 2010 zastával funkci starosty obce Suchá Loz a v letech 2005 až 2009 byl místopředsedou hnutí Nezávislí starostové pro kraj. V roce 2008 byl Petr Gazdík zvolen zastupitelem Zlínského kraje za Starosty a nezávislé a předsedou Výboru pro zemědělství, životní prostředí a rozvoj venkova ZZK.\n\nPoslancem Poslanecké sněmovny Parlamentu České republiky byl zvolen z prvního místa kandidátky TOP 09 ve volbách 2010 ve Zlínském kraji (mandát mu zanikl v srpnu 2013 a opět vznikl v říjnu 2013). V letech 2010 až 2013 byl předsedou poslaneckého klubu TOP 09 a STAROSTOVÉ. V prosinci 2013 byl zvolen místopředsedou Poslanecké sněmovny.\n\nV krajských volbách 2012 kandidoval za TOP 09 a STAN na post hejtmana ve Zlínském kraji a stal se krajským zastupitelem.\n\nVe volbách do Poslanecké sněmovny PČR v roce 2013 kandidoval ve Zlínském kraji jako lídr kandidátky TOP 09 a byl zvolen. Na konci října 2013 byl opět zvolen předsedou Poslaneckého klubu TOP 09 a STAN. Na funkci předsedy klubu ale v listopadu 2013 rezignoval po nezvolení Miroslava Kalouska místopředsedou Poslanecké sněmovny PČR. Kalousek se vzápětí stal novým předsedou klubu s přednostním právem vystoupení ve Sněmovně, o které usiloval, a Gazdík kandidátem na post místopředsedy Sněmovny. Gazdík ale nebyl ve druhé volbě zvolen, když získal 74 hlasů v prvním a 87 ve druhém kole, ačkoli vznikající vládní koalice ČSSD, ANO 2011 a KDU-ČSL uznávala právo TOP 09 na místo čtvrtého místopředsedy Sněmovny. Gazdík byl zvolen ve třetí volbě, ve které neměl žádného soupeře, když získal 98 ze 163 hlasů. Funkci zastával do října 2017.\n\nNa konci března 2014 se konal v Průhonicích u Prahy VI. Republikový sněm STAN, na kterém už post předsedy hnutí neobhajoval. Ve funkci jej nahradil Martin Půta. Byl však 152 hlasy ze 155 platných hlasovacích lístků zvolen 1. místopředsedou hnutí STAN. Je členem Spolku přátel Izraele. Od listopadu 2014 byl zastupujícím předsedou STAN (Policie ČR totiž obvinila předsedu Martina Půtu z přijetí úplatku a ten svou funkci do doby, než se celá situace vyjasní, pozastavil).\n\nV komunálních volbách v roce 2014 obhájil post zastupitele obce Suchá Loz, když kandidoval jako člen STAN za subjekt \"Sdružení nezávislých kandidátů Suchá Loz\". V listopadu 2014 byl opět zvolen místostarostou obce.\n\nNa VIII. republikovém sněmu STAN v Průhonicích u Prahy v polovině dubna 2016 byl po dvouleté pauze opět zvolen předsedou hnutí. Získal 133 hlasů od 144 delegátů (tj. 92 %). V krajských volbách v roce 2016 obhájil za STAN post zastupitele Zlínského kraje a dne 2. listopadu 2016 se stal radním kraje pro školství a výchovu. Na IX. republikovém sněmu STAN v Praze obhájil dne 25. března 2017 jakožto jediný kandidát post předsedy hnutí, hlas mu dalo 135 ze 145 delegátů (tj. 93 %).\n\nVe volbách do Poslanecké sněmovny PČR v roce 2017 byl lídrem hnutí STAN ve Zlínském kraji. Získal 2 296 preferenčních hlasů a svůj poslanecký mandát obhájil. V komunálních volbách v roce 2018 obhájil post zastupitele obce Suchá Loz, když jako člen hnutí STAN kandidoval za subjekt \"\"Sdružení nezávislých kandidátů Suchá Loz\"\".\n\nV prosinci 2018 oznámil, že v dubnu 2019 skončí jako předseda hnutí STAN. Ve funkci jej nahradil Vít Rakušan. Byl však zvolen řadovým místopředsedou hnutí STAN. Získal 130 hlasů od 152 delegátů.\n\nV krajských volbách v roce 2020 je lídrem hnutí STAN ve Zlínském kraji.\n\n"}
{"id": "570754", "url": "https://cs.wikipedia.org/wiki?curid=570754", "title": "Dynasty (album, Kiss)", "text": "Dynasty (album, Kiss)\n\nDynasty je název sedmého (v případě zařazení sólových desek tehdejších členů do přímé diskografie jedenáctého) studiového alba skupiny Kiss. Skupina na něm představila svůj jediný diskotékový hit „I Was Made for Lovin' You“. Je to jedno ze čtyřech alb (ostatní tři jsou \"Unmasked,\" \"Creatures of the Night\" a \"Psycho Circus\"), kde oficiální sestava nekoresponduje se skutečnou.\n\n\n\nSingly\n\n\"I Was Made for Lovin' You\"\n\"Sure Know Something\"\n"}
{"id": "570756", "url": "https://cs.wikipedia.org/wiki?curid=570756", "title": "Quido Bělský", "text": "Quido Bělský\n\nQuido Bělský (5. ledna 1855 Praha – 20. srpna 1909 Domousnice) byl český stavitel, architekt, c. k. stavební rada a politik.\n\nNarodil se v rodině architekta a stavitele Jana Bělského. Jeho strýcem byl Václav Bělský, v letech 1863–1867 pražský purkmistr.\n\nPo absolvování gymnázia vystudoval pozemní stavitelství na pražské technice a architekturu na Akademii výtvarných umění ve Vídni. Po otci převzal v roce 1885 stavební podnikatelství, které provedlo řadu velkých staveb v Praze.\n\nAngažoval se rovněž politicky. Ve volbách roku 1897 byl zvolen za poslance Říšské rady (celostátní zákonodárný sbor), kde reprezentoval městskou kurii, obvod Praha-Staré Město. Mandát obhájil ve volbách roku 1901. Zastupoval Národní stranu svobodomyslnou (mladočeskou). Pro pracovní zaneprázdnění se ale mandátu v lednu 1903 vzdal a na poslaneckém postu ho nahradil Karel Baxa.\n\nPůsobil v Komisi pro soupis památek Prahyod jejího vzniku v roce 1883 (1884) a jako její člen spoluvytvářel první systém památkové péče v Čechách.\n\nS manželkou Annou, rozenou Novákovou (1869-??) se oženil v roce 1890 a měli spolu tři syny a dceru.\n\nStavitelská firma Quida Bělského provedla například tyto stavby:\n\n\n"}
{"id": "570757", "url": "https://cs.wikipedia.org/wiki?curid=570757", "title": "Boris Šťastný", "text": "Boris Šťastný\n\nBoris Šťastný (* 8. dubna 1970 Praha) je český lékař, manažer a podnikatel v oblasti zdravotnictví a sociálních služeb. V minulosti působil ve veřejném sektoru jako poradce prezidenta České republiky Václava Klause, poslanec a zastupitel. Působil jako zdravotnický expert ODS; stal se mimo jiné známým jako dlouholetý bojovník za ochranu nekuřáků a předkladatel tzv. antikuřáckého zákona. a předkladatel legislativní změny, která zavedla v České republice povinný elektronický recept (eRecept).\n\nVystudoval gymnázium Voděradská v Praze 10 (1984–1988) a 1. lékařskou fakultu Univerzity Karlovy v Praze, obor všeobecné lékařství (1988–1994), specializovanou atestaci složil v oboru všeobecné praktické lékařství. Titul MBA obhájil v roce 2017 v oboru management zdravotnictví na CEMI.\n\nŠťastný od začátku 90. let 20. století podnikal v oblasti sportovního průmyslu a obchodu. Jím vlastněné společnosti mimo jiné zajišťovaly výhradní distribuci světoznámých sportovních značek jako HEAD, Tyrolia, Penn, Babolat a Tretorn v České republice. Sportovní byznys však postupně opustil a dnes své obchodní aktivity soustředí výhradně na oblast zdravotnictví a sociální péče. Od roku 2014 do roku 2016 byl členem představenstva komerční pojišťovny Pojišťovna VZP, a.s. Od roku 2014 působí v pozici statutárního ředitele poradenské a investiční společnosti MEDICAL INVESTMENTS a.s., která prezentuje řadu aktivit a investic v oblasti zdravotnictví a sociálních služeb, jejíž je jediným akcionářem. Spolu se známým fyzioterapeutem Pavlem Kolářem vlastní ortopedickou a rehabilitační kliniku Vršovická zdravotní a.s. V roce 2015 založil a stal se předsedou správní rady sítě ústavů ALZHEIMER HOME pečujících o seniory a nemocné s Alzheimerovou chorobou a ostatními onemocněními způsobujícími demenci, včetně Parkinsonovy choroby a dalších neurodegenerativních onemocnění. V červnu 2018 se jím založená skupina stala součástí nadnárodního holdingu Penta.\n\nBoris Šťastný je dlouhodobě aktivní v neziskovém sektoru. Mimo jiné v letech 2003 až 2011 zastával pozici člena dozorčí rady Nadačního fondu manželů Livie a Václava Klausových. \n\nOd roku 2018 je Boris Šťastný členem Výboru Společnosti všeobecného lékařství České lékařské společnosti Jana Evangelisty Purkyně. Je členem Sdružení praktických lékařů ČR a České lékařské komory.\n\nDo Občanské demokratické strany vstoupil v roce 1998, od roku 2002 byl místopředsedou jednoho z největších oblastních sdružení ODS v Praze 10. V komunálních volbách roku 2002, komunálních volbách roku 2006 a komunálních volbách roku 2010 byl za ODS zvolen do zastupitelstva městské části Praha 10. Profesně se k roku 2002 uvádí jako ředitel společnosti, následně k roku 2006 a 2010 coby poslanec. Mezi roky 2003–2006 působil jako poradce pro oblast zdravotnictví prezidenta Václava Klause. Je osobním přítelem prezidenta Václava Klause.\n\nV komunálních volbách roku 2010 byl za ODS zvolen do zastupitelstva hlavního města Praha. 25. června 2010 byl zvolen předsedou pražské ODS a vystřídal v této funkci Pavla Béma.\n\nNa podzim 2010 byl jedním ze strůjců koalice ODS s ČSSD na pražském magistrátu. Ta ale vydržela jen do roku 2011. Po ustavení nové koalice ODS a TOP 09 na pražském magistrátu Boris Šťastný oznámil na začátku prosince 2011 svou rezignaci na předsedu pražské ODS. Při volbách svého nástupce, jímž se stal Bohuslav Svoboda, Šťastný způsob uzavření nové koalice označil za „\"laciný prodej ODS TOP 09, která si nutně potřebuje ODS ochočit nebo zevnitř rozložit.\"“\n\nVe volbách 2006 se stal členem dolní komory českého parlamentu (volební obvod Praha), působil jako místopředseda výboru pro zdravotnictví. Poslanecký mandát obhájil ve volbách v roce 2010, kdy získal 8292 preferenčních hlasů. V tomto volebním období zastával v dolní komoře funkci předsedy výboru pro zdravotnictví.\n\nV srpnu 2013 vystoupil z ODS s odůvodněním, že strana přestala důsledně hájit ideové principy. Dodal, že se dále chce podílet na tom, aby se do politiky vrátil někdejší zakladatel ODS Václav Klaus. Po oznámení Václava Klause, který opustil myšlenku založení nového politického subjektu, se Boris Šťastný přestal politicky angažovat.\n\n"}
{"id": "570760", "url": "https://cs.wikipedia.org/wiki?curid=570760", "title": "Seventh Star", "text": "Seventh Star\n\nSeventh Star je dvanácté studiové album skupiny Black Sabbath. Je to jediné album, na kterém zpívá Glenn Hughes. Z původní sestavy zbyl pouze kytarista Tony Iommi.\n\nSeventh Star bylo původně zamýšleno jako první studiové album Tony Iommiho, ale nahrávací společnost ho donutila, aby album vydal pod názvem \"Black Sabbath featuring Tony Iommi\". Kvůli tomu je album velmi odlišné od předešlých alb skupiny.\n\nGeoff Nicholls je poprvé uveden jako oficiální člen skupiny.\n\nI když bylo album většinou hodnoceno pozitivně, tak na koncertech mnoho prostoru nedostávalo.\n\nAutory skladeb jsou Tony Iommi, Glenn Hughes, Geoff Nicholls a Jeff Glixman.\n\n"}
{"id": "570761", "url": "https://cs.wikipedia.org/wiki?curid=570761", "title": "Anna Žofie Reventlow", "text": "Anna Žofie Reventlow\n\nAnna Žofie Reventlow (: \"Anna Sophie Reventlow\") (16. dubna 1693, Clausholm – 7. ledna 1743 tamtéž), milenka a posléze manželka dánského krále Frederika IV.\n\nNarodila se jako nejmladší dcera z pěti dětí hraběte Conrada von Reveltlow, v letech 1699–1708) vlivného kancléře Frederika IV., a jeho druhé ženy Sophie Amalie Hahn.\n\nAnna Žofie poznala o 22 let staršího krále na maškarním plese na zámku v Koldingu, kde pobýval dánský dvůr během epidemie dýmějového moru v roce 1711. V roce 1712 ji král odvezl z Clausholmu, kde žila, do Kodaně a 26. června se s ní v Skanderborgu tajně oženil, ještě za života své zákonité manželky Luisy Meklenburské (za dobu trvání tohoto oficiálního svazku se král bigamie dopustil dvakrát, Anna Žofie byla jeho druhou bigamickou manželkou po Elisabeth Helene von Vieregg, s níž se oženil v roce 1703 a jež zemřela při porodu již následující rok). Manželství tedy bylo zpočátku morganatické a oficiálním, právoplatným se stalo 4. dubna 1721, necelé tři týdny po smrti Luisy Meklenburské (15. března), kdy se s Frederik s Annou Žofií oženil znovu, oficiálně. Krátce potom byla v kapli zámku Frederiksborg korunována a stala se tak první dánskou královnou, jež nepocházela z panovnického rodu (její rodina patřila ke šlechtě s dánsko-německými kořeny). Zatímco její nevlastní dcera Šarlota Amálie se k ní chovala vlídně, další členové rodiny krále (korunní princ Kristián a královi sourozenci princ Karel a princezna Žofie Hedvika) opustili dvůr projevujíce tak svůj odpor ke královně i k \"reventlowské bandě\", jak byly nazývány osoby z příbuzenstva nové královny, jež nyní získaly exponované pozice u dvora i ve státní správě (např. její sestra Kristina Žofie Holstein byla nazývaná \"Madam kancléř\" pro svůj vliv na státní záležitosti). Anna Žofie byla obviňována z nepotismu, nelze však říci, zda ona sama měla nějaký politický vliv, či zda to byla cesta, jak upevnit svou pozici. Její doporučení bylo důležité pro každého, kdo něco žádal od krále. Poskytovala dary vdovám a chudým a byla chudými vrstvami nazývána ochránkyní, není však známo, zda byla u veřejnosti populární či naopak.\n\nKrálovo manželství vyvolalo v celém Dánsku i za hranicemi obrovský skandál, jednak pro původní nelegálnost tohoto svazku, jednak proto, že Anna Žofie nepocházela z panovnického rodu, což v tehdejší Evropě byla neslýchaná věc. Pro krále byla Anna Žofie nesporně životní láskou. Zřejmě pod vlivem atmosféry, která panovala od počátku kolem jejich svazku, se z Anny Žofie stala nervózní osoba s hypochondrickými sklony. V posledních letech svého života ji mučily duševní neklid a deprese, způsobené patrně přesvědčením o hříšné povaze jejího svazku uzavřeného ještě za života královny Luisy.\n\n\nSmrt krále byla pro Annu Žofii velkým otřesem a neštěstím a znamenala naprostý zlom v jejím životě. Ve svém testamentu sice král zajistil její budoucnost, připsav jí řadu majetků a nemovitostí a uděliv jí titul vévodkyně šlesvické. Tento testament podepsal i jeho syn Kristián VI., po smrti Frederika IV. (12. října 1730) se však rozhodl pomstít se své maceše, již nenáviděl stejně silně, jako miloval svou matku, tak hluboce pokořenou a trpící svazkem Anny Žofie s králem. Zkonfiskoval většinu majetků, které obdržela od otce, a vyhnal ji z Kodaně, zakázav jí napříště návrat do hlavního města; rozhodl rovněž, že její titul bude znít \"královna Anna Žofie\", nikoli – jak je v takových případech obvyklé – \"královna Anna Žofie Dánská a Norská\" nebo \"královna vdova\".\n\nPoslední léta svého života strávila nešťastná královna ve svém rodném zámku v Clausholmu na Jutském poloostrově, se skrovnou rentou, strádajíc psychicky i tělesně – trpěla malárií, která tehdy byla v Dánsku rozšířena, a byla přesvědčena, že smrt všech jejích dětí (odhaduje se, že jich bylo osm nebo deset) byla trestem nebes za její hříšný svazek s králem.\n\nKrálovna Anna Žofie zemřela 7. ledna roku 1743, třináct let po svém manželovi. Král připustil vyhlášení veřejného smutku a dovolil, aby byla pochována v katedrále v Roskilde, místě posledního odpočinku dánské královské rodiny, ale daleko od hrobu svého manžela v oddělené kapli; na hrobě není nápis, jenž by informoval o tom, že byla ženou Frederika IV.\n\n"}
{"id": "570762", "url": "https://cs.wikipedia.org/wiki?curid=570762", "title": "Mario Lička", "text": "Mario Lička\n\nMario Lička (* 30. dubna 1982, Ostrava) je český fotbalový záložník, léta 2017 hráč klubu FK Zbuzany 1953. Jeho otcem je bývalý fotbalista a trenér Verner Lička, fotbalu se věnuje i jeho bratr Marcel Lička.\n\nMimo Českou republiku působil na klubové úrovni v Itálii, Anglii, Francii a Polsku.\n\nLička je ostravský odchovanec, do ligy nastoupil na podzim 2002. Byl oporou, ale po titulu 2004 se ze sestavy vytratil a v lednu 2005 si hledal angažmá. Po Auxerre a Fürthu se uchytil až v Livornu, v týmu nováčka nejvyšší italské soutěže. V létě 2005 mu hostování skončilo, tak se vrátil do Ostravy, ale trenér Jozef Jarabinský ho přeřadil do B-mužstva, tak se domluvil na smlouvě se Slováckem. V létě 2006 odešel do Southamptonu, po dvou letech zamířil opět do Ostravy. V létě 2010 odešel do Brestu, kde hrál až do léta 2013, kdy mu skončila smlouva, kterou neprodloužil.\n\n18. května 2013 v zápase proti Paris Saint-Germain byl u prohry 1:3 a následně loučení Davida Beckhama z PSG s kariérou. Brest už byl jistý sestupující z Ligue 1.\n\n19. září 2013 podepsal smlouvu s pražským klubem SK Slavia Praha. V sezoně 2013/14 odehrál 13 ligových zápasů, gól nedal. V srpnu 2014 odešel do francouzského klubu FC Istres, který po sezoně 2013/14 spadl z Ligue 2 do třetí ligy. V klubu se před sezonou 2014/15 sešel s krajanem Martinem Feninem.\n\nV červenci 2015 posílil český výběr fotbalistů bez angažmá pod hlavičkou ČAFH, který na mezinárodním evropském turnaji FIFPro vyhrál titul. V srpnu 2015 podepsal roční smlouvu s polským klubem Termalica Bruk-Bet Nieciecza, nováčkem Ekstraklasy 2015/16. V lednu 2016 v klubu skončil, v Ekstraklase odehrál 11 zápasů.\n\nKoncem února 2016 se vrátil do ČR a stal se hráčem klubu FK Chmel Blšany z Přeboru Ústeckého kraje (úroveň 5. ligy), který vedl jeho bratr Marcel Lička. V létě 2017 posílil klub FK Zbuzany 1953 hrající divizi C.\n\nLička působil v mládežnickém reprezentačním výběru České republiky v kategorii do 21 let.\n\nZa český národní A-tým odehrál celkem 3 zápasy, v nichž se střelecky neprosadil a nezaknihoval ani jednu výhru. Debutoval 15. 11. 2009 na turnaji ve Spojených arabských emirátech proti domácímu týmu (porážka 2:3 v penaltách po bezbrankovém průběhu zápasu). O tři dny později nastoupil na tomtéž turnaji proti Ázerbájdžánu (porážka 0:2) a téměř o rok později (17. 11. 2010) nastoupil v přátelském utkání v Aarhusu proti týmu Dánska (remíza 0:0).\n\nGóly Maria Ličky v české reprezentaci do 21 let\nJe také členem týmu Real TOP Praha, v jehož dresu se zúčastňuje charitativních zápasů a akcí\n\n"}
{"id": "570765", "url": "https://cs.wikipedia.org/wiki?curid=570765", "title": "Karolína Peake", "text": "Karolína Peake\n\nKarolína Peake (výslovnost ), rozená Karolína Kvačková (* 10. října 1975 Praha) je česká politička a právnička, od července 2011 do července 2013 místopředsedkyně vlády Petra Nečase, v jehož kabinetu zastávala devět prosincových dní roku 2012 funkci ministryně obrany.\n\nOd července 2011 do prosince 2012 byla předsedkyní Legislativní rady vlády a předsedkyní Vládního výboru pro koordinaci boje s korupcí. Do dubna 2012 působila jako 1. místopředsedkyně Věcí veřejných, z nichž vystoupila podle vlastního vyjádření pro nespokojenost se sebereflexí strany a praktikováním politiky výhrůžek a ultimát. Bezprostředně poté oznámila vznik názorové platformy, která v květnu 2012 vyústila do vzniku nové politické strany LIDEM – liberální demokraté. Na ustavujícím sněmu strany se 3. listopadu 2012 stala její předsedkyní a na funkci rezignovala 8. srpna 2013, když se rozešla se stranickými kolegy při hlasování o důvěře Rusnokově vládě.\nV roce 2010 se stala poslankyní Parlamentu, v dolní komoře zastávala funkci předsedkyně Ústavně-právního výboru a od 7. dubna 2011 do jmenování členem vlády také funkci předsedkyně stranického klubu. Její mandát skončil rozpuštěním Sněmovny v roce 2013.\n\nVystudovala Gymnázium Nad Alejí v Praze 6. V roce 1999 obhájila na Katedře finančního práva a financí Právnické fakulty Univerzity Karlovy v Praze pod vedením Eduarda Němečka magisterskou diplomovou práci s názvem \"Činnost Mezinárodní banky pro obnovu a rozvoj (Světová banka)\". Poté tři roky pracovala jako advokátní koncipientka v právní kanceláři Baker&McKenzie. Jako fyzická osoba podnikající dle živnostenského zákona nezapsaná v obchodním rejstříku se od 23. 9. 1996 věnovala překladatelské a tlumočnické činnosti.\n\nV letech 1997−1998 byla členkou Občanské demokratické strany, kde však podle svých slov \"„nedostala absolutně žádný prostor dělat jakoukoliv reálnou politiku.“\"\n\nKe komunální politice se dostala v roce 2005, kdy zorganizovala petici za zachování Vojanových sadů v původní podobě, tento požadavek pak zastupitelstvo MČ Praha 1 přijalo v usnesení. Kvůli problematice dětských hřišť na Praze 1 se zúčastnila debaty strany Věci veřejné a Josef Dobeš jí pak nabídl spolupráci. Za tuto stranu byla v obecních volbách 2006 zvolena jako nezávislá kandidátka do zastupitelstva městské části Praha 1 a stala se členkou Kontrolního výboru zastupitelstva a několika komisí rady MČ Praha 1. Roku 2007 se stala členkou strany Věci veřejné.\n\nPři kampani před parlamentními volbami 2009 zaujala billboardem „Kluky pusťte k vodě, volte naše holky“, na němž se s dalšími třemi členkami VV (Lenka Andrýsová, Kateřina Klasnová a Kristýna Kočí) objevila v plavkách. O půl roku později, při kampani před parlamentními volbami 2010, byla mezi šesticí členek VV, které nafotily sexy kalendář.. Obě dvě kampaně si od části veřejnosti vysloužily kritiku za údajný laciný sexismus.\n\nPo volbách v roce 2010 se stala poslankyní parlamentu; zvolena byla v Praze z druhého místa tamní kandidátky. Při sestavování Nečasovy vlády ji chtěl předseda strany Radek John nominovat na ministryni, vzhledem k rodinným povinnostem však nabídku odmítla. Ve sněmovně se věnuje především tvorbě a legislativnímu naplnění protikorupční strategie vlády a otázce reformy justice. Od července 2010 byla rok předsedkyní sněmovního ústavně právního výboru. V dubnu 2011, po vyloučení Kristýny Kočí ze strany a poslaneckého klubu VV, ji nahradila ve funkci předsedkyně klubu.\n\nDne 1. července 2011 byla prezidentem republiky jmenována předsedkyní Legislativní rady vlády a místopředsedkyní vlády Petra Nečase.\n\nDo 17. dubna 2012 působila jako 1. místopředsedkyně Věcí veřejných, z nichž vystoupila podle vlastního vyjádření pro nespokojenost se sebereflexí strany a praktikováním politiky výhrůžek a ultimát. Bezprostředně poté vytvořila se sedmi dalšími bývalými poslanci Věcí veřejných politickou platformu, která se po vypovězení koaliční spolupráce ODS, TOP 09 a VV k 27. dubnu, stala partnerem koaliční vlády Petra Nečase. Pro důvěru této vládě hlasovalo 27. dubna 105 ze 198 přítomných poslanců a Peake tak nadále zůstala ve funkci vicepremiérky. Na jaře 2012 proběhla transformace názorové platformy kolem Peake do nové politické strany LIDEM (liberální demokraté) a strana byla poté zaregistrována 29. května. Strana vznikla odchodem Karolíny Peake a části dalších politiků z Věcí veřejných, za které byli původně zvoleni do Poslanecké sněmovny.\n\nNa začátku roku 2014 nezaplatila členské příspěvky pro stranu LIDEM a přestala tak být její členkou. Hlavním důvodem podle ní bylo směřování strany pod novou předsedkyní Dagmar Navrátilovou více doleva. Předtím ve volbách do Poslanecké sněmovny dala hlas Svobodným, protože je dle svých slov považuje za \"důvěryhodnou, skutečně pravicovou liberální stranu\".\n\nOd 12. do 20. prosince 2012 zastávala funkci ministryně obrany. Ihned po svém nástupu odvolala tři klíčové muže bývalého vedení resortu, mezi nimi prvního náměstka, bývalého náčelníka generálního štábu a rovněž Vojenské kanceláře prezidenta republiky Vlastimila Picka. 20. prosince premiér Petr Nečas navrhl prezidentu republiky Václavu Klausovi její odvolání, ještě týž den Václav Klaus odvolání podepsal. Petr Nečas svůj krok zdůvodnil výraznými personálními změnami, které Peake provedla, ačkoli před uvedením do funkce tvrdila, že je neplánuje. Personální změny Karoliny Peake kritizoval také prezident Václav Klaus. Nečas dále uvedl, že Peake dokázala během týdne rozvrátit stabilizovaný resort, a tím ztratila jeho důvěru. \"„Má důvěra neklesla k nule, klesla do záporných hodnot,\"\" uvedl premiér. Klaus o vhodnosti Peake pro vedení resortu pochyboval ještě před jejím nástupem: \"„Nedokážu si představit, že se paní Peake stane přes noc odbornicí na armádu a vojáci, statní mužové, přijmou takovou dívenku\"\".\n\nV červnu 2013 vznikla vláda Jiřího Rusnoka z iniciativy prezidenta Zemana. ODS, TOP 09 a LIDEM deklarovali, že mají 101 hlasů potřebných k pokračování dosavadní Nečasovy vlády. Dne 7. srpna 2013, před hlasováním o důvěře Rusnokově vládě, však opustili dva poslanci ODS Tomáš Úlehla a Jan Florián sněmovnu, načež tak učinila i Peake. Vládě důvěra vyslovena nebyla, absencí výše zmíněných poslanců však koalice přišla o většinu 101 hlasů, a koalice de facto zanikla.\n\nJejími rodiči jsou Petr a Radka Kvačkovi, otec je právník, matka vystudovala FAMU, ale pracuje jako novinářka. Má bratra Jakuba. Rod Šebků, ze kterého pochází její matka, získal od maltézských rytířů Velkopřevorský mlýn na Čertovce, v němž Kvačkovi dodnes bydlí. V roce 1999 se Karolína Kvačková provdala za Charlese Peaka, Australana česko-čínského původu. S manželem se seznámila v roce 1995, když přijel pracovat do Česka a ona jako studentka o prázdninách učila cizince češtinu. Mají spolu dva syny, Sebastiana a Theodora. Těm se věnovala na celkem pětileté rodičovské dovolené, během níž s dalšími maminkami z Prahy 1 spoluzaložila mateřské centrum. Bydlí v bytě na Malé Straně, v témže domě bydlí i její bratr s rodinou.\n\nPo 25 letech se z důvodu vzájemného vyhoření rozešla s manželem Charlesem Peakem. \n\nPodle serveru Česká pozice zatajila v majetkovém přiznání z roku 2010 příjem více než 18 milionů z prodeje domu, který spolu s manželem vlastnili v pražské čtvrti Trója.\n\n"}
{"id": "570769", "url": "https://cs.wikipedia.org/wiki?curid=570769", "title": "The Eternal Idol", "text": "The Eternal Idol\n\nThe Eternal Idol je třinácté studiové album skupiny Black Sabbath; první album na kterém zpívá Tony Martin. Z původního složení je opět pouze kytarista Tony Iommi.\n\nNa albu původně zpíval Ray Gillen, ale během nahrávání byl nahrazen Martinem.\n\nVšechny skladby napsali Tony Iommi a Bob Daisley s mírnou pomocí Geoffa Nichollse a Tonyho Martina.\n\nObal od Augusta Rodina znázorňuje dvě postavy.\n\n\n"}
{"id": "570771", "url": "https://cs.wikipedia.org/wiki?curid=570771", "title": "Milada Halíková", "text": "Milada Halíková\n\nMilada Halíková (* 6. ledna 1950 Orlová) je česká politička, bývalá primátorka Havířova, v letech 2006 až 2017 poslankyně Poslanecké sněmovny zvolená jako nestranička na kandidátní listině KSČM.\n\nV rodné Orlové vystudovala Střední ekonomickou školu. Působila jako organizační pracovnice a lektorka na Krajském výboru Socialistického svazu mládeže, později na Ústředním výboru Národní fronty ČSSR. Při zaměstnání vystudovala v roce 1980 Pedagogickou fakultu v Ostravě, kde o pět let později získala i titul PaedDr.\n\nV letech 1975–1992 byla členkou KSČ (respektive nástupnické KSČM), od té doby působí v politice jako nestranička, ale kandidující opakovaně za KSČM.\n\nV komunálních volbách roku 1990, komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 byla zvolena do zastupitelstva města Havířov, od roku 1994 jako bezpartijní na kandidátce KSČM. Profesně se k roku 1998 uvádí jako učitelka, následně k roku 2002 coby ředitelka ZŠ, v roce 2006 jako primátorka a v roce 2010 coby poslankyně. Zastávala postupně funkci radní, náměstkyně starosty Havířova a od roku 2002 byla primátorkou tohoto města. Do roku 2002 pracovala jako učitelka, respektive ředitelka Základní školy generála Svobody v Havířově.\n\nVe volbách v roce 2006 byla zvolena do poslanecké sněmovny jako bezpartijní za KSČM (volební obvod Moravskoslezský kraj). Zasedala ve sněmovním výboru pro veřejnou správu a regionální rozvoj (v letech 2008-2010 coby jeho místopředsedkyně). Poslanecký mandát obhájila ve volbách v roce 2010. Je místopředsedkyní výboru pro veřejnou správu a regionální rozvoj. Je členkou poslaneckého klubu KSČM. Poslanecký mandát obhájila rovněž ve volbách v roce 2013.\n\nVe volbách do Poslanecké sněmovny PČR v roce 2017 obhajovala svůj poslanecký mandát jako nestraník za KSČM v Moravskoslezském kraji, ale neuspěla.\n\nVe volbách do Senátu PČR v roce 2018 kandidovala jako nestraník za KSČM v obvodu č. 74 – Karviná. Se ziskem 16,45 % hlasů skončila v prvním kole voleb na 2. místě a ve druhém kole se utkala se sociálním demokratem Petrem Víchou. V něm však prohrála poměrem hlasů 27,93 % : 72,06 %.\n\nJe rozvedená, má jedno dítě.\n"}
{"id": "570787", "url": "https://cs.wikipedia.org/wiki?curid=570787", "title": "Stade Brestois", "text": "Stade Brestois\n\nStade Brestois (celým názvem Stade Brestois 29) je francouzský klub sídlící ve městě Brest. Byl založen roku 1950, jeho domácím hřištěm klubu je Stade Francis-Le Blé s kapacitou 16 000 diváků. Po sezóně 2012/13 sestoupil z Ligue 1 do Ligue 2.\n\n\n\nSeznam českých hráčů, kteří působili v klubu Stade Brestois:\n\n"}
{"id": "570791", "url": "https://cs.wikipedia.org/wiki?curid=570791", "title": "Marek Šnajdr", "text": "Marek Šnajdr\n\nMarek Šnajdr (* 6. ledna 1975 Frýdek-Místek) je český politik, člen ODS a bývalý poslanec Poslanecké sněmovny Parlamentu České republiky za tuto stranu.\n\nPo studiu na Gymnáziu Petra Bezruče ve Frýdku-Místku (1989−1993) absolvoval Fakultu financí a účetnictví na Vysoké škole ekonomické v Praze (1993−1998). V letech 1996−2006 působil ve firmách HPC a. s., Hutní projekt Frýdek-Místek a. s., Sunop Trade s. r. o., Metrostav a. s., Merck Sharp & Dohme IDEA Inc. ČR a Pfizer.\n\nDo ODS vstoupil ve svých osmnácti letech − v roce 1993. V letech 1995−1996 působil jako konzultant předsedy Hospodářského výboru PČR. V letech 2006−2010 byl 1. náměstkem ministrů zdravotnictví Tomáše Julínka, Daniely Filipiové a Dany Juráskové. Od roku 2006 je rovněž členem správní rady VZP ČR, v září 2010 se stal předsedou této správní rady. V roce 2010 byl ze třetího místa kandidátky ve volbách 2010 ve Středočeském kraji zvolen do Poslanecké sněmovny PČR. Během vládní krize v dubnu 2011 byl podle MF Dnes součástí radikální skupiny v ODS (společně s Petrem Tluchořem či Pavlem Drobilem), která požadovala ukončení koalice s Věcmi veřejnými i za cenu spolupráce s ČSSD či předčasných voleb. V září 2011 se znovu zařadil k vnitrostranické opozici, když společně s Petrem Tluchořem či Waltrem Bartošem kritizoval návrh grémia ODS na prodloužení mandátu vedení strany o půl roku.\n\nV listopadu 2019 jej Policie ČR obvinila v souvislosti s kauzou Bulovka. Obvinění bylo sděleno pro trestné činy zjednání výhody při zadání veřejné zakázky, přijetí úplatku a podplácení.\n\n"}
{"id": "570795", "url": "https://cs.wikipedia.org/wiki?curid=570795", "title": "Václav Kubata", "text": "Václav Kubata\n\nVáclav Kubata (* 19. března 1962, Mexiko) je manažer, ekonom a bývalý poslanec Poslanecké sněmovny Parlamentu České republiky v letech 2010 až 2013 za TOP 09. Před tím působil jako marketingový ředitel České spořitelny, Citibank, Premedia a.s., ředitel Radia Alfa a AlfaMedia, obchodní ředitel Regie Radio Music, marketingový specialista v reklamní agentuře Rapid a ekonom v polygrafickém průmyslu.\n\nV komunálních volbách v roce 2014 kandidoval jako nestraník za TOP 09 do Zastupitelstva městské části Praha 6, ale neuspěl. Ve volbách do Evropského parlamentu v květnu 2019 kandidoval z pozice nestraníka jako lídr hnutí PRO Zdraví a Sport, ale nebyl zvolen.\n\n"}
{"id": "570797", "url": "https://cs.wikipedia.org/wiki?curid=570797", "title": "Alvin Greene", "text": "Alvin Greene\n\nAlvin Greene (* 30. srpna 1977, Florence, Jižní Karolína) byl neúspěšným kandidátem Demokratické strany pro volby do Senátu Spojených států amerických v roce 2010 v Jižní Karolíně proti republikánskému senátorovi Jimovi DeMintovi.\n\nGreene má titul bakaláře v oboru politologie z University Jižní Karolíny a má za sebou třináctiletou kariéru v armádě Spojených států amerických a v letectvu Spojených států amerických. Z armády byl propuštěn v roce 2009 a od té doby je nezaměstnaný a od téhož roku čelí obvinění ze sexuálního obtěžování.\n\nV souvislosti s tím, že nebyl ve výraznějším kontaktu s orgány strany a nevedl výraznější kampaň, se objevily podezíravé hlasy tvrdící, že se jedná o nastrčenou figurku.\n"}
{"id": "570799", "url": "https://cs.wikipedia.org/wiki?curid=570799", "title": "Anna Putnová", "text": "Anna Putnová\n\nAnna Putnová (* 24. července 1960 Brno) je česká pedagožka, podnikatelka a politička, v letech 2010 až 2017 poslankyně Poslanecké sněmovny PČR, členka TOP 09.\n\nJe absolventkou Přírodovědecké fakulty Masarykovy univerzity. Její profesní kariéra je spojena s Vysokým učením technickým v Brně, kde vyučuje management a etiku podnikání. Na Fakultě podnikatelské působila Anna Putnová v různých akademických funkcích. Od roku 1993 působí na různých pozicích Fakulty podnikatelské VUT v Brně. V letech 1999 až 2002 jako proděkanka, v roce 2008 byla zvolena, jako první žena v historii VUT, děkankou fakulty a tuto funkci vykonávala do roku 2012.\n\nV roce 1995 patřila k zakladatelkám Asociace podnikatelek a manažerek v Brně. Od téhož roku je členkou Výboru společnosti pro etiku v ekonomii. V letech 1996–1999 byla členkou Mezinárodní skupiny proti rasismu ARARE. V roce 2007 se stala viceprezidentkou Svazu podnikatelek ČR a je aktivní členkou Rotary klubu. Anna Putnová je také členkou řady mezinárodních organizací, působila v Ekonomické komisi OSN pro podnikání žen. Je čestnou předsedkyní Moravské asociace podnikatelek a manažerek. Publikuje v zahraničním i domácím odborném tisku. Anna Putnová je příležitostní lektorka Charity a Nadace za důstojné stáří.\n\nAnna Putnová je vdaná a má dva syny.\n\nV roce 2009 se Anna Putnová stala lídrem jihomoravské kandidátky TOP 09. Poslankyní Poslanecké sněmovny Parlamentu České republiky byla zvolena z prvního místa kandidátky TOP 09 ve volbách 2010 v Jihomoravském kraji a stala se předsedkyní Výboru pro vědu, vzdělání, kulturu, mládež a tělovýchovu. Je stálým hostem Rady vlády pro výzkum, vývoj a inovace. Ve volbách v roce 2013 svůj mandát obhájila.\"Do politiky jsem vstoupila, aby politika znovu byla tím, čím být má – službou veřejnému zájmu. Aby byla obnovena důvěra v politiky. Jak? Recept není originální. Osobním příkladem a souladem slov a činů. A o to jsem se jako poslankyně a předsedkyně sněmovního výboru snažila.\"\"Nikdo z nás není osobou natolik veřejnou, aby nebral v potaz svoji osobní situaci. Mám dvě dospělé, samostatné děti, rodina mě podporuje a stojí za mnou. Je mým motorem i kotvou. Také proto jsem mohla přijmout tuto výzvu.\"\n\nVe volbách do Poslanecké sněmovny PČR v roce 2017 již nekandidovala.\n\n1995 –1998 zakládající členka Asociace podnikatelek a manažerek\n\n1995 – doposud členka výboru Společnosti pro etiku v ekonomii\n\n1996 –1997 členka EBEN (Europena Business Ethics Network)\n\n1996 –1999 členka ARARE (mezinárodní skupina proti rasismu)\n\n1998 – doposud čestná předsedkyně Moravské asociace podnikatelek a manažerek\n\n2002–2004 členka „Týmu expertů“ Ekonomické komise OSN pro podnikání žen\n\n2006 – doposud lektorka v manažerských kurzech MBA\n\n2007 – doposud členka redakční rady Journal of Global Business and Technology\n\n2007 – doposud členka týmu Regionální inovační strategie Brno\n\n2008 – doposud členka pracovní skupiny pro přípravu ISO 26 000\n\n2008–2012 děkanka FP VUT v Brně\n\n"}
{"id": "570801", "url": "https://cs.wikipedia.org/wiki?curid=570801", "title": "Michal Doktor", "text": "Michal Doktor\n\nMichal Doktor (* 2. října 1967 Lomnice nad Lužnicí) je český politik, v letech 1998 až 2013 poslanec Poslanecké sněmovny PČR za Jihočeský kraj za Občanskou demokratickou stranu. Z ODS vystoupil na protest proti jmenování spolustraníka Martina Kuby ministrem průmyslu a obchodu. Od ledna 2012 je členem politického hnutí Jihočeši 2012 a byl nezařazeným poslancem, v letech 2012 až 2016 také zastupitelem Jihočeského kraje.\n\nV letech 1981-1985 studoval na gymnáziu v Českých Budějovicích. Poté nastoupil jako pomocný dělník v zemědělství na Státní statek v Třeboni. V letech 1985-1988 pracoval jako programátor a počítačový operátor v Pragoinvestu. V období 1988-1998 působil na postu ekonoma a později člena představenstva výrobního družstva JIPRO v Lomnici nad Lužnicí. V letech 2001-2007 byl členem dozorčí rady České konsolidační agentury, od roku 2007 působí v dozorčí radě pivovaru Budvar. Je rozvedený, má syny Michala a Martina a dceru Adélu.\n\nDo ODS vstoupil v roce 1991. Mezi lety 1990-2002 zasedal v zastupitelstvu města Lomnice nad Lužnicí, kde v období 1992-1998 zastával funkci radního. Do tamního zastupitelstva byl zvolen za ODS v komunálních volbách roku 1994 a komunálních volbách roku 1998, neúspěšně sem kandidoval v komunálních volbách roku 2002 a komunálních volbách roku 2006, opětovně byl zvolen za ODS v komunálních volbách roku 2010.\n\nVe volbách 1998 byl zvolen členem dolní komory českého parlamentu, kde se ve svém prvním funkčním období věnoval činnosti v Zahraničním výboru a jako místopředseda v Podvýboru pro prezentaci České republiky v zahraničí. Ve volbách 2002 svůj mandát obhájil a věnoval se činnosti v Rozpočtovém výboru a předsedal Volebnímu podvýboru, stal se třetím místopředsedou poslaneckého klubu ODS. I ve volbách 2006 svůj post obhájil a ve sněmovně se věnoval činnosti ve výborech: organizačním, rozpočtovém, volebním a výboru pro obranu, předsedal Stálé komisi pro bankovnictví a krátce působil jako třetí místopředseda poslaneckého klubu ODS.\n\nV roce 2010 byl v Jihočeském kraji do parlamentu zvolen ze 7. místa kandidátky, když se počtem preferenčních hlasů dostal na místo první. V letech 2010-2012 zasedal v sněmovním rozpočtovém výboru a byl jeho místopředsedou. V prosinci 2011 opustil poslanecký klub ODS. Následně zasedá v sněmovně jako nezařazený poslanec. Pro nesouhlas s jmenováním Martina Kuby do funkce ministra průmyslu a obchodu se totiž rozhodl vystoupit z ODS.\n\nV lednu 2012 vstoupil do regionálního hnutí Jihočeši 2012. V krajských volbách roku 2012 byl za tuto formaci zvolen do Zastupitelstva Jihočeského kraje. Ve volbách v roce 2016 se pokoušel svůj mandát za JIH 12 obhájit, ale neuspěl.\n\nVe volbách do Poslanecké sněmovny PČR v roce 2013 kandidoval v Jihočeském kraji jako lídr hnutí Hlavu vzhůru, ale neuspěl.\n\n"}
{"id": "570806", "url": "https://cs.wikipedia.org/wiki?curid=570806", "title": "The Shaggs", "text": "The Shaggs\n\nThe Shaggs je americká outsiderová skupina konce šedesátých let, složená ze tří sester Wigginových. Helen se s grácií postarala o bubny, Dorothy \"Dot\" o vokály a kytaru a nejmladší Rachel o kytaru basovou. Nápad na založení skupiny přišel od jejich otce Austina.\n\nJejich jediné studiové album \"Philosophy of the World\" nahrané v roce 1969 je označováno za \"nejlepší nejhorší album\" hudební historie vůbec. Ihned po vydání se sestry začaly těšit velkému zájmu a pozornosti a do roku 1975 stihly spoustu živých vystoupení. V roce 1975 však otec Austin nešťastně zahynul a kapela skončila. I přesto, že ani jedna z nich neuměla zpívat, udržet rytmus ani pořádně hrát na nějaký z nástrojů, byly oceňovány i notoricky známými interprety jako např. Frankem Zappou či Kurtem Cobainem. The Shaggs nebyly součástí komerčního hudebního průmyslu v moderním kontextu, psaly písně, které naprosto ignorují veškeré standardní hudební nebo textové konvence. Je to hudba, která se prostě neřídí ničím jiným než konkrétními emocemi a duševními stavy protagonistek, absolutní absence jakékoli vypočítavosti nebo promyšlenosti, a spontaneita, kropená faktem, že neprobíhaly žádné formální či neformální zkoušky zaručuje skutečnou individuální kontrolu nad konečným výsledkem. Ryze, syrově a od srdce.\n\nV pozdějších letech se vydalo i několik kompilačních alb, žádné už se však přílišnému úspěchu netěšilo.\n\n"}
{"id": "570807", "url": "https://cs.wikipedia.org/wiki?curid=570807", "title": "Daktylarióza drůbeže", "text": "Daktylarióza drůbeže\n\nDaktylarióza je sporadicky se vyskytující systémové mykotické onemocnění drůbeže, charakterizované u kura domácího a krůt nervovými příznaky, které jsou někdy komplikovány plicními změnami připomínajícími aspergilózu. Poprvé byla daktylarióza popsána u kura domácího Ranckem et al. (1974), kteří také izolovali původce a nemoc experimentálně reprodukovali. Onemocnění bylo zatím pozorováno v USA, Austrálii a Skotsku.\n\nPříčinným agens je termofilní plíseň \"Dactylaria gallopava\". Roste dobře při teplotě 25 i 37 °C, ale optimální teplotou pro její růst je 45 °C. Hyfy jsou hnědé, v průměru měří 1,2-2,4 µm, a nesou dvě prstovité konidie (3-5 x 12-16 µm) na krátkém jemném nosiči. Po 2-5 dnech kultivace na plísňovém médiu vznikají kulaté, hnědé, sametové kolonie s červeným dvorcem. Identifikace se provádí podle mikroskopické morfologie plísně a podle morfologie kolonií. \n\nDaktylarióza byla zatím zaznamenána jen u mladých kuřat a krůťat. K infekci dochází vzdušnou cestou. \"D. gallopava\" preferuje prostředí s vysokou teplotou (> 45 °C) a při nízkém pH (< 5), což jsou podmínky existující např. v podestýlce, zejména obsahuje-li dřevěné hobliny nebo piliny. Kontaminovaná podestýlka je také nejčastějším zdrojem infekce. Plíseň je také schopna prorůstat přes vaječnou skořápku, takže může být zavlečena i do líhní.\n\nPo vdechnutí spor dochází k jejich rozsevu krevní cestou do CNS a vzniku onemocnění.\n\nInkubační doba po experimentální intratracheální infekci je 6 dní.\n\nK výskytům daktylariózy dochází obvykle mezi 1. až 5. týdnem života kuřat a krůťat. Mortalita a morbidita se pohybují v rozmezí mezi 3-20 %.\n\nPoškození CNS se projevuje tremorem, tortikolis (stočením hlavy k jedné straně krku), nekoordinovanými pohyby a paralýzou. Při delším průběhu se mohou vyskytovat panoftalmie (zánět celého očního bulbu)až oslepnutí. V ojedinělých případech se objevují dýchací potíže připomínající aspergilózu.\n\nPitevně se nacházejí šedožluté, dobře ohraničené okrsky nekrózy na mozku, mozečku i plenách mozkových. \n\nKlinický ani patologický nález není dostačují ke stanovení diagnózy. Progresivní nervové příznaky se vyskytují i u encefalomalacie, Newcastleské nemoci, bakteriálních i aspergilózních encefalitid, aviární encefalomyelitidy, dále při botulismu, arizonóze a mykotoxikózách. Proto je nutný přímý mikroskopický nebo histologický průkaz plísňového mycelia v postižených tkáních, doplněný izolací a identifikací původce.\n\nÚčinná terapie zatím není známa. Vzhledem k tomu, že vlhká kontaminovaná podestýlka bývá hlavním zdrojem infekce, spočívají preventivní opatření zejména v kontrole její nezávadnosti a udržování v dobrém stavu, společně s obvyklými protinákazovými opatřeními v chovu.\n\n\n"}
{"id": "570809", "url": "https://cs.wikipedia.org/wiki?curid=570809", "title": "Radim Fiala", "text": "Radim Fiala\n\nRadim Fiala se jmenují:\n"}
{"id": "570810", "url": "https://cs.wikipedia.org/wiki?curid=570810", "title": "Soupisky mužstev na mistrovství světa ve fotbale 2010 (skupina F)", "text": "Soupisky mužstev na mistrovství světa ve fotbale 2010 (skupina F)\n"}
{"id": "570817", "url": "https://cs.wikipedia.org/wiki?curid=570817", "title": "Radim Fiala (politik)", "text": "Radim Fiala (politik)\n\nRadim Fiala (* 24. července 1969 Prostějov) je český podnikatel a politik, v letech 2006 až 2013 poslanec Poslanecké sněmovny PČR zvolený za ODS (od listopadu 2012 do srpna 2013 nezařazený poslanec); ve volbách do sněmovny v roce 2013 byl zvolen poslancem za Úsvit přímé demokracie Tomia Okamury. Ve volbách v roce 2017 mandát poslance obhájil za SPD a stal se i předsedou poslaneckého klubu hnutí.\n\nVystudoval Střední veterinární školu v Kroměříži a Vysokou školu zemědělskou v Brně. Zaměstnán byl v Agrostroji Prostějov, od roku 1993 samostatně podnikal v oblasti ostrahy a ochrany osob i majetku. Od roku 2009 působí jako jednatel bezpečnostní firmy \"IF KINGS Security\" a typografické firmy \"Studio PN Prostějov\".\n\nV komunálních volbách roku 2002 byl zvolen do zastupitelstva města Prostějov za ODS. V komunálních volbách roku 2006 také kandidoval, avšak neúspěšně a opětovně byl do tamního zastupitelstva zvolen v komunálních volbách roku 2010. Profesně se k roku 2002 uvádí jako podnikatel, následně k roku 2006 a 2010 coby poslanec. Byl i členem městské rady Prostějova a předsedou finančního výboru města. V roce 2009 ho Mladá fronta DNES označila za zdatného lobbistu, protože při takzvaném porcování medvěda prosadil milionové dotace pro Sportcentrum v Prostějově a na opravu Husovy školy v tomto městě.\n\nVe volbách v roce 2006 byl zvolen do poslanecké sněmovny za ODS (volební obvod Olomoucký kraj). Byl členem sněmovního rozpočtového výboru a výboru pro životní prostředí. Poslanecký mandát obhájil ve volbách roku 2010. Byl členem výboru pro životní prostředí a do prosince 2012 i rozpočtového výboru. Do 7. listopadu 2012 byl členem poslaneckého klubu ODS, pak zasedal ve sněmovně jako nezařazený poslanec.\n\nV letech 1998–2012 byl členem ODS. Z ODS ovšem vystoupil 31. října 2012 kvůli nesouhlasu se zvyšováním daní, které prosazovala vláda Petra Nečase. Premiér Petr Nečas Fialův krok označil za „\"útěk od vlastní politické odpovědnosti\"“. Kvůli odchodu Fialy z ODS totiž vláda ve sněmovně ztratila velmi křehkou většinu 101 hlasu, kterou do té doby byla schopna hájit díky stovce poslanců ODS, TOP 09 a LIDEM, a dále hlasu Milana Šťovíčka ze strany Věci veřejné. Při hlasování o nedůvěře vládě v lednu 2013 se zdržel hlasování a aktivně se tak nepřipojil k opozičním stranám požadujícím pád Nečasova kabinetu. Hlasování o důvěře vládě Jiřího Rusnoka v srpnu 2013 se nezúčastnil.\n\nVe volbách do Poslanecké sněmovny PČR v roce 2013 kandidoval v Olomouckém kraji jako lídr Úsvitu přímé demokracie Tomia Okamury a byl zvolen poslancem. Dostal 1 622 preferenčních hlasů, tj. 6,00 % z hlasů pro stranu.\n\nNa začátku listopadu 2013 byl zvolen předsedou Poslaneckého klubu hnutí Úsvit přímé demokracie. Funkci vykonával do ledna 2015, kdy jej z ní poslanecký klub většinou jednoho hlasu odvolal. Důvodem mělo být podle některých členů klubu Fialovo jednání a uzavírání dohod bez vědomí poslanců, účast na jednání rozpočtového výboru či příklon ke sloučení se Stranou práv občanů. Dne 24. března 2015 byl po dlouhodobých sporech vyloučen spolu s Okamurou z Poslaneckého klubu hnutí Úsvit přímé demokracie. Členem hnutí zůstal až do 5. května, kdy společně s Tomiem Okamurou oznámili, že z něj odešli a zakládají novou politickou stranu Svoboda a přímá demokracie, později se stal jejím místopředsedou.\n\nV komunálních volbách v roce 2014 se pokoušel za hnutí Úsvit přímé demokracie obhájit post zastupitele města Prostějova, ale neuspěl.\n\nV krajských volbách 2016 kandidoval na post hejtmana jako lídr společné kandidátky SPD a SPO v Olomouckém kraji. Byl zvolen krajským zastupitelem. Ve volbách do Poslanecké sněmovny PČR v roce 2017 byl lídrem hnutí SPD v Olomouckém kraji. Získal 2 929 preferenčních hlasů a obhájil tak mandát poslance. Dne 26. října 2017 byl zvolen předsedou Poslaneckého klubu SPD.\n\nV červenci 2018 obhájil na sjezdu hnutí SPD v Praze post místopředsedy hnutí, získal 149 ze 152 hlasů. V komunálních volbách v roce 2018 se po čtyřleté pauze stal opět zastupitelem města Prostějova, když úspěšně kandidoval za hnutí SPD. V listopadu 2018 však na mandát rezignoval.\n\n"}
{"id": "570822", "url": "https://cs.wikipedia.org/wiki?curid=570822", "title": "Lenka Kohoutová", "text": "Lenka Kohoutová\n\nLenka Kohoutová (* 7. prosince 1967 Praha) je česká zdravotnice, charitativní pracovnice a politička ODS.\n\nZaložila Nadační fond pro podporu zaměstnávání osob se zdravotním postižením a zabývá se problematikou uplatnění zdravotně postižených osob ve společnosti. Poslankyní Poslanecké sněmovny Parlamentu České republiky byla zvolena z 29. místa kandidátky ODS ve volbách 2010 v Praze, když se díky preferenčním hlasům dostala na místo páté.\n\nVe volbách do Senátu PČR v roce 2014 kandidovala za ODS v obvodu č. 30 – Kladno. Se ziskem 7,79 % hlasů skončila na 5. místě a nepostoupila tak ani do kola druhého.\n\n"}
{"id": "570832", "url": "https://cs.wikipedia.org/wiki?curid=570832", "title": "20 center pro rok 2010", "text": "20 center pro rok 2010\n\n20 center pro rok 2010 ( 20 Centres for 2010) byla oficiální kampaň FIFy provázející Mistrovství světa ve fotbale 2010 v Jižní Africe. V rámci této kampaně mělo být postaveno dvacet středisek pro mládež v různých městech napříč Afrikou. V centru měla být mládeži k dispozici zdravotní péče, školství a zároveň fotbalové hřiště. Projekt byl financován z charitativních darů různých společností nebo např. z výtěžku ze zahajovacího koncertu MS.\n\n"}
{"id": "570840", "url": "https://cs.wikipedia.org/wiki?curid=570840", "title": "Mikrovlnná hypertermie", "text": "Mikrovlnná hypertermie\n\nMikrovlnná hypertermie je lékařská metoda, při níž je tkáň vystavena pomocí mikrovlnného záření zvýšené teplotě. Následkem toho tyto tkáně odumírají nebo jsou náchylnější k odumření. Používá se např. při léčbě zvětšené prostaty jako tzv. transuretrální mikrovlnná terapie či jako alternativní způsob léčby u některých typů rakoviny jater. \n\nObecně však použití mikrovlnné termoterapie k léčbě rakoviny není podpořeno solidními důkazy a není doporučeno.\n\nDůvodem, proč by mohla být hypertermie použita k léčbě rakoviny, je rozdíl ve fyziologii rakovinné a normální zdravé tkáně. Krevní řečiště v nádorových tkáních je nedokonale vytvořeno, což vede k hypoxii a nízkému pH. Díky těmto podmínkám je nádorová tkáň náchylnější k přehřátí. U nádorů větších jak 2 cm je nedostatečné prokrvení znát již při 41 °C.\nHlavní příčinou buněčné smrti je denaturace proteinů, ke které dochází při teplotách vyšších jak 40 °C. Denaturace proteinů je nevratný proces, kdy dochází k jejich rozkladu a jsou pro buňku zbytečné. To vede k následné smrti buňky. Dalšími mechanismy hypertermie jsou poškození buněčných organel a potlačení metabolických funkcí buňky. \n\nÚčinek hypertermie je funkcí času a teploty. Kritická teplota pro terapeutický účinek je od 40 do 45°C. Záleží na pacientovi a na druhu nádoru. Pro více procedur během jedné léčby, je třeba dbát na správné krokové zvyšování a snižování teploty. Krokové změny teploty jsou důležité, protože může dojít k termotoleranci. Buňky, které jsou léčeny při teplotě nad 43°C po krátkou dobu, jsou více citlivé na následnou léčbu při nižších teplotách. Pokud počáteční léčba začíná při teplotách pod 43°C, buňky jsou více rezistentní vůči následné léčbě při jakékoliv teplotě. Mechanizmus termotolerance není zcela znám, ale proteiny tepelného šoku chrání buňku před nekrózou.\n\n"}
{"id": "570843", "url": "https://cs.wikipedia.org/wiki?curid=570843", "title": "Gabriela Pecková", "text": "Gabriela Pecková\n\nGabriela Pecková (* 19. ledna 1957 Praha) je česká lékařka a politička, v letech 2010 až 2017 poslankyně Poslanecké sněmovny PČR, členka TOP 09.\n\nGabriela Pecková se narodila v Praze v konzervativní, katolické, intelektuální rodině. Rodiče byli dehonestováni režimem pro své antikomunistické postoje a tak její otec mohl na jen velmi krátkou dobu zasednout s Dr. Motejlem v letech 1968 - 1969 u Nejvyššího soudu. Absolvovala ZŠ Lyčkovo náměstí a Gymnázium Karla Sladkovského v Praze 3. Po maturitě rok pracovala jako pomocná síla na chirurgickém oddělení nemocnice Pod Petřínem a poté byla přijata na Fakultu dětského lékařství UK v Praze Motole. Po absolutoriu nastoupila do vědecké přípravy ve Výzkumném ústavu chorob revmatických. Po složení atestace z vnitřního lékařství a později z revmatologie pracovala ve Fakultní nemocnici Královské Vinohrady − nejprve na I. interní klinice, později na ortopedické klinice a současně pracovala na 1. lékařské fakultě UK jako asistent na katedře revmatologie.\n\nV roce 1994 si otevřela soukromou ambulanci licencovanou pro obory vnitřní lékařství a revmatologie, kde pracuje dodnes. Aby lépe obstála v péči o pacienty s chronickou bolestí, absolvovala v rámci celoživotního vzdělávání 4 semestry na fakultě psychologie UK a po svém vstupu do politiky ještě politologickou přípravu.\nRoku 2009 vstoupila do TOP 09, kde je místopředsedkyní pražské krajské organizace a místopředsedkyní výboru regionální organizace v Praze 3. V roce 2010 byla za TOP 09 zvolena poslankyní Parlamentu ČR. Je členkou Zahraničního výboru a Výboru pro sociální politiku. Mandát obhájila i ve volbách 2013.\n\nV Poslanecké sněmovně se věnuje jakožto místopředsedkyně Výboru pro sociální politiku především problematice sexuálního zneužívání a vykořisťování dětí, a dalším závažným sociálním tématům. Dlouhodobě se zasazuje o schválení ratifikace Lanzarotské konvence. Je též členkou stálé delegace Parlamentu při Parlamentním shromáždění Rady Evropy. Dlouhodobě se zabývá také dlouhodobé péči, finanční gramotnosti, mezigenerační solidaritě a třetímu odboji.\n\nV květnu 2012 při sněmovní diskusi o vládním návrhu na zpomalení valorizace důchodů na příští tři roky vzbudila pozornost svým výrokem \"„...úsporná opatření pocítí v tomto případě ve svých peněženkách senioři, ale oni se tomu přizpůsobí. Mnozí se narodili za války a svůj život prožili v režimu, který jim žádné extra zbohatnutí nedovolil.“\"\n\nVe volbách do Poslanecké sněmovny PČR v roce 2017 obhajovala svůj poslanecký mandát za TOP 09 v Praze, ale neuspěla. V komunálních volbách v roce 2018 kandidovala jako členka TOP 09 do Zastupitelstva hlavního města Prahy za uskupení \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\", ale neuspěla. Ve stejných volbách kandidovala, rovněž neúspěšně, do Zastupitelstva městské části Praha 3, a to na posledním místě kandidátky subjektu \"\"TOP 09 a Starostové (STAN) s podporou Žižkov (nejen) sobě\"\".\n\nVe volbách do Evropského parlamentu v květnu 2019 kandidovala jako členka TOP 09 na 7. místě kandidátky subjektu s názvem \"\"Starostové (STAN) s regionálními partnery a TOP 09\"\", ale nebyla zvolena.\n\nGabriela Pecková má dvě děti, syna a dceru, oba studují. V roce 1996 se rozvedla a vrátila se ke svému celoživotnímu partnerovi ze školních let. Bydlí v rodinném domku, má dva psy a víkendy tráví střídavě na chalupě v Jizerských horách. Jinak se věnuje kultuře, především výtvarnému umění, za kterým zpravidla jednou ročně cestuje po Evropě.\n\n"}
{"id": "570849", "url": "https://cs.wikipedia.org/wiki?curid=570849", "title": "Franz Conrad von Hötzendorf", "text": "Franz Conrad von Hötzendorf\n\nFranz hrabě Conrad von Hötzendorf (11. listopadu 1852 Penzing u Vídně, Rakouské císařství – 25. srpna 1925 Vídeň, Rakousko) byl rakouský polní maršál, náčelník generálního štábu rakousko-uherské armády a významná postava první světové války.\nFranz Conrad von Hötzendorf se narodil v Penzingu na předměstí Vídně. Jeho otec byl vysloužilý plukovník husarů a pocházel z jižní Moravy. Conrad von Hötzendorf se v roce 1886 oženil a měl čtyři syny. V říjnu 1895 byl v hodnosti plukovníka jmenován velitelem 1. pěšího pluku v Opavě.\n\nJako náčelník generálního štábu (AOK) dlouhodobě naléhal na modernizování rakouských ozbrojených sil. Byl přesvědčen, že mezi rakouskými Němci a slovanskými národy musí dojít ke konfliktu a obával se maďarské elity v říši. Už od roku 1906 znovu a znovu navrhoval preventivní válku proti Srbsku. Když vypukla první světová válka, Conrad von Hötzendorf často navrhoval nereálné grandiózní plány bez ohledu na terén či klima. Podceňoval také sílu nepřítele.\n\nJeho největší porážka přišla v roce 1916, kdy nedokázal čelit ofenzívě ruského generála Brusilova. Od té doby se Rakousko-Uhersko neobešlo bez pomoci Německa.\n\nNakonec byl Conrad von Hötzendorf 27. února 1917 odvolán císařem Karlem I. Ve funkci náčelníka generálního štábu jej nahradil Arthur Arz von Straußenburg. Hötzendorf byl pověřen velením tyrolské armádní skupiny, z něhož byl odvolán 15. července 1918 po neúspěchu ofenzivy na řece Piavě. Zároveň byl povýšen do hraběcího stavu (\"Graf von Hötzendorf\"), jenže v následujícím roce Rakouská republika šlechtické tituly zrušila. V letech 1921–1925 Hötzendorf vydal pětidílné paměti, kde odmítá vinu za vypuknutí války a tvrdi o sobě, že byl pouze vojenským odborníkem, kdežto rozhodnutí patřila dvoru a politikům. Zemřel roku 1925 a pohřben je ve Vídni.\n\nHötzendorfova pohřbu roku 1925 se zúčastnilo asi sto tisíc lidí a mnozí historici jej hodnotili jako vojenského génia. Na druhé straně bilance světové války je hrozná: z 8 milionů mužů, kteří pod Hötzendorfovým velením bojovali, více než 1,5 milionu padlo a téměř 2 miliony utrpěly zranění. Kritičtí autoři mu vytýkají velikášské plány, podceňování protivníka i to, že armádám velel zdálky a jen výjimečně se objevoval na frontě a mezi vojáky.\n\n"}
{"id": "570852", "url": "https://cs.wikipedia.org/wiki?curid=570852", "title": "Čche Jong-rim", "text": "Čche Jong-rim\n\nČche Jong-rim ( , korektním českým přepisem Čchö Jong-rim, v anglickém přepisu Choe Yong-rim, * 20. listopadu 1930) je severokorejský politik, od 7. června 2010 je (2013) premiér Severní Koreje. \n\nJe absolventem Kim Ir-senovy univerzity a Lomonosovy univerzity. V politice se pohybuje od 50. let 20. století.\n"}
{"id": "570863", "url": "https://cs.wikipedia.org/wiki?curid=570863", "title": "Gatekeeping", "text": "Gatekeeping\n\nGatekeeping znamená v dnešním slova smyslu „proces výběru informací vpuštěných do médií“ zejména v souvislosti s mocí, kterou nabývá jednotlivec disponující informacemi. Užívá se v mediálních studiích. Pojem definoval psycholog a mediální teoretik Kurt Lewin.\n\nPojem vytvořil sociální psycholog Kurt Lewin, který zkoumal, co lidi motivuje k nákupu určitého zboží. V oblasti mediálních studií termín rozvinul David Manning White (50. léta 20. století). White zkoumal na americkém středozápadu, jak editoři vybírají zprávy do zpravodajství. Zkoumal, zda novináři jednají promyšleně nebo intuitivně. Přichází s pojmem „The Gate Keeper“ neboli hlídač brány. Zjistil, že editoři zpracovávají jen 10 % materiálu, který dostanou od zpravodajských agentur. Dále zjistil, že výběr probíhá na základě předpokladu, co uspokojí publikum. To znamená, že editor se tedy rozhoduje velmi subjektivně. Kromě editorů jsou však gatekeepery také pracovníci agentur či reportéři – všichni ovlivňují co a v jakém formátu se dostane prostřednictvím zpravodajství k lidem. Další výzkumy gatekeepingu prováděli např. Walter Gieber, R. M. Brown, G. A. Donahue či Pamela Shoemakerová. \n\nPodle Pamely Shoemakerové se gatekeeping netýká pouze výběru informací do zpráv, ale i jejich přetváření v událost. Gatekeeping ovlivňují např. rutiny v redakci, vztahy v redakci nebo publikum, pro které se zprávy tvoří a jejichž požadavkům jdou mediální pracovníci naproti, aby zvýšili jejich zájem o produkt. \n\nPodle Robinsona probíhají výzkumy ve třech oblastech:\n\nPodrobně je rozepisuje Pamela Shoemakerová:\n\n"}
{"id": "570865", "url": "https://cs.wikipedia.org/wiki?curid=570865", "title": "Parlamentní volby v Nizozemsku 2006", "text": "Parlamentní volby v Nizozemsku 2006\n\nNizozemské všeobecné volby v roce 2006 se konaly 22. listopadu 2006. \n"}
{"id": "570876", "url": "https://cs.wikipedia.org/wiki?curid=570876", "title": "Václav Chvátal", "text": "Václav Chvátal\n\nVáclav Chvátal (* 20. července 1946) je emeritním profesorem na univerzitě Concordia v Montrealu v Kanadě. Mezi hlavní obory jeho vědecké činnosti patří teorie grafů, kombinatorika, a kombinatorická optimalizace.\nNarodil se v Praze v roce 1946 a matematické vzdělání získal na Karlově univerzitě, kde studoval pod vedením Zdeňka Hedrlína.. Tři dny po invazi sovětských vojsk v roce 1968 emigroval do Kanady. Na podzim 1970 dokončil doktorské studium (titul Ph.D.) na University of Waterloo.. Působil na univerzitách McGill (1971 a 1978-1986), Stanford (1972 a 1974-1977), Université de Montréal (1972-1974 and 1977-1978), a Rutgers (1986-2004) před návratem do Montrealu, kde se stal na univerzitě Concordia držitelem křesla \"Canada Research Chair in Combinatorial Optimization\"\nna období 2004-2011. To mu pak Natural Sciences and Engineering Research Council of Canada obnovil na dalších sedm let jako \"Canada Research Chair in Discrete Mathematics\", ale Chvátal se ho vzdal v roce 2014, kdy odešel z osobních důvodů do důchodu.\n\nV roce 2003 mu Université de la Méditerranné udělila čestný doktorát a v roce 2015 mu Institute for Operations Research and the Management Sciences udělil John von Neumann Theory Prize.\n\nChvátal objevil teorii grafů v plzeňském obchodě Сoвeтская Kнигa v roce 1964 a velká část jeho práce se týká grafů:\n\nNěkteré z Chvátalových prací se týkají systémů množin neboli hypergrafů:\n\nPod vlivem Jacka Edmondse ve Waterloo se začal Chvátal zajímat o lineární programování. Brzy si uvědomil důležitost sečných nadrovin pro problémy kombinatorické optimalizace jako je hledání největší nezávislé množiny a zavedl pojem \"cutting-plane proof\". Na Stanfordu v sedmdesátých letech začal psát svou populární učebnici, \"Linear Programming\", vydanou v roce 1983.\n\nSečných nadrovin užívá také metoda \"branch and cut\" v počítačových programech k řešení problému obchodního cestujícího. Mezi lety 1988 and 2005, David Applegate, Robert Bixby, Vašek Chvátal, a William Cook napsali jeden takový program, Concorde. V roce 2000 dostal jejich kolektiv cenu \"The Beale-Orchard-Hays Prize for Excellence in Computational Mathematical Programming\" za desetistránkový článek popisující několik zdokonalení metody branch and cut která vedla Concorde k řešení případu s 13.509 městy a v roce 2007 dostal tento kolektiv cenu \"Frederick W. Lanchester Prize\" za knihu \"The Traveling Salesman Problem: A Computational Study\".\n\nChvátal je také znám\n\n"}
{"id": "570878", "url": "https://cs.wikipedia.org/wiki?curid=570878", "title": "Hammersmith &amp; City Line (linka metra v Londýně)", "text": "Hammersmith &amp; City Line (linka metra v Londýně)\n\nHammersmith & City Line je jedna z linek londýnského metra. Na mapách je vyznačena růžovou barvou. Původně jako část Metropolitan Line je to nejstarší podpovrchová železnice na světě – konkrétně úsek mezi stanicemi Paddington a Farringdon Street (dnes Farringdon ), na kterém poprvé začaly soupravy jezdit 10. ledna 1863.\n\nS výjimkou krátké Waterloo & City Line a již neexistující East London Line je to nejméně využívaná linka metra v Londýně (tedy je desátá nejvíce využívaná linka).\n\nLinka byla až do roku 1988 větví Metropolitan Line a od té doby začala fungovat jako samostatná linka metra na úsecích, které Metropolitan Line přestala obsluhovat ( Hammersmith – Baker Street a Liverpool Street – Barking).\n\nNázev linky pochází z jejího původního názvu Hammersmith & City Railway. Tato původní pětikilometrová železnice vycházela ze stanice Hammersmith a končila ve stanici Westbourne Park. Otevřeli ji v roce 1864 a od jejího otevření do roku 1868 zde společně jezdily soupravy Metropolitan a Great Western Railways.\n\n12. října 2008 byla uvedena do provozu nová stanice Wood Lane, která se nachází mezi současnými Shepherd's Bush a Latimer Road v blíkzosti televizního centra BBC. Umožnila snadnější přestup na Central Line. V souvislosti s tím byla stanice Shepherd's Bush na Hammersmith & City Line přejmenována na Shepherd's Bush Market, aby nedocházelo k záměně se stejnojmennou stanicí na Central Line. Vzhledem ke značnému rozšíření Oyster Card a blízkosti prodejny lístků ve White City již v nové stanici není žádná prodejna lístků.\n\nPřestože změna názvu linky proběhla před téměř 25 lety (1988), v některých stanicích jsou dosud zbytky původního označení (kachličky, kovové mapy) Metropolitan Line.\n\nNa Hammersmith & City Line jezdily soupravy typu C s charakteristickými barvami londýnského metra – červenou, bílou a modrou. Soupravy linka sdílela s Circle a District Line (větev Edgware Road – Wimbledon) a každá souprava měla 6 vozů. V současné době dochází k výměně vozového parku a soupravy typu C jsou nahrazovány soupravami typu S se sedmi vagony. Tyto vlaky mají rekuperační| brzdy, které vracejí zpět do sítě kolem 20 procent energie. Jejich maximální rychlost dosahuje 100 km/h. a pojmou 865 cestujících oproti 739, jež pojala šestivagonová souprava typu C.\n\n\n"}
{"id": "570879", "url": "https://cs.wikipedia.org/wiki?curid=570879", "title": "Bitva u Tachova", "text": "Bitva u Tachova\n\nBitva u Tachova se odehrála ve dnech 3. – 4. srpna 1427 v nespecifikované lokalitě poblíž západočeského města Tachov. Spojené husitské svazy pod velením Prokopa Holého zde prakticky bez boje dosáhly vítězství nad vojsky třetí křížové výpravy v čele s trevírským arcibiskupem Otou z Ziegenheimu a kardinálem Jindřichem Beaufortem. Krátce po útěku protivníka zpět za hranice husité blízký Tachov oblehli, 11. srpna dobyli město a o tři dny později přijali kapitulaci jeho hradní posádky.\n\n8. března 1427 vydal papež Martin V. jmenovací listinu, kterou ustanovil winchesterského biskupa Jindřicha Beauforta kardinálem a novým legátem apoštolské stolice v Čechách, Uhrách a Německu. Téhož dne také vydal bulu \"Salvatoris omnium\", kterou vyhlásil třetí křížovou výpravu proti českým husitům; její ideologické vedení spadalo právě pod úřad nově jmenovaného legáta. Začátek kruciáty byl stanoven na 29. června a do Čech měly z každé světové strany koordinovaně vpadnout čtyři útočné proudy. Otázky organizace výpravy se řešily zejména na říšském sněmu, který byl svolán v měsíci dubnu do Frankfurtu. Zde byl přijat vojenský řád o 48 bodech, který, mimo jiné, v přesně daném pořadí svěřoval velení nad výpravou jednomu ze tří duchovních kurfiřtů, v tomto případě tedy trevírskému arcibiskupovi Otovi. Přípravy byly konány velmi pečlivě, přičemž organizátoři výpravy kladli značný důraz na zajištění velkého počtu střelných zbraní a bojových vozů. Přes velkorysé ambice se však v daném termínu shromáždily křižácké sbory pouze v Norimberku (později se přesunuly do bavorského Weidenu), Chebu (markrabě braniborský s kontingenty z Durynska a Švábska) a Freibergu (Sasové). Jelikož některé oddíly dorazily do shromaždišť s několikadenním zpožděním, vyrazilo vojsko směrem k českým hranicím, a dále ke katolickému Tachovu, až 12. července. Větší část vojska se spojila u Plané, odkud 20. července vytáhla ke Stříbru, jehož obležení začalo třiadvacátého dne téhož měsíce. O množství shromážděných křižáků se dochovaly značně protikladné informace. Bartošek z Drahonic vyčísluje počet účastníků na 80 000 jezdců spolu se stejným či vyšším počtem vojáků pěchoty a kronikář Herman Corner (\"Chronicon\") odhadl sílu křižáků na 200 000 bojovníků. Naproti těmto číslům životopisec krále Zikmunda Lucemburského Eberhard Windecke konstatoval, že celé německé vojsko bylo jen malé a slabé. Na tento stav, konkrétně na slabou sílu vojska, si stěžoval i hejtman Jindřich ze Stoffelu v listu do Ulmu z 20. července. Současní odborníci početní stavy účastníků třetí kruciáty odhadují na 20 000 vojáků, včetně mužů plzeňského landfrýdu a anglických lučištníků v žoldu kardinála Beaufort.\n\nInformace o připravované kruciátě, které dorazily do Čech záhy po jejím vyhlášení, nevyvolaly mezi husity žádnou paniku. Naopak, v polovině května vtrhla táborská a sirotčí polní vojska do Lužice a Slezska a v širokém oblouku protáhla kolem Žitavy na Lubno, Lemberg a Javor. Odtud se vrátila přes Trutnov a Náchod do Čech. Tato akce nejenže přinesla husitům bohatou kořist ve zlatě, stříbře a dobytku, ale zcela narušila severní a severovýchodní nástupní prostory nepřítele.\n\nPo zprávách o pohybech křižáckých vojsk zvolili hejtmani husitů za své shromaždiště Prahu. Ve dnech 12. a 14. července se na Bílé hoře ubytovali sirotci, k nimž se 17. července připojili i příslušníci táborské obce. O den později tyto oddíly, posílené pražany a několika zástupci kališnické šlechty, postoupily ke Karlštejnu. Z této strategické pozice vyrazily do pole ihned po zprávě o obležení Stříbra. Podle katolického vojáka Bartoška z Drahonic čítalo toto vojsko 16 000 pěších a 1500 jezdců, podle evangelického historika Zachariáše Theobalda (\"Hussitenkrieg\") měli sami táboři pod velením Prokopa Holého 10 000 mužů a 200 vozů. Zprávy o postupu husitů, kteří se patrně soustředili u Rokycan, dorazily ke křižákům nejpozději 1. srpna a již následujícího dne válečná rada rozhodla nečekat v táboře u Stříbra a zvolila vhodné místo k očekávanému střetnutí. Současně byl landshutský vévoda Jindřich s třemi tisíci jezdci pověřen úkolem zaútočit na postupující protivníkovu kolonu a poskytnout tak čas pro zformování dělostřelectva a trénu. Svou úlohu však nebyl schopen splnit a ještě téhož dne o půlnoci se vrátil zpět k vojsku.\n\nO událostech z 2. – 4. srpna 1427 informují dva základní české písemné prameny. První z těchto textů je obsažen v \"Kronice\" katolického vojáka a přímého účastníka husitských válek Bartoška z Drahonic, jenž sice byl příznivcem krále Zikmunda, avšak jeho výpověď je obecně přijímána jako objektivní. Další povrchnější popis bitvy, pokud lze o bitvě vůbec hovořit, se zachoval v drobných kronikách psaných od sklonku bojovného husitství, jež historik František Palacký jako první soustředil do literárního souboru pod názvem \"Staré letopisy české\". \n\nNázory historiků, kteří se zabývali popisem akcí v okolí Stříbra a Tachova, nejsou zcela jednotné, přesto si lze o bojových operacích učinit poměrně objektivní představu. Podle textu tzv. \"Třeboňské kroniky\" lze předpokládat, že první panika začala mezi prostými křižáckými bojovníky a vozataji propukat již z rána 2. srpna, kdy byly zapáleny zbytky tábora a vojáci se měli přesunout proti nepříteli. Husité byli v tu dobu od Stříbra vzdáleni tři až pět mil. Ke stupňování zmatku přispěly i špatně organizované a chaotické přesuny, které vyvrcholily ústupem značné části prostých bojovníků k bavorským hranicím. Jejich příkladu začaly brzy následovat i další jednotky, které s sebou postupně strhly zbytek armády. K tomuto hromadnému útěku pravděpodobně přispěl i neúspěšný návrat landshutského vévody Jindřicha a jeho tří tisíc jezdců o půlnoci z 2. na 3. srpna. Převážná většina vojáků ustupovala směrem k Tachovu, kam, shodou okolností, před nedlouhou dobou dorazil kardinál Beaufort. Vývojem situace překvapený papežský legát svolal válečnou radu a důrazně požadoval obnovení akcí proti husitům. Sám přítomné velmože velmi positivně motivoval prohlášením, že při bitvě osobně a bez štítu stane na špici bitevního šiku. Následujícího dne, tedy v pondělí 4. srpna, se ztenčené křižácké vojsko shromáždilo před Tachovem, aby se postavilo husitům na odpor. Podle veršovaného žalozpěvu o Čechách, který složil mosazník Hanuš Rosenplüt, jenž byl jako dělostřelecký zbrojíř přímým účastníkem výpravy, většina velitelů kardinálovi radila, aby dal povel k ústupu. Krize dostoupila vrcholu, když se nejmenovaný \"ctižádostivec\" pokusil vytrhnout korouhev z rukou váhavého vévody Jana z Neumarktu, jehož kardinál pověřil vrchním velením. Toto gesto zapříčinilo, že se korouhev octla na zemi, což křižáci považovali za špatné znamení a okamžitě začali opouštět své pozice. Papežský legát Beaufort se opět pokoušel vojáky zastavit, k tomuto účelu využil nadávek i proseb, přesto bezvýsledně. Dokonce prý před knížaty roztrhal říšské korouhve a hodil jim je k nohám, ale nakonec musel i on sám ustoupit k německým hranicím. Písemné prameny dále informují, že mimo hlavní křižácké těleso stahující se do Bavorska ustoupila část vojáků, převážně se jednalo o muže plzeňského landfrýdu, za hradby Tachova. Husité tak před městem zastihli jen několik opozdilců ze zadního voje, které patrně ihned pobili.\n\nV pobíjení prchajících křižáků patrně pokračovaly vybrané oddíly husitů i v následujících hodinách. Zbylá část polních vojsk pak oblehla Tachov, který se v dalších dnech stal terčem silného odstřelování z těžkých děl i obléhacích strojů. 11. srpna, krátce poté, co se husitům podařilo město zapálit a vytvořit v hradbách průlomy, dal Prokop Holý povel ke generálnímu útoku. Po tvrdém boji Tachov padl, mužská část obyvatelstva byla povražděna a zbytek obránců se uchýlil na místní hrad. Ulice, kterou husité do města vpadli, je dodnes pojmenovaná \"Krvavá\". Po dalších těžkých bojích se katoličtí vojáci uvnitř hradu rozhodli ke 14. srpnu sjednat příměří. Husitům tak do rukou padlo na 1400 zajatců (Bartošek z Drahonic udává 900), mezi nimiž byli nejvýznamnější Vilém Švihovský z Rýzmburka a Jindřich Žito z Jivjan, kteří se na čestné slovo vzdali do rukou Jana Tovačovského z Cimburka. Prve jmenovaný však svůj slib nedodržel, a po několika dnech uprchl. Mimo zajatců padla husitům do rukou i bohatá kořist rozličného druhu, mezi níž bylo patrně nejkurióznějším artiklem dělo s názvem \"Chmelík\", jež původně patřilo králi Václavovi IV. Dobyté město připadlo sirotkům, kteří jeho hejtmanem ustanovili Buzka ze Smolotel.\n\n\n\n"}
{"id": "570881", "url": "https://cs.wikipedia.org/wiki?curid=570881", "title": "Central Line (linka metra v Londýně)", "text": "Central Line (linka metra v Londýně)\n\nCentral Line je jednou z linek londýnského metra, na mapách je znázorněna červenou barvou. Je to podzemní linka s raženými tunely na ose východ-západ. Linka má celkem 49 stanic a délku 74 km (46 mílí), což z ní dělá nejdelší linku v systému londýnského metra. Jedná se také o jednu ze dvou linek v londýnského metra, která překračuje hranice Velkého Londýna (druhá je linka Metropolitan Line). Do uzavření úseku Epping - Ongar byla konečná stanice Ongar nejvzdálenějším bodem celé sítě. Je to druhá nejvíce využívaná linka v síti (nejvytíženější je linka Northern line). Stejně jako na ostatních hlubinných linkách londýnského metra jezdí i na lince Central Line vlakové soupravy s menším profilem než na linkách podpovrchových (vlaky z hlubinných linek mohou jezdit na tratích linek podpovrchových, nikoliv však naopak).\n\nPlány na výstavbu Central London Railway se objevily koncem 19. století. V roce 1891 bylo započato s výstavbou trasy mezi stanicemi Shepherd's Bush a Bank. V roce 1892 bylo schváleno prodloužení trasy do stanice Liverpool Street. Termín dokončení byl dvakrát posunut, nejprve na rok 1894, později na rok 1899. Trasa byla formálně otevřena až 27. června 1900 a zpřístupněna veřejnosti až 30. července 1890. Na trase jezdily elektrické lokomotivy. Původní staniční budovy, z nichž se jich dochovalo jen několik, navrhl architekt Harry Bell Measures.\n\nDějiny Central Line jsou nesmírně klikaté. První tunely byly vyhloubeny s neobvyklým průměrem 3,56 metru a později se zjistilo, že soupravy, přestože byly menší, se do nich nevešly. Říká se, že konstruktéři při výpočtech zapomněli zahrnout i samotnou výšku kolejnic. Problém se podařilo vyřešit použitím kolejnic s nižším profilem a zkrácením pružin na soupravách. Takto upravené lokomotivy však způsobovaly vážné problémy s vibracemi. Koncem 30. let byly tunely rozšířeny a stanice prodlouženy a ve 40. letech se začalo se standardní elektrifikací. Nastaly však problémy, protože kvůli způsobu, jakým byly tunely rozšířeny, už nebyly kulaté a z těchto důvodů musela mít kladně nabitá kolejnice netradiční tvar a její kontaktní plocha musela být o 40 milimetrů vyšší než je standard. Tato situace přetrvává dodnes.\n\nČást trasy, která se nachází pod londýnskou City, je postavena s ohledem na geografické rozmístění ulic nad ní, takže neprobíhá pod budovami. V důsledku toho se na úsecích mezi Chancery Lane, Bank a Liverpool Street nacházejí ostré zatáčky a tento úsek trasy je náchylný k vykolejení souprav. V stanici Bank je nástupiště tak zakřivené, že z jednoho konce není vidět na druhý. Tradiční hlášení \"\"Mind the gap!\"\" (česky \"Pozor na mezeru [mezi vlakem a nástupištěm]!\") je tu o to důraznější.\n\nCentral London Railway se stala součástí systému londýnského metra v roce 1913. Název Central Line se začal používat až od roku 1937.\n\nV roce 1920 se Central Line za stanicí Wood Lane propojila s trasouEaling and Shepherd's Bush Railwaypod správou Great Western Railway, tím se umožnilo jezdit vlakem Central Line až do Ealingu.\n\nV roce 1935 se v souvislosti s pětiletým programem Nových prací (tzv. \"New Works Programme\") plánovala elektrifikace dvou tras Great Western Railways z West Acton do Ruislipu. Také se plánovalo prodloužení trasy za West Ruislip až do Denhamu, později se však od projektu upustilo, podobně jako od projektu Northern Heights na Northern Line.\n\nV roce 1946 byl otevřen úsek ze stanice Liverpool Street do stanice Stratford. Prázdné vlaky pokračovaly do dočasné točny v Drapers Field nedaleko Leytonu. Stanice na východ od Stratfordu byly pro cestující veřejnost otevřeny v roce 1947. Central Line byla prodloužena do Eppingu v roce 1949. Vlaky British Railways měly přístup na trasu Circle Line spojnicí z Temple Mills East do Leytonu, mezi těmito vlaky byly i soupravy, které obsluhovaly větev Ongar - Epping až do její elektrifikace v roce 1957, a brzké ranní a pozdní večerní vlaky mezi Liverpool Street a Epping.\n\nI po elektrifikaci úseku Ongar - Epping v roce 1957 zůstal provoz na trase omezený vzhledem k omezeným dodávkám elektřiny. Dvou- a později třívagonové soupravy jezdily kyvadlově mezi stanicemi Ongar a Loughton. Předpokládaného počtu pasažérů nebylo nikdy dosaženo, trasa začala být dlouhodobě ztrátová a 30. září 1994 byla definitivně zavřena a odprodána společnosti Pilot Group. Viz též Epping Ongar Railway.\n\n25. ledna 2003 ve stanici Chancery Lane vykolejil vlak poté, když trakční motor odpadl ze soupravy a spadl na kolejnice. Při nehodě se zranilo 32 cestujících. Bezprostředně po neštěstí byla trasa uzavřena a začalo se se zjišťováním příčin neštěstí a s nezbytnými úpravami na vlakových soupravách. Linka Central Line byla otevřena postupně, první úseky na východním a západním konci se otevřely koncem března téhož roku, zatímco společný úsek linky zůstal zavřený. Provoz na trase byl částečně obnoven 12. dubna, plný provoz na trase byl zahájen až koncem měsíce. Kromě linky Central Line byla uzavřena i linka Waterloo & City Line, na níž jezdí tytéž vlakové soupravy. Protože Waterloo & City Line je mnohem kratší, má jen dvě zastávky, a tím pádem i méně vlakových souprav, byla znovu otevřena dříve.\n\n5. červenec 2007 o 9:00. mezi stanicemi Mile End a Bethnal Green vykolejily tři vozy vlaku, směřujícího na západ. Příčinou nehody byl bal izolační látky, který se uvolnil a spadl na trať. Linka byla znovu otevřena 7. červenec 2007.\n\nV roce 1900 na trase jezdily elektrické lokomotivy. Jednotlivé vozy měly na každém konci dvířka podobně jako ve vlacích City and South London Railway a Glasgow Subway. Těžké lokomotivy však způsobovaly velké vibrace a v roce 1903 byly vyměněny motorovými vozy, které tahaly již stávající vozy.\n\nVe 20. letech byly soupravy ze začátku století nedostačující. Protože tunely byly příliš úzké pro standardní soupravy, vedení železnic se rozhodlo stávající soupravy zmodernizovat. Dvířka na koncích vozů byla odstraněna, byla přidána další místa pro pasažéry a do obou bočních stran vozu byly vloženy nové posuvné dveře.\n\nV roce 1939 byly soupravy z let 1900 / 1903 a 1920 konečně staženy z provozu. S rozšířením tunelů, prodloužením nástupišť a úpravou dodávky elektřiny byly na linku přesunuty standardní osmivozové soupravy z Northern Line. Ty jezdily na lince až do 50. let. Od plánů na výměnu souprav za nový model z roku 1960 se upustilo a na linku se dostal až nový model z roku 1962, který byl téměř identický s již odzkoušeným modelem z roku 1959. Tyto soupravy jezdily na lince až do začátku 90. let, kdy je nahradily současné soupravy z roku 1992.\n\nSoupravy jako první v síti začaly hlásit stanice a možné přestupy. Jsou složené z osmi vozů a představují nejdelší soupravy v síti. Od roku 1996 se postupně do souprav montoval automatizovaný systém řízení vlaků (ATO).\n\n\n\n\"Obě větve se spojují ve stanici North Acton.\"\n\n\n\"Trasa se opět rozdělil na dvě větve.\"\n\n\n\nProjektanti průmyslového parku First Central ve čtvrti Park Royal v západním Londýně plánovali vybudování nové stanice mezi stávajícími North Acton a Hanger Lane, která by obsloužila zmíněný park a také by vytvořila přestup na Piccadilly Line ve stanici Park Royal. Momentálně se však o této možnosti neuvažuje.\n\nPokud bude postavena trasa Chelsea - Hackney (nyní: Crossrail 2), tak se uvažuje o tom, že převezme větev do Eppingu. Pokud bude stavba železničního spojení Crossrail 2 schválena, předpokládá se zahájení stavebních prací kolem roku 2023 a otevření nové linky na počátku 30. let.\n\nJe možné, že se vybuduje stanice při Shoreditch High Street, kde by se vytvořil přestup na síť London Overground. V současnosti by však nevýhody stavby převyšovaly nad výhodami spojení.\n\n11. května 2008 byla vládě předložena petice za prodloužení Central Line na její původní konečnou do Ongaru.\n\n"}
{"id": "570884", "url": "https://cs.wikipedia.org/wiki?curid=570884", "title": "Václav Jandit", "text": "Václav Jandit\n\nVáclav Jandit, Jandyt, Jandýt, také (omylem) Jandyta, (dříve uváděno 1607, Horšovský Týn – 4. července 1669, Itálie, dnes však není jasné, zda tyto údaje skutečně patří Janditovi) byl jeden z nejzáhadnějších spisovatelů české barokní literatury. \n\nDlouho se předpokládalo, že byl jezuita, to však bylo vyvráceno Josefem Vašicou, dnes se předpokládá, že se jednalo o diecézního kněze. Známo je o něm, že působil na dvoře toskánského velkovévody Giana Gastona Medicejského a jeho ženy Anny Marie, kterého učil češtině.\n\nJeho jediné známé dílo je česká mluvnice \"Gramatica linguae Boemicae\" (vyd. 1704, 1705, 1715, 1732, 1739 a 1753). Obsah mluvnice se v jednotlivých vydáních měnil, ale předmluva zůstávala víceméně stejná. Jandit v díle navázal na starší mluvnice Jiřího Konstance, Matěje Václava Šteyera, Václava Jana Rosy. Objevuje se zde snaha o jazykový purismus. Vedle gramatiky zde Jandit sepisuje základy psaní divadelních her, dopisů, překladů a základy konverzace v dobré společnosti.\n\n\n"}
{"id": "570888", "url": "https://cs.wikipedia.org/wiki?curid=570888", "title": "Petr Kvíčala", "text": "Petr Kvíčala\n\nPetr Kvíčala (* 20. dubna 1960, Svitavy) je český malíř a pedagog, jenž patří k významným osobnostem české abstraktní malby. Na přelomu 80. a 90. let byl průkopníkem v objevování a prosazování ornamentu jako svébytného výrazového prvku. Ve své generaci se také výrazně podílel na akceptování estetické kvality jako neodmítnutelné složky výtvarného poselství. Od 2. poloviny 90. let se zabývá tématem vlastních malířských intervencí do architektury, které realizuje v rámci spolupráce s českými i zahraničními architekty.\n\nVěnuje se také lektorské a pedagogické činnosti na Fakultě výtvarných umění VUT v Brně, kde vede malířský ateliér. Jeho práce jsou zastoupeny ve veřejných i soukromých sbírkách.\n\nPetr Kvíčala se narodil 20. dubna 1960 ve Svitavách. Během studia Střední průmyslové školy chemické v Brně, jej vzrůstající zájem o výtvarné umění vedl k pokusu o přestup na školu s uměleckým zaměřením, který mu ovšem nebyl umožněn. Výrazným podnětem pro vlastní umělecký rozvoj bylo pro Kvíčalu setkání s absolventy pražské AVU během povinné vojenské služby v Janovicích nad Úhlavou, kde se začal vážně věnovat kresbě portrétů podle modelů spoluvojínů.\n\nPo skončení vojenské služby Kvíčala večerně absolvoval Střední školu uměleckých řemesel v Brně, kde získal řadu doporučení pro další studium na AVU – to mu však bylo z ideových důvodů znemožněno. Ve stejné době v roce 1982 nastoupil na místo topiče, ve kterém setrval až do roku 1990, a začíná se výrazněji angažovat v undergroundu.\n\nVýznamným milníkem v jeho umělecké kariéře byla účast na výstavě v brněnské Galerii mladých v roce 1985. Tam začala autorova užší spolupráce s Petrem Veselým a Vladimírem Kokoliou, která následně vedla k vytvoření výtvarné skupiny Tovaryšstvo malířské. Od druhé poloviny 80. let byla Kvíčalova práce podporována teoretiky Petrem Nedomou a Jiřím Valochem a začal být opakovaně zván k účasti na výstavách profesionálních umělců.\n\nV roce 1986 vstupuje Kvíčala na undergroundovou hudební scénu s formací Květen, pracující na bázi minimalismu a hudební i politické ironie, což jsou témata, která korelují s autorovou výtvarnou prací té doby. V roce 1989 se Kvíčala stává členem umělecké skupiny Měkkohlaví, která se formuje v reakci na vznik různých výtvarných skupin, postrádajících společný program, jejichž hlavním cílem bylo komerčně se prosadit. V roce 1989 Spolu s Marianem Pallou a Milanem Magnim zakládá hudebně-performativní skupinu Florián - Skupinu mlhy a skotu.\n\nPo roce 1989 začal být Kvíčala zastupován ve státních i veřejných sbírkách a jeho práce byla pravidelně reflektována v odborném tisku. Od roku 1994 působí na FAVU v Brně, zpočátku v ateliérech konceptuálních tendencí a intermédia, později jako vedoucí jednoho z malířských ateliérů (mezi Kvíčalovy úspěšné žáky patří např. laureátka Ceny Jindřicha Chalupeckého Barbora Kímová, Pavel Ryška, Matěj Smetana, Anežka Hošková, Petr Dub, Jana Babincová, Václav Kočí aj.). V roce 2001 byl na pražské AVU habilitován docentem v oboru malířství.\n\nV roce 1995 realizuje Petr Kvíčala svou první malířskou intervenci do architektury (v bytě arch. Ivana Kolečka v Lausanne) a zahajuje tak dlouhou řadu uměleckých projektů v architektuře, které jsou jedním z hlavních témat jeho práce až do současnosti.\n\nMalíř Petr Kvíčala se od poloviny osmdesátých let až do současnosti zabývá ornamentem. Patřil k umělcům, kteří svou praxí stvrzovali smysl malovaného obrazu v době, kdy se velmi důrazně prosazovala nová média. Základním prvkem jeho výtvarného jazyka jsou ornamentální linie, nejčastěji vlnovky, lomené linie nebo smyčky, které různým způsobem kombinuje, zmnožuje, překrývá a vrství.\n\nInspirací k tomuto abstraktnímu a radikálně redukovanému jazyku byla původně krajina, skrze niž si Kvíčala okolo roku 1985 uvědomil autonomní výrazové možnosti geometrických lineárních prvků rytmicky opakovaných v ploše obrazu. Na počátku stály pokusy vyjádřit krajinné principy výtvarnými prostředky, které byly zvláště v druhé polovině osmdesátých let velice neortodoxní. Pro Kvíčalovy tehdejší umělecké aktivity bylo charakteristické volné prolínání různých disciplín: vytvářel texty inspirované zážitky v krajině a kreslil jednoduché náčrtky polí. Současně působil v několika uskupeních, které se zabývaly minimální a konkrétní hudbou, jejichž produkce byly na pomezí divadelní performance a oživlé sochařské instalace.\n\nNa přelomu osmdesátých a devadesátých let jsme mohli Petra Kvíčalu řadit do širšího proudu české postmoderní malby. Svádět k tomu mohla jasná barevnost jeho obrazů, jasné ohraničování barevných polí a práce s archetypálně-geometrickými prvky. Z dnešního pohledu si tímto zařazením již nemůžeme být tak jisti. Je jasné, že spíše než o postmoderní citace a symbolický obsah maleb, které jsou charakteristické například pro malíře z okruhu skupiny Tvrdohlaví, se Kvíčala zajímal o vlastní možnosti jazyka malby. Vnitřní řád práce Petra Kvíčaly je dán používáním ornamentálně pojatých linií. Mezi nejcharakterističtější z nich patří vlnovka – rytmické malířské gesto v čase. Tyto linie vzájemně kombinuje a komponuje podle předem jasných pravidel či algoritmů, které ovšem mohou vést k neočekávaným výsledkům. Bylo upozorněno na podobnost jeho maleb s ornamentálními malbami na lidové architektuře (cyklus Vlny, 1991)) nebo na vztah s pravěkou abstraktní malbou.\n\nSvou inspiraci „nízkou“ kulturou dává Kvíčala znát i využíváním prvků z uměleckého řemesla nebo průmyslových výrobků, které se odrážejí i v názvech jeho obrazů (Tapety, 1987-88, Sváteční ubrusy pro všední den, 1992-94, Vyšívání, 1993). Kvíčalovi ale v první řadě nejde o postmoderní hru s prolínáním různých jazyků, ale spíše o rehabilitaci ornamentu jako takového. Oceňuje jeho vizuální účinnost, racionální řád a v neposlední řadě možnost neustálého variování. V rámci úmyslně redukovaného výrazového slovníku Kvíčala projevil velkou invenci a chuť experimentovat. Výrazná je jeho práce s fenomény proměny a času a snaha o zachycení neustálého opakování a rytmu přírodních procesů. Abstrahování těchto principů výtvarnými prostředky vedlo ke vzniku osobitého ornamentalismu, který později uchopil jako vlastní téma své práce, v cyklech zabývajících se procesuální malbu (60 dní červené, modré a žluté, 1996, Monochromy).\n\nV cyklu Memory (2001–2003) pracuje Kvíčala s negativní definicí linie pomocí prázdných, nebaravných ploch (tím navozuje představu vzpomínky, jako zapomenuté prázdné, plochy, kterou jsme schopni rekonstruovat právě z okrajů této prázdnoty). Práce se širokými liniemi autora dovedly k opačnému extrému: začal pomocí bílé barvy ztenčovat ornamentální linie až na samou hranici technických možností tradiční malby (cyklus Tenké linie).\n\nAktuální práce Petra Kvíčaly pracují s autorovým obvyklým repertoárem liniových ornamentů. Kombinuje vlnovky, lomené linky a smyčky. Zvláštního optického efektu je dosaženo mnohočetným opakováním tenkých paralelních linií základních ornamentů a úmyslně potlačenou barevností, která se spoléhá na jednoduchý rytmus dvou nebo tří barev. Zvláštní pozornost je věnována drobným odchylkám a „chybám“ od užitého řádu. Ty slouží jako další, improvizovaná rovina rytmizace obrazů, ale vnímat je můžeme i jako zobecnění přírodních i lidských reakcí na změny prostředí (cykly Dogon 2007, Pacific 2008, Flow 2009).\n\nOd roku 1993 vytváří Petr Kvíčala řadu malířských efemérních instalací – většinou na podlahách galerií nebo ve veřejném prostoru. Mezi nejvýraznější instalace patří pískové linie v konventu kláštera Plasy (1993), instalace červeného pigmentu v pražské Galerii Behémot (1994) nebo současný Zig-Zag street art v Brně (2009).\n\nOd 2. poloviny 90. let jsou výrazným tématem práce Petra Kvíčaly malířské realizace v architektuře. Kvíčala používá principy a témata ze svých maleb, které se snaží přenést do specifického architektonické prostoru. Petr Kvíčala je také koordinátorem mezinárodního vzdělávacího a výzkumného projektu 2B2A, zabývajícího se kooperací umění a architektury, jejich teoretickým uchopením a praktickými výstupy.\n\nPrvní malířskou intervenci do architektury provedl Kvíčala v roce 1995 v bytě architekta Ivana Kolečka v Lausanne. „Jižní část bytu s okny k jezeru zaujímá obývací prostor a přilehlé pracovny, severní část se obrací k městu. Uvědomil jsem si, že jižní exteriér výrazně \"vstupuje\" dovnitř, a to v takové míře, že se jakákoli změna počasí a neustálá proměnlivost světla odráží přes velké zrcadlo jezera v obytném prostoru a stává se jeho součástí. Rozhodl jsem se proto, že zvýrazním na dělící stěně její opozitní funkci tomuto výhledu.“\n\nV r. 1997 realizoval v prostorách polytechniky EPFL (arch. Ivan Koleček) v Lausanne projekt posuvné skleněné stěny.\n\nVýznamným mezinárodním projektem, na kterém Kvíčala spolupracoval v r. 2004, je výstavba nové budovy Deutsche Bundesbank v Chemnitzu (architekt Josep Luís Mateo), kde realizoval nástropní malbu „Watermelon Cut – Ceiling Dance“. Malba na stropě vstupní haly, která přesahuje svými rozměry 150 m², představuje kontrast k ostatní logice budovy a zároveň jej přímo doplňuje. Tahy štětcem zůstávají díky technice nanášení barvy viditelné jako znak lidské, ale umělé intervence v protipólu k abstrakci zastavěných přírodních materiálů, které nenesou žádné řemeslné stopy. Zachování rukopisu se ukázalo jako další důležitý prvek pro začlenění malby do architektonického prostoru, jak pro svůj odkaz k procesualitě malířské práce, tak jako prvek evokující organický charakter malby - řezu živou tkání pevné architektonické formy.\n\nV řadě obrazových skic jsem nejprve zkoumal rytmus členění vzhledem k formátu a také barevné akordy ve vztahu k materiálům použitým v daném prostoru. Poté jsem udělal dva kartony (malby na tuhém papíru ve skutečné velikosti), abych mohl přesněji určit hustotu sítě linií, velikost vln a jejich tloušťku. Ze dvou variant jsem pak vybral tu dynamičtější, kde byly vlny větší a jejich struktura řidší. Při práci na kartonech jsem zjistil, že vlny v takové velikosti není možné normálním způsobem nakreslit, protože jejich rozměr přesahuje přirozené fyzické možnosti člověka. Musel jsem tedy uhel se kterým jsem kreslil připevnit na dlouhou násadu, stoupnout si na špičky a celým tělem včetně promyšleným pohybem nohou kroužit plynulé oblouky. Musel jsem provádět cosi, co připomínalo jakýsi druh tance, při kterém se pohyb celého těla přenášel do linie kresby.\n\nV r. 2005 spolupracoval Petr Kvíčala spolu s architekty A. Novákem a P. Valentou na rekonstrukci historické budovy brněnského divadla Reduta. Je autorem nástěnné malby „40 dní červené“ ve slavnostním sále, podlahy v atriu a klenby divadelní kavárny. Principem malby v redutním sále jsou vrstvy červených vlnovek malovaných těsně vedle sebe na červený podklad. Každá další vrstva má jiný směr vlnovek. Monochromní působení červené barvy spolu s barvou parket poskládaných podle historických vzorů navozuje slavnostní pocit, vyvolávaný poměrně vzácným výskytem červené barvy v přírodě, ale snad ještě ve větší míře především odkazem na kulturně historickou tradici. „Pravidelné vrstvení opakovaně malovaných vlnovkových linií dodává stěnám důraz na aspekty času, pracnosti a plýtvání. Bez plýtvání a předvádění se přece žádná slavnost neobejde, protože ve své podstatě \"bezúčelná\" slavnost je snad tou nejpřirozenější lidskou reakcí na tajemství života.“\n\nMotiv z cyklu Memory uplatnil Kvíčala pro nástěnné malby v budově Rischart na Marienplatz v Mnichově. Cílem projektu bylo vytvoření prostředí které je nejen pozitivní ale také jedinečné a s kterým se mohou zaměstnanci identifikovat. Tyto malby se opakují v místech centrálních komunikací. V chodbách šatny ve sklepení, ve vysokém světlíku schodiště procházejícím od druhého do pátého patra. V centrálním místě před kancelářemi majitelů a v místnosti určené pro porady v pátém patře i kolem schodiště vedoucího do kavárny pro zaměstnance v šestém patře..\n„Vymezování liníí okolní červenou plochou, vzpomínka na linie a fragmenty ornamentu je jakoby jejich stopa v mysli. Myslel jsem na starověké krétské pojetí, ve kterém se na rozdíl od řeckého, vše jakoby vznáší a ukazuje jen v bytí, nepředvádí se ve výkonu a dramatu zápasu. Je to svět zahrad určených k vytržení, spočinutí a meditaci, svět, po kterém občas toužím a který mi je blízký.“\n\nOd 80. let vytváří Kvíčala také pomalované objekty, od 90. let přenáší své motivy také na užitkové předměty, především textilie (např. spolupráce s Denisou Novou) nebo porcelán.\n\n"}
{"id": "570895", "url": "https://cs.wikipedia.org/wiki?curid=570895", "title": "Tomáš Mičola", "text": "Tomáš Mičola\n\nTomáš Mičola (* 26. září 1988 Opava) je český fotbalový záložník či útočník a bývalý mládežnický reprezentant, od září 2018 působící v klubu SK Dětmarovice. Mimo Česko působil na klubové úrovni ve Francii.\n\nSvoji fotbalovou kariéru začal v Opavě, odkud v průběhu mládeže zamířil do Baníku Ostrava. V roce 2006 se propracoval do prvního mužstva. V létě 2010 zamířil do francouzského klubu Stade Brestois, který se pro něj stal prvním zahraničním angažmá. Ve Francii se však neprosadil a před návratem do Baníku Ostrava dal přednost konkurenční SK Slavia Praha.\n\nV srpnu 2012 odešel do Slavie Praha, kde podepsal dvouletý kontrakt s následnou opcí. 22. května 2013 vstřelil hattrick v ligovém utkání proti Dynamu České Budějovice a zařídil tak výhru pražského celku 3:0. I tento výkon mu pomohl k zisku ocenění „Hráč měsíce Gambrinus ligy“ za květen 2013. V následujícím roce jej však provázela zranění a objevoval se na hřišti jen sporadicky. Začátkem září 2015 kvůli svým častým zdravotním problémům ve Slavii skončil.\n\nV září 2015 se po pěti letech vrátil do FC Baník Ostrava. V červnu 2018 mu zde skončila smlouva.\n\nPo konci v Baníku Ostrava zkoušel štěstí v druholigové Zbrojovce Brno. Na testech ovšem ze zdravotních důvodů neuspěl.\n\nOd září 2018 působí v divizním týmu SK Dětmarovice.\n\nTomáš Mičola reprezentoval Českou republiku v mládežnických výběrech od kategorie do 16 let.\n\nByl součástí mládežnického reprezentačního týmu ČR do 20 let, který na Mistrovství světa hráčů do 20 let 2007 konaného v Kanadě získal stříbrné medaile, když ve finále podlehl Argentině 1:2. Tomáš se gólově prosadil v semifinále proti Rakousku, kde ve 4. minutě otevíral skóre utkání (skončilo vítězstvím českého celku 2:0).\n\nGóly Tomáše Mičoly v české reprezentaci do 21 let\n\n"}
{"id": "570896", "url": "https://cs.wikipedia.org/wiki?curid=570896", "title": "Richard Dolejš", "text": "Richard Dolejš\n\nRichard Dolejš (* 13. srpna 1970) je český politik, v letech 2006 až 2017 poslanec Poslanecké sněmovny PČR, místostarosta města Zdice a člen ČSSD. \n\nOd roku 1996 podniká jako OSVČ v oborech poradenství v oblasti řízení a překladatelská a tlumočnická činnost. Mezi lety 1997-2000 působil jako společník a jednatel ve firmě LZ-PROFIN, spol. s r.o. V období 2003-2006 pracoval v představenstvu společnosti Technický Informační Servis, a.s. Je ženatý, má dvě děti.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Zdice za ČSSD. Profesně se k roku 1998 uvádí jako asistent poslance, následně k roku 2002 coby asistent ministra vnitra, v roce 2006 a 2010 jako místostarosta.Post místostarosty zastává i po komunálních volbách roku 2010.\n\nV krajských volbách roku 2000 byl zvolen do Zastupitelstva Středočeského kraje za ČSSD. Mandát krajského zastupitele obhájil v krajských volbách roku 2004.\n\nByl poradcem Stanislava Grosse. V roce 2004 Dolejš (tehdy už šéf středočeské ČSSD) jako Grossův spojenec navrhl, aby právě Stanislav Gross převzal vedení ČSSD, jejíž předseda Vladimír Špidla tehdy čelil odlivu preferencí a vnitrostranickým sporům. Gross se pak stal skutečně místo Špidly premiérem a krátce poté i předsedou strany. Týdeník Respekt ho tehdy označil za Grossova nejbližšího spolupracovníka s tím, že pokud Gross uspěje, „\"půjde s ním v prvé řadě nahoru i tento nenápadný souputník\".“\n\nVe volbách roku 2006 se stal členem dolní komory českého parlamentu (volební obvod Středočeský kraj). Byl členem výboru pro bezpečnost (v letech 2007-2010 jeho místopředsedou). Poslanecký mandát obhájil i ve volbách roku 2010. Do května 2011 působil v mandátovém a imunitním výboru. Byl členem výboru pro obranu a bezpečnost, po jeho rozdělení je od prosince 2011 členem výboru pro bezpečnost.\nPo roce 2008 se profiloval jako spojenec sociálnědemokratického středočeského hejtmana Davida Ratha (měl přezdívku \"Rathovo dvojče\"). Ač po roce 2008 již nebyl krajským zastupitelem, často se účastnil jednání krajské rady. Do roku 2012 působil jako předseda krajské organizace ČSSD ve středních Čechách. Po vypuknutí aféry Davida Ratha, kdy byl tento politik v květnu 2012 zadržen policií a poslán do vazby, čelil Dolejš kritice z řad pravicových stran i z vlastní strany. Vedení sociální demokracie ho vyzvalo k rezignaci na post v čele krajské organizace strany, nicméně předseda ČSSD Bohuslav Sobotka zdůraznil, že Dolejšovy práce ve sněmovně si váží a rezignaci na poslanecký mandát od něj nepožaduje. Vicepremiérka Karolína Peake ho vyzvala, aby odešel z čela sněmovní komise pro kontrolu Bezpečnostní informační služby. V červenci 2012 Dolejše v čele krajského předsedy ČSSD vystřídal Miloš Petera, který ale patřil ke spojencům Dolejše, jehož odchod tak neznamenal výraznější proměnu krajského vedení strany. V srpnu 2012 zveřejnil deník Insider přepis odposlechu lidí okolo Davida Ratha, v němž Rath zmiňuje „\"divný, že tam nevyšel ten Mělník\",“ na což jeho spolupracovnice (a spoluobviněná Kateřina Pancová) reaguje „\"To nechápu. No tak Dolejše zpenalizujeme\".“ Dolejš ale spojitost s korupční kauzou Davida Ratha odmítl („\"Tyhle věci byly za oponou, šly mimo mě. Já jsem s Davidem Rathem řešil politiku\".“).\n\nV komunálních volbách v roce 2014 obhájil za ČSSD post zastupitele města Zdice. Znovu se stal i místostarostou města. Ve volbách do Poslanecké sněmovny PČR v roce 2017 již nekandidoval.\n"}
{"id": "570902", "url": "https://cs.wikipedia.org/wiki?curid=570902", "title": "Jana Drastichová", "text": "Jana Drastichová\n\nJana Drastichová, rozená Dědicová, (* 13. prosince 1976 Orlová) je česká politička, v letech 2010 až 2013 poslankyně Parlamentu ČR za Moravskoslezský kraj, bývalá členka VV.\n\nPo maturitě v roce 1995 na Střední pedagogické škole v Orlové vystudovala český jazyk a hudební výchovu na Pedagogické fakultě Ostravské univerzity v roce 1999. Jedenáct let vyučovala na základní škole v Orlové. Je vdaná, má dvě děti.\n\nVe volbách 2010 byla zvolena do dolní komory českého parlamentu.\n\nDne 3. září 2013 rezignovala na post místopředsedkyně Věcí veřejných na protest proti rozhodnutí o spolupráci strany s hnutím Úsvit přímé demokracie senátora Tomia Okamury ve volbách do Poslanecké sněmovny PČR v říjnu 2013. Později vystoupila z Věcí veřejných.\n\nVe volbách do Evropského parlamentu v roce 2014 kandidovala na 8. místě kandidátky strany Republika, ale neuspěla.\n"}
{"id": "570904", "url": "https://cs.wikipedia.org/wiki?curid=570904", "title": "Liet-Lávlut", "text": "Liet-Lávlut\n\nLiet-Lávlut neboli Liet Ynternasjonaal je každoroční hudební festival pro hudební umělce zpívající některým z evropských minoritních jazyků. Poprvé se konala v roce 2002 v Leeuwarden v Nizozemsku, kde se konaly i ostatní první ročníky, postupně se ale festival začal pořádat i v jiných městech. Další (v pořadí devátý) ročník festivalu se má konat 1. prosince 2012 ve městě Gijón na severu Španělska.\n\nVzhledem k tomu, že Sámové vyhráli dvě ze tří soutěží, rozhodlo se, že se festival bude konat v Östersund ve Švédsku. Předběžného vyřazovacího kola se zúčastnilo 60 soutěžících zpívajících ve 25 různých jazycích. Do finále bylo vybráno 11 písní, každá v jiném jazyce. Ačkoliv byl vítěz vybírán porotou, volit mohli i diváci pomocí internetu a SMS zpráv. Soutěž nakonec vyhrálo sámské duo Johan Kitti a Ellen Sara Bæhr s písní \"Luđiin muitalan\" v severní sámštině. Diváci zvolili Liza Pannetier s okcitánskou písní \"Soleu Roge\".\n\n"}
{"id": "570914", "url": "https://cs.wikipedia.org/wiki?curid=570914", "title": "Simple Knowledge Organization System", "text": "Simple Knowledge Organization System\n\nSimple Knowledge Organization System, neboli SKOS, je formát pro reprezentaci, sdílení a publikování heslářů, taxonomií, klasifikačních schémat, tezaurů či jakýchkoli řízených slovníků v rámci sémantického webu vycházející ze standardů RDF a RDFS. Je spravován konsorciem W3C a v současnosti je popsán standardizovanými dokumenty ve formě W3C Recommendation.\n\nSKOS byl zpočátku vyvíjen pod názvem \nSKOS Core v působnosti projektu Semantic Web Advanced Development for Europe (SWAD-E), \nspadající pod rámec projektu EU IST – Information Society Technologies. Cílem vývoje SKOS \nCore byla aplikace RDF Schéma na tvorbu tezauru kompatibilního s relevantními ISO \nstandardy, zejména ISO 2788 a ISO 5964. Díky open-source přístupu k vývoji SKOS Core se brzy kolem tohoto projektu vytvořila \nveřejná vývojářská komunita. Proto na podzim roku 2004 převzala zodpovědnost nad dalším \nvývojem pracovní skupina organizace W3C – Semantic Web Deployment Working Group. Už od \nbřezna roku 2005 byly připravovány standardizované dokumenty SKOS Core Guide a SKOS Core \nVocabulary Specification shrnující rady aplikaci SKOS.\n\nV roce 2009 byly vydány \nzatím poslední dokumenty standardizující SKOS – zejména SKOS Reference a SKOS Primer. V \nsoučasnosti je vývoj SKOS v podstatě ukončen. Pracovní skupina zodpovědná za tvorbu \nspecifikace je uzavřena a SKOS je standardizován v online přístupných dokumentech.\n\nSKOS si z RDF odnesl strukturování dat pomocí tzv. RDF trojice (RDF triple) – subjekt → vlastnost → objekt. Ačkoliv SKOS není sám o sobě jazyk pro formální reprezentaci znalostí, je možné jej použít ve spojení s OWL, s jehož pomocí lze přidat vlastnosti pro práci s formálními ontologiemi.\n\nVe SKOS lze k zapsání znalosti využít pojmů identifikovaných pomocí URI, pojmenovaných použitím lexikálních popisků v jednom nebo i více jazycích. Pojmy mohou dále mít přiřazeny notace a mohou být dokumentovány různými dodatečnými poznámkami. Pojmy se mohou mezi sebou propojovat a tvořit hierarchickou i asociační síť. Pojmy se mohou sloučit do společného schématu (na úrovni celých tezaurů). Pojmy mohou být seskupeny do kolekcí (v rámci jednoho tezauru), kdy kolekce může mít vlastní popisek a může mít definovanáno pořadí prvků. Nakonec pojmy z různých pojmových schémat mohou mít mezi sebou definovány sémantické vazby, což umožňuje propojit mezi sebou různé KOS.\n\nSKOS je poměrně běžný datový model používaný pro sdílení a propojování znalostních systémů, jako jsou tezaury, klasifikační schémata nebo řízené hesláře, prostřednictvím webu. SKOS představuje standardizovaný model pro přenos informací mezi různými skupinami či přímo na sémantický web. Skupinami využívajícími SKOS jsou obvykle kromě lidí zabývající se informatikou i knihovníci.\n\nV českém prostředí je SKOS využíván například v Polytematickém strukturovaném hesláři spravovaném Národní technickou knihovnou. V tamní aplikaci je k prezentaci dat využito spojení SKOS, RDF a XML.\nDalší aplikací SKOS je Mnohojazyčný tezaurus Evropské unie – Eurovoc.\n\n\n\n"}
{"id": "570915", "url": "https://cs.wikipedia.org/wiki?curid=570915", "title": "Sitno (loď)", "text": "Sitno (loď)\n\nByla vybavena motorem Schulzer s úpravou na lacinější těžké palivo v vyšším výkonem, než měla sesterská loď Blaník. Na základě zkušeností s Blaníkem byly upraveny kajuty i nákladové prostory. Motor umožnil vyvinout rychlost 14,7 uzlu a umožnil ekonomický režim na polovinu spotřeby při malém snížení rychlosti. Byla určena pro převoz rudy, železa, bavlny a jiných komodit.\n\nSloužila Československu přes 20 let, absolvovala 175 plaveb do mnoha přístavů řady kontinentů. Pak byla prodána za 20,4 mil. Kč. Sešrotována byla v roce 1992.\n\n"}
{"id": "570916", "url": "https://cs.wikipedia.org/wiki?curid=570916", "title": "Rhovanion", "text": "Rhovanion\n\nRhovanion neboli Divočina je rozlehlá oblast nacházející se ve fiktivním světě J. R. R. Tolkiena. Rhovanion byl Tolkienem popsán například v jeho dílech \"Hobit aneb cesta tam a zase zpátky\" a trilogii \"Pán prstenů\".\n\nÚzemí Rhovanionu se rozprostírá na obrovské ploše zahrnující celý Temný hvozd a k němu přilehlé oblasti. Ze severu je Divočina ohraničena Šedými horami, na západě jej Mlžné hory oddělují od Eriadoru. Jižní a východní hranice nebyla přesně vymezena, avšak do zemí Rhovanionu se na jihu započítávají též Hnědé země a Lothlórien. Na východ od Rhovanionu se nachází země Rhûn. Divočina je převážně rovinatá, kromě hraničních Mlžných a Šedých hor se na jejím území nachází pouze Osamělá hora a pahorek Amon Lanc později známý jako Dol Guldur. Rhovanionem protéká nejdelší řeka severozápadu Středozemě Anduina. Ta vzniká soutokem Sivé a Táhličky a jejími přítoky tekoucími z Mlžných hor jsou Kosatcová řeka, Stříberka a Lipava. Největším jezerem je Dlouhé jezero, které se nachází se na řece Celduině pramenící pod Osamělou horou. Přítoky Celduiny byly Lesní řeka a řeka Carnen. Na severu Divočiny bylo drsné klima a Rhovanion zde přecházel ve Zvadlá vřesoviště. Centrální Rhovanion byl téměř celý porostlý hustými lesy Temného hvozdu. Jih, kde se nacházejí Hnědé země, byl nejteplejší a úrodný. Zvláštní byl čarovný les Lothlórien nacházející se v jihozápadním cípu Divočiny, který byl jediným místem ve Středozemi, kde ve větším množství rostly zlaté stromy - mallorny.\n\nPrvními obyvateli Divočiny se stali ve hvězdných věcích putující elfové a později pastýři stromů - enti. V lesích Rhovanionu žilo před východem Slunce mnoho roztroušených Avari. Po probuzení v prvním věku prošli Divočinou na své cestě na západ za světlem Beleriandu také otcové lidí. V zemích Rhovanionu se tehdy usadilo nejvíc Atani z třetího domu Edain. Tito ,Seveřané\" se stali předky Rohirů a dalších pozdějších obyvatel Divočiny. Kromě Seveřanů žili v Hnědých zemích na jihu Rhovanionu určitou dobu také zástupci prvního domu Edain, kteří se patrně zde naučili od entek zemědělství. \n\nNejvýznamnější říší Avari ve Druhém věku se stala říše Lórinand, která se rozkládala na obou březích řeky Anduiny. V lesích Temného hvozdu se se svou družinou usadil také příbuzný Doriathského krále Thingola Oropher, jehož si lesní elfové zvolili za svého krále. Jeho sídlem se stal kopec Amon Lanc, později však přesunul centrum své lesní říše do severovýchodního cípu hvozdu. Mezi lety 1350 až 1400 D. v. jsou z Eregionu na Sauronův popud vyhnáni Celeborn a Galadriel, načež jsou přijati v Lórinandu a zakládají tam své království Lothlórien. \n\nV oblasti okolo Velké řeky Anduiny žil na počátku třetího věku nenápadný národ hobitů, z něhož pocházel Sméagol později známý jako Glum, který od svého bratra získal Vládnoucí prsten. Sauron, který po svém pádu znovu sbíral své síly, se někdy kolem roku 1000 usadil na jihu Temného hvozdu na kopci Amon Lanc. Na něm vystavěl svou pevnost a místo bylo přejmenováno na Dol Guldur. Tehdy dostal Temný hvozd své jméno, protože přítomnost Temného pána udělala z lesů ponuré a nebezpečné místo. Říše Seveřanů rozkládající se na významné části Rhovanionu mezitím dosahuje vrcholu a navazuje přátelské styky s Gondorským královstvím. V roce 1250 třetího věku je k Seveřanům vyslán gondorský princ Valacar, který si za ženu vezme princeznu Vidumavi. Nástup jejich syna Eldacara na gondorský trůn však vzbudí nespokojenost v jižních provinciích (především Umbaru) a Gondor je vzápětí rozdělen krvavou občanskou válkou. V roce 1980 probudili kutající trpaslíci v hlubinách Khazad-dûm balroga, který zabíjí jejich krále. Trpaslíci se před démonem rozprchnou a usazují se v Ereboru, Ered Mithrin a Železných horách. Po nájezdu Vozatajů je většina Rhovanionu vylidněna a Seveřané se přesouvají především do center u Osamělé hory a okolo středního toku Anduiny. Kvůli rostoucí Sauronově moci odvádí v roce 1977 Frugmar většinu Seveřanů do oblasti Éothéodu, kde žijí až do roku 2510. V tom roce byl Gondor napaden nájezdníky z východu, Balchothy a schylovalo se k jeho porážce. Poslové však o nebezpečí informovali vládce Éothéodu Eorla Mladého, který se svými jezdci přispěchal na pomoc a nad nájezdníky zvítězil v bitvě na polích Celebrantu. Gondorský správce Cirion tehdy udělil Seveřanům darem celou zemi Calenardhon, později známou jako Rohan. Trpaslíci z Osamělé hory díky obchodu s lidmi z Dolu a Jezerního města Esgaroth velice prosperovali. Roku 2770 však ze severu přiletěl drak Šmak a vyplenil město Dol i trpasličí Erebor. Při výpravě Thorina Pavézy je drak zabit a Dol i trpasličí království v Osamělé hoře jsou obnoveny. Dochází také k bitvě pěti armád, v níž umírá většina skřetů z Mlžných a Šedých hor. Na konci věku ve Válce o Prsten je Sauronovými služebníky napadena Osamělá hora, Lothlórien i Thranduilova říše v Temném hvozdu. Po Sauronově pádu útočí lórienská vojska vedená paní Galadriel na Dol Guldur, který je zbořen. Thranduil si poté s Galadriel a Celebornem rozdělují les, který přejmenují na Les zelených listů.\n"}
{"id": "570917", "url": "https://cs.wikipedia.org/wiki?curid=570917", "title": "IKAROS", "text": "IKAROS\n\nIKAROS ( , tedy \"Meziplanetární drak urychlovaný zářením slunce\") je japonská meziplanetární kosmická sonda a zároveň první úspěšná sluneční plachetnice. Jejím hlavním úkolem bylo prakticky ověřit možnosti slunečního plachtění při cestě k Venuši.\n\nNa orbitu Země byla vynesena 21. května 2010 raketou H-IIA z kosmického centra Tanegašima japonské vesmírné agentury. Po rozvinutí svojí plachty na orbitě IKAROS 10. června 2010 úspěšně vyplula směrem k Venuši.\n\nPrimární cíle svojí mise splnila, když 8. prosince 2010 proletěla ve vzdálenosti 80 800 km kolem Venuše.\n\n\n"}
{"id": "570933", "url": "https://cs.wikipedia.org/wiki?curid=570933", "title": "Ropucha zelená", "text": "Ropucha zelená\n\nRopucha zelená (\"Bufotes viridis\") je druh žáby z čeledě ropuchovití (\"Bufonidae\"). Ropucha zelená velikostí málokdy přesáhne 8 cm. Oční duhovka je žlutá až zelenavá. Zbarvení hřbetu je bělavé s zelenými až olivovými skvrnami. Břicho je bílé až nažloutlé.\n\nV ČR i SR je v téměř souvislých oblastech, jinak je rozšířena po střední, jižní a východní Evropě a zasahuje až do Arábie a střední Asie. Mimo to žije na ostrovech západního Středomoří a v severní Africe. U nás v nížinách na vesnicích místy i hojná.\n\nVyhýbá se chladnějším a horským oblastem. Objevuje se nejčastěji v polohách do 450 m n. m. Žije v otevřené krajině, tj. i zahradách, parcích, polích a v okolí jezírek a rybníků. Ze všech našich obojživelníků nejlépe snáší teplo a sucho. Na jaře vyhledává menší prohřáté nádrže, nevyhýbá se i větším kalužím. Provazce ropuchy zelené jsou kratší než u ropuchy obecné. Pulci se líhnou velmi rychle.\n\n"}
{"id": "570937", "url": "https://cs.wikipedia.org/wiki?curid=570937", "title": "Edward Adams", "text": "Edward Adams\n\nEdward \"Eddie\" J. Adams (23. dubna 1887 Hutchinson, Kansas – 22. listopadu 1921 Wichita, Kansas) byl americký bankovní lupič, který působil převážně v Kansasu.\n\nEdward Adams se narodil na farmě u Hutchinsonu jako W. J. Wallace. V dětství mu zemřel otec, což na něm zanechalo psychické problémy. Svého otčíma neměl v lásce.\n\nKdyž se Adamsova rodina přestěhovala do města, potkal zde Adams zloděje Johna Calahana, s nímž začal krást auta a pašovat. Roku 1908 se Adams oženil. Své ženě však nebyl věrný a nechal se obšťastňovat prostitutkami. Jeho charisma přitahovalo i muže, s nimiž založil gang.\n\nRoku 1920 se Adams a Calahan rozhodli vykrást kasino v Kansas City. Dne 5. září téhož roku kasino přepadli. Strhla se masivní přestřelka, při níž bylo zabito několik hráčů i členů ochranky. Na místo ihned dorazila policie. Adams a Calahana byli zatčeni a v únoru 1921 odsouzeni na doživotí.\n\nAdams byl po čase transportován vlakem do věznice ve státě Missouri. Během cesty však Adams z vlaku vyskočil. Po několika dnech však byl dopaden v Culissonu a odsouzen k 30 letům vězení. \n\nV srpnu 1921 vymyslel Adams spolu s jiným odsouzencem Frankem Fosterem geniální plán na útěk. Vyřadí elektrické vedení a ve tmě uprchnou. To se jim podařilo a oba gangsteři poté založili nový gang.\n\nDne 20. listopadu téhož roku se Adams spolu s Fosterem a Georgem McFarlandem projížděl ve Wichitě. Kvůli rychlé jízdě je zastavili dva policisté. Jednoho Adams zastřelil a auto rychle ujelo z města.\nZa nedlouho je pronásledovali policisté z celého města. Gangsterům začal docházet benzín, a tak zajeli k farmě za městem, odkud ukradli jiné auto. Majitele farmy Adams zastřelil, což McFarland neunesl a uprchl.\n\nDruhý den přišel Adams k McFarlandovu domu, pravděpodobně ho za zradu zastřelit. V domě ho však čekali dva policisté. Po přestřelce byl jeden z policistů zastřelen. Druhý se schoval pod postel, dokud Adams neodešel.\n\nDne 22. listopadu se Adams rozhodl odejít z města. Chtěl využít skutečnosti, že všichni policisté budou na pohřbu svého mrtvého kolegy. Když však Adams ukradl místní auto, očitý svědek ho poznal a okamžitě kontaktoval policisty. Za Adamsem vyrazilo policejní auto se třemi policisty.\n\nPo delší honičce zajel Adams k nadzemnímu parkovišti na okraji města. Hned u vchodu se zastavil a začal po policistech střílet. Všechny dokázal zasáhnout. Adams se poté chystal nastoupit do auta, když v tom třeskly tři výstřely, které zasáhly Adamse do zad. Jeden z policistů se totiž ještě dokázal vzchopit a vystřelit. Adams byl na místě mrtev.\n"}
{"id": "570939", "url": "https://cs.wikipedia.org/wiki?curid=570939", "title": "Stonyhurst", "text": "Stonyhurst\n\nStonyhurst je jméno venkovských pozemků o rozloze 1,2 km² v hrabství Lancashire v regionu Severozápadní Anglie, které jsou ve vlastnictví jezuitského řádu. Nachází se zde katolická škola (\"Stonyhurst College\") založená roku 1593, přípravná škola (\"Stonyhurst Saint Mary's Hall\") a kostel sv. Petra.\n\nAbsolventy \"Stonyhurst College\" byla řada významných osobností, např. sir Arthur Conan Doyle.\n\n"}
{"id": "570944", "url": "https://cs.wikipedia.org/wiki?curid=570944", "title": "Samuel Žbogar", "text": "Samuel Žbogar\n\nSamuel Žbogar (* 5. března 1962, Postojna) je slovinský diplomat a politik.\n\nNarodil se v Postojně, ale mládí strávil v mestečku Deskle, v údolí řeky Sočy, 20 km od Nové Gorici (Nova Gorica), kde absolvoval gymnázium. Jeho gymnaziálním spolužákem byl pozdější premiér Borut Pahor. Žbogar poté studoval na Univerzitě v Lublani, na jejíž Fakultě sociálních studií odpromoval.\n\nVe svých dvaadvaceti letech byl zapojen jako diplomat do většiny projektů slovinské zahraniční politiky. V roce 1993 otevíral slovinské velvyslanectví v Pekingu, kde do roku 1995 působil. V letech 1997 až 2001 byl zástupcem slovinského velvyslance při OSN a zástupcem slovinského stálého zastoupení při Radě bezpečnosti OSN v období, kdy bylo Slovinsko jejím nestálým členem (1998–1999). V letech 2001 až 2004 byl státním tajemníkem ministerstva zahraničních věcí ve vládě Janeze Drnovšeka a Antona Ropa. V té době podporoval posílení humanitárního aspektu zahraniční politiky a vedl skupinu pro přípravu slovinského předsednictví OBSE. V roce 2004 byl jmenován slovinským velvyslancem v USA. Byl také členem vyjednávací skupiny a hlavní vyjednavač slovinského členství v NATO.\n\nPo návratu z Washingtonu v říjnu 2008 se stal ředitelem Institutu strategických studií v Lublani. V listopadu 2008 byl jmenován ministrem zahraničních věcí ve vládě Boruta Pahora.\n\n"}
{"id": "570946", "url": "https://cs.wikipedia.org/wiki?curid=570946", "title": "Nemylas", "text": "Nemylas\n\nNemylas (někdy označován jako \"\"Nemyla\"\") je řeka v Litvě, v Žemaitsku, v okrese Šilalė. Je 12,4 km dlouhá. Pramení u vsi Indija, 5 km na jihojihovýchod od města Šilalė, při silnici č. 164 Šilalė - Tauragė. Klikatí se v celkovém směru západním. Do řeky Jūra se vlévá v Pajūrisu jako její levý přítok 104,0 km od jejího ústí do Němenu.\n\n\nNemylas (\"Namile\") je zmiňován ve 14. století v popisech výprav křižáků.\n"}
{"id": "570951", "url": "https://cs.wikipedia.org/wiki?curid=570951", "title": "Mitja Gaspari", "text": "Mitja Gaspari\n\nMag. Mitja Gaspari (* 25. listopadu 1951, Lublaň) je slovinský ekonom, bankéř a politik.\n\nGaspari se narodil v Lublani. Studoval ekonomii na Univerzitě v Lublani a promoval na Univerzitě v Bělehradě. Pracoval v Národní bance Jugoslávie, jejímž viceguvernérem se stal v roce 1988. V září 1991 se stal poradcem Světové banky. V letech 1992 až 2000 působil jako ministr financí ve vládě Janeze Drnovšeka. Ačkoliv byla zmiňována jeho blízkost k vládní Liberální demokracii Slovinska (LDS), nikdy do strany nevstoupil. V letech 2001 až 2007 byl guvernérem slovinské centrální banky – v průběhu jeho mandátu zavedlo Slovinsko společnou evropskou měnu. V roce 2007 kandidoval Gaspari na slovinského prezidenta jako kandidát LDS. Získal 24,09 % hlasů, což mu vyneslo třetí místo.\n\nV roce 2008 byl jmenován ministrem bez portfeje odpovědným za rozvoj a evropské záležitosti ve vládě Boruta Pahora.\n\n"}
{"id": "570953", "url": "https://cs.wikipedia.org/wiki?curid=570953", "title": "Martin Štěpánek", "text": "Martin Štěpánek\n\nMartin Štěpánek je jméno několika osob:\n\n"}
{"id": "570955", "url": "https://cs.wikipedia.org/wiki?curid=570955", "title": "Vyšší odborná škola obalové techniky a Střední škola Štětí", "text": "Vyšší odborná škola obalové techniky a Střední škola Štětí\n\nVyšší odborná škola obalové techniky se studijním oborem Obalový a grafický design ve Štětí je se svým zaměřením a vybavením pro tento obor jediná v republice.\nJde o obor multidisciplinární, kde se spojují nároky na studenty v oblasti kreativní a konstrukční a studenti také musí znát materiály a jejich vlastnosti.\n\nHlavními předměty jsou např. dějiny výtvarné kultury (DVK), obalové a tiskové techniky (OTT), nauka o materiálu (NAM), počítačová grafika (PGR), konstrukční design (KOD) spolu s praktickými cvičeními (PAC). Volitelné předměty v 1. a 2. roč. Signmaking nebo Multimediální tvorba.\n\nAbsolutorium se koná z:\n\nOrganizace studia je stejná jako na vysoké škole, tedy s přednáškami, zápočty a zkouškami. Výhodou je ale čtyřměsíční praxe ve čtvrtém semestru ve firmách. Studenti také na rozdíl od vysokých škol skládají v závěrečné zkoušce (absolutoriu) zkoušku z cizího odborného jazyka.\nU absolutoria také obhajují praktickou práci na různá témata, např. obalový set pro hračky, sklo, kosmetiku, potraviny, nápoje (včetně všech propagačních aj. materiálů), ale také se již řešil např. dřevěný obal pro ultralight.\n\nŠkola pořádá pro žáky a studenty mnoho odborných přednášek a workshopů odborníků v praxi v oblasti obalové techniky, ručního papíru, obalového a grafického designu, výroby obalových materiálů aj.\nŠkola vydala přes 20 odborných skript pro tiskové a obalové techniky, počítačovou grafiku, odborný cizí jazyk apod.\nNyní tyto texty připravuje pouze v elektronické podobě pro potřeby e-learningu v profesním vzdělávání. Elektronické texty pro oblast obalových a tiskových technik lze nalézt na webových stránkách školy , z oblasti počítačové grafiky a německého jazyka na portálu konvalinka.org .\nMožnost e-learningu a testování také poskytuje LMS Moodle, který učitelé pro výuku, testování a spolupráci se studenty také využívají.\n\nŠkola má kompletní vybavení pro obalový design – nejlepší profesionální software na světě (sponzorské smlouvy), vzorkovací plotr (vyřezávání z lepenek), výsekový stroj.\nŠkola především vlastní všechny čtyři základní programová vybavení pro obalový a grafický design (v cenách desítek mil. Kč) – Esko Graphics – Artios, EngView, Marbacad a Kasemake. Po dohodě s fy Macron mohou studenti obdržet certifikát o základním kurzu Artios, který zvýší šance na uplatnění i v zahraničí. Nicméně záleží na studentech, do jaké míry a hloubky jsou schopni absorbovat znalosti a dovednosti konstrukčních programů.\n\nNa škole v současné době pracuje rozsáhlá lokální počítačová síť na bázi Ethernet s 10 učebnami PC pro výuku různých programů. Studenti VOŠ využívají především grafické stanice, na kterých se vyučuje Photoshop, Illustrator, Corel Draw, Cinema 4D, Quark-X-Press aj. spolu s výše uvedenými sw pro obalový a grafický design.\n\nŠkola ve spolupráci se SYBA obalovou asociací ČR pořádá odborné semináře především pro oblast konstrukce obalů z hladkých a vlnitých lepenek odborné semináře a workshopy.\nV oblasti obalového designu a flexo se rozbíhá spolupráce na vysoké úrovni s firmou Macron.\n\nV současné době se zpracovává projektová dokumentace pro rekonstrukci budovy sídla vyšší školy v Kostelní 134.\n\nStudenti nacházejí uplatnění zejména DTP studiích, reklamních agenturách, návrhových studií kartonážek (displeje), zakládají si vlastní firmy nebo studia, ale také pracují nebo studují v zahraničí.\nŠkola je zvláštní i tím, že se představuje i jako minigalerie. Skrze vchod s trvalým osvětlením i v noci je možné zhlédnout instalované originální umělecké dílo Milana Knížáka Kometa, 280 x 260 cm. „Kometa, která je krásná, může devastovat. Obraz je tedy něco mezi varováním a oslavou. Nenese jednoznačné poselství, protože jednoznačná poselství jsou rychle přečtená.“\n\nStudenti jsou ubytování v domově mládeže školy, který má kapacitu 130 lůžek ve dvoulůžkových pokojích. Vždy dva pokoje mají spojovací místnost se společnou hygienickou buňkou se sprchou a WC. Poplatek za ubytování žáků a studentů činí 1200 Kč měsíčně.\n\n"}
{"id": "570956", "url": "https://cs.wikipedia.org/wiki?curid=570956", "title": "Alfréd Michalík", "text": "Alfréd Michalík\n\nAlfréd Michalík (* 25. srpna 1944, Petrovice u Karviné) je český politik, v letech 1996–2000 senátor za senátní obvod č. 74 – Karviná a v letech 2002 až 2013 poslanec Poslanecké sněmovny za ČSSD.\n\nAbsolvoval Hutnickou fakultu Vysoké školy báňské v Ostravě. Od roku 1967 pracoval až do roku 1994 na různých pozicích v Železárnách a drátovnách Bohumín. Pak se stal ekonomickým ředitelem podniku Kovona Karviná. Je ženatý. V 80. letech 20. století byl podmínečně odsouzen za majetkovou trestnou činnost. Byl totiž tehdy předsedou fotbalového klubu a s několika dalšími sportovními funkcionáři v něm vytvořili ilegální fond s cca 170 000 Kčs, který používali na nákupy hráčů. Do roku 1989 byl členem KSČ.\n\nPo sametové revoluci se politicky angažoval v ČSSD. Po dobu sedmi let působil jako předseda její místní organizace v Bohumíně. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl za ČSSD zvolen do zastupitelstva města Bohumín. Neúspěšně sem kandidoval v komunálních volbách roku 2010.\n\nV senátních volbách roku 1996 byl zvolen členem horní komory českého parlamentu za senátní obvod č. 74 – Karviná. V 1. kole získal 26 % hlasů a v 2. kole porazil svého rivala (občanský demokrat Karel Cieślar) poměrem 60:40. Zasedal v senátním výboru pro hospodářství, zemědělství a dopravu. V horní komoře parlamentu setrval do senátních voleb roku 2000. V nich získal 19 % hlasů a nepostoupil do 2. kola.\n\nVe volbách v roce 2002 byl zvolen do poslanecké sněmovny za ČSSD (volební obvod Moravskoslezský kraj). Byl členem sněmovního výboru pro sociální politiku a zdravotnictví, v letech 2003–2005 navíc členem hospodářského výboru a v letech 2005–2006 rozpočtového výboru. Poslanecký mandát obhájil ve volbách v roce 2006. Byl členem rozpočtového výboru a výboru pro zdravotnictví. Opětovně byl do sněmovny zvolen ve volbách v roce 2010. Stal se členem rozpočtového výboru (od února 2011 jeho místopředsedou) a členem výboru pro zdravotnictví.\n\n"}
{"id": "570959", "url": "https://cs.wikipedia.org/wiki?curid=570959", "title": "Dagmar Navrátilová", "text": "Dagmar Navrátilová\n\nDagmar Navrátilová (* 18. července 1966 Olomouc) je česká politička, poslankyně v letech 2010 až 2013 zvolená do Parlamentu České republiky za politickou stranu Věci veřejné, od listopadu 2013 do února 2014 předsedkyně strany LIDEM, od února 2014 do května 2015 pak zastávala pozici 1. místopředsedkyně strany VIZE 2014 (nový název LIDEM).\n\nPoslankyní Poslanecké sněmovny Parlamentu České republiky byla zvolena ve volbách 2010 v Olomouckém kraji. Od května 2011 byla místopředsedkyně strany Věci Veřejné a olomoucká krajská tajemnice této strany. V květnu 2011 neúspěšně kandidovala na post předsedkyně Věcí veřejných. V dubnu 2012 ohlásila konec svého členství ve straně Věci Veřejné a svou asociaci s politickou platformou Karolíny Peake.\n\nV listopadu 2012 se stala 1. místopředsedkyní strany LIDEM. Po rezignaci Karolíny Peake na předsednickou funkci byla 8. srpna 2013 pověřena vedením této strany.\n\nVe volbách do Poslanecké sněmovny Parlamentu České republiky v roce 2013 kandidovala, stejně jako její kolega z LIDEM Viktor Paggio, za Stranu soukromníků České republiky, kde byla na čtvrtém místě pražské kandidátky, ale neuspěla.\n\nV listopadu 2013 byla na druhém celorepublikovém sněmu LIDEM zvolena předsedkyní strany. Funkci zastávala do února 2014, kdy byla na třetím celorepublikovém sněmu strana LIDEM přejmenována na stranu VIZE 2014 a Dagmar Navrátilová se stala její 1. místopředsedkyní.\n\nV květnu 2015 se stala místopředsedkyní politického subjektu Řád národa (vznikl přejmenováním strany VIZE 2014), spojeného s organizací Řád strážců koruny a meče. Funkci zastávala do února 2016.\n"}
{"id": "570960", "url": "https://cs.wikipedia.org/wiki?curid=570960", "title": "Marie Nedvědová", "text": "Marie Nedvědová\n\nMarie Nedvědová (* 31. května 1956 Karlovy Vary) je česká politička a právnička, v letech 2010 až 2013 bezpartijní poslankyně za stranu KSČM. Poslankyní Poslanecké sněmovny Parlamentu České republiky byla zvolena ve volbách 2010 v Libereckém kraji.\n\nVe volbách do Evropského parlamentu v roce 2014 kandidovala na 23. místě kandidátky KSČM, ale neuspěla.\n\nV lednu 2016 z KSČM vystoupila.\n\n"}
{"id": "570961", "url": "https://cs.wikipedia.org/wiki?curid=570961", "title": "Josef Nekl", "text": "Josef Nekl\n\nJosef Nekl (* 28. května 1953 Prostějov) je český politik, v letech 2010 až 2017 poslanec za stranu KSČM, nositel titulu RSDr.\n\nPoslancem Poslanecké sněmovny Parlamentu České republiky byl zvolen ve volbách 2010 v Olomouckém kraji. Ve volbách v roce 2013 svůj mandát obhájil.\n\nV komunálních volbách v roce 2014 obhájil za KSČM post zastupitele města Přerova. Naopak v krajských volbách v roce 2016 se mu nepodařilo za KSČM obhájit post zastupitele Olomouckého kraje.\n\nVe volbách do Poslanecké sněmovny PČR v roce 2017 obhajoval svůj poslanecký mandát za KSČM v Olomouckém kraji, ale neuspěl.\n\n"}
{"id": "570963", "url": "https://cs.wikipedia.org/wiki?curid=570963", "title": "Helena Langšádlová", "text": "Helena Langšádlová\n\nHelena Langšádlová (* 14. října 1963 Praha) je česká politička, od května 2010 do srpna 2013 a od října 2013 poslankyně, bývalá zastupitelka Středočeského kraje, v letech 2011 až 2017 místopředsedkyně TOP 09.\n\nHelena Langšádlová se narodila v Praze a nyní žije v Černošicích. V letech 1979–1984 vystudovala střední průmyslovou školu stavební, obor vodohospodářské stavby. V letech 2004–2008 se věnovala bakalářskému studiu v oboru politologie na Vysoké škole politických a společenských věd v Kolíně. V letech 2008–2010 absolvovala magisterské studium politologie a politika v mezinárodních vztazích na Vysoké škole mezinárodních a veřejných vztahů v Praze. V roce 2007 ukončila kurz MBA Basics na Business School Netherland/International, organizovaný ve spolupráci s britskou International Management Centres Association.\n\nPracovní zkušenosti získala Helena Langšádlová v letech 1984–1986 jako stavební technik na odboru výstavby a územního plánování Prahy-západ, v letech 1986–1990 byla na mateřské dovolené. Následně v letech 1990–1998 podnikala jako majitelka penzionu. V období let 1998–2006 vykonávala funkci starostky města Černošice, v letech 2006–2010 zde působila ve funkci místostarostky a do listopadu 2011 pracovala jako zastupitelka města. V letech 2000–2008 a v letech 2012–2013 byla krajskou zastupitelkou. Od roku 2004 do roku 2010 působila jako členka Výboru regionů EU. Od roku 2010 je poslankyní Parlamentu ČR.\n\nHelena Langšádlová je vdaná, má dva dospělé syny. Hovoří anglicky a rusky. Zajímá se o historii a kulturu a ráda relaxuje prací na zahradě. Také má ráda aquaerobic a hraje scrablle.\n\nMezi roky 1998–2006 působila ve funkci starostky města Černošice (zvolena za KDU-ČSL), v letech 2006–2010 ve funkci místostarostky města (zvolena za KDU-ČSL). V letech 2000–2008 byla krajskou zastupitelkou. Od roku 2004 do roku 2010 byla členkou Výboru regionů EU.\n\nPoslankyní byla zvolena v říjnu 2013 a v květnu 2010. Ve sněmovně působila jako místopředsedkyně rozpočtového výboru a členka výboru pro veřejnou správu a regionální rozvoj. Zároveň pracovala jako předsedkyně stálé komise pro rodinu a rovné příležitosti a předsedkyně podvýboru pro bankovnictví, pojišťovnictví a finanční trhy. Rovněž byla členkou podvýboru pro územní rozvoj a financování veřejné správy. Od roku 2013 působí jako místopředsedkyně ve výboru pro evropské záležitosti a je členkou stálé komise pro rodinu, rovné příležitosti a národnostní menšiny.\n\nV roce 2009 se stala předsedkyní středočeské organizace TOP 09 a členkou výkonného výboru. O dva roky později se stala místopředsedkyní TOP 09 a do této funkce byla opětovně zvolena v prosinci 2013. Také v listopadu 2015 obhájila na 4. celostátním sněmu TOP 09 v Praze tuto pozici, od delegátů obdržela 136 hlasů (tj. 79 %). Funkci místopředsedkyně zastávala do listopadu 2017.\n\nV krajských volbách v roce 2012 získala mandát v Zastupitelstvu Středočeského kraje. Na mandát rezignovala v dubnu 2013.\n\nVe volbách do Poslanecké sněmovny v roce 2013 obhájila svůj mandát za TOP 09 ve Středočeském kraji. Ve volbách do Poslanecké sněmovny PČR v roce 2017 obhájila svůj poslanecký mandát za TOP 09 ve Středočeském kraji. Získala 3 447 preferenčních hlasů a z původního 5. místa na kandidátce se přesunula na místo druhé. Je členkou Hospodářského výboru, Výboru pro Evropské záležitosti a předsedkyní Podvýboru pro migraci a azylovou politiku. \n\n"}
{"id": "570965", "url": "https://cs.wikipedia.org/wiki?curid=570965", "title": "František Laudát", "text": "František Laudát\n\nFrantišek Laudát (* 13. března 1960 Ledeč nad Sázavou) je bývalý český politik TOP 09 (a ještě dříve za ODS), v letech 2006 až 2017 poslanec Poslanecké sněmovny PČR, od prosince 2015 do dubna 2017 předseda Poslaneckého klubu TOP 09 a Starostové, bývalý předseda pražské organizace TOP 09.\n\nPrvní stupeň základní školy vychodil v obci Rejčkov, kde bydlel. Od šesté třídy dojížděl do rodné Ledče nad Sázavou. Zde také vystudoval v období let 1975–1979 gymnázium. Následně do roku 1984 studoval Elektrotechnickou fakultu ČVUT v Praze. Poté pracoval ve Fyzikálním ústavu Československé akademie věd. V sektoru polovodičů se František Laudát v pozici vědeckotechnického pracovníka věnoval výzkumu polovodičových krystalů A III B V. V akademii jeho angažmá skončilo v dubnu 1993. Asi od roku 1987 do roku 1993 paralelně v pozici asistenta vyučoval základní kurzy fyziky v I. a II. ročníku Stavební fakulty ČVUT. Po krátkém tříměsíčním působení na Ministerstvu dopravy ČR nastoupil František Laudát do pozice asistenta náměstka primátora hlavního města Prahy.\n\nDlouhodobě působí v pražské místní politice, byl ředitelem Obecního domu, kam ho jmenovala začátkem ledna 1995 Rada hlavního města Prahy. V komunálních volbách roku 1994 byl zvolen do zastupitelstva hlavního města Praha za ODS (tento post ovšem kvůli střetu zájmů musel opustit). Zvolen sem byl v komunálních volbách roku 1998 a komunálních volbách roku 2002. Asi šest let řídil Výbor dopravy ZHMP. Patří k zakladatelům Pražské integrované dopravy, optické telekomunikační sítě PRAGONET, prosadil řadu dopravních projektů, např. staveb městského silničního okruhu (Mrázovka), i např. tramvaj na Barrandov. V letech 1999 až 2000 měl na starosti dostavbu Kongresového centra Praha před zasedáním MMF a SB v roce 2000.\n\nZačátkem ledna 1995 ho rada hlavního města Prahy jmenovala ředitelem Obecního domu v Praze. V pozici investora řídil obnovu této významné secesní památky, její znovuuvedení do provozu i následný provoz. Ve funkci ředitele Obecního domu působil až do 15. září 2006. Za tu dobu Obecní dům uspořádal cca 60 výstav, vydal více než 40 knižních titulů a vyprodukoval více než 10 filmových dokumentů. Je autorem Průvodce Obecním domem a spolutvůrcem zmíněných filmových projektů.\n\nVe volbách v roce 2006 byl zvolen do poslanecké sněmovny za ODS (volební obvod Praha). Působil ve sněmovním výboru pro sociální politiku a v petičním výboru. Poslanecký mandát obhájil ve volbách v roce 2010, nyní již za TOP 09. Byl místopředsedou poslaneckého klubu TOP 09, místopředsedou hospodářského výboru sněmovny, členem kontrolního výboru, petičního výboru a rozpočtového výboru. Předsedal Podvýboru pro důchodovou reformu a byl členem podvýborů pro dopravu, odpadové hospodářství a globální změny klimatu, Výboru petičního a Výboru pro sociální politiku Poslanecký mandát za TOP 09 obhájil také ve volbách v roce 2013. V letech 2013 až 2015 byl místopředsedou poslaneckého klubu TOP 09, dále působí jako místopředseda hospodářského výboru sněmovny, také je členem petičního a rozpočtového výboru Poslanecké sněmovny ČR.\n\nMimo jiné je členem poradního sboru pro rekonstrukci Národního muzea, od roku 2003 pravidelně zasedá v komisi soutěže Dopravní stavba roku. Nedávno vyšla jeho publikace o těchto stavbách, stejně jako publikace o architektonických projektech obdobné soutěže. V roce 2006 po odchodu z Obecního domu založil malostranskou kulturní společnost, jejíž první akcí byla výstava fotografií ke stému výročí narození herečky Jarmily Novotné.\n\nByl předsedou organizace TOP 09 v Praze. Po komunálních volbách v roce 2010 vedl jednání mezi TOP 09, ODS a ČSSD o budoucí koalici na pražském magistrátu. Sám ale do zastupitelstva hlavního města nekandidoval. Následně strana TOP 09 zůstala v opozici, protože došlo k uzavření koalice ODS a ČSSD. Ve funkci předsedy pražské TOP 09 byl potvrzen v září 2011.\n\nDne 8. prosince 2015 byl zvolen novým předsedou Poslaneckého klubu TOP 09 a Starostové, když se uvolnilo místo po Miroslavu Kalouskovi, který byl na konci listopadu téhož roku zvolen předsedou TOP 09 (předsedové stran a klubů mají totiž ve Sněmovně přednostní právo na vystoupení). Laudát se tak stal i součástí předsednictva TOP 09. Na post předsedy poslaneckého klubu rezignoval v dubnu 2017, jelikož se rozhodl, že již nebude obhajovat poslanecký mandát a považoval za vhodné, aby tento post zastával někdo, kdo ve volbách do Poslanecké sněmovny PČR v říjnu 2017 kandidovat bude. Nahradil jej Michal Kučera.\n\nZ jara 2018 na svou žádost ukončil členství v TOP 09.\n\nV říjnu 2019 byl zvolen novým předsedou KANu (Klubu angažovaných nestraníků).\n\n"}
{"id": "570967", "url": "https://cs.wikipedia.org/wiki?curid=570967", "title": "Pavol Lukša", "text": "Pavol Lukša\n\nPavol Lukša (* 15. srpna 1962 Turzovka) je český politik, v letech 2010 až 2013 poslanec Poslanecké sněmovny PČR a v letech 2009 až 2015 místopředseda strany TOP 09. Je také starostou obce Čeladná a od roku 2016 předsedou strany Dobrá volba 2016.\n\nV roce 1981 zakončil maturitou studium na Lesnicko-technické škole v Hranicích. Po absolvování základní vojenské služby v roce 1983 pracoval u Severomoravských státních lesů Krnov (do dubna 1984). Od května roku 1984 byl zaměstnancem 1. brněnské strojírny s.p. (do února 1993).\n\nJe ženatý, jeho manželka Jaroslava je zdravotní sestrou. Má tři děti – Martina, Lucii a Vojtěcha.\n\nV roce 1990 vstoupil do tehdejší Československé strany lidové. V letech 2005 – 2006 byl Pavol Lukša místopředsedou KDU-ČSL. V červnu 2009 z KDU-ČSL vystoupil a stal se členem Přípravného výboru TOP 09. Na Celostátním ustavujícím sněmu strany, konaném 27. a 28. listopadu 2009, byl zvolen místopředsedou TOP 09. Na 2. celostátním sněmu TOP 09, který se konal ve dnech 22.–23. října 2011 v Hradci Králové, byl znovuzvolen místopředsedou TOP 09. Tím se znovu stal i 8. prosince 2013 na 3. celostátním sněmu TOP 09 v Praze. Tuto pozici zastával až do 4. celostátního sněmu TOP 09 na konci listopadu 2015 v Praze. Na sněmu chtěl opět kandidovat na post místopředsedy strany, ale těsně před samotnou volbou kandidaturu vzdal.\n\nOd května 1992 do prosince 1994 byl místostarostou obce Čeladná a v letech 1994 – 2004 jejím starostou. V listopadu 2006 se opět stal starostou obce Čeladná. V komunálních volbách v roce 2014 obhájil post zastupitele Čeladné, když vedl kandidátku TOP 09. Protože strana volby v obci vyhrála, byl v listopadu 2014 opět zvolen starostou.\n\nOd prosince 2004 do listopadu 2008 byl statutárním náměstkem hejtmana Moravskoslezského kraje pro dopravu a životní prostředí. V krajských volbách 2012 kandidoval za koalici TOP 09 a STAN na post hejtmana v Moravskoslezském kraji. Do zastupitelstva se však on ani jeho uskupení nedostali.\n\nV roce 2010 se po květnových volbách do PSP ČR stal poslancem Poslanecké sněmovny Parlamentu České republiky. Ve volbách do Poslanecké sněmovny PČR v roce 2013 kandidoval v Moravskoslezském kraji jako lídr TOP 09 a STAN. Nakonec však byl „vykroužkován“ a místo něj byl do poslanecké sněmovny zvolen nestraník Herbert Pavera.\n\nV březnu 2016 z TOP 09 po neshodách s Miroslavem Kalouskem vystoupil. Následně založil stranu Dobrá volba 2016 (DV 2016) a v říjnu 2016 se stal jejím prvním předsedou. V krajských volbách v roce 2016 byl lídrem kandidátky do Zastupitelstva Moravskoslezského kraje, ale neuspěl.\n\n"}
{"id": "570968", "url": "https://cs.wikipedia.org/wiki?curid=570968", "title": "Jaroslav Martinů", "text": "Jaroslav Martinů\n\nJaroslav Martinů (* 18. dubna 1959 Polička) je český politik, v letech 2010 až 2013 a opět od roku 2017 poslanec Poslanecké sněmovny PČR, v letech 2004 až 2008 a opět od roku 2012 zastupitel Pardubického kraje, od roku 2006 starosta města Poličky, člen ODS.\n\nNení příbuzný hudebního skladatele Bohuslava Martinů, který také pocházel z Poličky.\n\nV krajských volbách v roce 2016 obhájil za ODS post zastupitele Pardubického kraje. Na kandidátce byl původně na 6. místě, ale vlivem preferenčních hlasů skončil první.\n\nVe volbách do Poslanecké sněmovny PČR v roce 2017 byl zvolen poslancem za ODS v Pardubickém kraji. Původně figuroval na 6. místě kandidátky, ale získal 1 776 preferenčních hlasů a skončil nakonec první (předskočil tak i lídra Simeona Karamazova). V komunálních volbách v roce 2018 obhájil mandát zastupitele města Polička, když vedl tamní kandidátku ODS.\n\n"}
{"id": "570976", "url": "https://cs.wikipedia.org/wiki?curid=570976", "title": "Jan Pajer", "text": "Jan Pajer\n\nJan Pajer (* 26. června 1980) je český politik, v letech 2010 až 2013 poslanec za stranu ODS.\n\nPoslancem Poslanecké sněmovny Parlamentu České republiky byl zvolen ve volbách 2010 v Královéhradeckém kraji z posledního, 20. místa kandidátky.\n\n"}
{"id": "570978", "url": "https://cs.wikipedia.org/wiki?curid=570978", "title": "Jiří Petrů", "text": "Jiří Petrů\n\nJiří Petrů (* 17. srpna 1956) je český politik ČSSD, v letech 2006 až 2017 poslanec Poslanecké sněmovny PČR, předtím v letech 1998 až 2006 starosta Valtic.\n\nAbsolvoval Střední průmyslovou školu strojnickou a železniční v Břeclavi a potom Vysoké učení technické v Brně (stavební fakulta, obor konstrukce a dopravní stavby). Pracoval jako mostmistr, vodohospodář, investiční technik a později jako živnostník v oboru projektant a technická pomoc. Je ženatý, má dvě dcery.\n\nDlouhodobě působí v místní politice, do které se zapojil již před rokem 1989. Byl členem a předsedou stavební komise, později členem rady. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Valtice, v roce 1998 jako bezpartijní za \"Sdružení ČSSD, NK\", roku 2002 coby bezpartijní za ČSSD a v následných volbách již jako člen ČSSD. Profesně se k roku 1998 a 2002 uvádí jako stavební inženýr, následně k roku 2006 a 2010 coby poslanec. V letech 1998–2006 zastával post starosty Valtic.\n\nVe volbách v roce 2006 byl zvolen do poslanecké sněmovny za ČSSD (volební obvod Jihomoravský kraj). Byl místopředsedou sněmovního výboru pro veřejnou správu a regionální rozvoj, členem výboru pro sociální politiku a v letech 2009–2010 i výboru zemědělského. Poslanecký mandát obhájil i ve volbách v roce 2010 a volbách v roce 2013. Působí nadále ve funkci místopředsedy výboru pro veřejnou správu a regionální rozvoj.\n\nV listopadu 2012 se stal předsedou Okresního výkonného výboru ČSSD v Břeclavi.\n\nV komunálních volbách v roce 2014 se mu nepodařilo obhájit funkci zastupitele města Valtice a v městském zastupitelstvu tak skončil. Ve volbách do Poslanecké sněmovny PČR v roce 2017 obhajoval svůj poslanecký mandát za ČSSD v Jihomoravském kraji, ale neuspěl.\n\n"}
{"id": "570980", "url": "https://cs.wikipedia.org/wiki?curid=570980", "title": "Stanislav Polčák", "text": "Stanislav Polčák\n\nStanislav Polčák (* 21. února 1980 Slavičín) je český právník, vysokoškolský pedagog a politik, v letech 2010 až 2014 poslanec Poslanecké sněmovny PČR za stranu TOP 09. Od roku 2014 je poslancem Evropského parlamentu, člen hnutí STAN.\n\nPochází z Vysokého Pole. V roce 2003 získal magisterský titul na Právnické fakultě Univerzity Karlovy, v letech 2000 - 2003 studoval Katolickou teologickou fakultu UK. V roce 2004 získal doktorát práv na Právnické fakultě UK na katedře správního práva, obor veřejné právo. V roce 2007 složil advokátní zkoušky.\n\nSpecializuje se na evropské, správní a autorské právo. Byl zaměstnán v advokátní kanceláři Martina Vlčka a vedl poslaneckou kancelář europoslance Tomáše Zatloukala.\n\nStanislav Polčák žije v Praze, je svobodný.\n\nOd listopadu 2002 do června 2009 působil jako místostarosta obce Vysoké Pole, v září 2005 byl jmenován členem expertní komise Úřadu vlády ČR pro otázky EU. Ve funkci skončil v prosinci 2006.\n\nPoslancem Poslanecké sněmovny Parlamentu České republiky byl zvolen ve volbách 2010 v Praze (nominován za stranu Starostové a nezávislí). Od července 2010 do prosince 2013 působil jako předseda Výboru pro veřejnou správu a regionální rozvoj PSP ČR. Od prosince 2012 do srpna 2013 vykonával funkci předsedy Ústavněprávního výboru PSP ČR. V říjnu 2013 byl zvolen opakovaně poslancem Parlamentu ČR. Na konci března 2014 byl na VI. Republikovém sněmu v Průhonicích u Prahy zvolen místopředsedou STAN. Funkci zastával do března 2017.\n\nVe volbách do Evropského parlamentu v roce 2014 kandidoval z pozice člena STAN na 3. místě kandidátky TOP 09 a STAN. Získal 11 997 preferenčních hlasů (tzn. 4,96 %), skončil v rámci kandidátky na čtvrtém místě a byl zvolen poslancem Evropského parlamentu. Vzhledem k neslučitelnosti funkcí rezignoval dne 30. června 2014 na mandát poslance Poslanecké sněmovny PČR, ve Sněmovně ho nahradil Martin Plíšek. Polčák je místopředseda Výboru pro regionální rozvoj (REGI).\n\nV komunálních volbách v roce 2014 kandidoval jako člen STAN do Zastupitelstva Hlavního města Prahy na kandidátce \"Trojkoalice\" (tj. SZ, KDU-ČSL a STAN), ale neuspěl.\n\nVe volbách do Evropského parlamentu v květnu 2019 mandát europoslance obhájil a kandidoval jako člen hnutí STAN na 2. místě kandidátky subjektu s názvem \"\"Starostové (STAN) s regionálními partnery a TOP 09\"\". Získal 25 352 preferenčních hlasů.\n\nHospodářské noviny popsaly, jak poslanec TOP 09 Stanislav Polčák před lety přišel k pohledávce za 7,5 milionu korun. Politik tvrdí, že se jedná o nesmyslné spekulace. V roce 2013 ho v souvislosti s touto kauzou začala vyšetřovat policie pro podezření ze spáchání trestného činu porušení povinnosti při správě cizího majetku.\n\nNa konci února 2017 informoval Český rozhlas Radiožurnál, že Polčák konzultoval nominace na důležitá místa v pražských firmách a na magistrátu s podnikatelem Michalem Redlem, mužem známým z kauz Radovana Krejčíře. V reakci na tuto událost se o den později Polčák rozhodl, že nebude kandidovat na březnovém sněmu Starostů a nezávislých na žádnou volenou funkci v hnutí. Ke svému rozhodnutí uvedl: \"\"Svou neopatrnost si ‚odpracuji‘ jako řadový člen hnutí.\"\"\n\n\n"}
{"id": "570982", "url": "https://cs.wikipedia.org/wiki?curid=570982", "title": "Aleš Rádl", "text": "Aleš Rádl\n\nAleš Rádl (* 13. dubna 1966 Praha) je český politik ODS, bývalý starosta města Černošice a v letech 2006 až 2013 poslanec Poslanecké sněmovny.\n\nBydlí v Černošicích. Je rozvedený, má dvě děti. Získal středoškolské vzdělání ekonomického směru a roku 2009 absolvoval magisterské studium na právnické fakultě Západočeské univerzity v Plzni.\n\nV komunálních volbách roku 1998 neúspěšně kandidoval za ODS do zastupitelstva města Černošice. Zvolen sem byl v komunálních volbách roku 2002 a komunálních volbách roku 2006. Opětovně neúspěšně do tamního zastupitelstva kandidoval v komunálních volbách roku 2010. Profesně se uvádí k roku 1998 jako ekonom, v roce 2002 coby analytik a k roku 2006 a 2010 jako poslanec. V roce 2002 se stal místostarostou Černošic a od roku 2006 působil jako starosta města. V komunálních volbách roku 2010 ale kvůli některým kauzám ODS v Černošicích výrazně propadla a z více než 30% podpory v předchozích volbách spadla na necelých 6 % hlasů. Rádl se nedostal do zastupitelstva. Místní opozice Rádla kritizovala mimo jiné za výstavbu protihlukové zdi za jeho domem, přičemž náklady na zeď v řádu milionů korun byly hrazeny z veřejných rozpočtů. Rádl neúspěch ve volbách vysvětloval agresivní kampaní jeho oponentů („\"Hnojomet paní Göttelové evidentně zafungoval. Je mi to líto, ale já bych se k podobnému vedení kampaně nikdy nesnížil\"“).\n\nVe volbách v roce 2006 byl zvolen do poslanecké sněmovny za ODS (volební obvod Středočeský kraj). Působil jako člen hospodářského výboru a výboru pro evropské záležitosti. Poslanecký mandát obhájil ve volbách v roce 2010. Je členem ústavněprávního výboru a 2. místopředsedou hospodářského výboru sněmovny.\n\n"}
{"id": "570983", "url": "https://cs.wikipedia.org/wiki?curid=570983", "title": "Steve Knight", "text": "Steve Knight\n\nSteve Knight (12. května 1935 – 19. ledna 2013) byl americký hudebník, který v 70. letech působil jako hráč na klávesové nástroje ve skupině Mountain.\n\nKnight se narodil v New Yorku v umělecké rodině. Od roku 1938 do roku 1950 žila jeho rodina ve Woodstocku ve státě New York.\nV roce 1950 se jeho otec stal profesorem Columbia University a tak se rodina přestěhovala do New Yorku. V roce 1952 Knight absolvoval střední školu (New Lincoln School) a téhož roku byl přijat na Columbia University, kde v letech 1952–1959 studoval umění, hudbu a psychologii.\n\nV letech 1959–1968 Knight nahrával nebo byl členem různých skupin jako byli The Feejon Group, The Peacemakers, Devil's Anvil a Wings (nezaměňovat se skupinou Paula McCartneyho). V roce 1969 založil producent/zpěvák/baskytarista Felix Pappalardi skupinu Mountain. V původní sestavě byli ještě Leslie West (kytara/zpěv) a N.D. Smart (bicí). Před vydáním debutového alba Mountain Climbing!, Pappalardi, který znal Knighta z předchozích hudebních uskupení, přizval ho do skupiny jako hráče na klávesy. Corky Laing nahradil Smarta u bicích. Skupina začátkem 70. let hodně koncertovala a nahrávala (3 zlatá alba), ale v roce 1972 skončila. Knight se pak vrátil k tradičnímu jazzu. Dalších dvacet pět let pracoval jako hudební skladatel a příležitostný hudebník.\n\nV 90. letech opustil New York City a vrátil se do Woodstocku. V listopadu 1999 byl zvolen členem rady města Woodstock.\nPodruhé byl zvolen v roce 2003. V roce 2007 Knight do třetího čtyřletého období nekandidoval, dal přednost svému osobnímu životu a zaměřil se na své hudební projekty.\n"}
{"id": "570985", "url": "https://cs.wikipedia.org/wiki?curid=570985", "title": "Vít Němeček", "text": "Vít Němeček\n\nVít Němeček (* 22. ledna 1962 Litomyšl) je český lékař a politik, v letech 2010 až 2013 poslanec za stranu ODS. Poslancem Poslanecké sněmovny Parlamentu České republiky byl zvolen ve volbách 2010 v Libereckém kraji, když ho preferenční hlasy vynesly z šestého místa kandidátky na první. Působí i jako ředitele nemocnice v Jablonci nad Nisou.\n\nV krajských volbách v roce 2016 byl zvolen za ODS zastupitelem Libereckého kraje. Na kandidátce původně figuroval na 15. místě, ale vlivem preferenčních hlasů skončil čtvrtý.\n\n"}
{"id": "570986", "url": "https://cs.wikipedia.org/wiki?curid=570986", "title": "Václav Neubauer", "text": "Václav Neubauer\n\nVáclav Neubauer (* 29. července 1948, Městečko Trnávka) je český politik, dlouholetý starosta obce Městečko Trnávka a v letech 2010 až 2013 poslanec za stranu ČSSD. Poslancem Poslanecké sněmovny Parlamentu České republiky byl zvolen ve volbách 2010 v Pardubickém kraji.\n\n"}
{"id": "570987", "url": "https://cs.wikipedia.org/wiki?curid=570987", "title": "Ivan Ohlídal", "text": "Ivan Ohlídal\n\nIvan Ohlídal (* 25. dubna 1945 Březolupy) je český fyzik, vysokoškolský profesor a politik ČSSD. V letech 2006 až 2013 poslanec Poslanecké sněmovny.\n\nAbsolvoval Střední všeobecně vzdělávací školu ve Veselí nad Moravou, pak vystudoval fyziku na Univerzitě Jana Evangelisty Purkyně v Brně (nynější Masarykova univerzita). Roku 1988 získal titul DrSc. v oboru kvantová elektronika a optika na základě dizertační práce „\"Optické vlastnosti reálných tenkých vrstev a jejich analýza\"“. Profesorem byl jmenován roku 1998, působil jako pedagog na Masarykově univerzitě v Brně. Od roku 2000 působí na Katedře fyzikální elektroniky Přírodovědecké fakulty Masarykovy univerzity. Publikoval okolo 150 vědeckých prací, věnuje se zejména elipsometrii.\n\nČlenem ČSSD se stal roku 1997. V komunálních volbách roku 1998, komunálních volbách roku 2002, komunálních volbách roku 2006 a komunálních volbách roku 2010 byl zvolen do zastupitelstva města Veselí nad Moravou za ČSSD. Profesně se uvádí jako vysokoškolský učitel. V krajských volbách roku 2000 byl rovněž zvolen do Zastupitelstva Jihomoravského kraje za ČSSD.\n\nVe volbách v roce 2006 byl zvolen do poslanecké sněmovny za ČSSD (volební obvod Jihomoravský kraj). Angažoval se ve výboru pro vědu, vzdělání, kulturu, mládež a tělovýchovu. Poslanecký mandát obhájil i ve volbách roku 2010 a byl místopředsedou Výboru pro vědu, vzdělání, kulturu, mládež a tělovýchovu. Ve volbách roku 2013 se však již do Poslanecké sněmovny PČR nedostal, skončil jako druhý náhradník.\n\nOd března 2014 působí v týmu poradců premiéra Bohuslava Sobotky jako poradce pro oblast sociálních věcí, vědy a výzkumu, školství, zdravotnictví a rovných příležitostí.\n\n"}
{"id": "570988", "url": "https://cs.wikipedia.org/wiki?curid=570988", "title": "Alprazolam", "text": "Alprazolam\n\nAlprazolam (INN, systematický název 8-chlor-6-fenyl-1-methyl-4\"H\"-[1,2,4]triazolo[4,3-\"a\"][1,4]benzodiazepin), též známý pod obchodními názvy Xanax, Xanor, Alprax, Niravam či Razolam (a například v Česku také Frontin, Helex a Neurol) je vysoce potentní krátkodobě působící léčivo ze třídy benzodiazepinů. Primárně se používá k léčbě mírných až závažných úzkostných poruch (např. sociální fobie) a panické poruchy, též pro podpůrnou léčbu úzkosti spjaté s klinickou depresí. Je k dispozici i v pomalu se uvolňující formě (Xanax XR, též genericky). Alprazolam má anxiolytické, sedativní, hypnotické, antikonvulzivní a myorelaxační vlastnosti.\n\nČasto bývá v kombinací s alkoholem zneužíván jako droga. Zvýšená dávka těhto dvou látek však může vést k těžkým nežádoucím učinkům na organismus. Také s rostlinou kava může způsobit velké potíže, a to především kóma. Bývá často označován jako droga tzv. Hiphopové generace. Na následky užití této látky spolu s fentanylem zemřel 15. listopadu 2017 americký rapper Lil Peep. Na počest tohoto muzikanta se pak zvedla vlna odmítání Xanaxu ze strany mnohých světových celebrit.\n\n"}
{"id": "570990", "url": "https://cs.wikipedia.org/wiki?curid=570990", "title": "Georgius Crugerius", "text": "Georgius Crugerius\n\nGeorgius Crugerius, česky Jiří Kruger, (6. listopadu 1608 Praha – 9. března 1671 Litoměřice) byl český barokní historik Balbínova okruhu, pedagog a jezuita.\nRoku 1625 vstoupil v Brně do jezuitského řádu. Vystudoval filozofii a teologii v Olomouci a ve Vratislavi. Působil postupně na různých jezuitských kolejích, stěhování bylo v řádu zvykem. Roku 1645 se objevil v Litoměřicích, v letech 1659–1662 byl rektorem koleje v Uherském Hradišti, dále působil v Jičíně, koncem roku 1665 byl přeložen do Hradce Králové. Nejméně od 40.let se přátelil s Bohuslavem Balbínem a Tomášem Pešinou z Čechorodu, kteří vysoce hodnotili Crugeriovu erudici.\n\nJeho dějepisná a hagiografická tvorba je dosud málo prozkoumána. Zásadní encyklopedický význam má dvanáctisvazkové historické dílo \"Sacri pulveres\" (\"Svatý prach\" ve smyslu posvátné události a relikvie světců). Jde o kompendium uspořádané kalendářně podle 12 měsíců a svátků svatých, popisuje historické a církevně historické události v zemích České koruny. Balbín vyčítal dílu jeho kalendářovitost (v dopise z 11. ledna 1659 adresovaném Janu Tannerovi), a patetický sloh. Vyznačuje se barokním katolickým patriotismem a nenávistí k husitství a reformaci. V poslední době se stále více oceňuje Crugeriova práce s mnohdy unikátními prameny, a kritický postoj k Hájkově kronice.\n\nZ hagiografických bádání je nejcennější Crugeriova kniha o svatém Vojtěchovi. Crugerius spolupracoval s Balbínem také na jeho autorské knize \"Diva Montis Sancti\" a vypracoval heslo o svaté Anežce do encyklopedie světců \"Acta sanctorum\", vydávané jezuity v Antverpách.\n\n\n\n\n"}
{"id": "570996", "url": "https://cs.wikipedia.org/wiki?curid=570996", "title": "Stanley Tucci", "text": "Stanley Tucci\n\nStanley Oliver Tucci (* 11. listopadu 1960, Peekskill, New York, USA) je americký herec, režisér, scenárista a producent, podnikatel v gastronomii, držitel dvou cen ceny Emmy a Zlatého glóbu za roli ve snímku \"Konference ve Wannsse\" a za roli ve filmu \"Winchell\".\n\nHerectví vystudoval na Newyorské státní univerzitě. Po ukončení školy začínal jako klasický divadelní herec na Broadwayi.\nV prostředí amerického filmu a showbussinesu se pohybuje od poloviny 80. let 20. století, v roce 1985 začínal u filmu jako herec ve snímku \"Čest rodiny Prizziů\". Zpočátku hrál pouze nevýznamné vedlejší a epizodní role.\n\nV roce 1996 se posléze prosadil i jako režisér a scenárista ve snímku \"Žranice\". Od té doby jeho kariéra i popularita postupně vzrůstala, hrál např. i ve snímku \"\" (2011).\n\nDnes se jedná o renomovaného a uznávaného režiséra i herce. Kromě toho také spoluvlastní v New Yorku restauraci.\n\n\n"}
{"id": "571000", "url": "https://cs.wikipedia.org/wiki?curid=571000", "title": "Volby ve Slovinsku", "text": "Volby ve Slovinsku\n\nVolby jsou ve Slovinsku v zásadě všeobecné a rovné. V kontextu voleb a hlasování lze ve Slovinsku hovořit o volbách prezidenta republiky, volbách do Státního shromáždění a Státní rady, volbách do Evropského parlamentu, místních volbách a konečně i o referendech.\n\nPrezident je volen přímo v zásadě na pětileté období. Devadesátičlenné Státní shromáždění je voleno na čtyři roky, čtyřicetičlenná Státní rada na pět.\n\nPrávo volit a být volen má každý občan Republiky Slovinsko starší osmnácti let, přičemž zákon může stanovit případy a předpoklady, kdy volební právo bude náležet i cizincům.\n\nÚstava Republiky Slovinsko ve svém článku 3 uvádí, že zdrojem veškeré moci je lid, přičemž tuto moc vykonávají občané Slovinska ve volbách na základě dělby moci na zákonodárnou, výkonnou a soudní. Ve článku 43 pak Ústava definuje volební právo jako všeobecné a rovné. Pasivní i aktivní volební právo získávají občané Slovinska dosažením osmnácti let. V zákonem stanovených případech přísluší volební právo také cizincům (například volby do Evropského parlamentu).\n\nPrezident Republiky Slovinsko je volen v přímých, všeobecných a tajných volbách. Prezident je volen na dobu pěti let, opakovaně může být zvolen pouze jednou. Pokud nemůže prezident svůj úřad vykonávat (úmrtí, odstoupení aj.) musí být vypsány volby do patnácti dní po okamžiku uprázdnění funkce. Volební období prezidenta se však může i prodloužit, což připadá v úvahu pouze za situace, kdy by uplynulo volební období v průběhu válečného nebo výjimečného stavu. Pak by došlo ke skončení mandátu až šest měsíců po skončení válečného nebo výjimečného stavu.\n\nPrezidentem může být zvolen pouze slovinský občan. Volby vyhlašuje předseda Státního shromáždění.\n\nDoposud proběhly volby prezidenta v letech 1992, 1997, 2002, 2007 a 2017.\n\nSlovinsko je pro volby do Státního shromáždění rozděleno na osm volebních obvodů, z nichž každý je rozdělen na další jedenáct nominačních jednotek. Celkově je voleno 88 poslanců. Volební práh je nastaven na 4 %. Volby se konají v jeden den, zpravidla mezi 7 a 19 hodinou. V případě, že volič nebude v tento den přítomen, může hlasovat předem, ne však více než pět dní před dnem voleb.\n\nJakmile skončí hlasování, zjistí volební komise, kolik hlasů obdrželi jednotliví kandidáti. Počet mandátů, které získá kandidátka, se zjišťuje na základě vypočtené kvóty (do roku 2000 Haareova kvóta, od roku 2000 sice zákonem vymezena Droopova kvóta, avšak natolik nejasně, že se v některých případech hovoří spíše o Hagenbach-Bischoffově kvótě). Po výpočtu koeficientu připadne kandidátce tolik mandátů, kolikrát je kvocient obsažen v počtu odevzdaných hlasů. Zvoleni jsou ti kandidáti, kteří obdrželi nejvyšší podíl hlasů, přičemž v případě shody rozhoduje los. Z prvního kola nerozdělené mandáty jsou rozděleny ve druhém skrutiniu, kdy je použit d’Hondtův dělitel. Do druhého skrutinia jsou zařazeny všechny hlasy.\n\nVolební obvody (\"\") VE 1 Kranj; VE 2 Postojna; VE3 Lublaň, Centrum; VE4 Lublaň, Bežigrad; VE5 Celje; VE6 Novo mesto; VE7 Maribor; VE8 Ptuj; VE9 Koper; VE10 Lendava.\n\nV letech samostatnosti Slovinska došlo několikrát k zásahům do volebního systému. Zatímco pravice prosazuje většinový model, levice poměrný. O volebním systému se rozhodovalo také v roce 1996 v referendu. Žádný z návrhů však nezískal absolutní většinu, a tak se rozhodování dostalo těsně před jeho většinovou obměnou k Ústavnímu soudu, jehož členové se identifikovali spíše s pravou částí politického spektra. Dlouhodobý konflikt soudu se středolevou vládou tak vygradoval, když soud přikázal Státnímu shromáždění, aby přijal volení zákon založený právě na většinovém volebním systému. Takový konkrétní příkaz však poslanci opakovaně odmítli s odkazem na Ústavu, podle níž nejsou poslanci vázání žádnými pokyny.\n\nZbývající dva mandáty připadají zástupcům menšin (italské a maďarské). Tito jsou voleni Bordovým systémem. Pro jejich zvolení není nutné dosáhnout na celostátní úrovni čtyřprocentního zisku.\n\nVolby do Státního shromáždění proběhly v letech 1992, 1996, 2000, 2004, 2008, 2011 a 2014.\n\nVolby do Státní rady jsou nepřímé a nejsou rovné. Členové Státní rady jsou voleni sbory volitelů, které volí zastupitelé místní samosprávy a zástupci profesních zájmů. Seznamy volitelů se předkládají volební komisi. Zástupce profesních organizací mohou volit i cizinci, kteří vykonávají hospodářskou aktivitu ve volebním obvodě. Volby vyhlašuje předseda Státního shromáždění. Pokud v průběhu volebního období dojde k uvolnění mandátu, konají se doplňovací volby. Pokud ale dojde k uvolnění mandátu v posledních šesti měsících volebního období, zůstane mandát neobsazený. Volby ve sborech volitelů jsou tajné a ve všech sborech musejí proběhnout v jednom týdnu. Voleb se musí zúčastnit většina volitelů, pokud se tak nestane, koná se do týdne nové shromáždění, kde již počet volitelů nehraje roli. Na průběh voleb dohlíží pětičlenný volební výbor zvolený z řad volitelů. Každý volitel může vybrat tolik jmen, kolik kandidátů může jeho organizace zvolit. Zvítězí ten kandidát, který má největší počet hlasů, v případě shody rozhoduje los.\n\nMístní volby se konají jen na určitém území Slovinska (obvykle na území občiny). Občané tak volí starostu, obecní shromáždění a obecní radu. Místní volby se konaly v letech 1994, 1998, 2002 a 2006.\n\nSlovinská Ústava zmiňuje referendum v zásadě na čtyřech místech, když hovoří o referendu o přenosu výkonu suverénních práv na mezinárodní organizaci (čl. 3a Ústavy), zákonodárném referendu (čl. 90 Ústavy), referendu, které předchází zřízení občiny (čl. 139) a referendu potvrzujícím změny Ústavy (čl. 170).\n\nVsunutí zmínky o referendu ve vztahu k mezinárodní organizaci a přenosu práv na ni je důsledkem vstupu Slovinska do euroatlantických struktur – Slovinci tak vytvořili obecnou úpravu přechodu práv, čímž zvolili odlišný postup než český parlament, který ústavu a další právní předpisy doplnil u stejné příležitosti ustanoveními použitelnými výhradně k referendu o vstupu do Evropské unie. Pokud by mezinárodní smlouva o přechodu části suverénních práv na mezinárodní organizaci byla ve Slovinsku rozhodována v referendu, je návrh přijat, pokud by se pro něj vyjádřila většina platně odevzdaných hlasů.\n\nZákonodárné referendum může vyhlásit Státní shromáždění k otázkám, které se upravují zákonem. Výsledky referenda je Státní shromáždění vázáno. Referendum může Státní shromáždění vyhlásit z vlastní iniciativy, nebo musí, pokud o to požádá nejméně třetina poslanců nebo čtyřicet tisíc voličů. Hlasovat v referendu mohou všichni občané s volebním právem. Návrh je schválen, pokud získal většinu odevzdaných hlasů.\n\nNa návrh nejméně třiceti poslanců musí Státní shromáždění předložit návrh na ústavní změnu voličům ke schválení v referendu. Změna Ústavy je pak přijata, pokud se referenda zúčastnila většina voličů a pro změnu se vyslovila většina odevzdaných hlasů.\n\nDoposud se uskutečnilo sedmnáct celostátních referend a dvě místní. Dvě místní poradní referenda o občinách ve Slovinsku se konala v lednu a dubnu 2006, zbývající celostátní referenda:\n\n\n\n"}
{"id": "571002", "url": "https://cs.wikipedia.org/wiki?curid=571002", "title": "Rotunda svatého Michala (Staré Město)", "text": "Rotunda svatého Michala (Staré Město)\n\nVelkomoravská rotunda svatého Michala se nacházela na území dnešního Starého Města v okrese Uherské Hradiště. Je spolu s palisádou základní figurou znaku Starého Města.\n\nČást základů okrouhlé velkomoravské rotundy z 9. století byla objevena Vilémem Hrubým při archeologickém průzkumu vnitřní části pozdně románského římskokatolického farního kostela svatého Michaela archanděla v roce 1962 v hloubce pouhých 23 cm pod tehdejší úrovní dlažby. (Samotný sálový kostel pochází z 1. poloviny 13. století a nachází se ve východní části staroměstského hřbitova.)\n\nZachovalá část je základem kruhovité lodi z lomového pískovce vázaného vápennou maltou. Se základem se zachovala i část nadzemního zdiva výšky 22 cm z vnitřní strany omítnutá bílou omítkou. Zbývající část základů rotundy, která se nalézala mimo vnitřní část kostela, se nezachovala, neboť byla rozebrána a druhotně použita při přestavbě rotundy na nový sálový kostel. Ze základů kněžiště byly nalezeny jen nepatrné stopy kamenných zbytků pod novou sakristií, přistavěnou v roce 1939. \n\nPřesné určení stáří pomocí stratigrafie bylo prakticky vyloučeno, neboť na okolním hřbitově se pohřbívá nepřetržitě již dlouhých 11 století a všechny vrstvy jsou tudíž dokonale promíseny. Stáří rotundy však bylo určeno vzájemným srovnáním s nálezy z jiných velkomoravských archeologických lokalit v Mikulčicích, na Pohansku u Břeclavi i v samotném Starém Městě. Velkomoravské stáří dokazuje častý výskyt a druhotné použití římských cihel, kvalitní malta s větším obsahem vápna použitá v základovém zdivu, lité maltové podlahy s povrchem vzhledu teraca, hroby s typickými velkomoravskými šperky a jinými artefakty. Situování stavby na starším velkomoravském horizontu datuje počátek stavby rotundy do poloviny 9. století. Tuto dataci potvrzují analogické stavební techniky a technologie dalších staroměstských kostelů v lokalitách „Na Valách“, „Špitálky“, „Na kostelíku (U Víta)“, budovaných po polovině 9. století. \n\nPři opravě po velké povodni v roce 1997 byl proveden kontrolní archeologický výzkum a zviditelnění části zachovalých základů včetně nadzemního zdiva rotundy jejich osvětlením a pokrytím průhlednou skleněnou deskou.\n\nRotunda měla kruhovou loď a směrem na východ vybíhající polokruhovité kněžiště. Vystavěna byla z lomového pískovce vázaného vápennou maltou. Kromě pískovcových kamenů bylo při její stavbě použito i pálených cihel římského původu, mnohdy opatřených kolkem XIV. legie (LEG XIIII GANT) z Carnunta. Jde o cihly pocházející pravděpodobně z rozebrané bezprostředně blízké dosud nelokalizované římské stavby ze 3. století n. l. Z vnitřní strany byla rotunda omítnuta bílou omítkou. Podlahu rotundy tvořila základová vrstva z drobného kameniva, která byla zalita maltou. Relativně delší funkci rotundy potvrzuje obnova podlahy, která byla provedena poněkud odlišným způsobem: na původní litou maltovou podlahu byla udusána vrstva zeminy a na ni nasypána silnější vrstva drceného pískovce a zlomků římských cihel, a ta byla zalita maltou promíchanou s drtí římských cihel.\n\nTato rotunda byla s největší pravděpodobností vlastnickým kostelem velkomoravského vladaře, protože v její blízkosti byly nalezeny pozůstatky základů honosného reprezentativního paláce významného velmože se zbytky lité maltové podlahy. Palác byl s rotundou propojen štěrkovou cestou.\n\nRotunda byla tedy součástí významného mocenského okrsku aglomerace a s nezanedbatelnou mírou pravděpodobnosti i celé Velkomoravské říše.\n\nRotunda svatého Michala přežila pád Velké Moravy. Tuto skutečnost dokládá nález denáru Oty I. Sličného z let 1061 – 1086. Nepřímé prameny potvrzují existenci farního a hřbitovního kostela (bez uvedení patrocinia) v 11. a 12. století. Kontinuitu života v tomto období v okolí rotundy významně dokládá i nález pro tu dobu typické esovité bronzové ozdoby vlasů, tzv. záušnice. \nV 1. polovině 13. století byla rotunda přestavěna velehradskými cisterciáky na větší sálový kostel s obdélníkovou lodí a pravoúhlým kněžištěm.\n\n"}
{"id": "571003", "url": "https://cs.wikipedia.org/wiki?curid=571003", "title": "Zoopark Zájezd", "text": "Zoopark Zájezd\n\nZoopark Zájezd, provozovaný společností Zoopark Zájezd o. p. s., patří k nejmenším zoologickým zahradám v Česku. Nachází se v obci Zájezd, malé vesničce v okrese Kladno poblíž dálnice D7, necelých 17 km severozápadně od centra hlavního města Prahy.\n\nExpozice v obci Zájezd byla zpřístupněna veřejnosti v roce 2010. Otevřeno je každý den, po celý rok. Návštěvníci mohou v expozicích spatřit mj. pět druhů lemurů, které se pravidelně rozmnožují, čtyři druhy želv, kočkodana severního či karakala, který se zde rovněž úspěšně rozmnožuje. V rámci chovných programů zoopark spolupracuje se zoologickými zahradami v Praze a Plzni. Podaří-li se zajistit dostatek financí a změnit kategorizaci pozemků tak, aby umožnila zřízení trvalých staveb, mohl by se zoopark v Zájezdě rozšířit na plochu přibližně 7 ha. Na jaře roku 2017 byla v rámci zooparku otevřena expozice terárií, která obsahuje pravděpodobně největší veřejně přístupnou kolekci chameleonů na světě, další druhy plazů a obojživelníků a menší expozici bezobratlých. Od zpřístupnění zooparku veřejnosti v roce 2010 tak počet chovných druhů vzrostl na takřka 90. Mezi chovanými druhy je mnoho ohrožených vyhynutím v přírodě - např. leguán jedlý (\"Iguana delicatissima\"), leguán modravý (\"Cyclura lewisi\") či želva barmská (\"Geochelone platynota\").\n\nZoopark Zájezd se specializuje na chov poloopic, především lemurů, a zároveň disponuje ohromnou kolekcí chameleonů (aktuálně takřka 20 druhů). Chameleoni jsou vystavováni ve vnitřním terarijním pavilonu a přes léto rovněž ve venkovních expozicích. Všech pět druhů lemurů se daří chovatelům této zoo pravidelně rozmnožovat.\n\nTento seznam není úplný.\n\n\n\n\n\n\n"}
{"id": "571005", "url": "https://cs.wikipedia.org/wiki?curid=571005", "title": "Vuvuzela", "text": "Vuvuzela\n\nVuvuzela (v jazyce tswana: lepatata) je africký lidový hudební nástroj, který byl dříve používán k vzájemnému svolávání občanů. Je to roh, dnes obvykle vyráběný z plastu a přibližně 65 centimetrů dlouhý, který používají fotbaloví fanoušci z Jihoafrické republiky. Od Mistrovství světa ve fotbale 2010 se objevuje také na stadionech v Evropě, a to nejen fotbalových. Při fouknutí vydává hluboký monotónní zvuk přirovnávaný k slonímu troubení. Monotónní zvuk tisíců vuvuzel pak připomíná včelí či vosí roj.\n\nZ pohledu systematiky hudebních nástrojů se jedná o nástroj žesťový, tón se tvoří rozechvíváním sevřených rtů přiložených k nátrubku, stejně jako na jiných žesťových nástrojích. Vyloudit jiný než základní tón je prakticky nemožné, zato tento tón lze hrát velmi hlasitě.\n\nI když původní vuvuzela byla z hliníkového plechu, dnes se vyrábí lisováním z plastu, nátrubek je pouze vytvarován a není oddělitelný od zbytku nástroje.\n\nVuvuzely, které byly víceméně regionální záležitostí, se staly významným tématem zpravodajství hlavně díky světovému šampionátu ve fotbale v Jihoafrické republice. Znamenaly nový prvek v oblasti skupinového fandění desetitisíců diváků. Na nepříjemné hlasité troubení si stěžovali někteří nejihoafričtí hráči, trenéři, diváci i fanoušci při zápasech Mistrovství světa ve fotbale 2010. Důvodů je několik:\n\nFederace FIFA se zabývala návrhem na zakázání všech vuvuzel při fotbalových zápasech, nakonec ale FIFA a organizační výbor rozhodli, že jejich používání při zápasech nezakáží. Protože fotbalové MS je poměrně exponované téma, na internetu už o vuvuzele a jejím používání vznikly obrázkové stripy, anekdoty a internetové memy. Největší světový video portál Youtube dokonce jako recesi přidal tzn. Vuvuzela tlačítko, které do každého videa na tomto serveru přidává zvuk vuvuzel.\n\nOd roku 2010 byly vzhledem k neblahým zkušenostem vuvuzely zakázány organizátory mnoha sportovních i jiných akcí. Zakázány byly například na Wimbledonu, Letních olympijských hrách v roce 2012 v Londýně a Zimních olympijských hrách v roce 2014 v Soči. Zákaz postihl také všechny události pořádané fotbalovou organizací UEFA (včetně Ligy mistrů, Evropské ligy a Eura 2012).\n\n\n"}
{"id": "571010", "url": "https://cs.wikipedia.org/wiki?curid=571010", "title": "Luisa Augusta Dánská", "text": "Luisa Augusta Dánská\n\nLuisa Augusta Dánská (7. července 1771, Hørsholm – 13. ledna 1843, Augustenborg) byla dánská princezna z dynastie Oldenburgů, dcera krále Kristiána VII. a jeho ženy Karoliny Matyldy.\n\nLuisa Augusta byla oficiálně druhým potomkem krále Kristiána VII. a britské princezny Karoliny Matyldy; pravděpodobnější však je, že jejím skutečným otcem byl Johann Friedrich Struensee, německý lékař jejího otce a milenec její matky. Nebyla však prohlášena za nelegitimní a zbavena práv členky dánského královského rodu.\n\nV roce 1772 byla matka Luisy Augusty obviněna z cizoložství, manželem zapuzena a vypovězena z Dánska, a to na popud královy ambiciózní nevlastní matky, královny vdovy Juliany Marie. Děti nešťastné královny (Luisa Augusta a její starší bratr, budoucí král Frederik VI.) pak bez matky žily v paláci Christiansborg pod dohledem této nevlastní babičky; za těchto okolností se mezi oběma sourozenci vytvořily velmi těsné vztahy, které trvaly celý život.\n\nJiž v Luisiných osmi letech vznikl v jejím okolí plán provdat ji za příslušníka některé z vedlejších větví oldenburské dynastie, aby u jejích eventuálních budoucích dětí, jež by se mohly stát následníky dánského trůnu, byla zajištěna krev dánského panovnického rodu; u ní panovalo podezření, že není dcerou královou. Nakonec byl vybrán její vzdálený bratranec, augustenburský princ následník. 27. května 1786, ve věku 14 let, uzavřela Luisa Augusta sňatek s augustenburským princem Frederikem Kristiánem.\n\nZ manželství vzešly tři děti, dcera a dva synové:\n\nPo smrti manžela strávila Luisa Augusta zbytek života správou augustenburského panství a výchovou a zabezpečením svých dětí. V době její smrti dcera Karolina Amálie byla již jako manželka Kristiána VIII. dánskou královnou.\n\nPotomstvo Luisy Augusty bylo a je početné. Mezi jinými lze jmenovat Fridricha VIII. Šlesvicko-Holštýnského a jeho pravnuka, současného švédského krále Karla XVI. Gustava, řeckého krále Konstantina II. a jeho sestru, španělskou královnu Sofii, matku španělského krále Filipa či dánskou královnu Markétu II.\n\n"}
{"id": "571011", "url": "https://cs.wikipedia.org/wiki?curid=571011", "title": "Parc des Buttes-Chaumont", "text": "Parc des Buttes-Chaumont\n\nParc des Buttes-Chaumont je veřejný park, který se nachází na severovýchodě Paříže v 19. obvodu. Park byl vybudován v roce 1867 a rozkládá se na ploše 24,73 ha, což z něj činí třetí největší pařížský park.\n\nNa místě se původně nacházely staré kamenolomy, kde se těřil sádrovec a stavební kámen pro výstavbu domů v Paříži. Park byl zřízen v největším z těchto lomů. Napoleon III. pověřil barona Hausmanna, aby zde vybudoval park. Architektem parku se stal Jean-Charles Alphand, který se mj. podílel i na vzniku Bois de Boulogne.\n\nNa počátku 21. století byla na popud Strany zelených změněna péče o park. Některé části trávníku nejsou sečeny pravidelně, ani stejným způsobem, aby se flóra stala rozmanitější. Zahradníci si koupili malý traktor, který jim umožňuje provádět tyto operace i na strmých svazích parku.\n\nPark má velmi bohatou skladbu dřevin, roste zde mnoho vzácných druhů, např. jerlín, platan vysazený v roce 1862 (6,35 m v obvodu), dřezovec americký, jinan dvoulaločný, jilm sibiřský, libanonský cedr zasazený roku 1880.\n\nV parku hnízdí množství druhů ptáků. Především to jsou obvyklé druhy ve městech jako vrány, vrabci, holubi, špačci, straky, kosi, sýkorky, pěnkavy, červenky, brhlík lesní, střízlík. K méně obvyklým patří pěnice černohlavá, rorýs, datel, drozd, sojka, vlaštovka, poštolka obecná, krahujec nebo puštík obecný.\n\nNa jezeře to jsou kachny, husy, volavky, rackové, občas se vyskytne i ledňáček říční.\n\nZ plochy 24,73 ha tvoří 12 ha trávníky, 6 ha květinové záhony, 1,5 ha jezero, napájené dvěma toky, s ostrovem Belvédère a 1 ha skaliska. 4,5 ha zabírá provoz, který tvoří 5,5 km cest a 2,2 km silnic.\n\nDominantou parku je útes na ostrově vysoký 30 m. Na jeho vrcholku je malý pavilon. K němu je přístup dvěma mosty. Zděný je vysoký 22 m a má rozpětí 12 m, visutý most ze dřeva má rozpětí 65 m. Skálou vede k jezeru vytesané schodiště se 173 schody.\n\nV parku je rovněž jeskyně 14 m široká, 20 m vysoká, zdobená krápníky, z nichž největší má 8 metrů.\n\nV parku se nachází 6 pavilonů u hlavních vchodů, 3 restaurace, dvě loutková divadla a vede přes něj zaniklá železnice z roku 1862.\n\n"}
{"id": "571014", "url": "https://cs.wikipedia.org/wiki?curid=571014", "title": "RUR-5 ASROC", "text": "RUR-5 ASROC\n\nRUR-5 ASROC je americká raketová protiponorková zbraň, použitelná za každého počasí, vyvinutá firmou Honeywell pro americké námořnictvo a používaná řadou zahraničních uživatelů. V 60.–80. letech 20. století byla hlavní americkou protiponorkovou zbraní. Název zbraně je odvozen od termínu Anti Submarine ROCket, tedy protiponorková raketa. Vývoj ASROCu byl zahájen v roce 1955 a o pět let později byl systém uveden do operační služby. Nesly ho fregaty, torpédoborce a křižníky. Další generací systému je z vertikálního odpalovacího zařízení MK 41 odpalovaná protiponorková střela RUM-139 VL-ASROC.\n\nASROC má jednoduchou koncepci. Kompletní zbraňový systém tvoří raketový prostředek, odpalovací zařízení, střelecký počítač a sonar. Zbraň samotnou tvoří raketový urychlovací stupeň na TPH, stabilizovaný pomocí čtyř pevných ploch, k němuž je připojeno buď samonaváděcí torpédo, nebo jaderná hlubinná puma - hlavice W44 (všechny jaderné pumy byly vyřazeny po skončení studené války). Dolet 9 km u starších verzí rakety byl později prodloužen na 18 km. Nejprve byla používána samonaváděcí torpéda typu Mark 44, od roku 1965 nahrazená výkonnějším typem Mark 46.\n\nRaketový motor vyhoří zhruba 5 sekund po odpálení, poté se oddělí hlavice, která se k cíli pohybuje po balistické dráze. Pokud je neseno torpédo, je před dopadem zbrzděno pomocí padáku o průměru 1,8 m a před poškozením při dopadu dále chráněno speciálním krytem samonaváděcí hlavice. Po dopadu torpédo klesne do předem určené hloubky, začne kroužit a vyhledá cíl.\n\n"}
{"id": "571019", "url": "https://cs.wikipedia.org/wiki?curid=571019", "title": "Île du Belvédère", "text": "Île du Belvédère\n\nÎle du Belvédère (česky \"Vyhlídkový ostrov\") je ostrov na jezeře v parku Buttes-Chaumont v Paříži. Jeho rozloha činí zhruba 6700 m. S okolními břehy je spojen dvěma mosty. Na západě zděným mostem nazývaný \"Most sebevrahů\" (Pont des suicidés), který je vysoký 22 m a má rozpětí 12 m. Na jihu se nachází dřevěný visutý most o rozpětí 65 m. Skálou vede k jezeru vytesané schodiště se 173 schody.\n\nDominantou ostrova i celého parku je 30 metrů vysoký ostroh v severní části ostrova, na kterém se nachází gloriet nazvaný \"Sibylin chrám\" (Temple de la Sibylle). Stavba byla postavená v roce 1869 a jejím architektem byl Gabriel-Jean-Antoine Davioud, který se inspiroval chrámem Sibyly v Tivoli.\n\n"}
{"id": "571023", "url": "https://cs.wikipedia.org/wiki?curid=571023", "title": "Operátor (rozcestník)", "text": "Operátor (rozcestník)\n\nOperátor může být:\n\n\n"}
{"id": "571025", "url": "https://cs.wikipedia.org/wiki?curid=571025", "title": "Club for Growth", "text": "Club for Growth\n\nClub for Growth propaguje omezenou vládu, nízké daně, méně utrácení veřejných prostředků, volných obchod a ekonomické svobody. Pořádá i různé přednášky (pro organizaci přednášel např. i Václav Klaus) a vypracová hodnocení zvolených politiků ve Spojených státech podle toho, jak hlasovali pro jednotlivé návrhy zákonů z hlediska hodnot Klubu.\n\nPolitický akční výbor pravidelně doporučuje hlasovat pro některé fiskálně konzervativní kandidáty na politické funkce a pomáhá s financováním jejich kampaní. Často podporuje ekonomicky pravicové kandidáty proti středově orientovaným republikánům.\n\n"}
{"id": "571030", "url": "https://cs.wikipedia.org/wiki?curid=571030", "title": "Simpson", "text": "Simpson\n\nSimpson může znamenat:\n\n\n\n\n"}
{"id": "571036", "url": "https://cs.wikipedia.org/wiki?curid=571036", "title": "Duktilita", "text": "Duktilita\n\nDuktilita nebo také tažnost či houževnatost je materiálová vlastnost popisující schopnost plastického přetváření před dosažením meze pevnosti. Duktilita konstrukce je definována jako schopnost konstrukce jako celku přenášet zatížení a pohlcovat energii v postelastickém stavu, pokud je vystavena cyklickým deformacím během zemětřesení. Duktilita konstrukce je důležitý faktor při navrhování konstrukcí odolných proti účinkům zemětřesení. Výpočet duktility konstrukce je možný s využitím metod nelineární mechaniky pomocí např. přímé integrace akcelerogramu.\n\n"}
{"id": "571039", "url": "https://cs.wikipedia.org/wiki?curid=571039", "title": "Comet", "text": "Comet\n\nComet může být:\n\n"}
{"id": "571051", "url": "https://cs.wikipedia.org/wiki?curid=571051", "title": "Luoba (řeka)", "text": "Luoba (řeka)\n\nLuoba (žemaitsky Louba) je řeka na západě Litvy, v Žemaitsku, v Klaipėdském kraji, pramení v okrese Skuodas, 3 km na jihovýchod vsi Luoba (ves) (okres Skuodas), 6 km severozápad od města Seda. Délka toku je 52,2 km, je to pravý přítok řeky Bartuva, do které se vlévá 48,8 km od jejího ústí. Teče převážně směrem západním, v menších úsecích směrem západoseverozápadním a s několika krátkými vybočeními k jihu. Protéká Apuolskou Státní chráněnou krajinnou oblastí. U vsi Užluobė na levém břehu je v meziválečných letech postavena kaplička \"Lurdas\". 3 km od pramene teče v délce 1 km na území okresu Mažeikiai.\n\n\nIvoniškė, Luoba, Vaičiaičiai, Gailaičiai, Paluobė, Kadžiai, Šulpetriai, Erkšva, Knežė (do roku 1910 zde byl mlýn), Apuolė, \"hradiště\" jménem Apuolės piliakalnis, Šarkė, Daujotai, Didieji Rūšupiai, Mažieji Rūšupiai, Skuodas\n"}
{"id": "571056", "url": "https://cs.wikipedia.org/wiki?curid=571056", "title": "Súdánská hymna", "text": "Súdánská hymna\n\nHymna Súdánu je píseň My jsme armáda boha a naší země.\nSoučasná hymna byla původně hymnou súdánských ozbrojených sil (před nezávislostí). Když byla vyhlášena nezávislost, byla tato hymna schválena jako státní hymna a nebyla vymyšlena jiná hymna, jako ve spoustě jiných států.\n\nنحن جند الله جند الوطن *** إن دعا داعي الفداء لن نخــن \nنتحدى الموت عند المحن *** نشترى المجد بأغلى ثمن\nهذه الأرض لنا فليعش *** سوداننا علماً بين الأمم\nيابني السودان هذا رمزكم *** يحمل العبء ويحمى أرضكم\n\n\"My vojáci Boha, My vojáci vlasti \nNikdy neopomeneme volání k oběti.\nUdatně odporujeme smrti,\nZa nejvyšší cenu kupujeme slávu.\nToto je naše země, nechte její prapor vlát mezi národy\nSúdánci toto je vaše vlajka\nNese břemeno a brání zem.\"\n\n"}
{"id": "571060", "url": "https://cs.wikipedia.org/wiki?curid=571060", "title": "Luoba (rozcestník)", "text": "Luoba (rozcestník)\n\nNázev Luoba může znamenat:\n\n\n"}
{"id": "571065", "url": "https://cs.wikipedia.org/wiki?curid=571065", "title": "Э", "text": "Э\n\nЭ, э (obrácené e, э оборотное) je 32. písmeno běloruské azbuky a 31. písmeno ruské azbuky. Je obsaženo v azbukách i neslovanských jazyků. Jeho výslovnost odpovídá výslovnosti hlásky e v češtině. Na rozdíl od písmena Е neovlivňuje výslovnost předcházející hlásky (Е v ruštině a běloruštině ovlivňuje výslovnost předcházející hlásky podobně jako písmeno ě v češtině). V ukrajinštině existuje podobné písmeno Є.\n\nV arménském písmu písmenu Э odpovídá písmeno Է (է), v gruzínském písmu písmeno ე.\n\nV hlaholici písmenu Э odpovídá písmeno Ⰵ.\n\n"}
{"id": "571071", "url": "https://cs.wikipedia.org/wiki?curid=571071", "title": "Frédéric Tranchand", "text": "Frédéric Tranchand\n\nFrédéric Tranchand (* 25. května 1988 ) je francouzský reprezentant v orientačním běhu. Jeho největším úspěchem je medailové umístění na Mistrovství světa z roku 2014, kdy získal ve štafetovém závodě, spolu s Françoisem Gononem a Thierrym Gueorgiouem, bronzovou medaili. Tento úspěch dokázal zopakovat i na následujícím MS (2015), pouze v jiném složení štafety. Jeho největším individuálním úspěchem je bronzová medaile ze sprintu na mistrovství světa v norském Trondheimu z roku 2010. V současnosti běhá za francouzský klub OrientExpress 42 a současně za finský klub Paimion Rasti, za který startuje ve Skandinávii.\n\n"}
{"id": "571073", "url": "https://cs.wikipedia.org/wiki?curid=571073", "title": "Twirling", "text": "Twirling\n\n\"Twirling\", pochází z anglického slova \"twirl (točení)\". Twirling je druh sportovního tance, který je kombinace mažoretek, gymnastiky a baletu. Hlavním rozdílem mezi mažoretkou a twirlingovou tanečnicí je, že v twirlingu se dbá především na držení těla, práci s hůlkou a taneční kroky, přičemž v klasické mažoretce se dbá především na držení těla a pochod.. V ČR existují dvě hlavní soutěžní asociace- NBTA A WBTF, která spadá pod asociaci NBTA. v asociaci NBTA je využíván twirling a mažororetky. V twirlingu se obzvlášť jedná se o práci s hůlkou, ale výjimkou nejsou ani vysoké výhozy, přičemž před tím, než twirlingová tanečnice chytne hůlku, dokáže udělat i tři a více náročná salta. S tímto zájmem začínají především děvčata, již v brzkém věku, nejčastěji okolo tří let. Základem je, aby každá tanečnice dokázala udělat \"šňůru\" a \"roznožku\". V tomto tanečním sportu dominuje především Japonsko, přičemž nejznámější Japonská škola twirlingu je SBC. Avšak za poslední roky také dominují Amerika a Francie. Twirling je nejvíce rozšířený v Číně. Často jezdí i zahraniční lektoři do České republiky učit děti nové prvky. bn\n\n\"NBTA\" (national baton twirling association)-mezinárodní asociace, která pořádá každým rokem soutěž twirlingových skupin, (oblastní kolo, mistrovství (Moravy a Slezska, Čech), mistrovství ČR, mistrovství Evropy a každé tři roky i mistrovství světa. Do této asociace jsou zapojeny například tyto země: Česko, Slovinsko, Bulharsko, Anglie, Holandsko, Belgie, Francie, Norsko , Itálie ...\nNBTA je asociace, která přinesla twirling do ČR a díky které se můžeme twirlingu věnovat.\n\n\"IMA\" (international majorettes association)- mezinárodní asociace která pořádá každým rokem soutěž twirlingových a mažoretkových skupin, (oblastní kola, mistrovství (Moravy a Slezska), mistrovství ČR, mistrovství Evropy, mistrovství světa. Do této asociace jsou zapojeny například tyto země: Česko, Slovensko, Polsko, Německo, Francie...\n\nWBTF (World Baton Twirling Federation) - mezinárodní asociace, která pořádá už druhým rokem soutěž twirlingových skupin (mistrovství ČR, mistrovství Evropy a mistrovství světa v twirlingu). Do této asociace jsou zapojeny tyto země: Kanada, Anglie, Francie, Itálie, Japonsko, Nizozemí a USA.\n\nIFMS (International Federation Majorettes Sport)- mezinárodní asociace, která pořádá už šestnáctým rokem soutěž mažoretkových skupin.\n\nTwirlingové oděvy nabízí obrovskou možnost výběru. Dresy se dost podobají jako na moderní gymnastice, ale může být i overal nebo pouze dres bez sukně. Dresy musí být nutně vyrobeny z elastické látky, často navíc lesklé, saténové nebo například pošité flitry a zdobený kamínky.\n\nHlavní podmínkou je, aby se začalo tančit v útlém věku. Také je důležitou věcí, aby tanečnice slyšela rytmus hudby. Nutností je, aby byla ohebná. Také je tradice, že by měla být krásná.\n"}
{"id": "571074", "url": "https://cs.wikipedia.org/wiki?curid=571074", "title": "Ondrej Glajza", "text": "Ondrej Glajza\n\nOndrej Glajza (* 22. března 1966, Poprad, Československo) je slovenský cyklokrosař, bývalý československý reprezentant, nejúspěšnější Slovák v dosadní historii této terénní cyklistické disciplíny.\n\nAktivní činnosti se věnoval v letech 1972-1991. Jako reprezentant Československa získal dva tituly mistra světa:\n\nNa mistrovstvích Československa v kategorii mužů získal celkem čtyři medaile, z toho dvě zlaté:\n\nV květnu v roku 1989 emigroval z Československa (ČSSR) do Západního Berlína. Po Sametové revoluci se vrátil a opět reprezentoval Československo, tentokrát už mezi profesionály.\n\nDvakrát startoval na mijstrovstvích světa v kategorii Elite (profesionálové):\n\nV letech 1993–1999 působil ve funkci trenéra slovenské cyklokrosové reprezentace.\n\nV současnosti se opět aktivně věnuje cyklistice. Za Cyklistický klub Pravenec se zúčastňuje soutěží veteránů v cyklokrosu a na horských kolech .\n\n"}
{"id": "571076", "url": "https://cs.wikipedia.org/wiki?curid=571076", "title": "Šata", "text": "Šata\n\nŠata je řeka na západě Litvy, v Žemaitsku, v Klajpedském kraji, pramení 2 km jihozápadně od vsi Mikytai (okres Skuodas). Teče zpočátku směrem severním, po průtoku dvěma jezery se stáčí směrem západoseverozápadním, teče po severovýchodním okraji městysu Šatės, u vsi Lyksūdė protéká rybníkem, míjí od jihu historické sídlo Apuolė a do řeky Luoba se vlévá 6 km na východ od okresního města Skuodas jako její levý přítok 9,2 km od jejího ústí do Bartuvy.\n\nLevé:\n\nPravé:\n"}
{"id": "571078", "url": "https://cs.wikipedia.org/wiki?curid=571078", "title": "Marijci", "text": "Marijci\n\nMarijci (též Čeremisové, \"Марийцы\") jsou ugrofinský národ žijící v Povolží. Většina Marijců žije v Marijsku a také v Tatarstánu a Baškortostánu. V roce 2002 se k marijské národnosti přihlásilo 604 298 občanů Ruské federace. Několik tisíc Marijců žije na Ukrajině a v Kazachstánu.\n\nMarijci se kulturně dělí na Marijce horské, žijící podél pravého břehu Volhy, Marijce luční, žijící podél levého břehu Volhy a Marijce východní žijící převážně v Baškortostánu.\n\nMarijština náleží do finsko-volžských jazyků ugrofinské větve uralské jazykové rodiny. V současností ji lingvisté dělí na čtyři dialekty: luční, horský, východní a severozápadní.\n\nMarijci kromě pravoslaví vyznávají svoji tradiční pohanskou víru spočívající v uctívání přírody.\n\nTato víra - \"Kuga sorta\" (z překladu \"Velká svíce\") vznikla v 19. století na vzdor proti christianizaci, avšak spolu s prastarými pohanskými prvky mísí i prvky křesťanství. Tradiční náboženské obřady se konají v hájích a lesích u obětních míst nazývaných \"keremet\", kam lidé nosí obětiny v podobě různého jídla. Na nejvyšším místě marijského pantheonu stojí Bílý bůh – \"Jumo\" (kognát finského slova \"jumala\" znamenající „Bůh“).\n\n\n\n"}
{"id": "571081", "url": "https://cs.wikipedia.org/wiki?curid=571081", "title": "Moldavská hymna", "text": "Moldavská hymna\n\nLimba noastră (česky: \"Náš jazyk\") je státní hymnou Moldavské republiky. Státní hymnou Moldavské sovětské socialistické republiky byla od roku 1945 skladba Moldova sovietică/Молдова совиетикэ (česky: \"Sovětská Moldávie\"). Roku 1990 byla nahrazena skladbou Deșteaptă-te, române! (česky: \"Probuďte se, Rumuné!\"), která je zároveň hymnou Rumunska. V roce 1994 vstoupila v platnost současná hymna. Limba noastră je napsána romantickým stylem a vyzývá obyvatele Moldavska, aby oživili národní jazyk.\n\nSlova napsal Alexei Mateevici (1888-1917) a hudbu složil Alexandru Cristea (1890-1942). Píseň obsahuje celkem 12 slok, jako hymna se používá 5 slok (označeny tučně).\n\n"}
{"id": "571083", "url": "https://cs.wikipedia.org/wiki?curid=571083", "title": "Ján Kozák starší", "text": "Ján Kozák starší\n\nJán Kozák (* 17. dubna 1954 Matejovce nad Hornádom) je bývalý československý fotbalista a v současnosti fotbalový trenér slovenského reprezentačního A-mužstva. Jeho syn Ján Kozák je fotbalovým záložníkem.\nV listopadu 2015 vyšla jeho biografická kniha s názvem \"Ján Kozák, príbeh futbalového rebela\" od sportovního publicisty Michala Zemana.\n\nJedná se o odchovance FC Lokomotivy Košice, hrával i za pražskou Duklu. V době své reprezentační kariéry odehrál 55 zápasů, ve kterých za Československo vstřelil 9 gólů. Zúčastnil se Mistrovství Evropy ve fotbale 1980 a Mistrovství světa ve fotbale 1982.\n\nNejvětší část své trenérské kariéry prožil v klubu 1. FC Košice. S Košicemi se v sezóně 1997/98 probojoval do hlavní fáze Ligy mistrů, což se podařilo prvnímu slovenskému mužstvu. Trenérem MFK byl od roku 2005.\n\nJe znám i svojí bouřlivou povahou. V poločasu zápasu 3. kola Corgoň ligy 2009/2010 proti FC Nitra (0:1) napadl soupeřova trenéra brankářů Igora Mesároše, čímž mu způsobil zranění s dobou léčby 4 týdny.\n\nV srpnu 2013 byl vybrán za trenéra slovenského reprezentačního A-mužstva, nahradil dvojici Stanislav Griga a Michal Hipp. U národního týmu debutoval 14. srpna 2013 v přátelském střetnutí s domácím Rumunskem, který skončil remízou 1:1. 6. září 2013 přišla premiéra v soutěžním střetnutí na stadionu Bilino Polje v Zenici proti domácí Bosně a Hercegovině, která skončila výsledkem 1:0 pro slovenský tým (což byla zároveň první porážka bosenského týmu v tomto kvalifikačním cyklu). Toto vítězství také znamenalo uchování určité naděje na postup Slovenska na MS 2014 v Brazílii, která se ale později rozplynula.\n\nV kvalifikaci na EURO 2016 měl jeho tým výborný vstup, Slovensko zdolalo venku Ukrajinu a poté v říjnu i úřadující mistry Evropy Španěly, kterým navíc utlo sérii 36 zápasů bez prohry v kvalifikaci (celkem 8 let). Následně porazilo i Bělorusko a Makedonii zakončilo tak kalendářní rok 2014 s plným počtem 12 kvalifikačních bodů. S týmem vybojoval postup na EURO 2016 ve Francii, což byl historicky první postup slovenské reprezentace na evropský šampionát.\n\n\n\n"}
{"id": "571087", "url": "https://cs.wikipedia.org/wiki?curid=571087", "title": "Poslanecký klub TOP 09 a Starostové", "text": "Poslanecký klub TOP 09 a Starostové\n\nPoslanecký klub TOP 09 a Starostové naposledy vznikl po volbách do Poslanecké sněmovny uskutečněných 25. a 26. října 2013, ve kterých strana TOP 09 s podporou STAN dostala 12% voličských hlasů a získala tak 26 poslanců. Po volbách v roce 2017, do kterých kandidovali TOP 09 i STAN samostatně, se rozhodli nevytvořit společný poslanecký klub a ten tudíž ustavením nové sněmovny zanikl.\n\nV Senátu Parlamentu České republiky působí aktuálně Klub Starostové a nezávislí, který je se svým počtem 19 členů momentálně největším klubem horní komory. Členy klubu jsou senátoři nominovaní například STAN, TOP 09, SLK, Ostravak, ale i dalšími stranami a hnutími.\n\nPoprvé vznikl po parlamentních volbách uskutečněných 28. a 29. května 2010, ve kterých strana TOP 09 překročila pětiprocentní uzavírací klauzuli. Až do dubna 2013 byli členy klubu pouze poslanci, kteří získali poslanecký mandát na kandidátce TOP 09. K 16. dubnu 2013 se členem klubu stal Milan Šťovíček, zvolený na kandidátce Věcí veřejných. Klub měl tedy původně 41 členů, později 42. Zanikl spolu s rozpuštěním Poslanecké sněmovny 28. srpna 2013. Po celé první volební období byl jeho předsedou Petr Gazdík.\n\nPo volbách do Poslanecké sněmovny v říjnu 2013 byl klub znovu ustaven. Měl 26 členů. Nejdříve byl jeho předsedou opět zvolen Petr Gazdík. Po nezvolení Miroslava Kalouska místopředsedou Poslanecké sněmovny ale odstoupil a předsedou klubu byl zvolen právě Kalousek, jenž tak získal přednostní právo pro parlamentní diskuzi, o které jako jeden z předních lídrů opozice stál. Na konci listopadu 2015 byl Kalousek zvolen předsedou TOP 09 a na místo předsedy klubu na začátku prosince téhož roku rezignoval. Novým předsedou byl zvolen František Laudát. Ten na post předsedy poslaneckého klubu rezignoval v dubnu 2017, jelikož se rozhodl, že již nebude v blížících se volbách obhajovat poslanecký mandát a považoval za vhodné, aby tento post zastával někdo, kdo ve volbách do Poslanecké sněmovny PČR v říjnu 2017 kandidovat bude. Nahradil jej tedy Michal Kučera, který se tak stal zároveň posledním předsedou tohoto poslaneckého klubu. V dubnu 2017 do klubu vstoupila původně členka hnutí ANO Kristýna Zelienková, ta se později stala také lídryní kandidátky TOP 09 ve Zlínském kraji.\n\nV 8. volebním období Poslanecké sněmovny již existují kluby obou stran odděleně jako Poslanecký klub TOP 09 (7 členů) a Poslanecký klub STAN (6 členů).\n\n\n"}
{"id": "571089", "url": "https://cs.wikipedia.org/wiki?curid=571089", "title": "A*", "text": "A*\n\nA* () je počítačový algoritmus používaný pro vyhledávání optimálních cest v kladně ohodnocených grafech. Byl vytvořen v roce 1968 Peterem Hartem, Nilsem Nilssonem a Bertramem Raphaelem. Používá stejné principy jako Dijkstrův algoritmus, ale přidává navíc heuristický prvek.\n\nV roce 1964 Nils Nilsson přišel s heuristickým vylepšením Dijkstrova algoritmu. Tento algoritmus nazval A1. V roce 1967 Peter E. Hart vylepšil tento algoritmus, ale nedokázal ukázat, že je opravdu optimální. Tento algoritmus nazval A2. Poté v roce 1968 Bertram Raphael dokázal, že A2 je optimální pro konzistentní heuristiku. Jeho důkaz obsahoval část, kde ukázal, že jeho nový algoritmus A2 je nejlepším algoritmem pro dané podmínky. Pojmenoval ho tedy unixovou shellovou syntaxí A*, čili jako A a všechny možné další verze.\n\nA* používá hladový princip pro nalezení optimální cesty z daného počátečního uzlu do požadovaného koncového uzlu. Optimální cestou se rozumí nejkratší, nejrychlejší, nejlevnější atd. cesta v závislosti na reprezentaci hodnot vah hran v grafu. Pro účely tohoto článku je hledána nejkratší cesta.\n\nK tomu používá funkci obvykle označenou formula_1, která ohodnocuje jednotlivé uzly pro určení pořadí, v kterém se mají procházet. Tato funkce se skládá ze dvou funkcí: formula_2, kde funkce formula_3 je funkce představující vzdálenost mezi počátečním a daným uzlem, formula_4 představuje heuristickou funkci. Tato funkce odhaduje správnost postupu při vyhledávání optimální cesty za pomoci vzdálenosti z aktuálního uzlu do uzlu konečného. Zároveň musí být přípustná, tzn. nesmí nadhodnocovat vzdálenost k cíli. Například v navigaci může být použita jako heuristika vzdálenost vzdušnou čarou, jelikož je to fyzicky nejkratší možná cesta.\n\nPokud heuristika formula_5 navíc splňuje podmínku formula_6 pro každou hranu formula_7 grafu (formula_8 je délka této hrany), potom formula_5 je monotónní (někdy též označována jako konzistentní). V tomto případě algoritmus navštíví každý uzel maximálně jednou.\n\nSamotný algoritmus pak probíhá následovně. Je vytvořena a udržována prioritní fronta otevřených, tj. ještě nenavštívených uzlů. Čím menší je hodnota formula_1 pro daný uzel formula_11, tím vyšší má prioritu. V každém kroku algoritmu je uzel s nejvyšší prioritou odebrán z prioritní fronty a jsou spočítány hodnoty formula_12 a formula_5 pro jeho sousední uzly. Tyto uzly jsou pak přidány do prioritní fronty anebo jsou sníženy jejich hodnoty, pokud ve frontě už jsou a nové hodnoty jsou nižší. Algoritmus pokračuje, dokud nemá konečný uzel menší hodnotu formula_12, než libovolný jiný uzel z fronty, nebo dokud není tato fronta prázdná. Hodnota formula_12 koncového uzlu je poté délkou nejkratší cesty grafem. Pokud je potřeba znát i konkrétní cestu, je nutné udržovat si i seznam uzlů na této cestě. Pro udržování stačí pamatovat si v každém uzlu jeho (libovolného) předchůdce na nejkratší cestě.\n\nNásledující pseudokód popisuje algoritmus A*:\n\nUkázka algoritmu A* v akci. Uzly představují města spojená hranami, formula_4 je vzdálenost vzdušnou čarou. Zeleně je označený počáteční uzel, modře koncový uzel a oranžově jsou označené uzavřené uzly.\nČasová složitost algoritmu závisí na použité heuristice. V nejhorším případě je počet prozkoumaných uzlů exponenciální vzhledem k délce řešení. V optimálním případě je složitost polynomiální. Optimálním případem se rozumí stav, kdy je prohledávaný prostor stromem, existuje pouze jeden optimální stav a heuristická funkce formula_5 splňuje následující podmínku:\nkde formula_19 je optimální heuristika, tj. přesná vzdálenost z formula_11 do koncového uzlu. Jinými slovy podmínka říká, že chyba heuristiky formula_5 neporoste rychleji, než logaritmus optimální heuristiky.\n\n\n"}
{"id": "571093", "url": "https://cs.wikipedia.org/wiki?curid=571093", "title": "Jednotka sboru dobrovolných hasičů", "text": "Jednotka sboru dobrovolných hasičů\n\nJednotka sboru dobrovolných hasičů obce nebo závodu je jednotka požární ochrany (JPO), která se zřizuje na základě §29 a § 68 zákona 133/1985 Sb., o požární ochraně, ve znění pozdějších předpisů.\n\nOrganizační struktura jednotky je stanovena ve vyhlášce 247/2001 Sb., o organizaci a činnosti jednotek PO ve znění vyhlášky 226/2005 Sb.\n\nKaždý hasič v této jednotce je proškolen nejméně 40 hodinami teoretických i praktických znalostí ročně a dále je musí doplňovat. Musí mít potvrzení od lékaře, že je schopný a zdravotně způsobilý v jednotce působit a každé 2 roky toto potvrzení obnovovat. Zvlášť velké nároky jsou kladeny na nositele dýchací techniky a řidiče.\n\nJednotky JPO I zřizuje Hasičský záchranný sbor České republiky.\n\n\nPoznámka: Jednotka sboru dobrovolných hasičů obce, která není zařazena do plošného pokrytí, má základní početní stav členů jako jednotka JPO V.\n\nČlenové v jednotkách kategorie JPO II mohou činnost vykonávat jako svoje vedlejší nebo hlavní povolání.\n\nDruhy jednotek.\n\n\nV dohodě se zřizovatelem mohou být tyto jednotky využívány k zásahům i mimo svůj územní obvod.\n\nPodle § 68 zákona č. 133/1985 Sb., o požární ochraně, ve znění zákona č. 237/2000 Sb. obec zřizuje a spravuje jednotku sboru dobrovolných hasičů obce. Z právního hlediska tedy jednotka, kterou podle tohoto zákona zřídí obec, není totožná s občanskými sdruženími, jimiž většinou jsou sbory dobrovolných hasičů, ale prakticky bývá nejčastěji obcí jmenována po dohodě s těmito dobrovolnickými spolky a z jejich členů – obec však musí zřídit jednotku i v případě, kdy v obci žádné dobrovolné sdružení není. Velitele této jednotky, po vyjádření hasičského záchranného sboru kraje k jeho způsobilosti vykonávat funkci velitele, jmenuje a odvolává starosta obce. Přihlíží přitom k návrhu občanského sdružení působícího na úseku požární ochrany.\n\nJednotek složených ze členů dobrovolných sborů se týkají tytéž zákony jako profesionálních sborů, konkrétně\n\n\n"}
{"id": "571094", "url": "https://cs.wikipedia.org/wiki?curid=571094", "title": "Pyré", "text": "Pyré\n\nPyré je kulinářský výraz pro jemně zpracovanou hmotu, která vznikla jako výsledek šlehání, drcení, mixování, rozmělnění, pasírování, kvedlání nebo šťouchání.\n\nNejčastěji se takto zpracovávají dužiny ovoce a zeleniny (jablko, hruška, mrkev, rajče, brokolice, …), ale i exotických plodů (např. maracuja) nebo bylinek. Před servírováním se často zdobí, např. nastrouhaným sýrem nebo kokosem; nakrájeným šnitlikem, bobkovým listem apod. Servíruje se čerstvé, protože většinou podléhá rychlé zkáze. Vzhledem k tomu, že téměř všechna pyré se připravují a podávají zastudena, obsahuje tak větší množství vitamínů než tepelně zpracované pokrmy či přílohy.\n\nCo do konzistence je podobný (ovocným či jiným) protlakům, ale rozdíl mezi nimi je v tom, že zatímco protlak figuruje spíše jako surovina pro přípravu dalších pokrmů, pyré (zejména po vhodném ozdobení) vynikne jako samostatný pokrm (přesnídávka či svačina) nebo dezert.\n\nPyré pochází z francouzského \"purée\", což je výraz pro kašičku, protlak nebo břečku.\n\n\n"}
{"id": "571099", "url": "https://cs.wikipedia.org/wiki?curid=571099", "title": "Edmund Dene Morel", "text": "Edmund Dene Morel\n\nEdmund Dene Morel (10. července 1873, Paříž, Francie – 12. listopadu 1924, Bovey Tracey, Devon, Velká Británie) byl britský novinář, spisovatel a politik.\n\nNarodil se v Paříži v rodině Angličanky a francouzského státního úředníka, který zemřel v roce 1877. Když mu bylo patnáct let, opustil školu a začal pracovat, protože rodina nemohla financovat další studium. Pracoval v Liverpoolu u plavební společnosti. Protože hovořil anglicky i francouzsky, dostal se do kontaktu s představiteli Svobodného státu Kongo. V roce 1900 kritizoval v sérii článků praktiky evropských obchodníků s kaučukem a slonovinou, kteří do Konga vozili zbraně a munici a nutili domorodé obyvatele k otrocké práci, a tak o místo přišel.\n\nV roce 1903 založil v Liverpoolu vlastní noviny \"West African Mail\" zaměřené na dění v Kongu. Na základě shromážděných informací Morel detailně popisoval zotročení místních afrických obyvatel belgickým králem Leopoldem a jeho režimem a postupně získával podporu politiků, církevních představitelů a podnikatelů. Roku 1904 založil organizaci \"Congo Reform Association\" a kromě publikování rovněž pořádal přednášky v Británii a ve Spojených státech.\n\nV roce 1906 publikoval knihu \"Red Rubber\", ve které detailně shrnul svá zjištění. Král Leopold byl přinucen roku 1908 předat Kongo do rukou belgické vlády, avšak celý proces se prodloužil až do roku 1913.\n\nMorel se stal členem Liberální strany, za kterou rovněž kandidoval. Během první světové války se však se stranou rozešel a založil skupinu \"Union of Democratic Control\", která nesouhlasila s tajnými vyjednáváními válčících stran o poválečném uspořádání. Roku 1917 byl obviněn ze spolupráce s Německem a uvězněn. Po propuštění vstoupil do Nezávislé labouristické strany.\n\n\n\n"}
{"id": "571100", "url": "https://cs.wikipedia.org/wiki?curid=571100", "title": "Kala (rozcestník)", "text": "Kala (rozcestník)\n\nKala může být:\n\n\n\n\n"}
