{"id": "718646", "url": "https://cs.wikipedia.org/wiki?curid=718646", "title": "Myenterický plexus", "text": "Myenterický plexus\n\nMyenterický plexus (\"plexus myentericus\"), též Auerbachův plexus (\"plexus Auerbachi\") je nervová pleteň ve stěně trávicí trubice obratlovců. Spolu se submukózním plexem tvoří tzv. enterický nervový systém. Myenterická nervová pleteň je ve stěně trávicí trubice umístěna mezi vrstvou podélné svaloviny a vrstvou svaloviny kruhové. Je zodpovědná především za ovládání tzv. gastrointestinálních pohybů: stimuluje rytmické stahy střev a ve srovnání se submukózním plexem ovládá vždy rozsáhlejší regiony trávicí trubice. Myenterický plexus obsahuje i inhibiční neurony, které (zřejmě pomocí peptidu VIP) umožňují uvolnění svěračů. Může pracovat nezávisle na vnějších signálech, ale obvykle je pod kontrolou sympatiku a parasympatiku.\n"}
{"id": "718653", "url": "https://cs.wikipedia.org/wiki?curid=718653", "title": "Bischofshofen", "text": "Bischofshofen\n\nBischofshofen je město v rakouské spolkové zemi Solnohradsko v okrese Sankt Johann im Pongau. Žije zde obyvatel. Město je důležitým železničním uzlem.\n\n\n"}
{"id": "718655", "url": "https://cs.wikipedia.org/wiki?curid=718655", "title": "Jindřich Kafka", "text": "Jindřich Kafka\n\nJindřich (Heinrich) Kafka, (25. února 1844 Strážovice, dnes část obce Mirotice, okr. Písek – 2. dubna 1917 Vídeň) byl vídeňský skladatel českého původu.\n\nVystudoval Varhanickou školu v Praze. Byl žákem Františka Blažka a Josefa Krejčího. Vedle toho soukromě studoval hru na housle u Antonína Bennewitze a Mořice Mildnera. Nejprve působil jako varhaník a houslista v Praze. V roce 1875 odešel do Vídně a stal se učitelem hudby. \n\nPodle vlastního číslování zkomponoval na 60 skladeb. \n\nVšechny skladby zůstaly v rukopise.\n\n\n"}
{"id": "718657", "url": "https://cs.wikipedia.org/wiki?curid=718657", "title": "Sankt Andrä (Korutany)", "text": "Sankt Andrä (Korutany)\n\nSankt Andrä () je město v rakouské spolkové zemi Korutany v okrese Wolfsberg. Leží na řece Lavant. Jméno Sankt Andrä znamená v češtině Svatý Ondřej. K 1. 1. 2016 zde žilo 10 061 obyvatel.\n\n\n"}
{"id": "718658", "url": "https://cs.wikipedia.org/wiki?curid=718658", "title": "Pražské primátorky", "text": "Pražské primátorky\n\nPražské primátorky jsou veslařský závod, který se jezdí v Praze na Vltavě pod záštitou primátora hlavního města. Jde o nejznámější událost svého druhu v České republice. Na rozdíl od většiny veslařských závodů se na Primátorkách jezdí pouze disciplíny osmiveslic a skifů. Závod je charakteristický zatáčkou před vyšehradskou skálou, kterou vymezují bójky. Dvoukilometrová trať standardní délky začíná proti proudu řeky někde u jižního cípu Veslařského ostrova na pomezí Podolí a Braníku, vede severním směrem po proudu řeky mezi Vyšehradem a Císařskou loukou pod vyšehradský železniční most, za nímž se nedaleko od Palackého mostu nachází cíl. Společně se silničním běžeckým závodem Běchovice-Praha jde o jednu z nejstarších a netradičnějších sportovní akci pořádaných v Praze i v celé České republice (Československu).\n\nJiž v roce 1895 Josef Rössler-Ořovský založil Jarní skulérský závod, který byl s Primátorkami sloučen v roce 1933. První závod osmiveslic se jel v roce 1910. První dva ročníky vyhráli veslaři z veslařského klubu Slavia Praha. V té době ještě nesoutěžili o putovní trofej, tu získala až vítězná posádka 3. ročníku. Závod ženských osmiveslic se koná od roku 1934. Od roku 1995 se smějí Primátorek účastnit i skifaři, kteří se stali mistry republiky. Od roku 2000 se mohou závodu účastnit zahraniční veslaři.\nV roce 1950 byl do programu nejprve jako doprovodný závod, od 1958 jako závod o Zlaté veslo, zařazen i závod osem juniorů.Od roku 1973 se jezdí také veteránské soutěže mužů, od roku 1996 také veteránské soutěže žen (v obou závodech obvykle startují bývalí závodníci a závodnice).\nOd roku 1988 se potom konají i soutěže dorostenců (jezdí na trati dlouhé 1500 metrů). Závod nese název Cena Vltavy – Memoriál Jindřicha Gottwalda. Nejmladší soutěží je potom závod dorostenek.\nOd roku 2011 se v pátek před závodním víkendem koná i souboj posádek čtyř pražských vysokých škol, závod Univerzitních osem.\n\nZávod se nejede na zcela rovné (přímé) trati, kvůli vyšehradské skále, která trčí směrem do vltavského koryta, lodě musí na řece provést mírnou zatáčku, trať je zde vyznačena bójkami. Kvůli zatáčce jsou navíc start i cíl trochu šikmé.\n\nV pořádání Primátorek se postupně střídají všechny pražské kluby, kromě Dukly Praha. Veslaři Dukly Praha v roce 2013 vyhráli závod osmiveslic mužů už po čtyřiatřicáté za sebou.\n\nPočátkem června 2014 se konal 101. ročník Primátorek ČSOB Pojišťovny. Hlavní závod opět vyhrála Dukla.\n\nVšechny závody se jezdí v Praze na Vltavě. Start juniorských a dospělých kategorií (na 2000 metrů dlouhé trati) je na začátku Veslařského ostrova. Cíl všech kategorií je potom na Výtoni mezi Železničním a Palackého mostem. Kromě hlavních závodů se v posledních letech jezdí i doprovodné závody – například historických lodí nebo žákovských posádek.\n\nHlavní závod celého programu. Závod byl poprvé uspořádán roku 1910 a koná se od té doby každoročně s výjimkou válečných let 1914–1918. Postupem let se stal velmi prestižní událostí a vítězství je uznávaným a mezi veslaři velice ceněným úspěchem. Od roku 2000 je otevřen i pro zahraniční účastníky, kteří se stávají lákadlem pro sponzory a média. Od roku 1979 závod nevyhrála jiná posádka, než loď Dukly Praha.\n\nVítězná posádka závodu osmiveslic obdrží z rukou primátora hlavního města putovní cenu, tzv. Primátorský štít. Tepaný měděný štít, umělecky provedený Rudolfem Schortem, opatřil v roce 1909 podle návrhu architekta Františka Kavalíra František Kašpar. Na štítu je heslo „Silné mládeži – opoře vlasti“.\n\nO vznik závodu se zasloužil Josef Rössler-Ořovský. Ten založil v roce 1895 Český Sculling Circle, tedy klub pro podporu skulování a v tom samém roce i Jarní skulérský závod, který měl být jedním ze způsobů, jak získat prostředky na zahraniční starty. V roce 1933, kdy byl závod termínově připojen k Primátorkám, byl také pojmenován po svém zakladateli Josefu Rösslerovi-Ořovském, který v lednu 1933 zemřel. V současné době se závodí již o třetí trofej. Původní cena byla vyzývací a vítěz obdržel zlatou sošku a zlatou medaili. První trofej stejně jako druhou získali do svého vlastnictví definitivně skifaři VK Slavia. Teprve třetí cena, kterou věnovala Ústřední jednota veslařů z Čech, se stala věčně putovní a o stříbrný pohár se závodí dodnes.\nAž do roku 1994 se nesměli zúčastňovat závodníci, kteří získali titul mistra republiky ve skifařských disciplínách. Od ročníku 1995 však bylo toto omezení zrušeno a byla současně povolena i účast zahraničních skifařů.\n\nZávod ženských osem byl prvně odstartován 10. června 1934 a tři zúčastněné posádky (ŽVK Praha, VK Libeň, Sokol Smíchov II) absolvovaly vzdálenost 1200 metrů. Nyní se podle mezinárodních pravidel závodí na trati dlouhé 2000 m.\nPůvodní putovní cenu – velkou plastiku akademického sochaře Ladislava Tomana – věnoval tehdejší trenér Ženského veslařského klubu Praha prof. Ing. Alois Houba. Soutěžilo se o ni až do konce 50. let, kdy byla při dopravě vážně poškozena a dalších dvacet let nebyla předávána. Obnovení plastiky zajistil v roce 1978 Spartak Praha 4 – ČVK a od tohoto roku opět putuje po vítězných posádkách. Medaile pro jednotlivé členky posádky věnuje Magistrát hl. města Prahy.\n\nTento závod je ženskou obdobou Jarního skulérského závodu. Platilo pro něj od prvního ročníku až do roku 1994 stejné ustanovení jako pro skifaře. Startovat směly pouze ty veslařky, které nezískaly titul v kterékoliv párové disciplíně na domácím šampionátu. Zakladatelem se v roce 1959 stal oddíl ČVK Praha.\nDo roku 1984 jezdily skifařky na trati 1000 m, po prodloužení dráhy žen Mezinárodní veslařskou federací se i tento závod přizpůsobil pravidlům a od roku 1985 se jezdí o Stuhu Podolí na trati dvou kilometrů. Tradice boje o Stuhu Podolí byla přerušena jen jednou a teprve nedávno. V roce 1992 se nejelo, neboť se přihlásila pouze jedna skifařka a závod pochopitelně odpadl.\n\nJedná se o první závod pro mládež v rámci pořadu Primátorek. Jako vložený závod se osmy dorostenců jezdily neoficiálně již od r. 1950. Zlegalizován byl závod v roce 1958 pod názvem osmy dorostenců, kdy Praha 4 věnovala putovní cenu.\nNejprve se jezdilo na 1500m trati. V polovině 80. let se ale na základě změny pravidel Mezinárodní veslařské federace prodloužila trať pro ženy a juniory na 2000 m. V souvislosti s mezinárodním názvoslovím také došlo k přejmenování na závod juniorů.\n\nZávod je určen dorostencům ve věku 16 a 17 let a jezdí se na trati o délce 1500 m. Poprvé byl závod vypsán při příležitosti 75. Primátorek v roce 1988. V roce 1991 se stal závod také Memoriálem Jindřicha Gottwalda, dlouholetého předsedy ČVK Praha a významného činovníka československého veslování.\nAutorkou putovní ceny, skleněné plastiky, je akademická malířka Gizela Šaboková.\n\nJe nejmladším závodem v programu Primátorek. Byl založen na podporu ženského veslování.\n\nRozvoj veteránského veslování ve světě inspiroval v roce 1973 funkcionáře ČVK, aby při příležitosti jubilejního 60. ročníku Primátorských osmiveslic přidali do programu závod také pro starší veslaře. Závo¬dí se na typickou veteránskou vzdálenost jednoho kilometru. Řadu let se jezdilo jen v jediné kategorii. V 90. letech stoupl počet kategorií, někdy až na pět. V roce 1992 se jel závod veteránů poprvé jako mezinárodní.\nPůvodně se jezdilo o putovní dřevěný štít. V roce 1993 věnoval osmám veteránů věčně putovní cenu Primátor hlavního města Prahy.\n\nZávod veteránských osmiveslic žen se poprvé objevil v programu Primátorek v roce 1996 jako odnož od původně společného závodu veteránských osem. Oficiálně tedy závod založen nebyl, ale byl jak Českým veslařským svazem, tak i organizátory z SK Smíchov přirozeně přijat a i dalšími pořadateli je respektován.\n\nV roce 2011 byl do programu 98. Primátorek zařazen i závod čtyř pražských vysokých škol – Univerzity Karlovy, Českého vysokého učení technického, Vysoké školy ekonomické a České zemědělské univerzity. Organizátoři se inspirovali podobnými závody v cizině, z nichž nejznámější je The Boat Race, v němž soupeří univerzity z Cambridge a Oxfordu.Závodí se o putovní pohár, který v prvním ročníku vyhrála posádka ČVUT. Zajímavosti je účast osmiveslice Cambridge, kterou právě české univerzity porazily. Výjimkou je individuální výuka na katedře tělesné výchovy Matematicko-fyzikální fakulty University Karlovy, jejíž studenti se ale závodu nezúčastňují. Tento závod je velice zajímavý i tím jaké osobnosti startují a reprezentují svoji univerzitu. Ondřej Synek, Miroslava Knapková-Topinková, Milan Bruncvík a další reprezentanti ve veslování, kteří studují VŠ. Tímto nyl splněn i smysl tohoto závodu, propojit známé tváře s konkrétní univerzitou a ukázat, že veslování je tradiční vysokoškolský sport. \n\n\n"}
{"id": "718661", "url": "https://cs.wikipedia.org/wiki?curid=718661", "title": "3. návštěvní expedice (Mir)", "text": "3. návštěvní expedice (Mir)\n\n3. návštěvní expedice, zkráceně EP-3, ( ) na Mir, byla třetí návštěvní expedicí vyslanou Sovětským svazem na jeho vesmírnou stanici Mir. Expedice byla zahájena 7. června 1988 startem kosmické lodi Sojuz TM-5 a trvala do přistání Sojuzu TM-4 17. června 1988. Výprava byla tříčlenná, skládala se z velitele Anatolije Solovjova, palubního inženýra Viktora Savinycha a bulharského kosmonauta-výzkumníka Alexandra Alexandrova.\n\nHlavním úkolem 3. návštěvní expedice na stanici Mir bylo vystřídání kosmické lodi Sojuz TM-4, sloužící jako záchranná loď pro 3. základní expedici. Expedice se skládala z velitele z oddílu Střediska přípravy kosmonautů Anatolije Solovjova, palubního inženýra z oddílu NPO Eněrgija Viktora Savinycha a bulharského kosmonauta-výzkumníka Alexandra Alexandrova.\n\nZástupce Bulharska získal místo v kosmické lodi po dohodě sovětské a bulharské vlády z roku 1986. Let byl náhradou za neúspěšnou první misi bulharského kosmonauta v programu Interkosmos roku 1979, kdy se sovětsko-bulharské posádce Sojuzu 33 nepodařilo spojit se stanicí Saljut 6 a po dvoudenním letu se museli vrátit. Na vědecký program přispělo Bulharsko zhotovením přístrojů a vybavení v hodnotě, podle tehdejšího kurzu, 14 miliónů dolarů. Do konkursu na místo bulharského kosmonauta se přihlásilo na 300 pilotů vojenského letectva, do Střediska přípravy kosmonautů v Hvězdném městečku v lednu 1987 odjeli Alexandr Alexandrov a Krasimir Stojanov.\n\nPosádky pro expedici byly zformovány v listopadu 1987 – hlavní ve složení Anatolij Solovjov, Viktor Savinych, Alexandr Alexandrov a záložní Vladimir Ljachov, Andrej Zajcev, Krasimir Stojanov. V březnu 1988 Zajceva vyřadili z posádky lékaři, nahradil ho Alexandr Serebrov.\n\nVýprava začala startem kosmické lodi Sojuz TM-5 z kosmodromu Bajkonur 7. června 1988 ve 14:03 UTC, se stanicí Mir se loď spojila 9. června ve 20:09 UTC. Na Miru je přivítali Vladimir Titov a Musa Manarov z 3. základní expedice. Po spojení se kosmonauti pozdravili se sovětskými a bulharskými státníky, pak se věnovali práci.\n\nProgram experimentů se nazýval Šipka (podle průsmyku v Bulharsku, místa čtyř bitev rusko-turecké války 1877–1878). Zahrnoval dálkový průzkum Balkánského poloostrova, materiálové pokusy, astrofyzikální pozorování a lékařsko-biologické experimenty. Experiment \"Prognoz\" byl zaměřen na studium pracovní schopnosti kosmonautů, \"Potencial\" sledoval s použitím originální bulharské metodiky neuromuskulární reakce těla, \"Statokinetika\" chování vestibulárního aparátu, orientaci a koordinaci pohybů v beztíži, mikroprocesorový systém \"Zora\" s použitím zařízení \"Pleven-87\" studoval lokomotorické funkce a volní procesy. V experimentu \"Son 3\" byly během spánku kosmonautů pořizovány záznamy EEG. Při dálkovém průzkumu byl intenzívně využíván nový spektrometr \"Spektr-256\" s 256 spektrálními kanály pro studium atmosféry a povrchu Země. V materiálovém experimentu \"Struktura\" byly připraveny slitiny hliník-měď-železo, hliník-wolfram a hliník-měď-wolfram. V experimentu \"Kliment-Rubidium\" kosmonauti připravili monokrystal RbAgI pro použití při výrobě baterií a kondenzátorů. Na zařízení \"Ručej\" elektroforeticky zpracovávali vzorky interferonu připraveného metodami genetického inženýrství. Posádka také instalovala vysoce citlivý dozimetr \"Ljulin\" pro měření úrovně radiace v obytných úsecích stanice a systém \"Doza B\" pro určení biologického ekvivalentu dávky radiace. Kosmonauti také prověřovali bulharský astrofyzikální přístroj \"Rožen\" určený pro studium hvězdných objektů s možností analýzy a zpracování dat přímo na palubě komplexu osobním počítačem, dále zesilovač obrazu \"Paralax-Zagorka\" a impulsní fotometr \"Terma\" pro studium optických emisí v atmosféře Země. V posledním experimentu – \"Dosug\" – studovali vliv hudebních a video pořadů a počítačových her na psychickou pohodu a morálku členů posádek. Do návratové části lodi Sojuz TM-2 kosmonauti postupně uložili 30 kg získaného materiálu a výsledků experimentů.\n\nPo splnění plánovaného programu se Solovjov, Savinych a Alexandrov v Sojuzu TM-4 17. června v 6:21 UTC odpoutali od Miru a téhož dne v 10:12 UTC přistáli v Kazachstánu, 202 km jihovýchodně od Džezkazganu.\n"}
{"id": "718665", "url": "https://cs.wikipedia.org/wiki?curid=718665", "title": "Enterická nervová soustava", "text": "Enterická nervová soustava\n\nEnterická nervová soustava (ENS) je označení pro rozsáhlou nervovou tkáň nacházející se v trávicí soustavě obratlovců, ale v určité podobě i u většiny ostatních strunatců. Někdy se v nadsázce označuje za jeden ze čtyř „mozků“, které vytváří naši nervovou soustavu; její hlavní role spočívá v kontrole trávení a sekrece látek do trávicí trubice. Dvěma hlavními složkami enterické nervové soustavy jsou myenterická pleteň (v oblasti mezi kruhovou a podélnou svalovinou) a submukózní pleteň (v podslizničním vazivu). Lidská enterická nervová soustava obsahuje až 100 milionů nervových buněk, tedy asi tolik, kolik je nervových buněk v míše. ENS je pod kontrolou vegetativní nervové soustavy (sympatiku a parasympatiku) a sama produkuje velké množství různých neuropřenašečů.\n"}
{"id": "718675", "url": "https://cs.wikipedia.org/wiki?curid=718675", "title": "Svépomoc", "text": "Svépomoc\n\nSvépomoc je výjimečná forma ochrany subjektivního práva přímo tím, komu toto právo náleží. Svépomoc jako soukromá moc nahrazuje veřejnou moc a tím narušuje monopol státu na nalézání a vynucování práva, k čemuž jsou v moderním státě povolány příslušné státní orgány, zejména soudy. Její oprávněnost je dána tehdy, když po tom, jehož právo je ohroženo, nelze spravedlivě žádat, aby pouze čekal na pomoc státu, která přijde pozdě, nebo nemusí přijít vůbec.\n\nUplatňování svépomoci bylo charakteristické pro primitivní společnosti, ve kterých svá práva prosadil vždy ten, kdo k tomu měl dostatek prostředků, zatímco slabší strana se ochrany nedomohla. To vedlo postupně k přesvědčení, že spory by měl rozhodovat někdo třetí, který je na věci nezávislý. V moderní společnosti je to stát, který svým obyvatelům poskytuje právní ochranu, a to především prostřednictvím k tomuto účelu zvláště zřízených nestranných soudů. Z tohoto monopolu také ovšem vyplývá právo každého na takovou ochranu a povinnost státu ji poskytnout (). Státní monopol na právní ochranu ale není absolutní, na jedné straně jej narušuje možnost dohodnout se na soukromém rozhodci, který daný spor místo státu rozhodne, a na druhé straně jednostranná svépomoc toho, jehož právo bylo protiprávním jednáním jiného ohroženo. Svépomoc ovšem nelze zaměňovat s pojmem svémoc, která je projevem svévole, vynucením si něčeho, na co právní nárok není. Svépomoc je proto při zachování zákonných podmínek v zásadě dovolena, zatímco svémoc je vždy zakázána.\n\nObecně se svépomoc rozlišuje na \"ofenzivní\", aktivně namířenou proti neoprávněnému opomenutí nějakého jednání, a \"defenzivní\", která spočívá v odvrácení protiprávního jednání jiného. S tímto právním institutem souvisí krajní nouze () a nutná obrana (), které jsou také defenzivního, obranného charakteru. Nutnou obranu navíc se svépomocí spojuje ochrana před protiprávností, takže se někdy chápe jako zvláštní varianta obranné svépomoci.\n\nČeský občanský zákoník základní úpravu svépomoci obsahuje v ustanovení § 14. Její využití je obecně podmíněno stavem ohrožení subjektivního práva, protiprávností hrozícího zásahu, tedy nikoli např. v podobě exekuce na základě vykonatelného exekučního titulu, a současně podmínkou, že by případný zásah veřejné moci přišel pozdě. Jen tehdy je svépomoc oprávněná. Zvláštní skutková podstata svépomoci směřuje na případy, kdy je právo ohroženo bezprostředně (zásah bezprostředně hrozí, nebo už sice nastal, ale stále trvá), pak lze zásah odvrátit takovým způsobem, který se každému v postavení bránícího se musí jevit vzhledem k okolnostem konkrétní situace přiměřený. Odlišná pravidla ale platí tehdy, když se pouze svépomocně zajišťuje subjektivní právo, které by jinak bylo zmařeno. V takovém případě má svépomocně jednající povinnost se bez zbytečného odkladu obrátit na příslušný orgán veřejné moci. Může jít např. o zadržení škůdce do doby, než se dostaví policie, která zjistí jeho totožnost, jejíž znalost lze následně využít v soudním řízení o náhradu škody.\n\nKromě toho zákon zná i zvláštní případy svépomoci, jde např. o právo se znovu zmocnit věci po \"svémocném rušení držby\" () nebo o právo šetrně odstranit kořeny či větve stromu, příp. části jiných rostlin, které přesahují ze sousedova pozemku a ten je sám na požádání neodstranil ().\n\n"}
{"id": "718676", "url": "https://cs.wikipedia.org/wiki?curid=718676", "title": "Občanská válka na Srí Lance", "text": "Občanská válka na Srí Lance\n\nObčanská válka na Srí Lance byl ozbrojený konflikt na ostrovním státě Srí Lanka, který leží v Indickém oceánu. Válka začala v červenci 1983 povstáním organizace zvané Tygři osvobození tamilského Ílamu (LTTE, známé také pod jménem Tamilští tygři) a dalších místních ozbrojených skupin proti srílanské vládě. Tamilští tygři se snažili na severu a východě ostrova, který byl obývaný Tamily, vytvořit samostatný stát tzv. Tamilský Ílam. Válka trvající 26 let skončila v květnu 2009 vítězstvím srílanských vládních vojsk. Napětí mezi většinovými Sinhálci (73,8 %) a menšinovými Tamily (13,9 %) ale stále trvá.\n\nKořeny konfliktu je třeba hledat už v koloniální éře. Ostrov, který v té době nesl název \"Cejlon\", byl korunní kolonií Velké Británie. Britové ekonomicky i při správě ostrova velmi výrazně využívali Tamily, a to nejen místní obyvatele, ale také Tamily nově přivezené z Indie. Etnika kromě rozdílného původu rozdělovalo i náboženství. Sinhálci jsou buddhisté a Tamilci jsou, jako většina Indie, hinduisté. V roce 1948 získala Srí Lanka nezávislost a správa země se dostala do rukou většinových Sinhálců. Tamilové byli zbaveni občanství a měli být vystěhováni zpátky do Indie. Diskriminace Tamilů vedla k vytvoření \"We Tamils Movement\" (WTM, česky Hnutí My Tamilové). K prvním krvavým střetům, které si vyžádaly lidské oběti, došlo na začátku roku 1958 za vlády premiéra Solomona Bandáranájakeho.\n\nV roce 1963 začaly po Srí Lance kolovat materiály podporující tamilskou nezávislost. Anton Balasingham emigroval ze země a stal se hlavou rodícího se separatistického hnutí. Ve stejnou dobu se mladí Tamilové vedení Vellupilájem Prabhakaranem začali angažovat na Srí Lance. Společně tyto síly vytvořily v roce 1972 organizaci \"Tamil New Tigers\" (TNT, česky Tamilští noví tygři). Ideologie nově vzniklé skupiny byla inspirována tamilskou říší Čóla, která existovala od 3. století př. n. l. do roku 1279 a patřila mezi nejvýznamnější státní celky v oblasti.\n\nK separatistickému hnutí se přidávali i mladí Tamilové studující v zahraničí, a tak vznikla v anglickém Manchesteru Ílamská revoluční studentská organizace. Zanedlouho se stala hlavní hnací silou tamilského Ílamu v diaspoře. Na domácí politické scéně se objevila strana, která hájila zájmy Tamilů – \"Tamilská národní aliance\" (TULF). Strana byla podporována ozbrojenými jednotkami, které tvořili mladí Tamilové. Většinou se jednalo o poválečnou generaci, která trpěla nedostatkem vzdělání a vysokou nezaměstnaností, a viděla v revoluci proti vládě zlepšení své situace. V roce 1977 strana TULF dosáhla výrazného vítězství ve volbách a stala se nejsilnější opoziční stranou v parlamentu. Ve stejném roce došlo k pogromům proti Tamilům na místech, kde tvoří menšinu. TULF nebyla schopna útokům zabránit a nedařilo se tak plnit volební sliby. Díky tomu začala ztrácet kontrolu nad tamilskými ozbrojenými skupinami.\n\nNespokojenost s politikou TULF byla hnací silou k tvorbě nových ozbrojených skupin, které působily zcela bez kontroly tamilských vůdců v parlamentu. Nejsilnější skupinou byla TNT, která začala od roku 1976 používat název Tygři osvobození tamilského Ílamu (LTTE). Tamilští tygři začali útočit na orgány státní správy (převážně policejní stanice) a páchali atentáty na umírněné Tamily, kteří byli ochotni vést dialog s vládou. V červenci 1983 došlo k útoku na vojenskou hlídku \"Four four bravo\" v blízkosti města Thirunelveli. Ozbrojenci LTTE zabili velitele jednotky a 12 vojáků. Jako pomsta vypukl v hlavním městě Colombo pogrom na Tamily. Udává se, že si pogrom vyžádal 400 – 3 000 mrtvých Tamilů a mnoho jiných opustilo oblasti, kde měli Sinhálci silnou většinu. Tento den se považuje za oficiální začátek občanské války.\n\nLTTE začala s útoky na Sinhálce. Mezi nejvýznamnější patří masakr na farmě Dollarových a Kentových v roce 1984, kde ozbrojenci LTTE povraždili 62 civilistů včetně dětí. Ještě horší masakr se odehrál následující rok v Anuradhápuře. Ozbrojenci zaútočili na autobusové nádraží a otevřenou palbou zavraždili 146 civilistů. Sinhálci odpověděli se stejnou brutalitou. Povraždili na trajektu převážejícím Tamily 23 civilistů.\n\nPrvní mírový dialog z roku 1985 skončil neúspěchem a masakry civilního obyvatelstva pokračovaly dál. V roce 1987 vytlačila vládní vojska Tamilské tygry až na sever k městu Jaffna. Konflikt se tak rozhořel s velkou silou. Jak vládní vojsko, tak Tamilští tygři provedli řadu velice krvavých operací. Armáda na přelomu května a června 1987 podnikla operaci „Osvobození“, která skončila úspěchem. Vláda ovládla město Jaffna a vůdci LTTE unikli jen těsně dopadení. LTTE byla okolnostmi přinucena změnit svůj styl boje. V červenci 1987 provedla svůj první sebevražedný útok a následně je začala hojně využívat. Během války uskutečnila přes 170 sebevražedných útoků, což ji vyneslo nelichotivé první místo v počtu sebevražedných útoků v historii.\n\nIndie se začala živě zajímat o situaci na Srí Lance v 80. letech a měla k tomu hned několik důvodů. Indická vláda se bála, že by separatistické hnutí mohlo přesunout i na území Indie, kde žije skoro 61 miliónů Tamilů. Silné hnutí vzniklo hlavně v indickém státě Tamilnádu. Na druhou stranu totální porážka Tamilských tygrů by znamenala příliv uprchlíků do Indie a vytvoření jejich základen na jejím území. Zpočátku Indie nepodporovala Tamily přímo, ale dodávala zbraně jednotlivým bojujícím skupinám. Velkou část dodávek dostala skupina \"Tamil Eelam Liberation Organization\" (TELO, Tamilská Ílamská osvobozenecká organizace), která byla hlavním rivalem Tamilských tygrů. Od podpory jednotlivých soupeřících skupin si Indie slibovala, že tamilské hnutí zůstane roztříštěné a nedosáhne dostatečné síly, aby vytvořilo samostatný stát. Na druhou stranu by bylo dost silné, aby se ubránilo před vládními silami.\n\nPrvním přímým zásahem do války bylo shození 25 tun potravin a zdravotnického materiálu rebelům při operaci Osvobození. Vládě v Colombu bylo jasné, že Indie nenechá Tamilské tygry padnout, a tak začala jednat. V červenci 1987 se sešli vládní představitelé Indie a Srí Lanky a sepsali mírovou dohodu. Podle ní měla vláda udělat několik ústupků vůči Tamilům. Přenést mnohé pravomoci z vlády v hlavním městě na vládu v provinciích, sloučit severní a východní provincie s tamilským obyvatelstvem do jedné provincie a uznat tamilštinu jako oficiální jazyk. Na oplátku se Indie zavázala poslat do tamilských provincií mírové jednotky složené z příslušníků indické armády, které by dohlížely na klid zbraní a odzbrojily by místní separatistické jednotky. Vojenské skupiny Tamilů včetně Tamilských tygrů s dohodou souhlasily.\n\nPříchod indických jednotek vyvolal ale velkou nelibost v řadách Sinhálců. Na jihu země vypuklo povstání proti vládě do jehož čela se postavila Janatha Vimukthi Peramuna (JVP, česky Lidová osvobozenecká fronta, de facto komunistická strana Srí Lanky). Zemí začalo zmítat povstání, které trvalo dva roky (1987–1989) a vyžádalo si životy přibližně 50 000 lidí.\n\nIndické mírové síly úspěšně odzbrojily separatistické skupiny až na Tamilské tygry. Ti odmítli vydat zbraně, a tak se mírové složky pokusily demobilizovat Tamilské tygry silou. Celé indické snažení skončilo plnohodnotným vojenským konfliktem indických mírových sil proti Tamilským tygrům, při kterem přišlo o život okolo 1 200 indických vojáků. Odpor Sinhálců k intervenci vyvrcholil tajnou dohodou vlády a Tamilských tygrů o zastavení bojů. Indická armáda pokračovala ve vojenských operacích, které často porušovaly základní lidská práva. Volání jak srílanské vlády, tak Tamilských tygrů po stažení vyslyšel až nově zvolený premiér Indie Višvanáth Pratáp Singh. Poslední indický voják opustil Srí Lanku 24. května 1990.\n\nIndická pomoc Tamilům a hlavně Tamilským tygrům se zcela zastavila po roce 1991, kdy byl spáchán atentát na expremiéra Radživa Gándího. Z útoku byli podezřelí právě Tamilští tygři.\n\nPo odchodu indických vojsk začali Tamilští tygři zřizovat svoji vlastní správu na územích, které ovládali. Příměří z roku 1990 pomohlo LTTE zničit všechny zbývající tamilské opoziční skupiny, zatímco vládní vojska bojovala s povstáním JVP na jihu země. Jakmile obě strany dosáhly ve svých bojích svého, začala občanská válka nanovo. První operací byl útok vládních vojsk na Jaffnu.\n\nBoje se rozhořely s nepředstavitelnou brutalitou. V červnu 1990 zajala a popravila LTTE přes 600 policistů ve východní provincii (některé údaje udávají dokonce 774 mrtvých). Vláda odpověděla embargem na dovoz potravin a zdravotnického materiálu do Jaffny a začala letecky bombardovat pozice Tamilských tygrů. Separatisté na oplátku zintenzivnili útoky na civilní obyvatelstvo. Největší masakr války se odehrál v Palliyagodella v říjnu 1991. Tamilští tygři povraždili 166 muslimů včetně žen a dětí. Po tomto masakru byla LTTE zařazena na list teroristických organizací 33 státy světa. Místní muslimové začali tvořit svoje vlastní vojenské jednotky a mstili se v tamilských vesnicích stejným způsobem. Nakonec celá situace vyústila ve vyhnání muslimů z území ovládaných Tamilskými tygry. Domov muselo opustit okolo 72 000 muslimů převážně ze Severní provincie.\n\nNejvětší bitva války proběhla v červenci 1991 ve Sloním průsmyku, který je úzkým pruhem země oddělujícím Jaffnu od zbytku ostrova a je tak jedinou suchozemskou cestou do Jaffny. LTTE s 5 000 vojáky oblehla vládní vojska. Během měsíčního obléhání padlo 2 000 vojáků na obou stranách. Obléhání ukončil až příchod vládních posil v počtu 10 000 vojáků. Vládní ofenzívy v roce 1992 skočily neúspěchem díky politickému zásahu Indie. V srpnu 1992 zemřeli tři vrchní generálové srílanské armády, když jejich auto najelo na minu. LTTE se dokonce podařilo v květnu 1993 spáchat úspěšný atentát na prezidenta Ranasingheho Premadasu a zvítězila v bitvě u Poonerynu na severu země.\n\nV roce 1994 vyhrála volby na Srí Lance aliance vedená političkou Chandrikou Kumaratungovou, která prosazovala mírové řešení problému. V lednu 1995 bylo vyhlášeno příměří, ale následné jednání k ničemu nevedlo. Válka propukla nanovo v dubnu 1995. Nová vláda začala razit heslo \"Válka za mír\" a vložila hlavní úsilí do obsazení Jaffny, která byla od začátku války hlavní baštou rebelů. Po sedmi týdnech těžkých bojů se podařilo vládnímu vojsku dobýt město, které bránilo 2 000 rebelů. Dne 5. prosince 1995 byla ministrem obrany Anuruddou Ratwattou nad městem slavnostně vyvěšena srílanská vlajka. Při bitvě padlo 2 500 vojáků a rebelů a 350 000 civilistů muselo opustit město. Mnoho uprchlíků se ale vrátilo následující rok zpátky.\n\nTamilští tygři odpověděli operací \"Operation Unceasing Waves\", (česky Nepřetržité vlny) a dobyli město Mullaitivu. Při boji zabili 1 400 vládních vojáků a zbývajících 200 zajatců popravili. V té době Tamilští tygři využívali velice často sebevražedné atentátníky. Nejznámějším útokem se stal útok na Centrální banku v Colombu, kdy zemřelo 90 lidí a 1 400 bylo zraněno. Vláda reagovala postavením organizace Tamilských tygrů mimo zákon a tlačila na zahraniční vlády, aby udělaly to samé. Velice tak omezila financování aktivit Tamilských tygrů.\n\nTamilové provedli v roce 1998 \"Operation Unceasing Waves II\", při které se jim podařilo dobýt město Kilinočči a zabít téměř 2 500 vládních vojáků. Vládní operace Rana Gosa v roce 1999 zase zaútočila na Vanni, kam se stáhla LTTE po dobytí Jaffny. Armádě se ale nepodařilo ovládnout region. \"Operation Unceasing Waves III\" v listopadu 1999 vytlačila vládní vojsko z dobytých pozic a Tamilové úspěšně postupovali na Sloní průsmyk a k Jaffně. Dokonce se LTTE pokusila zavraždit prezidentku Chandriku Kumaratungovou. Kumaratungová sice přišla o oko, ale podařilo se jí přežít a podruhé vyhrát volby. V dubnu 2000 padl Sloní průsmyk do rukou Tamilů, ale útok na Jaffnu armáda odrazila a město udržela.\n\nVyčerpání z nekonečných bojů, desítky tisíc mrtvých a přes milión lidí žijících v uprchlických táborech vyvolalo vznik hnutí za mír. Mírové organizace začaly pořádat konference, debaty a další akce, které daly podklad k jednání obou stran. V únoru 2000 bylo Norsko požádáno, aby dělalo prostředníka mezi vládou a Tamily. Naděje na mír začaly dostávat konkrétní podobu v prosinci 2000, kdy LTTE vyhlásila jednostranný klid zbraní. Mír ale vydržel pouze do dubna 2001, kdy Tamilští tygři obnovili své ofenzívy. Na mezinárodním letišti v Bandaranaike provedlo čtrnáctičlenné sebevražedné komando útoky na letadla. Atentátníkům se podařilo zničit 8 vojenských letounů a čtyři dopravní letadla (všechna značky Airbus). Útok byl příčinou velkého poklesu turismu a následných výrazných ekonomických problémů na Srí Lance.\n\nPo zářijových útocích na USA v roce 2001 začali separatisté projevovat zájem o mírové řešení konfliktu. Tamilové se obávali, že v pokračující válce by mohli Američané začít podporovat vládu v rámci začínající války s terorismem, kterou USA a spojenci v roce 2001 začali. Vláda zase začala čelit nespokojenosti lidí s průběhem \"války pro mír\", která mír nepřinášela, a s krizí ekonomiky. Situace dospěla k předčasným volbám, které v roce 2001 přinesly vítězství Ranilu Wickremasingh. Nově vzniklá vláda se zavázala najít mírovou cestu konfliktu.\n\nV prosinci 2001 přišly první konkrétní výsledky jednání, které zprostředkovalo opět Norsko. Tamilští tygři se zavázali zastavit palbu po dobu 30 dní a po celou dobu neprovádět žádné nepřátelské akce proti vládním silám. Vláda se k zastavení bojů přidala a uvolnila ekonomické embargo, které bylo na území Tamilských tygrů uvaleno. Následně 22. února 2002 bylo oběma stranami podepsáno Norskem navržené \"Memorandum porozumění\", jež po skoro 20 letech účinně zastavilo občanskou válku. Podle memoranda byla vytvořena Srílanská monitorovací mise, která dohlížela na klid zbraní. Členové mise byli v drtivé většině ze skandinávských zemí. Začala létat dopravní letadla z Colomba do Jaffny a LTTE otevřela klíčové silniční uzly na severu země. Obyvatelé tak mohli po zaplacení mýtného projíždět územím obsazeným LTTE.\n\nDlouho očekávaný mírový dialog začal v září 2002 v Phuketu v Thajsku. Další kola jednání se odehrávala v Norsku a Německu. Obě strany souhlasily s vytvořením federace a Tamilští tygři se vzdali ideje nezávislého Ílámu. To byl klíčový kompromis Tamilských tygrů, bez kterého by k úspěšnému jednání nikdy nedošlo. Poprvé od začátku války si obě strany vyměnily válečné zajatce.\n\nUdržení mírové dohody byl problém hned od jejího začátku. Po volbách 2001 poprvé v historii Srí Lanky byl premiér země a prezident z jiného politického uskupení. Premiér Wickremasinghe byl nakloněn mírovému jednání a federalizaci země. Prezidentka Kumaratungová, její strana a další nacionalistická hnutí ale Tamilským tygrům nevěřili. Tamilové v rozporu s mírovou smlouvou pokračovali ve vybírání mýtného na cestách, pašovali zbraně a munici do země a verbovali do svých řad nové vojáky. Přes vyhlášený klid zbraní Tamilští tygři začali likvidovat opoziční tamilské skupiny a skutečné či domnělé vládní agenty na svém území.\n\nV dubnu 2003 byla mírová jednání zcela zastavena z popudu LTTE a následně v říjnu téhož roku vydala LTTE svůj vlastní návrh na zřízení \"Prozatímních vládních úřadů\". Tyto správní celky měly být plně pod kontrolou Tamilských tygrů a měly se nacházet na severu a východě země. Na jihu země se tato deklarace setkala s vlnou protestů, které obviňovaly premiéra Wickremasingha z předání východu a severu země Tamilům. Aktivit se chopila prezidentka Kumaratungová. Vyhlásila v zemi stanné právo a převzala kontrolu nad třemi klíčovými ministerstvy (ministerstva pro hromadné sdělovací prostředky, vnitra a obrany). Prezidentka se spojila s levicovým hnutím \"United People's Freedom Alliance\" (UPFA) a vyhlásila konání nových voleb. Ty se konaly v dubnu 2004. Zvítězily levicové síly zastřešené UPFA a premiérem se stal Mahinda Radžapaksa. Vláda prohlásila své odhodlání pokračovat v mírovém dialogu, takže k vypuknutí násilí nedošlo.\n\nMír značně poznamenal i Tamilské tygry, kteří začali intenzivně přemýšlet nad dělením moci mezi jednotlivými části organizace. V březnu 2004 došlo k výrazným neshodám mezi severním a východním křídlem Tamilských tygrů. Plukovník Karuna Amman prohlásil, že LTTE nedodává dostatek materiálu a neposkytuje úměrnou část moci východnímu křídlu a vystoupil s 5 000 vojáky z organizace. Konflikt netrval dlouho a Karunova armáda musela rychle ustupovat. Karuna unikl pouze díky vládní pomoci. Zbytky Karunovy armády ale zůstaly na východě ostrova a pokračovaly v útocích na pozice LTTE.\n\nBěhem této doby docházelo k častému porušování mírové dohody. Srílanská monitorovací mise zaznamenala přes 3 000 přestupků ze strany Tamilských tygrů a 300 ze strany vládního vojska jen v roce 2005. Situace byla o to složitější, že obě strany prováděly proti sobě tajné operace. LTTE kritizoval vládu, že tajně podporuje tamilskou opozici, hlavně Karunovu frakci. Vláda zase obviňovala Tamily z vražd politických oponentů, rekrutování vojáků a vyzbrojování.\n\n26. prosince 2004 zasáhlo Indický oceán zemětřesení se silou 9,1–9,3 Richterova stupně, které způsobilo ničivé vlny tsunami. Na Srí Lance si vyžádala přírodní katastrofa okolo 30 000 mrtvých a mnoho dalších lidí ztratilo střechu nad hlavou. Pomoc začala proudit do země z mnoha států světa, ale vyvstal problém, jak distribuovat pomoc na území ovládaném LTTE. Po dohodě vlády s Tamily byla vytvořena organizace \"Post-Tsunami Operational Management Structure\", která měla tento problém vyřešit. Komunistická JVP ostře proti vytvoření organizace vystoupila a napadla ji u soudu. Na druhou stranu bezprostředně po tsunami došlo ke snižování násilí na severu ostrova.\n\nDne 12. srpna 2005 došlo k atentátu na ministra zahraničí Srí Lanky Lakshmana Kadirgamara. Ministr byl zastřelen odstřelovačem LTTE ve svém domě. Kadirgamar byl Tamil, velmi respektovaný zahraniční diplomat a dlouholetý odpůrce Tamilských tygrů. Jeho zavraždění uvrhlo Tamilské tygry do mezinárodní izolace, připravilo je o sympatie mezinárodního společenství a uzavřelo jim cestu k materiální pomoci ze zahraničí. Jako důsledek Kadirgamarovy vraždy zahraniční diplomati neprotestovali, když vládní vojska v roce 2006 opět zaútočila na LTTE na Mavil Aru.\n\nPo volbách 2006 Vellupiláj Prabhakaran poslal zprávu nové vládě s tím, že Tamilští tygři jsou odhodláni obnovit boje. Vláda tuto zprávu ignorovala. Násilí propukalo už v roce 2005. Byly vražděni sympatizanti obou stran (nejznámější oběti jsou protamilský novinář Taraki Sivaram či protamilský politik Joseph Pararajasingham).\n\nVzrůstající násilí našlo odezvu v zahraničí. Na konferenci v Tokiu byly obě strany vyzvány k ukončení násilí. Do sporu se vložily USA, které vyzvaly Tamilské tygry k ukončení všech operací. V opačném případě se měli připravit na nekompromisní odvetu vládního vojska. Posledním pokusem udržet mír byla mise norského politika Erika Solheima, který přesvědčil znepřátelené strany, aby zasedly k jednacímu stolu v Ženevě v únoru 2006. Došlo k dohodě a obě strany souhlasily s omezením násilí. Konflikt skutečně ztratil na intenzitě, ale na scénu přišla nová skupina, které se představila novou vlnou bombových atentátů na civilisty. Bylo to hnutí \"Upsurging People's Force\", které vláda obvinila, že je součástí LTTE. Sama organizace ale žádnou spojitost s Tamilskými tygry nedeklarovala.\n\nDruhá mírová konference v Ženevě byla díky vzrůstajícímu násilí odložena a mírová jednání pozastavena na neurčito. Opět se začaly objevovat případy masakrů civilního obyvatelstva a atentátů na významné politiky a vojenské činitele. Atentáty, masakry civilistů a zavraždění diplomata Lakshmana Kadirgamara o rok dříve vedly země Evropské unie k zařazení Tamilských tygrů na seznam teroristických organizací v květnu 2006. EU zmrazila veškerý majetek Tamilských tygrů v členských státech a pozastavila veškeré financování projektů na Srí Lance. Pokus Erika Solheima o obnovení dialogu ale i tak selhal.\n\nObčanská válka vypukla nanovo po incidentu na řece Mavil Aru. Tamilští tygři uzavřeli 21. června 2006 propust a odřízli tak zásobování 15 000 vesničanů, kteří žili na vládou kontrolovaném území. Následná jednání byla bezvýsledná, a tak se vláda rozhodla reagovat silou. Za pomoci armády a leteckého bombardování ovládla vláda propust v půlce srpna téhož roku.\n\nNásilí se rychle rozšířilo a Tamilští tygři zaútočili na námořní základnu Gokanna v blízkosti města Muttur. Rebelům se podařilo obsadit část města, ale vládní vojsko po těžkých bojích nad ním na začátku srpna obnovilo kontrolu. Velká ofenzíva Tamilských tygrů probíhala i na severu země. Tamilové útočili na obrannou linii vládních vojsk a několikrát se jim podařilo linii prorazit. Díky velkým ztrátám ale nakonec museli pozice vyklidit. Jako odpověď provedlo letectvo rozsáhlý nálet na tamilskou základnu v Chencholai, při níž zemřelo 61 dětí. Ve stejný den byl proveden neúspěšný atentát na pákistánského komisaře. K útoku se nikdo nepřihlásil, ale podezření padlo na Tamilské tygry a Indii. Pákistán se i přes incident zavázal materiálně podporovat vládní vojsko.\n\nNedlouho poté došlo k incidentu, kdy bylo zavražděno 17 francouzských humanitárních pracovníků. Srílanská mírová mise obvinila z masakru vládní vojsko, vláda ale okamžitě obvinění odmítla. Vyšetřování pod dohledem mezinárodních znalců právě probíhá.\n\nI přes odražení ofenzívy na vojenskou základnu Gokanna měli Tamilové dělostřelecké pozice okolo Sampuru a mohli základnu ohrožovat. Přerušil by se tak zásobovací řetěz vedoucí na sever do Jaffny. USA nakonec poslaly do oblasti vojenské poradce, kteří měli dohlížet na situaci. Vláda se rozhodla hrozbu eliminovat a v srpnu 2005 zaútočila na tamilské pozice u Sampuru. Tamilové oficiálně vypověděli klid zbraní. Na začátku září mělo vládní vojsko oblast pod kontrolou a vybudovalo na místě vojenskou základnu. Obsazení Sampuru bylo prvním velkou územní změnou v konfliktu od roku 2002. Tamilští tygři odpověděli několika sebevražednými bombovými útoky.\n\nI přes velký počet obětí se představitelé znepřátelených stran dohodli na obnovení mírového jednání v Ženevě. K dialogu však nedošlo, protože LTTE odmítla otevřít dálnici spojující Jaffnu se zbytkem vládou kontrolovaných území.\n\nV prosinci 2006 byl armádou představen nový vojenský plán. Podle něj měla armáda masivně zaútočit na území okupované LTTE na východě země a po jeho dobytí využít veškerý armádní potenciál na boj s Tamilskými tygry na severu. Slabinou plánu byl fakt, že by mohla LTTE použít místní civilisty jako lidské štíty a znemožnit tak účinné bombardování svých pozic.\n\nCelá operace začala 6. prosince 2006, ale byla přerušena kvůli velkému počtu civilistů v oblasti a blížícím se monzunovým dešťům. Klidu zbraní využilo 20 000 civilistů k útěku na území ovládaná vládou. Boje byly obnoveny v lednu 2007. Vládní vojsko dobylo Vakarai, a tím odřízlo zásobování rebelů ze severu. Východní část Tamilských tygrů, která již tak byla na pokraji sil, se ocitla v obklíčení. Tamilové opět zintenzivnili bombové útoky na civilisty žijící na územích ovládaných vládou. V únoru 2007 zahájila armáda finální operace, jejichž cílem bylo zcela vyčistit Východní provincii od separatistů. Byla dobyta klíčová základna LTTE v Kokkadichcholai a získána kontrola nad místní dálnicí. Obě oblasti se dostaly pod kontrolu vlády po 15 letech. Přítomnost Tamilských tygrů se redukovala na 140 km² džungle v blízkosti Thoppigala.\n\nDrobné šarvátky mezi armádou a Tamilskými tygry probíhaly na severu země několik měsíců, ale intenzivní boje přišly až v září 2007. V prosinci téhož roku utrpěli Tamilští tygři sérii vážných porážek. Vláda prohlásila, že vůdce LTTE Vellupiláj Prabhakaran byl vážně zraněn při bombardování opevněného komplexu v Jayanthinagaru a hlavní politický činitel LTTE S. P. Thamilselvan byl zabit při jiném leteckém útoku. Letectvo Srí Lanky otevřeně deklarovalo, že zničí celé vedení separatistů.\nV prosinci 2007 na žádost ministra obrany byla zastavena palba a Srílanská monitorovací mise opět začala dohlížet na klid zbraní. V únoru 2008 podala report o neustálém porušování příměří ze strany Tamilských tygrů a vláda ihned reagovala obnovením svých ofenzív. V následných bojích jí padla do rukou města Muhamalai, Vidattaltivu, Adampan a Iluppaikkadavai. Rebelové nabídli klid zbraní v průběhu zasedání Jihoasijského sdružení pro regionální spolupráci v Colombu. Vláda však nabídku odmítla s odpovědí, že je to neopodstatněné.\n\nV srpnu 2008 dobyla armáda celý distrikt Mannar a v září už měla kontrolu nad městem Mallavi a leteckou základnou v Vavuniya. Poslední baštou rebelů tak zůstal distrikt Kilinočči.\nArmáda vstoupila poprvé do oblasti v červenci 2008. V říjnu padla Pooneryn (strategické místo v blízkosti Jaffny) a v listopadu poslední námořní základna Tamilských tygrů. Mezitím ale situace více než 200 000 uprchlíků směřovala k humanitární katastrofě. Nedůvěra Západu a Indie vůči Tamilským tygrům byla tak velká, že mezinárodní síly nezačaly požadovat zastavení palby. V listopadu 2008 začal finální útok na město Kilinočči, které bylo pro rebely de facto hlavním městem. Rebelové se bránili velice tvrdě a boje si vyžádaly těžké ztráty na obou stranách. Kilinočči bylo dobyto 2. ledna 2009.\n\nPo ztrátě tohoto města se mezinárodní pozorovatelé shodli, že Tamilské tygry čeká v nejbližší době totální porážka. Separatisté se urychleně stáhli z okolí Jaffny a vytvořili poslední pozice v džungli v okolí Mullaitivu. V únoru 2009 bylo pod kontrolou rebelů méně než 200 km².\n\nStupňování bojů bylo spojeno se zvyšující se brutalitou vůči civilnímu obyvatelstvu. Human Rights Watch vydala report, podle kterého srílanská armáda masakrovala civilisty během dělostřeleckého bombardování. Organizace začala tlačit na vládu, aby zastavila své operace vůči civilistům. Na druhé straně tlak byl namířen i na Tamilské tygry. Měli dovolit civilistům opustit oblasti bojů a zastavit vraždění těch, co se o útěk pokusí. OSN byla také silně znepokojena situací civilistů. Hlavně si dělala starosti o 200 000 civilistů, kteří uvízli na území o rozloze 14 km². Vláda toto území označila jako \"bezbojovou zónu\". Většina zbývajících separatistických sil se koncentrovala právě zde a používala civilisty jako živé štíty.\n\nTamilští tygři si začínali uvědomovat svou bezvýchodnou situaci a odhodlávali se k čím dám zoufalejším krokům. V únoru 2009 separatisté podle vzoru z 11. září 2001 chtěli použít dvě letadla k útokům na Vrchní velitelství a leteckou základnu v Colombu. Srílanským vzdušným silám se však podařilo obě letadla sestřelit než dosáhla místa určení. V březnu 2009 kontrolovali Tamilští tygři pouze 1 km² mimo bezbojovou zónu (při největším rozmachu před třemi lety to bylo okolo 15 000 km²). Vláda pod silným politickým tlakem souhlasila s dialogem s parlamentními silami, které měly blízko k Tamilským tygrům. Tamilští poslanci ale odmítli jednat, dokud vláda nevyřeší humanitární krizi civilistů držených v bezbojové zóně.\nArmáda nakonec vytlačila veškeré jednotky Tamilských tygrů do bezbojové zóny. V dubnu začaly probíhat operace zaměřené na likvidaci vůdce rebelů Vellupiláje Prabhakarana a zbytek vedení. Den po zahájení se armádě vzdali Velayuthan Thayanithi (mediální koordinátor) a Kumar Pancharathnam (vrchní zástupce). Důvodem jejich kapitulace byl fakt, že Tamilští tygři stříleli civilisty, kteří chtěli odejít na vládní území a používali děti jako vojáky. To byl po rebely velký šok a výrazné oslabení.\n\nDne 25. dubna 2009 mělo území pod kontrolou rebelů 10 km². Jak boje pokračovaly, experti z OSN požádali o vytvoření vyšetřovací komise, která by prošetřila boje v bezbojové zóně. Podle Úřadu pro koordinaci humanitárních záležitostí opustilo území konfliktu okolo 196 000 osob, avšak přes 50 000 lidí tam zůstalo uvězněno. V půlce května 2009 prolomila armáda poslední obrannou linií separatistů a obsadila zbytek území.\n\n\"16. května 2009\": Prezident Mahinda Radžapaksa zaslal depeši na zasedání G11 v Jordánu se sdělením, že vládní armáda zlomila ozbrojený odpor separatistů a obsadila poslední část bezbojové zóny. Vrchní velitel šřílanské armády Sarath Fonseka také oznámil vítězství nad LTTE.\n\n\"17. května 2009\": Tamilští tygři oznámili na svých stránkách porážku ve válce. Autorem zprávy byl Selvarasa Pathmanathan (vedoucí mezinárodních vztahů LTTE).\n\n\"18. května 2009\": Armáda prohlásila, že byl zabit velitel Tamilských tygrů Vellupiláj Prabhakaran, když se pokusil uprchnout z bojiště v sanitce. Armáda při útoku zlikvidovala i hlavu námořnistva Thillaiyampalama Sivanesana a jeho zástupce Shanmugalingama Sivashankara.\n\n\"19. května 2009\": V 9:00 ráno přednesl prezident Mahinda Radžapaksa ve srílanském parlamentu projev, při kterém oznámil osvobození Srí Lanky od terorismu a vítězství vládního vojska. Pomocí testů DNA bylo identifikováno tělo Vellupiláje Prabhakarana díky genetickému materiálu, který byl získán z těla jeho syna zabitého dříve. Jeho nástupcem v čele LTTE se stal Selvarasa Pathmanathan.\n\n\"5. srpna 2009\": Selvarasa Pathmanathan byl dopaden srílanskou vojenskou rozvědkou ve spolupráci s místními úřady v Kuala Lumpuru v Malajsii. Dopraven byl zpátky na Srí Lanku a postaven před soud.\n\nSrílanská občanská válka stála život podle odhadů 80 000 – 100 000 lidí. Z toho je 27 639 tamilských ozbrojenců, 23 327 vládních vojáků, 1 155 indických vojáků a desetitisíce civilistů. Posledních pět měsíců konfliktu si vyžádalo největší civilní ztráty. Podle OSN v rozmezí mezi půlkou ledna 2009 (zřízení bezbojové zóny) a půlkou dubna 2009 přišlo o život přes 6 500 civilistů a okolo 14 000 jich bylo zraněno. Podle ministerstva zahraničí USA jsou ale ztráty mnohem vyšší než OSN předpokládá.\nCelkové válečné výdaje za 26 let konfliktu se pohybují okolo 200 miliard amerických dolarů. 5,5 miliardy dolarů vládu stály jen operace na severu země na konci války. Na obnovu Severní provincie v rámci programu \"Uthuru Wasanthaya\" bylo po válce vyčleněno 2,25 miliard dolarů.\nPrezident Mahinda Radžapaksa ohlásil, že politické řešení konfliktu bude založeno na srílanské ústavě. Politická strana napojená na Tamilské tygry Tamilská národní aliance a další větší tamilské politické strany se oficiálně vzdaly snahy o samostatný stát a vyměnily ho za možnost federace.\n\nS koncem války se 11 644 ozbrojenců vzdalo armádě. Z toho bylo 500 dětí a 1 601 žen. Vláda rehabilitovala ozbrojence v programu \"National Action Plan for the Re-integration of Ex-combatants\" (česky Národní akční plán pro reintegraci bývalých vojáků). Ozbrojenci byli rozděleni do tří skupin, a to na zkušené vojáky, nevojenský personál a vojáky naverbované násilím. Následně byli posláni do 24 rehabilitačních center po celé zemi. Mezi zajatými bylo okolo 700 zkušených vojáků LTTE. Někteří se připojili k vládním bezpečnostním silám v pátrání proti zbytku LTTE. V červnu 2011 bylo propuštěno přes 7 000 bývalých příslušníků LTTE na svobodu. V nápravných zařízeních zůstalo 4 300 bojovníků.\n\nVálka zanechala na Srí Lance okolo 1,6 miliónu min. Do června 2011 bylo 370 000 min zneškodněno. Vláda zaměstnává 1 500 speciálních pracovníků, kteří zatím vyčistili 1 285 km² a dalších 400 km² je v plánu.\n\nBezpečnostní situace na tamilských územích je pod kontrolou místní policie. Od konce války přes 5 000 mladých Tamilů požádalo policejní orgány o práci ve Východní provincii. Dalších 2 000 policistů plánuje vláda naverbovat pro službu v Severní provincii.\n\nTamilové žijící v diaspoře začali protestovat proti masakrům civilistů a pokračující válce ve mnoha místech světa. Druhy protestů měly různé formy, a to od demonstrací, hladovek, lidských řetězů až po několik případů sebeupálení. Tamilové obviňovali srílanskou vládu z masakrů civilistů, etnického čištění některých oblastí a genocidy.\n\nPrvní protest se konal v Indii v provincii Tamil Nadu v polovině roku 2008. Následovala vlna protestů v Londýně, Torontu, Aucklandu, Ottawě, Paříži, Oslu, Sydney, Washingtonu, Bangalore, New Yorku, Berlíně, Ženevě, Curychu, Haagu, Canbeře, Wellingtonu, Kodani a Kuala Lampuru.\n\n"}
{"id": "718677", "url": "https://cs.wikipedia.org/wiki?curid=718677", "title": "Sankt Andrä", "text": "Sankt Andrä\n\nSankt Andrä může být:\n\n"}
{"id": "718679", "url": "https://cs.wikipedia.org/wiki?curid=718679", "title": "Katovsko (tvrz)", "text": "Katovsko (tvrz)\n\nKatovsko je zcela zaniklá tvrz, které stávala na blíže neznámém místě stejnojmenné vesnici u Bratronic v okrese Strakonice.\n\nPrvní zmínka pochází z roku 1443, kdy lidé strakonického velmistra Václava z Michalovic tvrz přepadli a vyloupili. V té době byl majitelem Štěpán z Katovska. Roku 1585 odkoupil ves a dvůr strakonický velmistr Kryštof starší z Vartenberka, ale už roku 1586 jej prodal Janovi staršímu Horčicovi z Prostého, který jej připojil k Bratronicím. Tvrz tak ztratila svou sídelní funkci a zanikla. Stávala pravděpodobně ve dvoře, který ve druhé polovině dvacátého století využívalo jednotné zemědělské družstvo.\n"}
{"id": "718682", "url": "https://cs.wikipedia.org/wiki?curid=718682", "title": "Jezábel (film)", "text": "Jezábel (film)\n\nJezábel (angl. \"Jezebel\") je dramatický film režiséra Williama Wylera z roku 1938 s Bette Davis v hlavní roli. Snímek byl natočen na motivy stejnojmenné divadelní hry dramatika Owena Davise, Sr. z roku 1933. Získal z pěti nominací dva herecké Oscary (Bette Davis za hlavní ženský výkon a Fay Bainter za vedlejší ženský výkon).\n\nNew Orleans, 1852. Jižanská vrtošivá kráska Julie Marsden (Bette Davis) je zasnoubená s bankéřem Prestonem Dillardem (Henry Fonda). Když s ním chce jet vybírat šaty na nejdůležitější ples roku, nemá na ni čas. Uražená Julie se proto rozhodne koupit si odvážné červené šaty. Očekává se totiž, že na onom plesu bude mít každá svobodná holka šaty bílé. Pohoršená teta Belle (Fay Bainter), i ostatní přátelé, ji nesmyslný výběr róby vymlouvají, avšak bezúspěšně.\n\nNa plese Olympus je každá žena oděná v bílé róbě. Julie nejdříve Presovi slíbí, že si takové vezme taky, když ji však přijíždí vyzvednout, má na sobě červené provokativní šaty. Julie nejdřív požádá rodinného přítele Bucka (George Brent), aby ji doprovodil. Ten to však s důrazem na skandál odmítne. Snoubenec Pres rezignuje a Juliino přání vyplní. Všichni v sále jsou pohoršeni a dokonce se s ani jedním z nich nechtějí bavit. Julie hned po vstupu do sálu zjistí, že to přepískla a chce jet pryč. Pres ji však dopřeje, co si tak vydobyla a začne s ní tančit. Orchestr přestává dokonce hrát, to však nezabrání Prestonovi pokračovat ve společenském zostudění. Juliiny nářky nezabírají a Preston jí nadále trápí. Cestou domů se pak pohádají. Když bankéř Dillard zruší zasnoubení, dostane od panovačné Julie facku. Teta Belle ji prosí, aby za ním šla a odprosila ho, ona však s pýchou sobě vlastní odmítá a tvrdí, že Preston se k ní vrátí. Do následujícího odpoledne se určitě vrátí.\n\nUplyne rok a Preston se nevrátí. Začal podnikat na Severu, zatímco nešťastná Julie se uzavřela před světem ve svém domě. Kromě rodiny neviděla nikoho, krom jízdy na koních nedělala nic. Celý rok přemýšlela o sobě a své osudové chybě. Do jejich domu přichází doktor Livingstone (Richard Cromwell), aby jim sdělil nejnovější zprávy ohledně blížící se žluté zimnice. Mezi řečí taky Belle řekne, že do města se vrací Preston Dillard. Julie je z novinky nadšená a chce uspořádat pro své přátelé večírek na přivítanou Prese. Pozvou všechny do sídla na Halcyonské plantáži nacházející se za New Orleansem.\nJulie se nachystá do nejhezčích bílých šatů a doufá, že ji bývalý snoubenec odpustí a znovu požádá o ruku. Věří, že když se bude kát, navrátí se láska mezi ně. Rozpaky však vzbudí Presonův doprovod a sice jeho manželka Amy. Tetička Belle se snaží mladou \"Yankee\", jak Jižané hanlivě nazývají Seveřany, schovat u sebe v pokoji, než stihne Julii říct, aby Presa neodprošovala. Nestihne to, a když Julie poklekne před Dillardem a žádá ho o odpuštění, do místnosti vchází Amy. Dotčená Julie je najednou podrážděná a svým chováním nejen pokazí večeři, ale dokonce vyprovokuje hádku mezi přítelem Buckem a Presovým mladším bratrem Tedem. Jejich spor vyústí druhý den přestřelkou, při které umírá sympatický Buck. Najednou je Julie zavrhnuta celou rodinou, přáteli, i samotnou Amy. Nikdo s ní nechce zůstat déle na haciendě. Belle řekne své neteři, že ji připomíná biblickou Jezábel. Ta byla krutá a bezohledná.\n\nMístní šerif však zakáže všem odjet, protože všude v okolí je epidemie žluté zimnice. Každý občan s byť jen malým podezřením na onemocnění je sebrán do karantény na zvláštní ostrov. Sám Preston je nakažen a sebrán doktorem Livingstonem do Juliina domu. Když se to ona dozví, chce odčinit svou pošetilost a potají se nechá černošským pomocníkem propašovat do města. Stará se o nemocného Presa, dává mu obklady a ovívá ho. Jediné po čem touží je, aby horečka ustoupila. Na další den přijíždí celá rodina, včetně Amy. Naneštěstí, doktor musel Prese nahlásit a tak čekají každou chvíli četu, která by ho odvezla na ostrov. Amy ho chce doprovázet a starat se o něj. Julie ji to vymlouvá. Amy nakonec podlehne a uzná, že Julie jako místní a znalá poměrů a péče může manželovi pomoct více.\n\nFilm končí záběrem Julie, která odhodlaně doprovází na dřevěném voze plném nemocných lidí muže, jež miluje, Prestona Dillarda.\n\nNěkteré zdroje uvádějí, že produkce nabídla postavu Jezábel Bette Davis jako kompenzaci za nezískaní role Scarlett O'Hara v epickém dramatu \"Jih proti Severu\". Jiné zdroje zase tvrdí, že to tak být nemohlo, protože se film \"Jezábel\" začal točit téměř rok před zmíněnou ságou z dob občanské války. Režisér Wyler začal film točit ještě před dokončením scénářem a jelikož potřeboval pomoc, požádal Johna Hustona, který se podílel na skriptech.\n\nJulliny červené šaty, se kterými získala tolik pozornosti, byly ve skutečnosti bronzové barvy. Důvod byl prozaický, v černobílém filmu lépe vynikly. A scénka s červenou róbou má prapůvod ve skutečném Hollywoodu. Na jistém plesu herečka Norma Shearer byla jediná v takových šatech. Ostatní dámy byly oděny do bílých.\n\nV průběhu natáčení se občas u scén Henryho Fondy dělaly přestávky. Jeho manželka byla totiž v porodnici a pyšný otec očekával příchod své dcery, pozdější neméně slavné Jane Fonda.\n\nBette Davis dostala za Jezébel zaplaceno 650 $ týdně, jak se zmínila v jednom rozhovoru v roce 1971. Soška Oscara, kterou ji film vynesl, byla nabídnuta v jedné aukci v červenci 2001. Anonymně ji zakoupil Steven Spielberg, aby ji navrátil Akadémii filmového umění a věd.\n\n\n"}
{"id": "718686", "url": "https://cs.wikipedia.org/wiki?curid=718686", "title": "Dražebník", "text": "Dražebník\n\nDražebník je právnická nebo fyzická osoba organizující aukci či dražbu. Dražebník může, ale nemusí být totožný s licitátorem. V České republice jsou pojmy dražba a dražebník definovány zákonem č. 26/2000 Sb., o veřejných dražbách.\n\nSeznam dražebníků je databáze, kterou vede Ministerstvo pro místní rozvoj podle §7 citovaného zákona o veřejných dražbách. Databázi MMR přebírá jako celek a na internetu publikuje server Centrální adresa, informační systém o dražbách a ostatních nabídkách. Doména funguje od roku 2006, provozuje ji Česká pošta.\n\nBěžnou i elektronickou dražbu mohou provádět jen dražebníci mající koncesi MMR. Účastník běžné dražby nebo jeho zástupce musí být fyzicky přítomen. V dobrovolné dražbě může majetek prodat vlastník, většinou insolvenční správce. Nedobrovolné dražby iniciuje věřitel, který má na nemovitosti zástavu a chce tak uspokojil své pohledávky.\n\nOrganizování aukcí je volná živnost.\n\n"}
{"id": "718690", "url": "https://cs.wikipedia.org/wiki?curid=718690", "title": "Liga mistrů AFC 2010", "text": "Liga mistrů AFC 2010\n\nRočník 2010 Ligy mistrů AFC ( \"AFC Champions League\") byl 29. ročníkem klubové soutěže pro nejlepší asijské fotbalové týmy. Vítězem se stal tým Seongnam Ilhwa Chunma, který tak postoupil na Mistrovství světa ve fotbale klubů 2010.\n\nHrána jednozápasovým systémem od 30. ledna do 6. února.\n!colspan=\"3\"|Západní Asie – semifinále\n!colspan=\"3\"|Západní Asie – finále\n!colspan=\"3\"|Východní Asie – semifinále\n!colspan=\"3\"|Východní Asie – finále\n\nHrány od 23. února do 28. dubna.\n\nHráno na jeden zápas na hřišti lepšího týmu ze skupiny 11. a 12. května.\n!colspan=\"3\"|Západní Asie\n\n!colspan=\"3\"|Východní Asie\n\nPrvní zápasy hrány 15., odvety 22. září.\n\nÚvodní zápasy 5. a 6. října, odvety 20. října.\n\n"}
{"id": "718696", "url": "https://cs.wikipedia.org/wiki?curid=718696", "title": "Sankt Veit an der Glan", "text": "Sankt Veit an der Glan\n\nSankt Veit an der Glan () je okresní město okresu Sankt Veit an der Glan v rakouské spolkové zemi Korutany. Rozkládá se v údolí řeky Glan (Glina) v Gurktalských Alpách. Žije zde obyvatel.\n\nArcheologické nálezy napovídají, že zdejší oblast byla osídlena již v období Karolínské říše. Podle legendy podnítilo založení města střetnutí bavorských vojsk s Maďary pronikajícími do Evropy v roce 901. První písemná zmínka o místě pochází ze smlouvy z roku 1131, v níž se píše o kostele zasvěceném sv. Vítovi spadajícím pod římskokatolickou diecézi Gurk.\n\nVe městě St. Veit an der Glan se nachází výroba dřevěných desek firmy \"FunderMax\". Dále se zde nachází centrála výrobce hodinek \"Jacques Lemans\".\n\nV průmyslové zóně St. Veit/Glan se nacházejí následující firmy (výběr):\n\n\n"}
{"id": "718699", "url": "https://cs.wikipedia.org/wiki?curid=718699", "title": "Richard Fleischer", "text": "Richard Fleischer\n\nRichard O. Fleischer (8. prosince 1916, Brooklyn, New York – 25. března 2006, Woodland Hills, Kalifornie) byl americký filmový režisér.\n\nNarodil se v roce 1916 v newyorském Brooklynu do rodiny Essie (rodným příjmením Goldsteinové) a animátora a producenta Maxe Fleischera. Ve filmu začínal jako režisér krátkých animovaných filmů \"Betty Boop\", \"Pepek námořník\" a seriálu \"Superman\", které produkoval jeho otec.\n\nS hranými snímky debutoval ve studiích RKO Pictures roku 1942, když v průběhu 40. let natáčel krátkometrážní filmy, dokumenty a kompilace archivních němých snímků nazvané \"Flicker Flashbacks\". Z pozice producenta obdržel v roce 1947 Oscara za dokumentární počin s názvem \"Design for Death\", který zkoumal kulturní motivy vedoucí k rozšíření japonského impéria během druhé světové války.\n\nPrvní celovečerní film režíroval v roce 1946. Ranou éru tvorby spojil výhradně s thrillery ve stylu noir jako byly \"Bodyguard\" (1948), \"The Clay Pigeon\" (1949), \"Follow Me Quietly\" (1949), \"Armored Car Robbery\" (1950) a \"The Narrow Margin\" (1952).\n\nJeho otec byl spoluzakladatelem Fleischer Studios, které daly vzniknout animovaným postavám Betty Boop, Pepkovi námořníkovi či klaunu Koko. Roku 1993 napsal memoáry \"Just Tell Me When to Cry\", v nichž nastínil problémy s herci, spisovateli a producenty. Roku 2005 pak vydal paměti věnované svému otci nazvané \"Out of the Inkwell: Max Fleischer and the Animation Revolution\".\n\nZemřel roku 2006 v osmdesáti devíti letech ve spánku v důsledku špatného zdraví. Po většinu předchozího roku trpěl problémy s dýcháním.\n\n\n\n"}
{"id": "718701", "url": "https://cs.wikipedia.org/wiki?curid=718701", "title": "Okres Żyrardów", "text": "Okres Żyrardów\n\nOkres Żyrardów je okres v Polsku v Mazovském vojvodství, vytvořené v roce 1999 v rámci administrativní reformy. Jeho sídlem je Żyrardów.\n\nOkres zahrnuje:\n\nNa území okresu se nachází\n\n\n\n\n"}
{"id": "718703", "url": "https://cs.wikipedia.org/wiki?curid=718703", "title": "Nový dvůr (Lednicko-valtický areál)", "text": "Nový dvůr (Lednicko-valtický areál)\n\nNový dvůr je empírová stavba hospodářských budov v Lednicko-valtickém areálu zbudovaná v letech 1809 - 1810 podle projektu Josefa Hardtmutha. V roce 1819 byl Statek se nachází v katastru Charvátské Nové Vsi asi 3 km jižně od Lednice nedaleko Prostředního a Mlýnského rybníka. Areál je chráněn jako kulturní památka České republiky.\n\nObjekt nechal vybudovat kníže Jan I. Josef z Lichtenštejna v duchu osvícenství jako vzorový hospodářský statek. Stavba původně sloužila pro chov dvaceti krav bernského plemene, poté vzácných merinových ovcí. Monumentální čtyřkřídlý komplex obklopující rozlehlý dvůr navrhl knížecí architekt Josef Hardmuth. V roce 1819 byla architektem J.F.Engelem doplněna o kruhový salet (tzv. rotundu) se \"\"švýcarskými stájemi\"\" , v níž byla stání pro koně obklopující kruhovou místnost zdobenou iluzivním geometrickým a rostlinných dekorem, prolomenou do stájí i ven velkými francouzskými okny. Knížecí hosté se zde mohli občerstvit a přes skleněnou příčku nahlížet do sousedního chléva. \n\nBudova Nového dvora zažila krušná léta za dob totality. Objekt byl využíván k živočišné výrobě a na historický význam památky nebyly brány ohledy. Když se časem začalo přemýšlet o obnovení budov, objevila se trojice nápadů, jak se stavbou naložit. Vítězně vyšel návrh založit zde chov anglického plnokrevníka s dostihovou stájí. Místní koně si nevedli vůbec špatně, dva dokonce startovali na Velké pardubické. \n\nV současné době je Nový Dvůr v soukromém vlastnictví a slouží jako stáje pro chov jezdeckých koní a je také využíván k rekreačním účelům. \n\nCelý objekt je disponován kolem širokého obdélníkového dvora vymezeného třemi křídly hospodářských budov (stájí, sýpek a bytů zaměstnanců) a je uzavřen směrem k Lednici arkádovou zdí. Uprostřed tohoto křídla stojí centrální stavba, Ochoz centrály s dřevěnými kuželkami balustrády, nesený šesti hranatými sloupy, umožňuje výhled do krajiny směrem k Lednici a ke vzdáleným Chřibům. Kopule centrály je kryta šindelem. Boční křídla s hospodářskými objekty jsou spojena s centrálou na každé straně zdí prolomenou bránou a šesti oblouky, které jsou vyplněny kovanými mřížemi.\n\n"}
{"id": "718704", "url": "https://cs.wikipedia.org/wiki?curid=718704", "title": "Samson (dálkově ovládaná zbraňová stanice)", "text": "Samson (dálkově ovládaná zbraňová stanice)\n\nDálkově ovládaná zbraňová stanice Samson ( \"Samson Remote Controlled Weapon Station\", zkráceně RCWS Samson), známá též jako Katlanit ( קטלנית) je dálkově ovládaná zbraňová stanice, která umožňuje automatické či dálkové ovládání řady zbraňových zařízení, včetně 5,56mm, 7,62mm a 12,7mm kulometů, 40mm automatického granátometu, protitankových střel a pozorovacího stanoviště. Vyrábí jej izraelská zbrojovka Rafael Advanced Defense Systems.\n\nExistují celkem tři varianty systémů rodiny Samson:\n\n\nSystém Samson s 30mm kanonem (RCSW-30) je navržen pro lehce obrněná vysoce mobilní vozidla typu obrněných transportérů (využívají je například české transportéry Pandur II), přičemž obsluhu zajišťuje střelec či velitel vozidla z vnitřku vozidla. Volitelně je možné systém doplnit o protitankové střely Spike či vrhač kouřových granátů.\n\nIzrael instaloval varianty systému Samson do kulometných věží podél hranice s Pásmem Gazy, aby tak zabránil pronikání palestinských teroristů na své území. Ty jsou obsluhovány dálkově operátory ze základny ve vnitrozemí.\n\n\n"}
{"id": "718707", "url": "https://cs.wikipedia.org/wiki?curid=718707", "title": "Neunkirchen (Rakousko)", "text": "Neunkirchen (Rakousko)\n\nNeunkirchen je okresní město v Rakousku ve spolkové zemi Dolní Rakousko a sídlo stejnojmenného okresu. Žije zde obyvatel.\n\nPrvní záznam o obci pochází z roku 1094, kdy je zmiňována jako \"Niuwenchirgun\". V roce 1920 byl obci udělen status města.\n\n60,7 % obyvatel je vyznání římskokatolického, 5,5 % tvoří evangelíci. 13,1 % obyvatel se hlásí k islámu; 17,1 % je bez náboženského vyznání.\n\n\n"}
{"id": "718709", "url": "https://cs.wikipedia.org/wiki?curid=718709", "title": "Produkční zahrady Pražského hradu", "text": "Produkční zahrady Pražského hradu\n\nProdukční zahrady (Lumbeho zahrady nebo i Zahrady Lumbeho) jsou nepřístupné zahrady na severním předpolí Pražského hradu (na úrovni přístupné Královské zahrady). Tyto zahrady se nacházejí v bezprostředním sousedství domu, ve kterém bydlí prezident republiky s manželkou (Lumbeho vila).\n\nProdukční zahrady tvoří zázemí hradních zahradníků a zároveň místo, kde se pěstuje 72 druhů rostlin pro výzdobu Pražského hradu při protokolárních akcích. Okrajově se zde pěstuje také ovoce a zelenina. Veškeré výpěstky se spotřebují při protokolárních akcích (státní návštěvy, státní večeře apod.) \n\nProdukční zahrady se rozkládají na ploše cca 4 hektarů. Polovinu tvoří okrasná část (s unikátním Masarykovým včelínem či požární nádrží z doby Rudolfa II.), polovinu pak vlastní produkční část (kde jsou skleníky, záhony či kompostárna). Tři moderní skleníky mají rozlohu cca 2100 m. Celková rozloha produkčních zahrad tvoří zhruba 1/7 plochy veškeré okrasné zeleně, o který se Správa Pražského hradu stará. Ve sklenících se pěstuje celkem 72 druhů rostlin v různých barevných variacích: 15 druhů k řezu, 30 druhů na výsadby, 23 druhů hrnkových a 4 druhy jako mobilní zeleň. V tuto roční dobu jsou ve sklenících nejvíce zastoupeny mj. orchideje (až 3000 ks), anthurie (1500 ks), gerbery (1100 ks). \nTzv. Masarykův včelín pro 1. československého prezidenta T. G. Masaryka navrhl architekt Josip Plečnik v roce 1934. I přes své stáří je včelín plně funkční; v současné době jej „obývá“ 8 včelstev. \n\nZahrady jsou pro návštěvníky nepřístupné, otevřely se např. v září 2010, kdy je za jediný víkend vidělo na 17 tisíc návštěvníků, nebo v září 2011.\n\n"}
{"id": "718718", "url": "https://cs.wikipedia.org/wiki?curid=718718", "title": "San Francisco de Campeche", "text": "San Francisco de Campeche\n\nSan Francisco de Campeche (zkráceně též Campeche) je mexické město na jihovýchodě státu. Je hlavním městem stejnojmenného státu Campeche. Nachází se na břehu Mexického zálivu na západě poloostrova Yucatán. Je jedním z mála měst na severoamerickém kontinentu, která mají dochovalé městské opevnění pocházející z koloniálního období. Jako hlavní město státu představuje Campeche kulturní, ekonomické, vzdělanostní i správní středisko tohoto regionu. Zároveň se jedná o významné centrum obchodu a turismu.\n\nCampeche leží v tropickém podnebném pásu na pobřeží Mexického zálivu. Průměrné teploty během roku nevykazují výrazné výkyvy. Střídají se zde období dešťů (červen až září) a suché období (prosinec až duben). Město leží v průměrné nadmořské výšce 3 m n. m.\n\nOblast Yucatánu byla v předkolumbovském období obývána Máji. \nŠpanělští conquistadoři (především Francisco Hernández de Córdoba a Juan de Grijalva) na Yucatánský poloostrov pronikali od roku 1517. Osada Campeche byla založena v roce 1540, titul města jí byl udělen španělským králem Karlem III. roku 1777. Pro svoji výhodnou geografickou polohu se město stalo významným přístavem, ze kterého vyplouvaly lodě naložené surovinami z Nového Španělska do Evropy.\n\nBěhem 16. a 17. století bylo Campeche často napadáno piráty a korzáry. Neustálé nebezpečí vnějšího útoku vedlo k výstavbě systému hradeb, věží a dalších obranných staveb. Výstavba opevnění skončila v roce 1704. Jeho historické jádro figuruje od roku 1999 na seznamu světového dědictví UNESCO. Jde o ojedinělou ukázku urbanismu koloniálního barokního města v regionu Latinské Ameriky.\n"}
{"id": "718728", "url": "https://cs.wikipedia.org/wiki?curid=718728", "title": "Vandrovní knížka", "text": "Vandrovní knížka\n\nVandrovní knížka byl dokument, vydávaný ve starém Rakousku-Uhersku na základě císařského nejvyššího patentu ze dne 24. února 1827 tzv. vandrovníkům. Vandrovníci byli vyučení tovaryši, kteří vandrovali (cestovali) a pracovali u různých mistrů.\n\nPři nástupu do práce musel tovaryš vandrovní knížku odevzdat mistrovi, který ji uložil. Při odchodu se do knížky zapisovalo jak dlouho u mistra pracoval. Zapisovaly se také další skutečnosti, které mu sloužily ku prospěchu. Špatné pracovní výsledky se do knížky nezapisovaly, což dokládá následující poučení, které bylo předtištěno ve vandrovní knížce: \n\nKdyž tovaryš z díla vystoupí, má poskytovatel práce s dělníkem a s vandrovnickou knížkou k vrchnosti dojíti a tam větně udati čas, jak dlouho dělník v díle byl, a jestli znale nebo šikovně, pilně a věrně se zachoval, má tyto vlastnosti potvrditi, a vrchnost obé do vandrovnické knížky vepsati. Kdyby však vysvědčení z ohledu těchto vlastností chvalitebné nebylo, má se jen jak dlouho v díle aneb z nadřečených vlastností jen to vepsati, co by k prospěchu dělníkovu sloužilo.\n"}
{"id": "718729", "url": "https://cs.wikipedia.org/wiki?curid=718729", "title": "Fluidum", "text": "Fluidum\n\nFluidum je výraz, používaný:\n\n"}
{"id": "718730", "url": "https://cs.wikipedia.org/wiki?curid=718730", "title": "Zákon o rodině (Československo, 1963)", "text": "Zákon o rodině (Československo, 1963)\n\nZákon o rodině byl zákon upravující oblast československého a českého rodinného práva v letech 1964–2013. Pokud nějaké rodinněprávní vztahy neupravoval tento zákon, použila se subsidiárně ustanovení občanského zákoníku (platilo zejména v otázce společného jmění manželů).\n\nNahradil dřívější zákon č. 265/1949 Sb., o právu rodinném. Po rozdělení Československa platil i na Slovensku, kde byl roku 2005 nahrazen zákonem č. 36/2005 Z.z., o rodine a o zmene a doplnení niektorých zákonov. Od 1. ledna 2014 byl zrušen i v České republice a nahrazen druhou částí nového občanského zákoníku.\n\nČlenil se na čtyři části, z toho první tři se dále členila na celkem 16 hlav:\n\n"}
{"id": "718731", "url": "https://cs.wikipedia.org/wiki?curid=718731", "title": "Sankt Johann im Pongau", "text": "Sankt Johann im Pongau\n\nSankt Johann im Pongau je hlavní a současně i nejlidnatější obcí ve stejnojmenném okrese ve spolkové zemi Salcbursko. Žije zde obyvatel.\n\nArcheologické nálezy svědčí o počátečním osídlení území již v \"době bronzové\". Našly se tu systémy štol pro těžbu mědi \"Arthurstollen\" a dřevěné vybavení jeskyní z doby před 3000 až 3700 lety. Stáří bylo určeno radiokarbonovou metodou. První písemná zmínka o obci pochází z roku 1074, ovšem byla v tehdejších časech nazývána jako \"ad sanctum Johannem in villa\".\n\nBěhem selských válek došlo k naprosté devastaci obce a v důsledku vyhnání protestantů, o což se zasloužila arcidiecéze v Salzburgu, opustilo zdejší kraj asi 70 % obyvatelstva. Právo užívat vlastní obecní znak obdržela obec v roce 1929. V období druhé světové války se obec nazývala \"Markt Pongau\" a příslušela do říšské župy \"Štýrsko\".\n\nBěhem druhé světové války byl také v St. Johannu zřízen velký \"zajatecký tábor\", kde bylo vězněno až na 30 tisíc vězňů, a kde působilo zhruba 1000 dozorců. Tábor byl rozdělen na různé části. S Francouzi bylo zacházeno v souladu s válečnými konvencemi. Severní část tábora byla určena zajatcům z Ruska, kteří tam neobyčejně strádali za přímo nepředstavitelných podmínek. 3709 ruských vězňů v tomto táboře zemřelo.\n\nSt. Johann im Pongau těží z alpské polohy především v oblasti cestovního ruchu. Nejen v zimě je významným turistickým centrem s celou řadou hotelů, ale i v létě je velmi navštěvovaným a oblíbeným místem zejména pro pěší turistiku s nabídkou jezer v okolí.\n\nOblíbenou destinací je též pár kilometrů od St. Johann soutěska Liechtensteinklamm, která je dlouhá asi 4000 metrů, z nichž asi 1000 metrů je volně přístupných pro veřejnost. Soutěska je místy jen několik metrů široká a útesy sahají místy až do hloubky 300 metrů. Soutěskou protéká Grossarler Arche. \n\nJako centrum Pongau je St Johann sídlo mnoha institucí a úřadů.Najdete zde Finanční úřad,Okresní soud a Okresní policejní velitelství. St. John také provozuje pečovatelskou službu, dvě školky, dvě základní školy, Speciální pedagogické centrum nebo polytechnickou školu.\n\n"}
{"id": "718735", "url": "https://cs.wikipedia.org/wiki?curid=718735", "title": "Frauendorf", "text": "Frauendorf\n\nFrauendorf je název několika městských částí:\n\n\n\n"}
{"id": "718738", "url": "https://cs.wikipedia.org/wiki?curid=718738", "title": "Max Fleischer", "text": "Max Fleischer\n\nJméno a příjmení Max Fleischer nosí více osobností:\n\n\n"}
{"id": "718742", "url": "https://cs.wikipedia.org/wiki?curid=718742", "title": "Enns", "text": "Enns\n\nEnns (zastarale česky \"Enže\") je obec v rakouské spolkové zemi Horní Rakousy v okrese Linec-venkov. Městem protéká stejnojmenná řeka, česky nazývaná Enže. Žije zde obyvatel.\n\n\n"}
{"id": "718743", "url": "https://cs.wikipedia.org/wiki?curid=718743", "title": "Okres Białobrzegi", "text": "Okres Białobrzegi\n\nOkres Białobrzegi je okres v Polsku v jihozápadní části Mazovského vojvodství), obnovený v roce 1999 v rámci administrativní reformy. Jeho sídlem jsou Białobrzegi.\n\nOkres zahrnuje:\nOkres Białobrzegi hraničí s 4 okresy Mazovského vojvodství: okres Przysucha, okres Grójec, okres Kozienice, okres Radom.\n\n"}
{"id": "718744", "url": "https://cs.wikipedia.org/wiki?curid=718744", "title": "Jan Drbohlav", "text": "Jan Drbohlav\n\nJan Drbohlav (*3. února 1968 Praha) je český scenárista a dramatik, držitel ceny Elsa 2005 za nejlepší scénář (\"In nomine patris\"). Od roku 2005 je členem České filmové a televizní akademie, od roku 2011 členem Evropské filmové akademie.\n\n\n\n\n\n"}
{"id": "718745", "url": "https://cs.wikipedia.org/wiki?curid=718745", "title": "Okres Ciechanów", "text": "Okres Ciechanów\n\nOkres Ciechanów je okres v Polsku v Mazovském vojvodství vytvořený v roce 1999 v rámci administrativní reformy. Jeho sídlem je Ciechanów.\n\nOkres zahrnuje:\n"}
{"id": "718746", "url": "https://cs.wikipedia.org/wiki?curid=718746", "title": "Dům a ateliér Luise Barragána", "text": "Dům a ateliér Luise Barragána\n\nDům a ateliér Luise Barragána je stavba vysoké architektonické a umělecké hodnoty zapsaná od roku 2004 na seznamu světového dědictví UNESCO. Nachází se v Ciudad de México, městské části Miguel Hidalgo, přesná adresa je \"calle General Francisco Ramírez 12 a 14\".\n\nDům byl vystavěn v roce 1948 na návrh Luise Barragána, který dům následně obýval. Jde o ojedinělý příklad architektovy tvůrčí práce v poválečném období. Betonová stavba o celkové výměře 1 162 m² disponuje kromě přízemí i 2 patry a malou zahrádkou. Barragánova práce kombinuje moderní a tradiční umělecké prvky a proudy a spojuje je do nové jedinečné formy.\n\nV současnosti je objekt využíván jako muzeum. Prohlídky jsou pouze možné ve skupině s průvodcem.\n\n"}
{"id": "718747", "url": "https://cs.wikipedia.org/wiki?curid=718747", "title": "John Galliano", "text": "John Galliano\n\nJohn Charles Galliano (* 28. listopadu 1960, Gibraltar) je známý britský módní návrhář.\n\nNarodil se na Gibraltaru, jeho otec byl gibraltarský instalatér, matka Španělka. Má dvě sestry. Když mu bylo šest let, rodina se přestěhovala do Velké Británie. Pochází z přísně katolických poměrů. Je otevřený gay.\n\nPracoval pro módní domy \"Givenchy\" (od července 1995 do října 1996) a \"Dior\" (od října 1996 do března 2011) odkud byl propuštěn kvůli antisemitským výrokům a videonahrávce, na které schvaluje holokaust a chválí Hitlera.\n\n25. února 2011 Dior oznámil, že s ním pozastavuje spolupráci z důvodu antisemitských výroků, které pronesl v jednom pařížském baru. Ve stejný den se na internetu objevila nahrávka jak sprostě nadává skupině italských žen. Tento incident se udál krátce před Fashion week v Paříži, kde měl předvádět svou kolekci pro podzim/zimu 2011. 1. března zahájil Dior kroky k rozvázání pracovního poměru. Výkonný ředitel společnosti Sydney Toledano jeho výroky hluboce odsoudil. Gallianův osobní web byl zablokován.\n"}
{"id": "718748", "url": "https://cs.wikipedia.org/wiki?curid=718748", "title": "Okres Garwolin", "text": "Okres Garwolin\n\nOkres Garwolin je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem je Garwolin.\n\nOkres zahrnuje:\n"}
{"id": "718749", "url": "https://cs.wikipedia.org/wiki?curid=718749", "title": "Okres Gostynin", "text": "Okres Gostynin\n\nOkres Gostynin je okres v Polsku, v západní části Mazovského vojvodství, vytvořený v roce 1999 v rámci administrativních reforem. Jeho sídlem je Gostynin.\n\nOkres zahrnuje:\n"}
{"id": "718750", "url": "https://cs.wikipedia.org/wiki?curid=718750", "title": "Ekrixinatosaurus", "text": "Ekrixinatosaurus\n\nEkrixinatosaurus (\"ještěr zrozený z exploze\") byl rodem velkého masožravého dinosaura (teropoda) z čeledi Abelisauridae. Žil v období svrchní křídy (stupeň cenoman, asi před 98 miliony let) na území dnešní Argentiny (provincie Neuquén, Patagonie). Jeho současníkem byl ještě větší teropod, karcharodontosaurid druhu \"Giganotosaurus carolinii\", obývající stejné ekosystémy.\n\nNázev dinosaura je odvozen z faktu, že k jeho objevu byl použit výbušný materiál. Holotyp nese označení MUCPv-294 a naznačuje, že \"Ekrixinatosaurus\" byl velmi robustní a velký abelisaurid. Lebka měřila na délku asi 83 cm, je tedy zřejmě největším známým zástupcem čeledi, a to s délkou 10–11 metrů. Později byl odhad délky snížen na 7,4 metru. Jeho hmotnost je odhadována asi na 800 kilogramů. Vědecky popsán byl tento teropod v roce 2004. Mohutná lebka nasvědčuje schopnosti polykat velké kusy masa, které zřejmě teropod získával lovem nebo hledáním zdechlin.\n\n"}
{"id": "718751", "url": "https://cs.wikipedia.org/wiki?curid=718751", "title": "Okres Grójec", "text": "Okres Grójec\n\nOkres Grójec je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem je Grójec.\n\nOkres zahrnuje:\n"}
{"id": "718753", "url": "https://cs.wikipedia.org/wiki?curid=718753", "title": "Okres Legionowo", "text": "Okres Legionowo\n\nOkres Legionowo je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem je Legionowo. Okres Legionowo se nachází v centrální části Mazovské nížiny.\n\nOkres zahrnuje:\n"}
{"id": "718757", "url": "https://cs.wikipedia.org/wiki?curid=718757", "title": "Okres Łosice", "text": "Okres Łosice\n\nOkres Łosice je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem jsou Łosice.\n\nOkres zahrnuje:\n"}
{"id": "718762", "url": "https://cs.wikipedia.org/wiki?curid=718762", "title": "Heiligenkreuz", "text": "Heiligenkreuz\n\nHeiligenkreuz je:\n\n\n"}
{"id": "718768", "url": "https://cs.wikipedia.org/wiki?curid=718768", "title": "Völkermarkt", "text": "Völkermarkt\n\nVölkermarkt (slovinsky \"Velikovec\") je město v rakouské spolkové zemi Korutany v okrese Völkermarkt. Žije zde obyvatel.\n\nMěsto se nachází na jihovýchodě Rakouska v severní části údolí Jauntal v nadmořské výšce 462 m n. m., severně od řeky Drávy na výrazné říční terasy, která příkře spadá na třech stranách. Jižní stranu tvoří koryto řeky Drávy, které bylo přehrazené elektrárnou Edling a dlouhým jezerem od roku 1962.\n\nVölkermarkt leží na dohled od pohoří Karavanky na jihu a Saualpe na severovýchodě, přitom město samo o sobě leží na rovině a na vrchovině.\nObec je tvořena 26 katastrálními územími (v závorce používané \"slovinské varianty\"):\nObec se skládá z následující 79 částí (v závorce používané \"slovinské varianty\") (počet obyvatel dle sčítání v roce 2011)\nMěstská rada má 31 členů a je strukturována po komunálních volbách v roce 2015 takto:\n\nStarostou, který je volený přímo, je Valentin Blaschitz (Sociálnědemokratická strana).\n\n\n"}
{"id": "718770", "url": "https://cs.wikipedia.org/wiki?curid=718770", "title": "Rona Cup 2009", "text": "Rona Cup 2009\n\nRona Cup 2009 byl hokejový turnaj konající se v Trenčíně v roce 2009. Pohár začínal 13. srpna a končil 15. srpna. Titul získaly potřetí ve své historii HC Košice.\n\nPři rovnosti bodů rozhoduje rozdíl skóre\n\n"}
{"id": "718777", "url": "https://cs.wikipedia.org/wiki?curid=718777", "title": "Ried im Innkreis", "text": "Ried im Innkreis\n\nRied im Innkreis je rakouské okresní město ležící ve spolkové zemi Horní Rakousy v okrese Ried im Innkreis. Žije zde obyvatel.\n\nSvé sídlo zde má výrobce sportovního vybavení Fischer.\n\n\n\n"}
{"id": "718793", "url": "https://cs.wikipedia.org/wiki?curid=718793", "title": "Letecká havárie v Jaroslavli v roce 2011", "text": "Letecká havárie v Jaroslavli v roce 2011\n\nLetecká havárie letounu Jak-42 u ruské Jaroslavli se udála 7. září 2011. Letoun Jak–42, na jehož palubě se nacházel hokejový tým Lokomotivu Jaroslavl, se zřítil na své cestě do běloruského Minsku, kde měl druhý den odstartovat novou sezonu KHL.\nNa palubě letadla byli i tři čeští hokejisté Josef Vašíček, Jan Marek, Karel Rachůnek, Slovák Pavol Demitra a Němec Robert Dietrich. Havárii nikdo z nich nepřežil.\n\nPrezident Mezinárodní hokejové federace René Fasel v reakci na katastrofu prohlásil, že představuje \"„nejtemnější den v dějinách našeho sportu.“\"\n\nZřícený stroj byl třímotorový proudový letoun Jakovlev Jak-42D s registračními znaky RA-42434 ve VIP salónní verzi pro 73 pasažérů a posádku. Podle webu Russianplanes.net mělo letadlo nalétáno do počátku roku 2011 teprve 6 310 hodin a provedlo 3 026 cyklů (startů a přistání). V době nehody měl nalétáno přibližně 6 500 hod, což byla asi polovina z aktuálně povolené doby 12 000 hod. Maximální projektovaná životnost typu Jak-42 je 40 000 hod, 18 000 cyklů a 35 let.\n\nStroj byl v provozu od roku 1993, nejdříve v barvách Orel Avia, později Bykovo Avia a Aero Rent. V době nehody byly provozovatelem letadla ruské aerolinie Yak Service. Společnost Yak Service založená roku 1993 provozovala celkem tři letadla, kromě havarovaného Jak-42 to byla také dvě menší letadla Jak-40. V roce 2009 měl Yak Service vzhledem k problémům s bezpečností provozu na čtyři měsíce zakázáno létat, v roce 2010 přišla o povolení létat do zemí EU s letadly Jak-40.\n\nJiž v průběhu vyšetřování definitivně odebraly státní orgány společnosti Yak Service licenci leteckého dopravce.\n\nLuxusně vybavené letadlo se 14 t paliva na palubě havarovalo za slunného dne těsně před čtvrtou hodinou odpoledne místního času (11:59 UTC) v těsné blízkosti letiště Tunošna. Třímotorovému letounu se nepodařilo uskutečnit vzlet na délce dráhy a následně po startu z travnatého předpolí ranveje nabrat výšku. Krátce se odlepil od země a po kolizi s anténním systémem LLZ se naklonil a dopadl zpět na zem z výšky několika metrů. Po dopadu, v rychlosti cca 250 km/h, se rozlomil a začal hořet. Část trosek spadla do blízké řeky Volhy ().\n\nZ osmi členů posádky a třiceti sedmi pasažérů přežily jen dvě osoby, z nichž jednou byl ruský útočník Alexandr Galimov, který utrpěl popáleniny na 90 % povrchu těla, a druhou pak pozemní mechanik Alexandr B. Sizov. Ohledně Galimova se postupně objevovaly zprávy, že zemřel, poté byly dementovány, ale nakonec 12. září 2011 Alexandr Galimov svým zraněním podlehl.\n\nK vyšetřování, které vedl standardně MAK, byli přizváni i specialisté ze zemí, z nichž pocházely oběti nehody. Za ČR se vyšetřování krátkodobě účastnil Ing. Josef Procházka z ÚZPLN.\nBezprostředně po nehodě byly odebrány k rozboru vzorky paliva, který letoun dotankoval. Byly v normě. Druhý den se podařilo potápěčům vyzvednout černé skříňky. Na základě předběžné analýzy dat vyšetřovatelé stanovili, že motory pracovaly až do nárazu do překážky a že vztlakové klapky byly ve správné poloze pro vzlet.\nRuská prokuratura vydala zprávu, že letadlo bylo po řádné údržbě, v rámci které byl vyměněn jeden motor. Předsedkyně MAK Taťjana Anodinová v rozhovoru uvedla, že letoun nebyl přetížen a podle dat z černých skříněk fungovaly až do okamžiku nehody všechny systémy letounu správně.\n\nPřepis zapisovače zvuků v pilotní kabině, který byl zveřejněn v tisku, ukazuje, že motory byly záměrně nastaveny na redukovaný tah (tzv. nominální, tj. 77 % vzletového). Vzletový tah byl použit až ve chvíli, když pilot nedokázal navzdory dostatečné rychlosti letoun rotovat (zvednout příďovou podvozkovou nohu). Během vzletu řešila posádka také přenastavení horizontálního stabilizátoru (vodorovná ocasní plocha, fungující podobně jako výškové kormidlo).\n\nPodle oficiálního vyjádření MAK zahájila posádka vzlet řádně, s redukovaným výkonem, se správně vyváženým i nastaveným letadlem, z místa dráhy 23, kde do ní ústí pojížděcí dráha 5 a měli před sebou délku ještě 2700 m (potřebná délka v daném případě byla cca 1 200 m). Do cca 165 km/h letadlo zrychlovalo normálně, pak se zrychlování zpomalilo. Posádka zahájila rotaci při chybně stanovené rychlosti 185 km/h (správně 210 km/h), letoun však na změnu výškovky nereagoval. Tou dobou se domnívali, že překročili již (chybně stanovenou) rychlost V1, do které je ještě možno bezpečně přerušit vzlet a zabrzdit. Krátce na to dal kapitán instrukci k plnému vzletovému tahu. Přes nastavený vzletový výkon akceleroval letoun jen zvolna, než dosáhl (dostatečné) nejvyšší rychlosti 230 km/h. Důvod nízké akcelerace a neschopnosti zvednout letadlo spatřují vyšetřovatelé v objevení se brzdné síly, jejíž původ předpokládají v nevědomém přibrzďování druhého pilota. Poté, co letoun přejel konec dráhy a pokračoval ještě asi 450 m po trávě, kde začali přestavovat horizontální stabilizátor, se posádce nakonec stroj podařilo zvednout, nicméně, kromě toho, že došlo ke kolizi s anténami a kontejnerem LLZ, narostl po odlepení prudce, během asi dvou sekund, úhel náběhu tak, že letadlo přešlo samovolně do pádu. Maximální dosažená výška byla asi 5 m. I toto je možno vysvětlit vymizením klopného momentu brzdícího hlavního podvozku po ztrátě kontaktu se zemí. Letoun v pravém náklonu narazil do země, došlo k destrukci křídla a vznícení paliva, po přetočení na záda k destrukci trupu, přičemž zahynula většina osob.\n\nK ustanovení přesných okolností a příčin nehody se vyšetřovatelé rozhodli provést na základě dostupných údajů počítačové simulace a pokusné lety identického letounu. Experimenty se prováděly, od 10. října  2011 s letounem společnosti Yak Service na 5,4 km dlouhé dráze letiště Ramenskoje ().\n\nZachráněný mechanik vypověděl, že si není vědom, že by letoun vykazoval nějaké závady před, ani během nehody a upřesnil hmotnosti osob a nákladu. Později pro média uvedl, že seděl nepřipoutaný v kabině pro cestující a poté, když se letoun dlouho nezvedal do vzduchu, zavládla mezi pasažéry nervozita. Mezi členy posádky měly existovat velmi přátelské vztahy a sám prý měl předtuchu blížící se katastrofy.\n\nZávěrečná zpráva, velmi podrobná a obsáhlá, byla zveřejněna 2. listopadu 2011. Na vlastním letounu, palivu, stavu letiště nebo povětrnostních podmínkách neshledali vyšetřovatelé žádné mimořádné okolnosti, které by mohly vést ke vzniku nehody.\n\nZpráva však uvádí významné nedostatky v práci vedení společnosti, kde na vedoucích funkcích nebyl nikdo odborně kvalifikovaný v oblasti letectví. Byly shledány závažné nedostatky ve vedení výcviku posádek. To mimo jiné způsobilo, že přechod obou pilotů z typu Jak-40 na Jak-42 neproběhl uspokojivým způsobem a posádky si na nový typ mohly přenést návyky z předchozího typu. To se týká zejména položení nohou při vzletu, kdy u Jak-40 bývají u pedálů zvláštní opěrky na paty a nohy proto zůstávají po dobu vzletu na pedálech. Jak-42 má pedály bez opěrek a nohy je třeba pokládat na podlahu.\n\n\"Poznámka: Jak-40 byl první dopravní letoun Jakovlevovy konstrukční kanceláře. Do té doby konstruovali především vojenské a cvičné letouny, kde se uvedené opěrky někdy s oblibou využívají. V dopravních letadlech ale nejsou obvyklé a u modelu Jak-42 se už montovaly standardní pedály (na zemi slouží pro brždění jednotlivých kol a ve vzduchu pro ovládání kormidla) \"\n\nDalším aspektem absence odborného vedení bylo rutinní zanedbávání a porušování předepsaných letových postupů. U osudového letu například nebyla řádně spočítána vzletová hmotnost stroje ani jeho vyvážení, a z toho vyplynulo chybné stanovení mezní rychlosti pro přerušení vzletu i rotaci. Tato okolnost se pak mohla projevit na vzniku nehody, neboť kapitán se přitažením řídícího sloupku snažil letoun rotovat příliš brzy. Aby toho dosáhl, přitahoval patrně s druhým pilotem sloupek větší a větší silou, přičemž opřením se o pedály dobrzďoval jeden z nich stroj, což vyvolalo naklápění stroje na nos tak, že ani při dostatečné rychlosti už nebyli schopni odlepit přední podvozkovou nohu od země. Jiným důsledkem absence řádné předletové přípravy mohlo být, že nepřerušili vzlet, neboť se domnívali, že již překročili kritickou rychlost, přestože ve skutečnosti tomu tak nebylo. Chyb a zanedbání jmenují vyšetřovatelé více, kromě uvedených však na vznik nehody mohla mít vliv nesecvičenost posádky, projevující se v závěrečné fázi vzletu (krátkodobé stažení motorů na volnoběh při jízdě po trávě zřejmě mechanikem, zatímco piloti se zoufale snažili zvednout stroj přitahováním sloupku řízení silou až 700 N).\n\nZávažným problémem se ukázal být zdravotní stav druhého pilota, v jehož tkáních byly objeveny zbytky pro piloty zakázaného fenobarbitalu, látky s tlumivými účinky na nervovou soustavu. Tento pilot se již od roku 2000 léčil na neurologii s poruchou zhoršujícího se přenosu nervových signálů periferního nervstva, neuropatií, projevující se postupující ztrátou citlivosti a zhoršenou koordinací pohybů dolních končetin. V takovém případě si nemusel být druhý pilot vědom skutečné polohy nohou a tlaku na brzdové pedály. Tato porucha je jednoznačně neslučitelná s výkonem povolání pilota.\n\nNa závěr obsahuje zpráva několik stran doporučení, které by měly v budoucnu zabránit zjištěným chybám.\n\nLokomotiv Jaroslavl přišel prakticky o celý hokejový tým. Zvažovaly se možnosti, jak jej nahradit. Mezi uvažovanými variantami bylo složení nového týmu z hráčů z ostatních klubů KHL, mimořádný draft či tým poskládat z hráčů hrající za Jaroslavl v juniorské MHL. Lokomotiv se nakonec rozhodl nezúčastnit se probíhajícího ročníku 2011/12.\n\nČeská hokejová reprezentace přišla při nehodě o tři stabilní členy širšího kádru. Všichni byli držiteli titulu mistra světa (Josef Vašíček 2005, Karel Rachůnek a Jan Marek 2010). Český hokejový svaz rozhodl o vyřazení čísel (Rachůnek 4, Marek 15, Vašíček 63) zemřelých hráčů z reprezentace. Také bylo rozhodnuto, že celou hokejovou sezonu 2011/12 bude reprezentační tým nosit na dresech nášivky s jejich čísly dresů a motivem srdce a hokejky.\n\nSlovensko přišlo v osobě Pavola Demitry o svého kapitána, bronzového medailistu z MS 2003 a komplexního hráče. Na MS 2011 v Bratislavě se rozloučil s reprezentačním dresem; sezónu 2011/12 chtěl odehrát v KHL a od následujícího roku se pouze věnovat mládežnickému hokeji v Dukle Trenčín. Také jeho číslo 38 bylo vyřazeno ze slovenské reprezentace.\n\nNa palubě se nacházel další držitel titulu mistra světa, švédský brankář Stefan Liv. Ten byl zároveň olympijským vítězem z roku 2006.\n\nV době havárie probíhal zápas mezi týmy Salavat Julajev Ufa a Atlant Mytišči. Byl přerušen ve 14. minutě první třetiny, kdy dorazila zpráva o nehodě. Hráči se poté rozhodli v zápase nepokračovat. Program KHL byl přerušen a začátek soutěže byl posunut na 12. září 2011.\n\nZačátek české Extraligy byl v důsledku pohřbu Jana Marka posunut z 16. na 18. září 2011.\n\nZápas, který se měl v Minsku odehrát druhý den po neštěstí, skončil symbolickým vítězstvím Jaroslavle. V hale byla při smuteční ceremonii hráči Dynama uctěna památka všech zesnulých, jejichž portréty byly umístěny na ledě. Domácí si vstřelili do své branky za každého zesnulého jeden gól a květiny k brance soupeře přivezl i běloruský prezident Lukašenko.\nV Jaroslavli proběhl hlavní smuteční obřad v sobotu 10. září dopoledne v hokejové hale. Podobně jako v Minsku byly na ledě vystaveny fotografie jednotlivých obětí a u sedmi hráčů a sedmi členů realizačního týmu pochovaných v Jaroslavli byly před pohřbem vystaveny také jejich rakve. Obřadu se zúčastnilo na 100 tis. lidí, mezi nimi také ruský premiér Vladimir Putin, prezident Mezinárodní hokejové federace René Fasel, prezident Ruské hokejové federace Vladislav Treťjak a řada dalších významných osobností.\nTěla tří českých reprezentantů byla přepravena v noci na sobotu leteckým speciálem české armády. Český svaz ledního hokeje naplánoval pietní shromáždění na pražské Staroměstské náměstí, kde již po oznámení nehody spontánně vzniklo pietní místo, na neděli 11. září v 15 hodin odpoledne. Původně bylo oznámeno, že zde budou vystaveny i rakve s ostatky hokejistů, to však veřejnost nepovažovala za vhodné, a od tohoto záměru bylo upuštěno. Moderátorem akce na Staroměstském náměstí byl Robert Záruba, k uctění památky byla držena minuta ticha a promítány byly památné momenty z kariéry těchto hráčů. Krátký proslov pronesl předseda ČSLH Tomáš Král a na závěr promluvil pražský arcibiskup Dominik Duka. Akce se zúčastnilo několik tisíc hokejových fanoušků, přišla také řada hokejistů (např. Jaromír Jágr, Patrik Eliáš, Dominik Hašek). Na pietní akci navazovala zádušní mše v Týnském chrámu, kterou sloužil Tomáš Holub. ČSLH vyřadil z reprezentace čísla, která hráči oblékali (č. 4 Karla Rachůnka, č. 15 Jana Marka a č. 63 Josefa Vašíčka).\n\nV historii letectví se nejedná o první případ, kdy při nehodě letadla zahynul celý nebo velká část sportovního týmu, nehoda v Jaroslavli je však co do počtu obětí z řad sportovců největší. V minulosti byly podobně postiženy československý hokejový tým (1948, 8 obětí), fotbalový klub AC Turín (1949, 31 obětí, z toho 18 hráčů), fotbalový klub Manchester United (1958, 23 obětí, z toho 7 hráčů), krasobruslařská reprezentace USA (1961, 72 obětí, z toho 18 sportovců), uruguayský ragbyový tým Old Christians (1972, 12 obětí při nehodě, dalších 17 nepřežilo dva měsíce v horách na sněhu) a fotbalová reprezentace Zambie (1993, 30 obětí, z toho 18 hráčů).\n\n\n"}
{"id": "718798", "url": "https://cs.wikipedia.org/wiki?curid=718798", "title": "Národní archiv (rozcestník)", "text": "Národní archiv (rozcestník)\n\nNárodní archiv je označení několika institucí:\n\n"}
{"id": "718799", "url": "https://cs.wikipedia.org/wiki?curid=718799", "title": "Miloš Buchta", "text": "Miloš Buchta\n\nMiloš Buchta (* 19. července 1980 Svitavy) je český fotbalový brankář působící v klubu SK Sigma Olomouc.\n\nBuchta začal s fotbalem v desíti letech v rodných Svitavách. Následně odešel chytat dorosteneckou ligu za FC PSJ Jihlava. Na vojně byl v hranické Dukle. Po vojně se stal hráčem Sigmy Olomouc, přičemž hostoval v druholigovém Prostějově a v klubu SK Hranice, s nímž se probojoval z divize do MSFL. Na jaře 2002 pomohl klubu SK Hranice k postupu z Divize E do Moravskoslezské fotbalové ligy a působil zde až do podzimu 2003.\n\nV roce 2004 přestoupil z Olomouce do slovenského AS Trenčín, kde za dvě sezony odchytal 35 zápasů. V roce 2006 přestoupil do Tatranu Prešov. V Prešově propadl gamblerství, těžké životní období však překonal. Z Prešova se sám vykoupil a našel si angažmá v rumunském celku Gaz Metan Mediaş, odkud v srpnu 2011 zamířil na hostování do Oțelul Galați Tam si bohužel nezachytal a odešel do celku FC Rapid București, kde se sešel s krajany Marcelem Gecovem, Pavlem Čmovšem a Tomášem Joslem. V červenci 2015 se vrátil do Sigmy za účelem udržení se v lize. Bohužel se to nepovedlo a Sigma po roce opět sestoupila do 2. ligy. Buchta po sezoně zvažoval konec kariéry, ale nakonec tak neučinil a v sezoně 2016/17 slavil se Sigmou postup do 1. ligy a vítězství Fortuna Národní Ligy.\n\n\"Aktuální k 1. červenci 2018\"\n\n"}
{"id": "718801", "url": "https://cs.wikipedia.org/wiki?curid=718801", "title": "Nava Semel", "text": "Nava Semel\n\nNava Semel ( נאוה סמל,‎ * 15. září 1954, Jafo – 2. prosince 2017) byla izraelská spisovatelka, dramatička a překladatelka.\n\nNava Semel se narodila v Jafo Mimi a Jicchaku Arcimu, kteří přežili šo'a. Její dědeček z matčiny strany byl Me'ir Šapira, významný chasidský rabín, a její nejstarší bratr je zpěvák Šlomo Arci. Ona samotná vystudovala dějiny umění na Telavivské univerzitě. Provdala se za No'ama Semela, ředitele telavivského divadla Kameri.\n\nSemel publikovala celkem šestnáct knih a čtyři dramata. V centru její tvorby stojí dospívající Izraelci, kteří zápasí s izraelskou identitou a stigmaty minulosti, zejména se šo'a. Působila také v radě institutu Masu'a (Pochodeň), jenž sídlí v kibucu Tel Jicchak a zabývá se studiem šo'a.\n\n\n\n\n"}
{"id": "718806", "url": "https://cs.wikipedia.org/wiki?curid=718806", "title": "Třída Barbaros", "text": "Třída Barbaros\n\nTřída Barbaros je nejnovější třída víceúčelových fregat tureckého námořnictva. Jedná se o německou modulární konstrukci typové řady MEKO loděnice Blohm + Voss. Čtyřkusová třída se dělí na dvě mírně odlišné podtřídy, označené MEKO 200 TN II-A a MEKO 200 TN II-B. Všechny jsou stále v aktivní službě.\n\nDvě jednotky postavila v Hamburku loděnice Blohm + Voss, přičemž druhý pár již byl postaven v turecké loděnici Gölcük. Celá čtveřice byla stavěna v letech 1992–2000. Fregaty nesou jména \"Barbaros\" (F-244), \"Oruçreis\" (F-245), \"Salihreis\" (F-246) a \"Kemalreis\" (F-247). Druhý pár má mírně prodloužený trup pro usnadnění provozu vrtulníků.\n\nV dělové věži na přídi je jeden 127mm kanón. Před komínem jsou umístěny dva čtyřnásobné kontejnery Mk 141 pro protilodní střely Harpoon a na střeše nástavby je, mezi hangárem a komínem, šestnáctinásobné vertikální odpalovací zařízení Mk 41 pro protiletadlové řízené střely Sea Sparrow. K bodové obraně proti letadlům a protilodním střelám slouží tři systémy Oerlikon Contraves Seaguard. Protiponorkovou výzbroj tvoří dva trojhlavňové 324mm protiponorkové torpédomety MK 32. Na zádi fregat je přistávací paluba a hangár pro uskladnění jednoho vrtulníku.\n\nPohonný systém je koncepce CODOG. Pro plavbu ekonomickou rychlostí slouží dva diesely MTU 16 V 1.163 TB 83, zatímco v bojové situaci lodě pohání dvě plynové turbíny General Electric LM2500. Nejvyšší rychlost dosahuje 32 uzlů.\n\n"}
{"id": "718809", "url": "https://cs.wikipedia.org/wiki?curid=718809", "title": "Zapotovité", "text": "Zapotovité\n\nZapotovité (\"Sapotaceae\") je čeleď vyšších dvouděložných rostlin z řádu vřesovcotvaré (\"Ericales\"). Jsou to charakteristické stromy nížinných tropických deštných pralesů celého světa, význačné dužnatými plody, bílým mléčným latexem a střídavými spirálně uspořádanými listy, často nahloučenými na koncích větví. Mnohé druhy poskytují jedlé ovoce.\n\nZapotovité jsou stálezelené nebo výjimečně opadavé stromy, řidčeji keře (zvl. rod \"Sideroxylon\"), se střídavými spirálně uspořádanými listy, často nahloučenými na koncích větví. Borka je obvykle buď žlábkatá nebo šupinatě odlupčivá, zřídka hladká. Ve větvích, listech i plodech je zpravidla přítomen bílý lepivý latex. Kmeny mají často kořenové náběhy. Některé druhy rodu darmota (\"Sideroxylon\") mají trny. Listy jsou jednoduché, celokrajné a většinou bez palistů, se zpeřenou žilnatinou. Asijský rod \"Sarcosperma\" má pro čeleď naprosto netypické vstřícné až přeslenité listy. Odění je z větvených chlupů tvaru T, často s jedním ramenem redukovaným.\n\nKvětenství jsou úžlabní svazečky, často vyrůstají na tlustších větévkách nebo i kmenech, někdy redukovaná na jediný květ. Květy jsou pravidelné, jedno nebo oboupohlavné, drobné (obvykle do 10 mm). Kališní lístky jsou obvykle volné nebo jen na bázi srostlé, nejčastěji v počtu 5, řidčeji 6 až 12. Koruna je srostlá, složená ze 4 až 9 plátků. Tyčinek je obvykle 4 až 6 (12), jsou přirostlé v korunní trubce nebo na bázi korunních cípů, občas jsou přítomna i drobná staminodia. Semeník je svrchní, srostlý z 1 až 6 (nebo až 15) plodolistů a se stejným počtem komůrek. V každém plodolistu je 1, řidčeji 2 vajíčka. Plodem je bobule, výjimečně (\"Pradosia\") peckovice. Plody jsou dužnaté až kožovité, 1 až 12 cm velké, s 1 nebo několika semeny.\n\nČeleď zahrnuje asi 1100 druhů v 53 rodech. Je pantropicky rozšířena s nehojnými přesahy do teplých oblastí mírného pásu. Většina druhů roste na nezaplavovaných půdách a nenarušených stanovištích v nížinných deštných pralesích do 1000 metrů n.m. V Amazonii jsou jednou z důležitých složek deštného pralesa, běžné jsou ale i v afrických a asijských deštných lesích. Největší rody jsou pouterie (\"Pouteria\", 325 druhů), perčovník (\"Palaquinum\", 110), \"Planchonella\" a \"Madhuca\" (po 100), darmota (\"Sideroxylon\", 75) a zlatolist (\"Chrysophyllum\", 70 druhů).\n\nO opylování zapotovitých není mnoho známo. Některé druhy rodu \"Manilkara\" mají bledé květy otevírající se na noc a jsou opylovány netopýry, kteří zřejmě ožírají sladce chutnající dužnaté koruny z květů v hustých květenstvích.\nMenší plody jsou šířeny ptáky, semena z větších plodů jsou většinou šířena savci. V Amazonii tvoří plody zapotovitých jednu z hlavních složek potravy opic. Semena buď procházejí zažívacím traktem, nebo jsou zahozena po zkonzumování dužniny. Semena z plodů s měkkou dužninou (např. zapota obecná) šíří také netopýři. Semena některých druhů rostoucích na trvale zaplavených půdách jsou šířena rybami pojídajícími plody.\n\nV jihovýchodní Brazílii v travnatých oblastech zvaných cerrado se vyskytují dva druhy z této čeledi, \"Pradosia brevipes\" a \"Pouteria subcaerulea\", adaptované na místní periodické požáry. Tyto stromy mají hlavní větvení kmene pod zemí a nad povrch vyčnívají jen konce jejich větví. Srdce kmene je tak chráněno před ohněm.\n\nJedna zajímavá studie z Amazonského pralesa přibližuje na příkladu této čeledi obrovskou diverzitu tropických lesů a zároveň jejich mozaikovou strukturu a rozptýlenost jedinců téhož druhu. Poblíž brazilského Manaus byla vytyčena parcela o výměře 25 ha, na této ploše bylo nalezeno celkem 70 druhů z čeledi zapotovité. Z nich bylo 87 procent zastoupeno jen 2 a méně jedinci na 1 hektar.\n\nZapotovité jsou dobře vyhraněnou čeledí bez větších přesunů rodů při aktualizacích taxonomického systému.\nCronquist i Dahlgren ji řadili do řádu \"Ebenales\", Tachtadžjan do samostatného řádu \"Sapotales\" v rámci nadřádu \"Primulanae\" podtřídy \"Dilleniidae\".\n\nZapotovité podle molekulárních studií tvoří monofyletickou skupinu s čeleděmi ebenovité (\"Ebenaceae\") a prvosenkovité (\"Primulaceae\").\n\nV dnešní taxonomii jsou členěny na 3 podčeledi:\n\n\nZapotovité jsou ekonomicky důležité především dřevem, jedlými plody, olejem ze semen a latexem. Jako zdroj kvalitního dřeva je těženo mnoho druhů. V tropické Americe jsou to např. druhy rodu \"Manilkara\", poskytující stavební dřevo odolné proti hmyzu i napadení houbami.\n\nMnohé druhy zapotovitých poskytují ovoce, z významnějších je to zapota obecná, \"Pouteria sapota\", \"P. campechiana\", \"P. mammosa\" a \"Chrysophyllum cainito\". Plody \"Synsepalum dulcifidum\" ovlivňují chuťové buňky, po požití i jen části plodu chutná vše ostatní nasládle. Lokální význam mají plody mnohých dalších druhů. V jižní Africe je to \"Bequaertiodendron megalismontanum\", v rovníkové Africe \"Mimusops djave\", v tropické Americe \"Sideroxylon obtusifolium\", \"S. sartorum\", \"Colocarpum mammosum\", \"C. viride\", \"Ecclinusa cuneifolium\", \"E. prieurii\", \"Richardella macrophylla\", \"R. nervosa\" a četné druhy rodů \"Manilkara\" a \"Pouteria\", v Asii \"Manilkara hexandra\", \"M. kauki\" a \"Mimusops elengi\" V Indii a jv. Asii je pěstován druh \"Madhuca indica\", jehož květy se jedí sušené či čerstvé nebo se z nich vyrábí alkoholický nápoj. Jedlé jsou i plody severoamerických zástupců rodu darmota (\"Sideroxylon\").\n\nLatex z asijských stromů rodů perčovník (\"Palaquium\") a \"Payena\" je zdrojem gumovité hmoty zvané gutaperča. Nejdůležitějším druhem je perčovník pravý (\"Palaquium gutta\"). Ze zapoty obecné se dříve získával základ pro žvýkací gumu. \"Manilkara bidentata\" a některé další jihoamerické druhy poskytují látku zvanou 'balata', podobnou gutaperče. Žvýkací guma zvaná 'coquirana' je získávána z rozšířeného amazonského stromu \"Ecclinusa balata\". Latex se ze stromů těží systémem zářezů v kůře.\n\nNěkteré druhy jsou pěstovány v tropech jako okrasné stromy, zejména \"Chrysophyllum oliviforme\" a \"Mimusops elengi\".\n\n\"Argania\", \"Aubregrinia\", \"Aulandra\", \"Autranella\", \"Baillonella\", \"Breviea\", \"Burckella\", \"Capurodendron\", \"Chromolucuma\", \"Chrysophyllum\", \"Delpydora\", \"Diploknema\", \"Diploon\", \"Eberhardtia\", \"Ecclinusa\", \"Elaeoluma\", \"Englerophytum\", \"Faucherea\", \"Gluema\", \"Inhambanella\", \"Isonandra\", \"Labourdonnaisia\", \"Labramia\", \"Lecomtedoxa\", \"Leptostylis\", \"Letestua\", \"Madhuca\", \"Magodendron\", \"Manilkara\", \"Micropholis\", \"Mimusops\", \"Neohemsleya\", \"Neolemonniera\", \"Nesoluma\", \"Niemeyera\", \"Northia\", \"Omphalocarpum\", \"Palaquium\", \"Payena\", \"Pichonia\", \"Pouteria\", \"Pradosia\", \"Pycnandra\", \"Sarcaulus\", \"Sarcosperma\", \"Sideroxylon\", \"Synsepalum\", \"Tieghemella\", \"Tridesmostemon\", \"Tsebona\", \"Vitellaria\", \"Vitellariopsis\", \"Xantolis\".\n\n"}
{"id": "718815", "url": "https://cs.wikipedia.org/wiki?curid=718815", "title": "Vítězslav Houška", "text": "Vítězslav Houška\n\nVítězslav Houška (30. dubna 1925 Praha, Československo – 3. srpna 2011, Praha) byl český spisovatel, publicista, filatelista, šachista, karikaturista a překladatel.\n\nVystudoval a většinu života strávil v Praze, pak dále na své chalupě v obci Zátyní. Je znám především svou publicistikou o sportu. V literární tvorbě a redakční činnosti se věnoval nejvíce šachům a filatelii. Byl dlouholetým redaktorem časopisu Filatelie. V posledním desetiletí své kariéry vedl svůj blog o šachách: Pražská šachová společnost -\"blog Vítězslava Houšky\" a věnoval se spisovatelské tvorbě, především o T. G. M.\n\nSpolu se svou manželkou Jaroslavou Baumrtovou měl syna Karla (nar. 12. 10. 1954). Vítězslav Houška zemřel 3. srpna roku 2011 ve Vojenské fakultní nemocnici Střešovice ve věku 86 let. Jeho manželka ho přežila pouze o 8 dní.\n\nSportu nad šachovnicí se věnují knihy \"Nad šachovnicemi celého světa\", \"Šachy s úsměvem\" a \"Tam všichni hrají šachy\". Do oblasti sběratelství známek zasadil také své detektivní romány: \"Merkur nese smrt\". Své liberálně pravicové smýšlení a osobní vzpomínky vyjádřil v knihách o prvním československém prezidentovi Masarykovi – šest knih pro Masarykovo demokratické hnutí: \"Masaryk známý, neznámý\" (2005), \"Lidé kolem T. G. M\"(2007), \"Masaryk! Ne Lenin: moje svědectví\" (jeho vzpomínky), \"T. G. M myslitel a státník\", \"Novinář Peroutka o T. G. M\", \"Karel Čapek a T. G. Masaryk\". V Nakladatelství dopravy a spojů byl dlouholetým šéfredaktorem časopisu \"Filatelie\" (1966–1991), a \"Mladý filatelista\" (společně s Rudolfem Kvízem). Pravidelně přispíval do časopisu \"Čas\" , zejména do rubriky \"Glosář k životu TGM\". Mimo to je autorem klubových kronik \"Železná Sparta\", \"Věčná Slavia\" či knihy \"50 slavných sparťanů\", \"50 slavných slávistů\". Psal i pro děti (\"Jak s tím pohnu\", \"Tajemství plamenů\", \"Docela obyčejný svět\", \"Proč se kouří ze sopek\" a \"Dobrý den, vážený vynálezci\"). Dále ilustroval vtipy do novin, např. \"Satiromet\", \"Pan Voňka\".\n\nKromě samotné literární tvorby se věnoval překladatelství. Překládal knížky z francouzštiny (např. román \"Robur Dobyvatel\" od Julese Vernea), italštiny, němčiny nebo ruštiny (např. verše do Neználka).\n\nV roce 2011 převzal spolu s Ludvíkem Vaculíkem v Pantheonu Národního muzea v Praze cenu Ferdinanda Peroutky za rok 2010.\n\nNa 5. sněmu Masarykova demokratického hnutí v sobotu 12. září 2015 v Praze 3 obdržel jako autor mnoha publikací o T. G. Masarykovi in memoriam „Čestnou medaili T. G. Masaryka“ za věrnost jeho odkazu a příspěvek k jeho uskutečňování.\n\n\n"}
{"id": "718820", "url": "https://cs.wikipedia.org/wiki?curid=718820", "title": "Josef Mašín (1932)", "text": "Josef Mašín (1932)\n\nJosef Mašín mladší (* 8. března 1932 Lošany u Kolína; v USA \"Joe Masin\") je syn československého důstojníka Josefa Mašína a člen někdejší protikomunistické odbojové guerrillové skupiny bratří Mašínů.\n\nV roce 1945 obdržel od prezidenta Beneše československou medaili Za chrabrost. Později vytvořil spolu s bratrem Ctiradem menší protikomunistickou skupinu. Se skupinou se Josef zúčastnil přepadení služebny Sboru národní bezpečnosti (SNB) v Chlumci, při nichž byl zabit příslušník SNB, kterého zastřelil Josef, a přepadení vozu s výplatami, při níž zastřelil pokladníka Josefa Rošického.\n\nNa podzim 1953 se skupina rozhodla dostat do Západního Berlína. Josef se tam dostal v doprovodu těžce zraněného Milana Paumera nedlouho po Ctiradovi v listopadu 1953. V západní zóně vyslovili zájem vrátit se do Československa jako parašutisté. Následně se stali frekventanty americké armády. Do Spojených států amerických připluli lodí v březnu 1954. Následoval vojenský výcvik, po němž se bratři a Paumer rozhodli vstoupit do \"Special Forces\". Působištěm se jim tak stala základna Fort Bragg v Severní Karolíně. Jako příslušníci 77. SFG (\"\") se zúčastnili několika manévrů, poté nastoupili oba bratři jako instruktoři do 82. výsadkové divize.\n\nPo uplynutí pětiletého závazku služby v americké armádě, jenž byl potřebný pro získání amerického občanství, odešli bratři do civilu a začali se věnovat podnikání. Po odchodu do civilu podnikali společně s Paumerem, po roce se jejich cesty rozešly a Josef podnikal v oblasti kovů, slitin, poté letadel a nakonec v oboru počítačových čipů.\n\nV roce 2008 obdržel čestnou plaketou předsedy vlády ČR Mirka Topolánka. U příležitosti pohřbu bratra Ctirada obdržel rezortní vyznamenání Zlaté lípy.\n\nPřepadení stanice SNB v Chlumci nad Cidlinou dne 13. 9. 1951, za účelem získání zbraní. Obětí se stal příslušník SNB Oldřich Kašík. Ctirad Mašín praštil příslušníka SNB železnou tyčí zezadu po zátylku. Otřesený Kašík, ale stále při vědomí, chtěl sáhnout po služebním revolveru, Josef Mašín ho okamžitě dvěma výstřely zastřelil. Zbraně se uloupit nepodařilo, Mašínové museli ve spěchu uprchnout.\n\nPřepadení výplatního vozu mezi Čáslaví a Hedvikovem dne 2. 8. 1952. Účelem akce bylo získat větší obnos peněz, kterými by se dala (hypoteticky) uplatit ostraha trestaneckého tábora na Jáchymovsku, kde byl v té době uvězněn Ctirad Mašín. Obětí se stal civilní pokladník Josef Rošický. Spolu s Josefem Mašínem se akce účastnil Václav Švéda. Peníze byly získány, k původnímu plánu ale nebyly použity.\n\nV roce 2012 u příležitosti 43. výročí sebeupálení Jana Palacha vyjádřil Josef Mašín podiv nad tím, jak silně si Češi připomínají Palachovu tragickou smrt. Palachův čin vnímá jako jednání plachého, labilního člověka, trpícího depresí, jejž není zodpovědné dávat za příklad mladé generaci. Naopak jako příkladné a hrdinské vnímá činy Jana Kubiše a Jozefa Gabčíka. Vyjádřil se tak v době úvah o zřízení Palachova pomníku v Praze. Se zřízením pomníku však souhlasil.\n\n\n"}
{"id": "718822", "url": "https://cs.wikipedia.org/wiki?curid=718822", "title": "Joinville-le-Pont", "text": "Joinville-le-Pont\n\nJoinville-le-Pont je francouzské město v departmentu Val-de-Marne v regionu Île-de-France.\n\nZe severu hraničí s městem Nogent-sur-Marne, na východě sousedí s městem Champigny-sur-Marne, na jihovýchodě s městem Saint-Maur-des-Fossés, na jihu s městem Maisons-Alfort, na jihozápadě se Saint-Maurice a na západě s Paříží, kde hranici tvoří Vincenneský lesík.\n\nJoinville byl původně součástí města Saint-Maur-des-Fossés. Biskup Odon de Sully založil v roce 1205 opatství Saint-Maur a u něho vznikl most přes Marnu. Na březích řeky vznikly hostince pro ubytování lodníků i cestujících. Kolem roku 1259 se malá osada nazývala \"Pont-des-Fosses\", později \"Pont-de-Saint-Maur\" a ještě později \"Branche-du-Pont-de-Saint-Maur\". Lodníci zde postavili kapli sv. Leonarda.\n\nDne 25. dubna 1590 budoucí král Jindřich IV. dobyl most. V roce 1649 byl most zničen příznivci Frondy. Stejně tak v roce 1652 vojáci Condého. V roce 1669 osada Branch-du-Pont-de-Saint-Maur měla 132 domů a 430 obyvatel. V roce 1693 byla připojena k farnosti Fontenay-sous-Bois, později k Saint-Maur-des-Fossés.\n\nZa Velké francouzské revoluce se bývalé farnosti změnily v obce. Branche-du-Pont-de-Saint-Maur požadovala samostatnost s odvoláním na existenci kaple sv. Leonarda, kterou získala v roce 1790.\n\nDne 30. března 1814 se u mostu odehrála bitva, ve které francouzskou armádu porazily pluky Rakušanů, Kozáků a Würtemberčanů. Při bitvě padlo 265 vojáků.\n\nV roce 1831 se název města změnil z dosavadního Branche-du-Pont-de-Saint-Maur na Joinville-le-Pont na počest Františka Ferdinanda Filipa Orleánského, prince de Joinville (1818-1900), třetího syna Ludvíka Filipa. Přidáním \"le-Pont\" se zabránilo záměně s městem Joinville v departementu Haute-Marne.\n\nBěhem obléhání Paříže za prusko-francouzské války se zde odehrála bitva mezi francouzskými a německými vojsky, při které vojáci zničili zdejší most. V bitvě padlo 2000 osob.\n\nMěsto Joinville se v 19. století stalo známé svými zábavními podniky, které se nacházely podél Marny, a které se staly oblíbeným nedělním výletním místem pro Pařížany.\n\nV roce 1921 zde filmová společnost \"Pathé\" instalovala svá filmová studia, která zde zůstala až do roku 1987, kdy byly televizní ateliéry uzavřeny a přeloženy do Bry-sur-Marne.\n\nV roce 1929 byl Vincenneský lesík administrativně připojen k městu Paříži a spolu s ním i část území Joinville včetně Hippodromu Vincennes.\n\n\n"}
{"id": "718828", "url": "https://cs.wikipedia.org/wiki?curid=718828", "title": "Sremska Kamenica", "text": "Sremska Kamenica\n\nSremska Kamenica (v srbské cyrilici Сремска Каменица) je součást Nového Sadu, nacházející se naproti samotnému městu přes Dunaj. Vyplňuje prostor mezi Fruškou Gorou a samotným veletokem. S metropolí Vojvodiny je spojena dálničním mostem. V roce 2002 měla 11 205 obyvatel. Kromě některých historických památek (kostely) se tu nachází několik škol (včetně např. policejní), či zdravotnický institut. Je také známa tím, že v ní působil a zemřel známý srbský spisovatel přelomu 19. a 20. století, Jovan Jovanović Zmaj. Na jeho počet nesla také na nějaký čas jméno Zmajeva Kamenica. Narodil se zde také významný liberecký akademik a rektor VSŠT Jovan Čirlič.\n"}
{"id": "718832", "url": "https://cs.wikipedia.org/wiki?curid=718832", "title": "Seznam dílů seriálu iCarly", "text": "Seznam dílů seriálu iCarly\n\nToto je seznam dílů seriálu \"iCarly\". Americký seriál \"iCarly\" měl premiéru na dětské stanici Nickelodeon. Každý díl začíná na malé \"i\", které značí internet. V ČR seriál vysílá taktéž dětská stanice Nickelodeon. Jednotlivé díly se v ČR vysílají v pořadí podle produkčního kódu. Dabingové studio neuvádí české názvy dílů, proto nejsou v seznamu uvedeny.\n\n<onlyinclude></onlyinclude>\n\n"}
{"id": "718837", "url": "https://cs.wikipedia.org/wiki?curid=718837", "title": "Lausitzer Füchse", "text": "Lausitzer Füchse\n\nEHC Lausitzer Füchse (celým názvem: Eishockeyclub Lausitzer Füchse), dříve známý pod názvem BSG Chemie nebo SG Dynamo Weißwasser, je německý klub ledního hokeje, který sídlí v saském městě Weißwasser. Od sezóny 2013/14 působí v Deutsche Eishockey Lize 2, druhé německé nejvyšší soutěži ledního hokeje. Klubové barvy jsou modrá a žlutá.\n\nSvé domácí zápasy odehrává v Eisstadionu Weißwasser s kapacitou 2 750 diváků.\n\nKlub byl založen v roce 1932 pod názvem TSV Weißwasser. V roce 1950 se stal zakládajícím členem nejvyšší východoněmecké soutěže a stal se 25x jejím vítězem. Od roku 1970, kdy byla soutěž uzavřena, byli Weisswasser spolu s berlínským Dynamem jedinými účastníky. Po sjednocení Německa byl tým v roce 1990 zařazen do nejvyšší společné soutěže, ale hned první sezonu z ní sestoupil a od té doby je nepřetržitě účastníkem druhé Bundesligy. Za klub hráli např. Josef Řezníček, Rüdiger Noack, Sean Gagnon nebo český rodák Ervin Masek\n\nZdroj: \n\n\n\nZdroj: \n\n\nZdroj: \n\n\n\n"}
{"id": "718840", "url": "https://cs.wikipedia.org/wiki?curid=718840", "title": "Letiště Tunošna", "text": "Letiště Tunošna\n\nLetiště Tunošna ( – \"Aeroport Tunošna\", IATA: IAR, ICAO: UUDL) je veřejné letiště v Jaroslavské oblasti v Rusku. Leží přibližně 17 kilometrů na jihovýchod od Jaroslavle a 40 kilometrů od Kostromy. Pravidelný provoz je omezený, v roce 2011 se pravidelně létalo pouze na letiště Moskva-Domodědovo a na Petrohrad-Pulkovo.\n\nBěhem studené války se jednalo o důležitou vojenskou leteckou základnu, v osmdesátých a devadesátých letech odtud startovaly letouny MiG-23. V roce 1992 byla jednotka rozpuštěna a letouny přesunuty do Rževu.\n\n7. září 2011 došlo v bezprostřední blízkosti letiště k havárii z Tunošné startujícího letadla Jakovlev Jak-42, jímž cestoval do Minsku hokejový tým Lokomotiv Jaroslavl. Při havárii a po ní zahynulo 44 osob, jedna osoba přežila.\n\n"}
{"id": "718844", "url": "https://cs.wikipedia.org/wiki?curid=718844", "title": "Václav Jiřina", "text": "Václav Jiřina\n\nVáclav Jiřina (26. května 1886, Vinoř – 26. května 1946, Praha) byl český překladatel. \n\nNarodil se ve Vinoři, v rodině ředitele místního cukrovaru Václava Jiřiny a jeho manželky Kateřiny, rozené Novákové.\nPo studiu na Malostranském gymnáziu (mat. 1905) v Praze absolvoval na právnické fakultě (1909, JUDr. 1911). Krátce působil jako soudní tlumočník italštiny a španělštiny, ale věnoval se zejména překládání z italštiny, španělštiny a francouzštiny a soustředil se na moderní prózu a drama. \n\nDne 31. března 1913 se v Praze oženil s Hedwigou Beckovou dcerou vídeňského obchodníka. Manželství bylo roku 1919 rozvedeno od stolu a lože, 1920 prohlášeno za rozloučené. V prosinci 1922 se Václav Jiřina znovu oženil, s Májou Staňkovou. \n\nZemřel v Praze, byl pohřben na Vinohradském hřbitově.\n\nKromě překladatelství pracoval též jako redaktor v několika periodikách: Květy, týdeník 28. říjen a deníky Národní osvobození, Národní politika a Lidová demokracie. V Národní politice vedl rubriku fejetonů, na které spolupracoval s generačně i odborně širokým okruhem autorů. Věnoval se také divadelní publicistice. V roce 1927 se stal generálním zástupcem Společnosti italských autorů dramatických (SIAE – Società Italiana del Teatro Drammatico) pro ČSR a v roce 1930 byl za své úsilí a zásluhy v oblasti propagaci italské kultury vyznamenán řádem italské koruny. \n\nJiřinův překladatelský zájem, zaměřený na moderní prózu a především drama, se soustředil zejména na italskou (modernisté) a španělskou literaturu (tzv. generace 98 – M. de Unamuno, R. del Valle-Inclán; či zase Ramóna Gómeze de la Sernu), okrajově překládal také z francouzštiny. Nejvíce se však věnoval překládání románů a divadelních her italského dramatika Luigiho Pirandella, oceněného Nobelovou cenou, a zasloužil se tak o hojné uvádění jeho dramat na českých scénách (1922- 1940). Překládal i Pirandellovy současníky Massima Bontempelliho a ideového tvůrce futurismu Filippa Tommasa Marinettiho. \n\n\n"}
{"id": "718850", "url": "https://cs.wikipedia.org/wiki?curid=718850", "title": "Kārlis Skrastiņš", "text": "Kārlis Skrastiņš\n\nKārlis Skrastiņš (7. červenec 1974 Riga, SSSR – 7. září 2011 Jaroslavl, Rusko) byl lotyšský hokejový obránce.\n\nJeho prvním klubem v NHL byl Nashville Predators, od sezóny 2003/04 byl hráčem Colorado Avalanche. Je držitelem rekordu NHL v počtu odehraných zápasů obránce bez přerušení (495). V sezóně 2007/2008 byl v únorové uzávěrce přestupů vyměněný do týmu Florida Panthers za Ruslana Saleje. 7. září 2011 zahynul při letecké nehodě v Jaroslavli spolu s dalšími 37 týmovými kolegy při letu k prvnímu zápasu sezóny 2011/2012 KHL.\n\nByl mnohonásobným reprezentantem své země. Pomohl vybojovat postup do najvyšší kategorie. Na olympiádě v Salt Lake City odehrál jen jeden zápas v kvalifikační části (kvůli rozběhnuté NHL). Víc zápasů odehrál na zimní olympiádě 2006 v Turíně, kde jeho tým obsadil poslední 12. místo.\n"}
{"id": "718856", "url": "https://cs.wikipedia.org/wiki?curid=718856", "title": "Johana Flanderská", "text": "Johana Flanderská\n\nJohana Flanderská ( \"Jeanne de Flandre\"; 1295 – 1374) byla hraběnka z Montfort-l'Amaury a Richmondu, vévodkyně bretaňská a aktivní účastnice války o bretaňské nástupnictví v tzv. \"válce dvou Jan\". Posledních třicet let svého života strávila zapomenuta na hradě Tickhill.\n\nByla jedinou dcerou Ludvíka z Nevers a sestrou flanderského hraběte Ludvíka. Roku 1329 byla provdána za Jana z Montfortu, posledního ze synů bretaňského vévody Artura II.\n\nRoku 1341 zemřel Janův starší bratr Jan, kterému se i přes četná manželství nepodařilo zplodit dědice. Ještě před smrtí se pokusil Jana z Montfortu z dědictví vyloučit ve prospěch své kulhavé neteře Johany a jejího zbožného manžela Karla z Blois. Spor o dědictví vyústil v mnoho let trvající válku.\n\nMontfortovi se podařilo získat podporu anglického krále Eduarda III. za slib, že od něj přijme Bretaň jako anglické léno. Podpora Anglie mu však nebyla nic platná, Karlovi z Blois se podařilo jej při obléhání Nantes zajmout a nechat uvěznit v Louvru.\n\nJohana se po manželově zajetí ujala jeho věci a přislíbila anglickému králi, že bude moci jednu ze svých dcer provdat za jejího syna, pokud poskytne vojenskou pomoc. Zatímco Jan z Montfortu trávil čas v pařížském vězení, proslavila se jeho žena statečnou obranou obléhaného Hennebontu.\n\nOdhodlaná ubránit Bretaň pro svou rodinu, přesvědčovala své stoupence a oblékla na sebe i zbroj v níž podnikla útok na nepřátelský tábor Karla z Blois a nechala podpálit ležení. Hennebont udržela až do příjezdu posil z ostrovního království.\n\nRoku 1343 došlo k příměří mezi Francií a Anglií a téhož roku se Johana společně se synem uchýlila na dvůr anglického krále Eduarda III. Zde byla prohlášena za duševně chorou a byla internována na hradě Tickhill, kde roku 1374 zesnula.\n"}
{"id": "718863", "url": "https://cs.wikipedia.org/wiki?curid=718863", "title": "Proteinová dieta", "text": "Proteinová dieta\n\nKoncept proteinové diety tzv. PSMF - Protein Sparing Modified Fast (\"proteiny šetřící modifikovaný půst\") je určen pro rychlé hubnutí a zahrnuje změnu výživy dle odborného doporučení v prvním kroku a celkovou změnu výživy a chování v následných krocích.\n\nPrincip poprvé popsal Georges L. Blackburn v roce 1974 na základě dlouholetých výzkumů. Jeho práce nesla název Protein Sparing Modified Fast a poměrně záhy (1975) byla uvedena do praxe v Severní Americe, kde se ketogenní dieta těší obrovské oblibě zejména díky své bezpečnosti a skvělým výsledkům. Cílem tohoto dietního konceptu je dosáhnout přiměřené tělesné hmotnosti dle předem stanoveného odborného plánu.\n\nV běžných potravinách jsou organismu dostupné 3 základní zdroje energie - sacharidy, bílkoviny a tuky. Tyto tři látky poskytují energii pro život a následnou regeneraci organismu. Tělo dále potřebuje pro svou správnou funkci, kromě těchto tří živin, ještě vodu, vitamíny a minerály. Ve stravovacím konceptu Proteinové diety (PSMF) jsou tělu dodávány vysoce kvalitní proteiny za současného snížení příjmu sacharidů a zvýšení konzumace vybraných druhů zeleniny. Při proteinové dietě nejsou povoleny žádné další sacharidy ani jiné formy tuku. Vysoký příjem bílkovin zabrání spalování vlastních proteinů tzn. zabrání spalování svalové hmoty.\n\nPrvním zdrojem energie těla jsou obvykle sacharidy. Vzhledem k jejich omezenému přísunu jsou rychle spotřebovány a primární zdrojem energie se stane zásobní tuk. Tato změna v tělním metabolismu se souhrnně nazývá ketóza. Rychlé odbourávání tuku během ketózy produkuje tzv. ketolátky, jejichž přítomnost je možné změřit v moči. Tyto látky zároveň velmi účinně tlumí pocit hladu a navozují pocit dobré nálady a energie. Vymizení pocitu hladu a mírně euforický pocit u většiny lidí během proteinové diety je jednou z hlavních výhod tohoto dietního konceptu. \n\nZ těchto důvodů je ketogení dieta velmi dobře snášena a její dodržování je v porovnání s jinými dietami mnohem snazší.\n\nSpolu se sacharidy je v těle uloženo velké množství vody, jejíž zásoba je, vzhledem k jejich omezenému přísunu, rychle spotřebována. Pro kompenzaci tohoto jevu je nezbytně nutné během proteinové diety dodržovat každodenní pitný režim s dostatečným přísunem tekutin, sodíku a zejména draslíku. Konzumace ostatních potravin během prvního kroku proteinové diety je nežádoucí, může zastavit proces ketózy.\n\nNedílnou součástí proteinového konceptu redukce hmotnosti je i návratový krok, kdy dochází k postupnému znovuzavádění sacharidů do stravy a pozvolnému návratu k racionálnímu stravování. Tato fáze má zásadní význam pro úspěch dietního konceptu PSMF a dlouhodobé držení váhového úbytku.\n\nObezita je zásadním rizikovým faktorem pro vznik ischemické choroby srdeční, diabetu, onemocnění žlučníku, artritidy a cévních onemocnění. Redukce hmotnosti významně přispěje ke zlepšení celkového zdravotního stavu a pohody.\n\nMezi zakázané potraviny při proteinové dietě patří: uzeniny, tuky, sacharidy a také sladké nebo alkoholické nápoje povolené jsou naopak libové maso, ryby, vejce, zelenina či mléčné výrobky.\n\nMezi závažné kontraindikace proteinové diety patří zejména chronická jaterní a ledvinová onemocnění, diabetes s inzulinovou substitucí. Nedávno prodělaný infarkt myokardu, případě závažné poruchy srdečního rytmu. Těhotenství nebo kojení jsou také kontraindikací proteinové diety. Méně závažné kontraindikace u kterých je možné nasadit proteinovou dietu, ale je třeba zvýšená kontrola lékařem a suplementace patří zejména onemocnění dnou, méně závažné poruchy srdečního rytmu.\n\nLéčba proteinovou dietou může být efektivní, ale u především u větších redukcí (nad 10 kg) vyžaduje dohled lékaře nebo zkušeného výživového poradce.\n\nProteinová dieta - vzorový jídelníček na 9 dní- Tajemstvízdraví.cz\n"}
{"id": "718869", "url": "https://cs.wikipedia.org/wiki?curid=718869", "title": "Římskokatolická církev v Itálii", "text": "Římskokatolická církev v Itálii\n\nŘímskokatolická církev v Itálii je hlavním italskou náboženskou organizací, v roce 1994 bylo v Itálii 57 665 000 katolíků, kteří tvoří 96,55 % populace. Od roku 1929, kdy byly podepsány lateránské dohody, je papež primasem Itálie a vysílá k Itálii svého nuncia. Předsedou italské biskupské konference je kardinál Gualtiero Bassetti.\n\nOd roku 1976 je Itálie rozdělena do šestnácti církevních oblastí, které zhruba odpovídají i správním oblastem Itálie (některé jsou sloučeny). Tyto oblasti zahrnují vždy více církevních provincií (těch je v Itálii celkem 42: Apoštolský Stolec v Římě, Benátský patriarchát a 40 metropolitních arcibiskupství). Ty sdružují jednotlivé diecéze (20 sufragánních arcidiecézí, 155 diecézí), 2 územní prelatury a 6 územních opatství. Pro celou Itálii existuje jeden společný vojenský ordinariát se sídlem v Římě.\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "718870", "url": "https://cs.wikipedia.org/wiki?curid=718870", "title": "Éric Prodon", "text": "Éric Prodon\n\nÉric Prodon (* 27. června 1987, Paříž) je francouzský profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 dvacet šest titulů ve dvouhře a dva ve čtyřhře.\n\nNa žebříčku ATP byl nejvýše ve dvouhře klasifikován v srpnu 2011 na 83. místě a ve čtyřhře pak v únoru 2010 na 476. místě. Na světovém juniorském žebříčku ITF pro dvouhru byl nejvýše postaven v roce 1999 na 3. příčce. K roku 2011 jej trénoval David Izidore.\n\n"}
{"id": "718874", "url": "https://cs.wikipedia.org/wiki?curid=718874", "title": "Chlorid kademnatý", "text": "Chlorid kademnatý\n\nChlorid kademnatý je anorganická sloučenina chloru a kadmia se vzorcem CdCl. Za běžných podmínek se jedná o bílou krystalickou látku, hygroskopickou, velmi dobře rozpustnou ve vodě a mírně rozpustnou v ethanolu. Přestože se považuje za iontovou sloučeninu, jeho vazby mají významný kovalentní charakter. Krystalová struktura chloridu kademnatého, složená z dvourozměrných vrstev iontů, je referenční pro popis jiných krystalových struktur. Chlorid kademnatý se vyskytuje také ve formě dihydrátu (CdCl.</sup>HO) a pentahydrátu (CdCl5HO).\n\nChlorid kademnatý tvoří krystaly s romboedrální symetrií. Jodid kademnatý (CdI) má krystalovou strukturu velmi podobnou. Jednotlivé vrstvy v těchto dvou strukturách jsou identické, avšak v CdCl jsou chloridové ionty rozmístěny v těsně uspořádané krychlové mřížce (CCP), zatímco v CdI v mřížce těsně uspořádané šesterečné (HCP).\n\nChlorid kademnatý se dobře rozpouští ve vodě a dalších polárních rozpouštědlech. Ve vodě je vysoká rozpustnost dána částečně tvorbou komplexních iontů, například [CdCl]. Díky tomuto chování je CdCl slabou Lewisovou kyselinou.\n\nPomocí velkých kationtů lze izolovat trojúhelníkový bipyramidální iont [CdCl].\n\nBezvodý chlorid kademnatý lze připravit působením bezvodého chloru nebo chlorovodíku na zahřáté kovové kadmium:\n\nPomocí kyseliny chlorovodíkové lze získat hydratovaný CdCl, a to z kadmia nebo oxidu či uhličitanu kademnatého.\n\nChlorid kademnatý lze využít pro přípravu sulfidu kademnatého, používaného jako kadmiová žluť]], což je ostře žlutý stabilní anorganický pigment:\n\nV laboratoři se bezvodý CdCl používá pro přípravu organokademnatých sloučenin typu RCd, kde R je aryl nebo primární alkyl. Dříve se takto syntetizovaly ketony z acylchloridů:\n\nTaková reagencia byla z většiny vytlačena organickými sloučeninami mědi, které jsou mnohem méně toxické.\n\nChlorid kademnatý se používá také pro fotokopírování, barvení a galvanické pokovování.\n\nChlorid kademnatý je velmi toxický, karcinogenní, mutagenní a teratogenní. IARC ho řadí do skupiny 1, tedy „prokázaný karcinogen pro člověka“.\n\n"}
{"id": "718875", "url": "https://cs.wikipedia.org/wiki?curid=718875", "title": "Kostel Nanebevzetí Panny Marie (Nová Včelnice)", "text": "Kostel Nanebevzetí Panny Marie (Nová Včelnice)\n\nŘímskokatolický kostel Nanebevzetí Panny Marie vznikl v roce 1786 přestavbou ze stávající renesanční kaple, která v něm byla ponechána jako sakristie.\nChrám je dominantou náměstí T. G. Masaryka v Nové Včelnici (okres Jindřichův Hradec). Stavba i s věží je velmi dobře zachována a uvnitř obsahuje originál sochy Panny Marie z mariánského sloupu z roku 1700, který stojí na Masarykově náměstí osazen kopií původní sochy z roku 1920.\n\nNa východní straně je kamenná okrouhlá rotunda (nyní vlastně apsida původní renesanční centrály), z niž vyrůstá pět stěn osmiúhelníku poněkud vybočeného. Zdi končí mělkou římskou bez profilování. Z obou stran, ostatní jsou přístavky. Na straně evangelní je přistavěna sakristie a na straně epištolní malá místnost pro vrchnost, která tam bývala přítomna bohoslužbám. Místnost je spojena oknem s chrámovou lodí. Následuje pak novější část kostela stavěná na základech ze smíšeného zdiva.\n\nPřed kostelem býval ještě za První republiky bludný kámen, údajně ze základů původní stavby, zaniklý pravděpodobně koncem druhé světové války.\n\nChór a varhany spočívají na románské klenbě. Tato část je typicky novorománská s mohutnými cihlovými sloupy a pilastry bez patek. Hrany sloupů jsou otupeny. Hlavice je deskovitá, románsky profilovaná.\n\nVe středu západního průčelí stojí dvoupatrová věž. Fasáda prvního poschodí je horizontálně profilována. V prvním poschodí je věž fasádně zúžena. Fasáda druhého poschodí je hladká, znázorňující pouze na okrajích vazbu rohových kvádrů.\n\nVlastní věž je průnik dvou jehlanů. Spodní jehlan je čtyřboký o poměrně nízké výšce, horní jehlan pak osmiboký o menší základně, stavěný průčelně s jehlanem spodním. Věž je zakončena jednou hlavicí, z níž vyrůstá jednoduchý latinský kříž.\n\nKříž má výšku 2,80 m a šířku 1,30 m, váží 47 kg. V jedné z kopulí byl uložen pamětní spis z roku 1893. V té době se věž opravovala. V červnu 1985 byla dokončena oprava střechy nad presbytářem, v srpnu 1986 vyměněno všech 17 oken v kostele. Okna jsou dvojitá, vyrobil je tehdejší n. p. Památky v Pelhřimově. V roce 1988 byla opravena střecha sakristie. V roce 1991 byla provedena oprava střechy.\n\nOpravený kostel Nanebevzetí Panny Marie v Nové Včelnici slouží věřícím v širokém okolí jako cíl jejich poutních cest.\n\n"}
{"id": "718876", "url": "https://cs.wikipedia.org/wiki?curid=718876", "title": "Štít (architektura)", "text": "Štít (architektura)\n\nŠtít znamená v architektuře vrchní část průčelí či fasády, která uzavírá sedlovou střechu, případně zakrývá část střechy (atika). Má nejčastěji zhruba trojúhelníkový tvar a bývá různě ozdoben.\n\nU budov se sedlovou střechou, která probíhá kolmo k průčelí, štít uzavírá otvor střechy a tím i půdu budovy. Vyskytuje se proto nejčastěji v souvislé městské zástavbě, kde jednotlivé domy mají obdélný půdorys s hlavní osou kolmou k ulici. Střecha může štít přesahovat, anebo naopak štít sahá nad střechu a poskytuje pak architektovi větší možnosti, jak stavbu opticky zvýraznit, zvýšit a ozdobit. V některých obdobích se stavěly i štíty, které budovu do výšky výrazně přesahují a tvoří například nepravé patro a podobně. V 19. století začaly ve městech převažovat valbové střechy a starší štíty se při tom často bouraly. \n\nZ raného a vrcholného středověku se zachovaly většinou kostelní stavby, kde štít tvoří součást fasády, často mezi věžemi, a tvoří s ní jediný celek. Ozdobné štíty městských domů se velmi rozšířily v pozdní gotice a tvarovaly nejčastěji jako stupňovité nebo trojúhelné. Gotický štít často není od vlastní fasády nijak opticky oddělen a plastická výzdoba fasády přesahuje do štítu. Charakteristické jsou vysoké cihlové stupňovité štíty v severoněmeckých městech. Renesanční a barokové štíty mají mnohem bohatší tvary, bývají od fasády odděleny římsou a dále členěny například pilastry, lizénami a volutovými náběhy. Na vrcholu štítu mohou být koule, sochy a podobně.\n\nPrkenný štít v lidové architektuře se nazývá lomenice.\n\n\n"}
{"id": "718877", "url": "https://cs.wikipedia.org/wiki?curid=718877", "title": "Josef Smolík (politolog)", "text": "Josef Smolík (politolog)\n\nJosef Smolík (* 4. května 1976), je český politolog, který se zaměřuje na terorismus, organizovaný zločin, krajní pravici, krajní levici, vlastenectví, bezpečnostní problematiku, kriminologii a kriminální politiku, kolektivní násilí, politickou a interkulturní psychologii a etnografický výzkum různých subkultur mládeže (punk, fotbaloví fanoušci, skinheads).\n\nVystudoval politologii na Fakultě sociálních studií Masarykovy univerzity v Brně (2007, Ph.D.), psychologii (2005, Mgr.) na Fakultě sociálních studií Masarykovy univerzity a sociální pedagogiku (2005, Mgr.) na Pedagogické fakultě Masarykovy univerzity. Na Central European Management Institute (CEMI) v Praze vystudoval obory Bezpečnostní a krizový management (2015, MBA) a Korporátní právo (2017, LL.M.).\n\nOd roku 2005 do roku 2017 působil jako odborný asistent Oddělení bezpečnostních a strategických studií katedry politologie na Fakultě sociálních studií Masarykovy univerzity. Od roku 2011 působí jako odborný asistent na Ústavu sociálního rozvoje Fakultě regionálního rozvoje a mezinárodních studií Mendelovy univerzity (FRRMS), kde se zaměřuje na mezinárodní vztahy, politologii, interkulturní psychologii a sociologická témata. Od roku 2017 je vedoucím Ústavu sociálního rozvoje Fakultě regionálního rozvoje a mezinárodních studií Mendelovy univerzity.\n\nJe výkonným redaktorem politologického časopisu Rexter. V minulosti se podílel na realizaci cyklu přednášek pro Armádu České republiky tematicky zaměřených rovněž na radikalismus, extremismus a terorismus. Odborné texty publikoval v mnoha českých i zahraničních odborných periodikách.\n\n\n"}
{"id": "718878", "url": "https://cs.wikipedia.org/wiki?curid=718878", "title": "Marie Anglická", "text": "Marie Anglická\n\nMarie Anglická ( \"Mary of Waltham\", \"Mari Bro-Saoz\" nebo \" Mari Plantagenêt\", \"Marie d'Angleterre\"; 10. října 1344 Waltham – 1362) byla hraběnka z Montfort-l'Amaury a vévodkyně bretaňská, které se během krátkého života nepodařilo spatřit své vévodství. Své přízvisko získala podle místa narození.\n\nByla dcerou anglického krále Eduarda III. a Filipy, dcery henegavského hraběte Viléma. Její otec během války o bretaňské nástupnictví podporoval Jana z Montfortu a po jeho zajetí mu přislíbila jeho žena Johana, že bude moci jednu ze svých dcer provdat za jejího syna Jana, pokud jí poskytne vojenskou pomoc. Roku 1343 se Johana i se synem odebrala na anglický dvůr, kde se dostalo budoucímu bretaňskému vévodovi vychovy. Ke svatbě s Marií došlo zřejmě v létě roku 1361. \n\nManželství bylo kratičké a bezdětné, Marie již na jaře 1362 onemocněla a v prosinci téhož roku zemřela. Byla pohřbena v benediktinském klášteře Abingdon v Oxfordshire společně se svou mladší sestrou Markétou. Marie je zobrazena na jižní straně otcova náhrobku ve Westminsterském opatství.\n\n"}
{"id": "718881", "url": "https://cs.wikipedia.org/wiki?curid=718881", "title": "Markéta Anglická", "text": "Markéta Anglická\n\nNositelky jména Markéta Anglická:\n\n"}
{"id": "718882", "url": "https://cs.wikipedia.org/wiki?curid=718882", "title": "Hostinec „U koťátek“", "text": "Hostinec „U koťátek“\n\nHostinec „U koťátek“ je šestidílný československý televizní seriál z roku 1971 režiséra Evžena Sokolovského. Námětem seriálu je cyklus úsměvných příhod z každodenního života osobitých postaviček z řad obyvatel malé vesnice, pravidelně se scházejících v centru zdejšího dění, v hostinci „U koťátek“.\n\nJde o první seriál Evžena Sokolovského a jeden z prvních československých seriálů vůbec. V seriálu se objevila řada hereckých hvězd tehdejší doby, např. Ladislav Pešek, Zdeněk Řehoř, Bohuš Záhorský, Jiří Vala, Josef Větrovec, Čestmír Řanda, Václav Postránecký, Josef Bláha, Libuše Havelková a další.\n\na další.\n\n\nÚČL AV ČR: Rudé právo 9. 10. 1971, str. 5<br>\nÚČL AV ČR: Rudé právo 23. 10. 1971, str. 5<br>\nÚČL AV ČR: Rudé právo 29. 10. 1971, str. 5<br>\nÚČL AV ČR: Rudé právo 20. 11. 1971, str. 5<br>\nÚČL AV ČR: Rudé právo 4. 12. 1971, str. 5\n\n"}
{"id": "718883", "url": "https://cs.wikipedia.org/wiki?curid=718883", "title": "Quai de l'Archevêché", "text": "Quai de l'Archevêché\n\nQuai de l'Archevêché (\"Arcibiskupské nábřeží\") je nábřeží v Paříži. Nachází se ve 4. obvodu.\n\nNábřeží leží v jihovýchodním okraji ostrova Cité mezi mosty Saint-Louis a Archevêché. Začíná na křižovatce s ulicí \"Rue du Cloître-Notre-Dame\", kde na něj navazuje \"Quai aux Fleurs\" vedoucí po severní straně ostrova. Končí na jižní straně ostrova u mostu Archevêché. Ačkoliv se nazývá nábřeží, nevede přímo po břehu řeky Seiny, ale odděluje od sebe \"Square Jean-XXIII\" a \"Square de l'Île-de-France\".\nPůvodní název nábřeží zněl \"Quai Catinat\". Dnešní název nese podle bývalého paláce pařížských arcibiskupů, který se nacházel v prostoru dnešního náměstí \"Square Jean-XXIII\" a v roce 1830 vyhořel.\n\nČást nábřeží, která se rozkládá mezi mosty Archevêché a Double podél jižní strany katedrály Notre-Dame byla v roce 1911 přeměněna na \"Square de l'Archevêché\", které se od roku 1970 jmenuje \"Square Jean-XXIII\".\n\n"}
{"id": "718891", "url": "https://cs.wikipedia.org/wiki?curid=718891", "title": "Běla Třebínová", "text": "Běla Třebínová\n\nBěla Třebínová (* 18. dubna 1976 Náchod), dívčím jménem Hlaváčková, je česká fyzicky handicapovaná plavkyně závodící v kategoriích S5/SM5 a SB4. Paraplegikem je od roku 1999, kdy podstoupila operaci páteře, navíc má problémy s klouby.\n\nS plaváním začala v devíti letech, kvůli nemoci kloubů musela ale přestat. Ke sportu se vrátila na začátku 21. století, mezi handicapovanými se poprvé prosadila na mistrovství Evropy 2001 ve Stockholmu, kde vybojovala celkem čtyři medaile: jednu zlatou, jednu stříbrnou a dvě bronzové. O rok později na mistrovství světa v argentinském Mar del Plata vyhrála trať 50 m znak ve světovém rekordu a získala i další dvě bronzové medaile. Na své oblíbené znakařské padesátce zvítězila i na Letních paralympijských hrách 2004 v Athénách a na mistrovství světa 2006 v Durbanu, zde přidala i další tři medaile. Na letních paralympiádě 2008 v Pekingu patřila mezi nejúspěšnější členy české výpravy, neboť získala celkem čtyři medaile včetně dvou zlatých. Další medaile přidala na mistrovství Evropy 2009 v Reykjavíku (3 zlaté (na trati 50 m znak překonala světový rekord) a 1 stříbrná), na mistrovství světa 2009 v krátkém bazénu v Riu de Janeiru (4 zlaté) a na mistrovství světa 2010 v Eindhovenu (2 stříbrné a 1 bronzová). Evropského šampionátu 2011 v Berlíně se nezúčastnila, neboť v listopadu 2010 podstoupila operaci lokte. V roce 2016 získala na mistrovství Evropy ve Funchalu stříbro v závodě na 50 m znak. Na Letních paralympijských hrách 2016 v Riu de Janeiru získala bronz v závodě na 50 m volným způsobem a stříbro na 50 m znak.\n\nByla vyhlášena nejlepším handicapovaným sportovcem České republiky roku 2008, vítězství obhájila v roce 2010, roku 2009 skončila na druhém místě, roku 2015 skončila na šestém místě. \n\nVystudovala Zdravotně sociální fakultu Jihočeské univerzity, pracovala ve firmě se zdravotními potřebami, později jako firemní konzultantka internetového portálu. Je členkou představenstva nevládní neziskové organizace Světlo pro svět - Light for the World. V roce 1999 se vdala a v květnu 2004 se jí narodil syn Jan. Roku 2010 se vdala podruhé.\n"}
{"id": "718894", "url": "https://cs.wikipedia.org/wiki?curid=718894", "title": "Ingeborg Dánská (1244)", "text": "Ingeborg Dánská (1244)\n\nIngeborg Eriksdatter (ca 1244, Dánsko – 26. března 1287, Bergen) byla rodem dánská princezna a jako manželka norského krále Magnuse VI. norská královna v letech 1263 – 1280.\n\nByl první královnou korunovanou v Norsku a první, která obdržela k samostatnému užívání území dnešního Østfoldu.\n\nNarodila se jako třetí dítě (druhá dcera) ze šesti potomků dánského krále Erika Plovpenninga a jeho manželky Juty Saské († před r. 1267, dcery saského vévody Albrechta I. († 1261) a jeho první manželky Anežky Babenberské (1206–před 1237).\n\nV roce 1250, když bylo Ingeborg zhruba šest let, byl její otec zavražděn svými politickými odpůrci. Její matka se i s dětmi přestěhovala zpět ke svým rodičům do Saska. Zde vyrůstala Ingeborg se svými třemi sestrami, občas však žily i na dvoře svého strýce, dalšího otcova bratra, dánského krále Kryštofa I. v péči jeho manželky, královny Markéty; občas ovšem také v klášteře. Čtyři sestry zdědily po svém otci určitá území; bylo lze předpokládat jak z norské, tak švédské strany zájem (motivovaný jak politicky, tak ekonomicky) o spojení s nimi. V roce 1260 se oženil švédský král Valdemar Birgersson s Ingeboržinou sestrou Žofií. Současně uvažoval norský král Haakon IV. o mladé Ingeborg jako o možné manželce pro svého syna Magnuse.\n\nNorské poselstvo se postaralo nejprve o souhlas vévody Alberta Saského, princeznina děda, a teprve následujícího roku další norská delegace pod vedením osloského biskupa Haakona přibyla do Horsens v Jutsku, kde přebývala Ingeborg v klášteře. Výsledkem bylo to, že Ingeborg byla odvezena z Dánska do Norska s družinou norských šlechticů v roce 1261 bez svolení jejích poručníků a dánského krále Abela (jejího strýce, otcova bratra, jenž byl spojován s otcovou násilnou smrtí), který snad měl v úmysl provdat svou mladou neteř za jednoho ze synů jarla Birgera, švédského regenta.\n\nSnoubenci se setkali 28. července roku 1261 v Tønsbergu, velkolepý sňatek se uskutečnil 14. září roku v Bergenu, tehdy nejvýznamnějším norském městě. Svatebního veselí se účastnilo na 1600 hostí ve třech sálech, podle pramenů za neslýchaného přepychu. O tři dny později byli novomanželé v bergenské katedrále korunováni.\n\nZ manželství Ingeborg a Magnuse VI. se narodili čtyři synové, pouze dva mladší však se dožili dospělosti; oba pak postupně nastoupili na norský trůn:\n\nO životě Ingeborg není mnoho známo. Kromě jiného měla dobrý vztah s islandským spisovatelem Sturla Tordssonem, který na norském královském dvoře proslul svou ságou \"Huldar\" a později napsal další ságu o životě krále Magnuse VI.\n\nKvůli královniným dědickým nárokům k dánskému trůnu vznikl mezi Norskem a Dánskem spor s následnou řadou srážek. Král Magnus se snažil o vyplacení dědictví své ženy, ale její bratranec, dánský král Erik Klipping to odmítal. Třebaže Ingeborg i Žofie dosáhly kladného rozsudku v Nyborgu, ten nebyl naplněn.\n\nIngeborg ovdověla v roce 1280 a v následujících sedmi letech, o něž přežila svého manžela, se účastnila vlády, především pro nízký věk nového krále, svého syna. V této době poskytovala významnou podporu baronovi Alvu Erlingssonovi, který byl značně aktivní jako pirát proti lodím Dánska a Hanzy. Zemřela z neznámých příčin koncem března roku 1287, aniž by byly spory o dánské dědictví vyřešeny. Toho se podařilo dosáhnout teprve jejímu synovi Erikovi.\n\n"}
{"id": "718901", "url": "https://cs.wikipedia.org/wiki?curid=718901", "title": "Xlib", "text": "Xlib\n\nXlib je v informatice název sady knihoven implementujících protokoly pro komunikaci mezi aplikacemi (tj. klienty) a X Serverem v grafickém uživatelském rozhraní (GUI) X Window System. Xlib je naprogramována v jazyce C. Knihovna umožňuje programovat aplikace bez toho, aby programátor musel znát detaily X protokolu. Jen málo aplikací dnes využívá Xlib přímo. Pro programování grafických aplikací jsou používány vyšší knihovny, které následně využívají funkce Xlib, například:\n\n\nXlib byla vytvořena kolem roku 1985, a v současné době se využívá v grafickém uživatelském prostředí mnoha unixových systémů. V současné době probíhá snaha nahradit zastaralou knihovnu Xlib novějšími knihovnami XCB. Xlib je díky širokému nasazení v různých programech stále hojně využívána, a proto je XCB interně použita v nových implementacích Xlib jako nejnižší transportní vrstva.\n\nHlavním datovým typem v Xlibu je \"Display\" a typy identifikátorů. Neformálně je \"Display\" fyzické nebo virtuální zařízení, kde se provádí veškeré grafické operace. Struktura typu \"Display\" v Xlib knihovně obsahuje informace o samotném zobrazování, ale co je důležitější, obsahuje i informace týkající se toku informací mezi klientem a serverem. Například v Unixovém operačním systému obsahuj typ \"Display\" soubor ovládající socket grafické karty. Typy \"Window, Pixmap, Font, Colormap\" a další jsou identifikátory, které jsou 32bitová celá čísla (typ integer). Klient si vytvoří okno tím, že odešle požadavek na server, který pak okno vytvoří. Toto je vše provedeno pomocí volání funkcí z knihovny Xlib, která vrací identifikátory. Tyto identifikátory mohou být použity na vyžádání klienta opět na stejném okně.\n\nXlib funkce, které odesílají požadavek na server, obvykle neposílají tyto požadavky ihned, ale ukládají je do vyrovnávací paměti (\"request buffer\"). Termín požadavek znamená v tomto případě žádost, která je rovnou od klienta přesměrována na server. Request buffer může ve své paměti obsahovat většinou všechny druhy požadavků, a to nejen ty, které mají viditelný dopad na obrazovce. Request buffer také zaručuje, že všechny žádosti budou odeslány včas na server, dokud nebudou zavolány funkce XSync nebo XFlush, které požadují návratové hodnoty od serveru (tyto funkce jsou blokovány dokud nejsou všechny odpovědi odeslány). Xlib ukládá přijaté události do fronty. Klientská aplikace může prohledávat a získávat události z fronty. Zatímco X server odesílá události asynchronně, aplikace využívající knihovny Xlib požaduje nutně explicitní volání funkcí Xlib pro přístup k událostem stojících ve frontě. Některé události lze zablokovat, avšak v tom případě dojde k vyprázdnění Request bufferu.\n\nFunkce v Xlib knihovně jsou rozděleny na\n\n\nNásledující program demonstruje vytvoření okna s malým černých čtvercem uvnitř:\n\n\n\n"}
{"id": "718902", "url": "https://cs.wikipedia.org/wiki?curid=718902", "title": "Hugo Weyrich", "text": "Hugo Weyrich\n\nHugo Weyrich (též Vejrych) (14. červenec 1901, Paříž – 70. léta 20. století, Paříž) byl československý voják a vyřazený příslušník výsadku Destroyer.\n\nNarodil se 14. července 1901 v Paříži. Otec Hugo byl kožešník, matka se jmeovala Marie, rozená Müllerová. Do Paříže se rodina přistěhovala v roce 1895. Měl jednoho bratra. Základní školu a gymnázium absolvoval v Paříži. Zde také vystudoval dva semestry École Supérieure d'Aéronautique. Základní vojenskou službu nastoupil v Praze u leteckého pluku 1. října 1921. Po absolvování důstojnické školy byl převelen do Plzně. Do roku 1924 byl postupně povyšován do hodnosti poručíka letectva. \n\nV roce 1925 převzal v Paříži po otci vedení kožešnické firmy. Na této pozici působil do roku 1939.\n\nPo pádu Francie se přesunul do Anglie. Na exilovém MNO pracoval jako šifrant. 28. října 1940 byl povýšen na nadporučíka letectva. Výcvik pro plnění zvláštních úkolů zahájil v květnu 1944, přičemž se s ním počítalo jako s velitelem výsadku Destroyer. Při cvičném seskoku padákem si způsobil dvojitou frakturu kotníku a z výcviku byl vyřazen. Po doléčení se vrátil zpět k MNO. Do vlasti se vrátil v květnu 1945.\n\n1. září 1945 byl povýšen na štábního kapitána letectva a 1. ledna 1946 jmenován zástupcem československého vojënského leteckého atašé v Paříži. V dubnu 1948 byl z této funkce odvolán. Vrátil se k vedení kožešnické firmy a do Československa se již nevrátil. Zemřel v Paříži.\n\n\n"}
{"id": "718903", "url": "https://cs.wikipedia.org/wiki?curid=718903", "title": "Jodid kademnatý", "text": "Jodid kademnatý\n\nJodid kademnatý je anorganická sloučenina kadmia a jodu se vzorcem CdI. Za běžných podmínek má podobu bílých až nažloutlých krystalů; struktura těchto krystalů je typická pro sloučeniny MX se silnými polarizačními účinky.\n\nJodid kademnatý se používá v litografii, fotografii, galvanickém pokovování a při výrobě fosforu.\n\nCdI se připravuje přidáním kovového kadmia, či jeho oxidu, hydroxidu nebo uhličitanu do kyseliny jodovodíkové. Lze ho získat také zahříváním kadmia s jodem.\n"}
{"id": "718904", "url": "https://cs.wikipedia.org/wiki?curid=718904", "title": "Karel Tichý", "text": "Karel Tichý\n\nKarel Tichý (2. listopad 1904, Tábor - 3. září 1988, Montelimar u Avignonu), byl československý voják a velitel výsadku Destroyer.\n\nNarodil se 2. listopadu 1904 v Táboře. Otec Václav byl státní úředník, matka Marie, rozená Hejná byla v domácnosti. Měl jednoho bratra. Obecnou školu absolvoval v Táboře. Zde také absolvoval reálné gymnázium (bez složení maturitní zkoušky). Až do nástupu na vojenskou základní službu 9. července 1923 pracoval jako kancelářský pomocník. Prezenční službu absolvoval u zdravotnického praporu v Českých Budějovicích. 9. ledna 1925 byl v hodnosti desátníka propuštěn do zálohy.\n\nPo ukončení vojenské služby pracoval jako účetní v Praze a poté v roce 1926 jako cvičitel Sokola v Polsku. V roce 1937 odjel do Francie, kde pracoval v obchodě s kávou a poté jako účetní v bance v Paříži. Zároveň od roku 1928 působil jako náčelník pařížského Sokola.\n\nV roce 1935 se oženil, z manželství se narodil syn Karel. \n\nPo napadení Francie se účastnil bojů v řadách československé zahraniční armády. 12. července 1940 byl evakuován do Anglie, kde byl zařazen k 1. pěšímu praporu. 1. května 1941 byl povýšen na četaře a zařazen do výcviku pro plnění zvláštních úkolů. Po prodělání základního paravýcviku byl přeřazen k tankovému praporu na pozici střelce. Ve výcviku pro plnění zvláštních úkolů pokračoval až v roce 1944 od 24. dubna do 20. června. Již v hodnosti rotného prodělal tělovýchovný kurz, opakovací parakurz a dále potom kurz tajných inkoustů a zpravodajský kurz. Po ukončení výcviku byl jmenován velitelem výsadku Destroyer.\n\nSpolu s Menšíkem byl vysazen 4. července poblíž obce La Troche v okupované Francii. Přesunuli se do Paříže, odkud navázali radiové spojení s Vojenskou radiovou ústřednou a pomáhali organizovat československé odbojové skupiny. \n\nOd 29. září 1944 do 3. ledna 1945, po osvobození Paříže působil jako radista československého vojenského atašé ve Francii. V říjnu 1944 byl povýšen na podporučíka.\n\nPo návratu do Anglie byl v březnu 1945 povýšen do hodnosti poručíka a zařazen jako zástupce velitele do nově utvořené skupiny Chromium. Skupina se přesunula do Itálie, odkud podnikla dva neúspěšné pokusy o vysazení v protektorátu. 9. května 1945 byla operace Chromium zrušena. Přes Anglii se vrátil zpět do Československa.\n\nPo návratu nastoupil jako voják z povolání do sektoru vojenské tělovýchovy. Postupně byl povýšen do hodnosti kapitána. V roce 1950 byl z armády propuštěn. Následně byl vězněn v Opavě a na Ruzyni. Od roku 1957 pracoval jako obchodní zástupce. \n\nV roce 1964 se s rodinou legálně vystěhoval do Francie. Zemřel 3. září 1988.\n\n\n"}
{"id": "718906", "url": "https://cs.wikipedia.org/wiki?curid=718906", "title": "Bohumil Menšík", "text": "Bohumil Menšík\n\nBohumil Menšík (11. listopadu 1921, Drahanovice – 20. ledna 1984, Prospect, Oregon, USA) byl československý voják a příslušník operace Destroyer.\n\nNarodil se 11. listopadu 1921 v Drahanovicích. Otec Bohumil byl četnický strážmistr, matka Duka, rozená Heričová byla v domácnosti. Měl dva sourozence. Obecnou školu absolvoval ve Lhotce nad Bečvou, gymnázium vystudoval ve Valašském Meziříčí a posléze ve Frenštátě pod Radhoštěm v roce 1939. \n\nKoncem prosince 1939 odešel přes Slovensko, Maďarsko, Jugoslávii a Bejrút do Francie, kde byl prezentován do československého zahraničního vojska. Bojů o Francii se nezúčastnil. Dne 26. června 1940 byl evakuován do Anglie. \nTam byl zařazen k telegrafní četě. Dne 1. února 1941 byl povýšen na svobodníka. V září téhož roku byl přeložen do Vojenské radiové ústředny. \n\nBěhem roku 1942 byl postupně povýšen na četaře. Po absolvování školy pro důstojníky v záloze v roce 1943 dále působil na VRÚ. Od 22. dubna do 17. června 1944 prodělal v rámci výcviku pro plnění zvláštních úkolů tělovýchovný kurz, parakurz a spojovací kurz. Následně potom byl vyslán do kurzů tajných inkoustů a hospodářské špionáže. Po zařazení do skupiny Destroyer byl odeslán na vyčkávací stanici.\n\nSpolu s Tichým byl vysazen 4. července poblíž obce La Troche v okupované Francii. Přesunuli se do Paříže, odkud navázali radiové spojení s Vojenskou radiovou ústřednou a pomáhali organizovat československé odbojové skupiny. \n\nZ osvobozené Francie se vrátil v lednu 1945. Byl opět zařazen k VRÚ a povýšen do hodnosti podporučíka telegrafie. \n\nDo osvobozeného Československa se vrátátil 5. června 1945. Přidělen byl na MNO a následně povýšen do hodnosti poručíka. Z armády odešel na vlastní žádost v lednu 1946. Jako telegrafista MZV působil v Hamburku a v Paříži, odkud se v roce 1948 nevrátil do Československa. Po krátkém pobytu v Paříži odjel do USA.\n\nV roce 1949 mu byla odňata vojenská hodnost.\n\n\n"}
{"id": "718917", "url": "https://cs.wikipedia.org/wiki?curid=718917", "title": "Medyka", "text": "Medyka\n\nMedyka je obec v podkarpatském vojvodství v Polsku nedaleko města Přemyšl. Poblíž obce protéká řeka San, která se zde blíží k ukrajinské hranici.\n\nObec leží na samém východním okraji Polska na hranici s Ukrajinou. Jihozápadně od Medyky se nachází železniční terminál a silniční hraniční přechod, který je jedním z mála přechodových bodů mezi Polskem a Ukrajinou.\n"}
{"id": "718923", "url": "https://cs.wikipedia.org/wiki?curid=718923", "title": "Pět Spišských ples", "text": "Pět Spišských ples\n\nPět Spišských ples (slovensky \"Päť Spišských plies\") je soubor pětice ledovcových jezer nacházejících se na konci Malé studené doliny v těsné blízkosti Téryho chaty. Plesa leží v nadmořské výšce od 1992 do 2022 m a jsou různě velká.\n\n\n\n"}
{"id": "718925", "url": "https://cs.wikipedia.org/wiki?curid=718925", "title": "Kotělniki", "text": "Kotělniki\n\nKotělniki ( ) je město v Rusku, v Moskevské oblasti. Podle sčítání lidu z roku 2010 zde žilo 32 347 obyvatel; jejich počet mírně stoupá, neboť životní úroveň ve městě se trvale zvyšuje.\n\nMěsto má celkovou rozlohu 1 430 ha a skládá se z několika čtvrtí. Kotělniki sousedí na severu a západě s Moskvou, na jihu s městem Dzeržinskij, na severovýchodě a východě s městem Ljubercy. Kotělniki a Ljubercy jsou odděleny estakádou, kterou prochází silnice Ural.\n\nPrvní zmínka se o něm objevuje v 17. století. Roku 1938 se vesnice stala obcí městského typu. Podle usnesení gubernátora Moskevské oblasti tato obec obdržela v roce 2004 status města. O tři roky později byly Kotělniki vyčleněny z Ljuberckého rajónu Moskevské oblasti.\n\nNa území města sídlí kolem 670 podniků a úřadů. Největšími firmami jsou IKEA, hypermarkety Real, Auchan (Groupe Auchan SA), Castorama, obchodní centrum “Belaja Dača” (Bílá Chata).\n\n"}
{"id": "718926", "url": "https://cs.wikipedia.org/wiki?curid=718926", "title": "Vatikánský apoštolský archiv", "text": "Vatikánský apoštolský archiv\n\nVatikánský apoštolský archiv (do října 2019 Vatikánský tajný archiv, , ) je ústřední vatikánský archiv, který zajišťuje zachování veškeré písemné produkce Svatého stolce. Za začátek archivu je považován rok 1612, kdy byl jmenován stále ještě v rámci vatikánské knihovny kustod archivu. K určitému osamostatnění došlo v roce 1630, nicméně dosud je v čele archivu prefekt podřízený kardinálovi archivářovi, respektive bibliotékářovi vatikánské knihovny. Archiv byl až do 19. století prakticky nepřístupný. Přesto bylo některým badatelům studium archiválií umožněno. Prvním českým badatelem byl František Palacký v roce 1837, který zde prohlédl 43 registrů a opsal 4500 regest. K otevření pro širokou odbornou veřejnost došlo až v roce 1881 za Lva XIII. a to přes odborné hisrtorické ústavy, jaké si v Římě založila řada zemí. Rakouský historický ústav byl založen roku 1883 a jako první český badatel na něm působil Josef Šusta od roku 1896. Takto má např. nyní Česko svůj Český historický ústav v Římě).\n\nDíky významu a rozsahu papežské kanceláře ve středověku zachovává archiv znamenité podklady pro dějiny téměř celé Evropy, ačkoliv utrpěl nejednu citelnou ztrátu, naposledy za Napoleona.\n\nPři archivu působí také škola zaměřená na archivnictví a některé pomocné historické vědy Scuola Vaticana di Paleografia, Diplomatica e Archivistica.\n\n\n\n"}
{"id": "718929", "url": "https://cs.wikipedia.org/wiki?curid=718929", "title": "Galvanické pokovování", "text": "Galvanické pokovování\n\nGalvanické pokovování je pokovovací proces, kdy se ionty kovu v roztoku pohybují v elektrickém poli tak, aby vytvářely povlak na elektrodě. Používá se stejnosměrný proud. Kationty dané látky se na katodě redukují z roztoku a potahují vodivý předmět tenkou vrstvou materiálu. Galvanické pokovování se užívá především pro vytvoření vrstvy s požadovanými vlastnostmi (např. odolnosti vůči otěru a obrusu, proti korozi, pro kluzkost, estetické vlastnosti apod.) na povrchu, který tyto vlastnosti postrádá. Metodu lze však použít i pro zvětšení příliš malých předmětů.\nObecně se použitý proces označuje jako elektrodepozice. Je analogický galvanickému článku, ale funguje opačně. Jedním ze způsobů je, že se použije anoda vyrobená z kovu, který se má nanést na předmět připojený ke katodě. Obě elektrody jsou ponořeny v elektrolytu obsahujícím jednu nebo více solí daného kovu, případně dalších iontů, které umožňují průchod elektrického proudu. Na anodě se oxiduje použitý kov a přechází v podobě iontů do roztoku. Na katodě se rozpuštěný kov opět z iontů redukuje a vytváří vrstvu, pokovuje elektrodu. Rychlost, s jakou se anoda rozpouští, je rovna rychlosti, se kterou se pokovuje katoda; tato rychlost je přímo úměrná procházejícímu proudu. Ionty v elektrolytu (které se přetvářejí v kovový povlak na katodě) se nepřetržitě doplňují z anody.\n\nPři jiné metodě se používá anoda, která se nespotřebovává. Pak se musí ionty kovu, který se používá k pokovování, doplňovat do elektrolytové lázně.\n"}
{"id": "718931", "url": "https://cs.wikipedia.org/wiki?curid=718931", "title": "Přebor československé republiky 1953", "text": "Přebor československé republiky 1953\n\nPřebor Československé republiky 1953 byl 28. ročník československé fotbalové ligy. Hrálo se pouze jednokolově za účasti 14 týmů. Složení soutěže bylo určeno Státním výborem pro tělesnou výchovu a sport po dohodě s příslušnými Dobrovolnými sportovními organizacemi bez ohledu na dřívější umístění v lize. Stalo se tak, že se v lize objevila čtyři nová mužstva, a sice tři nově vzniklá mužstva ozbrojených složek (Tankista Praha, Křídla vlasti Olomouc, Červená hviezda Bratislava) a Slávia Bratislava VŠ. Tým Dynamo ČSD Košice, který skončil roku 1952 dvanáctý a měl sestoupit, zůstal v soutěži pod názvem Lokomotíva Košice. Místo novým celkům museli uvolnit Teplice, Trnava, Žilina a Vítkovice, nedostalo se ani na tým z Topoľčan, který měl působit jako nováček. Během rozsáhlé reorganizace došlo také ke změně názvu většiny klubů, v celé zemi tak vznikla řada Spartaků, Dynam, Tatranů nebo Jisker, které nahradili bývalé Slavie, Slavoje či Slovany. První titul získal Ústřední dům armády Praha, bývalý ATK a pozdější Dukla.\n\nTento ročník začal v neděli 10. května 1953 úvodními dvěma zápasy 1. kola a skončil v neděli 1. listopadu téhož roku v Praze na Strahově zbývajícím utkáním 13. kola mezi ÚDA Praha a Lokomotívou Košice (7:0).\n\nBřetislav Dolejší (-/0/-),\nVáclav Pavlis (-/0/-) –\nJaroslav Borovička (-/3),\nKarol Dobay (-/2),\nOta Hemele (-/9),\nJan Hertl (-/8),\nFrantišek Ipser (-/0),\nViliam Jakubčík (-/6),\nJiří Ječný (-/0),\nKarel Kaura,\nAnton Kopčan (-/0),\nJosef Masopust (-/1),\nAnton Moravčík (-/7),\nLadislav Novák (-/0),\nSvatopluk Pluskal (-/0),\nZdeněk Stanczo (-/0),\nFrantišek Šafránek (-/1),\nJiří Trnka (-/4),\nIvo Urban (-/1) –\ntrenér Bohumil Musil\n\nAndré Houška (13/0/3) –\nJosef Crha (-/2),\nJiří Hejský (-/1),\nMiroslav Chýle (-/0),\nLadislav Koubek (-/2),\nOldřich Menclík (-/0),\nKarel Novák (-/0),\nMiroslav Pergl (-/0),\nJiří Pešek (-/8),\nMiroslav Pohuněk (-/0),\nVlastimil Preis (-/3),\nZdeněk Procházka (-/2),\nAntonín Rýgr (-/3),\nKarel Senecký (-/0),\nKarel Sirotek (-/3),\nEmil Svoboda (-/1),\nMiroslav Zuzánek (-/1) –\ntrenéři Erich Srbek a Antonín Rýgr (hrající)\n\nFrantišek Hlavatý (-/0/-),\nFrantišek Zvonek (-/0/-) –\nEmil Arpáš (-/0),\nMilan Balážik (-/3),\nDezider Cimra (-/3),\nJozef Eliášek (7/1),\nJozef Gögh (-/0),\nVlastimil Hlavatý (-/1),\nArnošt Hložek (-/0),\nJozef Jajcaj (-/0),\nLadislav Kačáni (-/6),\nJuraj Kadlec (-/0),\nJaroslav Košnar (-/6),\nBožin Laskov (-/1),\nŠtefan Matlák (-/0),\nBohdan Ujváry (-/3),\nVladimír Venglár (-/0) –\ntrenér József Ember\n\nViliam Schrojf (13/0/8) –\nMikuláš Čírka (-/0),\nFrantišek Dalajka (-/0),\nJiří Hledík (-/0),\n... Chrenko (-/0),\nJaroslav Jareš (-/2),\nAlois Jegla (-/6),\nTadeáš Kraus (-/4),\nViktor Lávička (-/0),\nLadislav Melichar (-/0),\nStanislav Navrátil (11/0),\nJosef Ondračka (-/1),\nJosef Pavelka (-/0),\nJán Polgár (-/2),\n... Přibyl (-/1),\nLadislav Svoboda (-/1),\nFrantišek Trávníček (12/0) –\ntrenér Rudolf Vytlačil\n\nJan Biskup (-/0/-),\nVladimír Plátek (-/0/-) –\nFrantišek Bragagnolo (-/4),\nAntonín Brynda (-/0),\nJan Fábera (-/0),\nVladimír Fous (-/0),\nZdeněk Kofent (-/1),\nVáclav Kokštejn (-/2),\nJiří Kuchler (-/12),\nMiroslav Linhart (-/0),\nJosef Majer (-/13),\nEduard Möstl (-/0),\nVáclav Peták (-/0),\nVáclav Sršeň (-/3),\nFrantišek Štěpán (-/0) –\ntrenér Karel Sklenička\n\nKarol Tibenský (13/0/2) –\nFrantišek Feczko (13/2),\nJán Gajdoš (-/4),\nJán Karel (13/0),\nJozef Karel (-/4),\nJozef Kuchár (-/4),\nFrantišek Kušnír (-/0),\nLadislav Pavlovič (10/3),\nRudolf Pavlovič (7/3),\nMichal Pucher (-/4),\nJán Sabol (-/0),\nFrantišek Semeši (-/0),\nAnton Varga (-/1),\nRudolf Zibrínyi (-/1) –\ntrenér Jozef Karel\n\nVladislav Basák (-/0/-),\nImrich Stacho (-/0/-) –\nPavel Antl (-/5),\nAlois Copek (-/2),\nJiří Feureisl (-/9),\nVáclav Hovorka (-/7),\nLadislav Hubálek (-/1),\nMiroslav Klofáč (-/0),\nMiloš Kozderka (-/0),\nJosef Král (-/0),\nJaroslav Mrazík (-/0),\nMiroslav Ošťádal (-/0),\nArnošt Pazdera (-/0),\nJiří Samec (-/0),\nVojtech Skyva (-/2),\nJozef Steiner (-/0),\nLadislav Steiner (-/0),\nGejza Šimanský (-/3),\nJaroslav Tyllich (-/0),\nJán Urbanič (-/1) –\ntrenér Vladimír Bína\n\nAlois Jonák (-/0/-),\nEmil Kabíček (-/0/-) –\nJán Andrejkovič (-/3),\nJosef Bican (-/7),\nFrantišek Hampejs (-/0),\nJosef Hlaváček (-/0),\nStanislav Hlaváček (-/0),\nJiří Huml (-/4),\nFrantišek Ipser (-/0),\nJiří Karásek (-/0),\nJosef Kettner (-/0),\nStanislav Kocourek (-/0),\nJaroslav Marek (-/0),\nJosef Moravec (-/1),\nVáclav Šofr (-/0),\nMiloš Štádler (-/0),\nBohumil Trubač (-/2),\nMiloš Urban (-/5) –\ntrenér Emil Seifert\n\nFerdinand Hasoň (1/0/-),\nTheodor Reimann (-/0/-),\nJúlius Tomanovič (-/0/-) –\nJozef Baláži (-/3),\nMichal Benedikovič (-/0),\nPavol Beňa (13/1),\nJozef Čurgaly (13/10),\nMilan Dolinský (4/0),\nJozef Jajcaj (-/0),\nJozef Král (-/0),\nAlexander Matúšek (5/1),\n... Melicher (-/0),\nKarel Novák (3/0),\nEmil Pažický (-/8),\nVladimír Pažický (4/0),\nJozef Šidlo (11/3),\nViktor Tegelhoff (-/0),\nLeopold Trenčanský (4/0),\nAnton Urban (4/0),\nMichal Vičan (-/0) –\ntrenér Anton Bulla\n\nVáclav Kojecký (13/0/1) –\nMilan Černík (-/1),\nJan Dembický (-/1),\nFrantišek Drga (-/1),\nOldřich Foldyna (1/0),\nAntonín Guňka (-/0),\nJindřich Jahoda (-/0),\nFrantišek Kaločík (-/0),\nLadislav Komínek (1/0),\nOldřich Konečný (-/1),\nLadislav Krol (-/0),\nMilan Michna (-/1),\nJaroslav Němčík (4/0),\nJiří Nevrlý (-/0),\nKarel Sedláček (-/2),\nRudolf Sekula (-/1),\nJosef Siuda (-/2),\nJaroslav Šimonek (-/1),\nMiroslav Wiecek (-/4) –\nhrající trenér Jaroslav Šimonek\n\nJaroslav Vít (13/0/0) –\nVáclav Blažejovský (-/0),\nFrantišek Havránek (13/0),\nFrantišek Homola (-/1),\nJosef Kadraba (-/3),\nJosef Kvapil (-/2),\n... Liška (-/1),\n... Musil (-/0),\nLadislav Přáda (-/7),\nAntonín Slaba (-/0),\nJiří Slabihoudek (-/0),\nVáclav Souček (-/1),\n... Spilík (-/0),\n... Šíma (-/0),\nJaroslav Trégl (-/0),\n... Vodička (-/1),\n... Zach (-/0),\n... Zamazal (-/0) –\ntrenér Jan Knobloch-Madelon\n\nPavel Belluš (13/0/1),\nZdeněk Placheta (nenastoupil),\nStanislav Schenko (1/0/0) –\nJozef Belák (9/1),\nIvan Benko (1/0),\nVladimír Bouzek (12/6),\nZdeněk Crlík (13/1),\nIgor Fillo (10/2),\nJán Greššo (7/1),\nJozef Hanák (1/0),\nFerdinand Hrabovský (1/0),\nDušan Koník (12/5),\nAlexander Lančarič (3/0),\nBelo Malaga (6/0),\nLadislav Németh (8/0),\nŠtefan Pápež (3/0),\nJozef Pukalovič (12/0),\nFrantišek Samuelčík (13/0),\nJosef Sousedík (8/0),\nEmil Svoboda (6/1),\nJán Škripko (3/0),\nIvan Valášek (8/1) –\ntrenér Karol Bučko\n\nFrantišek Jordák (7/0/0),\n... Mitváček (1/0/0),\nJosef Odstrčilík (6/0/0) –\n... Bednář (9/2),\nEmil Fajkus (6/1),\nVladimír Hönig (7/4),\n... Hýbler (13/0),\nAntonín Knapek (13/0),\nFrantišek Langer (12/1),\nJiří Langer (3/0),\nJaromír Markytán (2/0),\n... Nikodém (1/0),\nMiloslav Novák (12/0),\nOtakar Novák (10/0),\nJosef Pavelka (4/1),\n... Šíra (13/0),\nKarel Trojan (6/0),\nTomáš Veverka (1/0),\nVlastimil Vidlička (13/3),\n... Vlašic (11/6),\n.. Žaludek (2/0) –\ntrenér Josef Kuchynka\n\nTibor Magyar (6/0/0),\nAlexander Škultéty (8/0/0),\n... Vachovec (1/0/0) –\nLeo Brodík (3/0),\nJán Czeszciczky (11/0),\nJúlius Dávid (8/1),\nAlois Dolejší (5/0),\nMilan Dolinský (1/0),\nJozef Dubiel (7/0),\nJ... Fecko (7/0),\nJozef Gašparík (8/0),\nFrantišek Greškovič (11/1),\nJiří Hladík (2/0),\nAndrej Iľko (13/0),\nJúlius Kánássy (13/4),\nŠtefan Košč (3/0),\nViliam Lenárt (8/3),\nPeter Lovacký (5/0),\n... Mižík (1/0),\nOndrej Nepko (13/1),\nAlexander Pollák (6/2),\n... Raušer (1/0),\nLadislav Skubík (4/0),\nJúlius Vaško (7/0),\nLadislav Zákršmid (2/0) –\ntrenér Alexander Ivanko\n\n\n"}
{"id": "718941", "url": "https://cs.wikipedia.org/wiki?curid=718941", "title": "Fakultní nemocnice u sv. Anny v Brně", "text": "Fakultní nemocnice u sv. Anny v Brně\n\nFakultní nemocnice u sv. Anny v Brně je zdravotnické zařízení v Brně. Jde o druhou největší nemocnici ve městě. Jejím zřizovatelem je Ministerstvo zdravotnictví České republiky. Jako fakultní nemocnice se podílí na výuce studentů Lékařské fakulty Masarykovy univerzity. Vzhledem k řadě vysoce specializovaných pracovišť zajišťuje zdravotní péči pro obyvatele nejen Brna, ale i celé Moravy.\n\nSvůj název nemocnice získala podle kaple svaté Anny, která se nachází uvnitř areálu.\n\nNa území dnešní nemocnice existoval od středověku klášter sester dominikánek (mnišky kazatelského řádu). Ten byl 2. května 1782 císařem Josefem II. zrušen a o rok později bylo rozhodnuto o zřízení špitálu u sv. Anny. 2. ledna 1786 zde zahájil provoz \"Císařsko-královský všeobecný zaopatřovací ústav\". Do funkce ředitele byl jmenován Tomáš Pötzl. Jeho celková kapacita byla 80 lůžek, rozdělených mezi porodnici, nalezinec, sirotčinec a oddělení pro pomatené. Samotná nemocnice měla dvě oddělení: interní pro choroby horečnaté a kloubní a externí tedy chirurgické pro choroby kožní, šedý zákal, zákroky na končetinách a podobně. K izolaci pro infekční onemocnění sloužily dřevěné domky na zahradě – jeden pro nemocné vzteklinou a druhý pro pravé neštovice.\n\nPro nedobrou finanční situaci byly v letech 1817–1819 zestátněny porodnice, nalezinec, sirotčinec a blázinec, od roku 1853 pak tyto byly prohlášeny za zemské ústavy. Nemocnice fungovala pod zemskou správou se státní subvencí již od první čtvrtiny 19. století, od roku 1853 byla prohlášena za veřejný všeobecný ústav. Tou dobou již nevyhovovala požadavkům a byla ustanovena komise, která dohlížela na vypracování plánů rekonstrukce. V roce 1865 na doporučení komise Zemský výbor rozhodl, že přestavba se uskuteční podle plánů ing. Přerovského, doplněného některými úpravami podle vídeňského architekta Theophila Hansena. Při stavbě základů bylo zjištěno v podzemí mnoho dutých prostor (kanálů a chodeb), takže hrozilo zřícení budov během rekonstrukce. Přestavba byla proto zastavena a zemský sněm rozhodl o vybudování nové nemocnice v areálu bývalého kláštera u sv. Anny. Na financování stavby se podílelo i město. Dohlížel na ni sám architekt Hansen. První pacienti do nové budovy nastoupili v dubnu 1867, dokončena byla v roce 1868. Mezitím se již 6. prosince 1865 přejmenovala na Zemskou veřejnou nemocnici v Brně.\n\nDo konce 19. století ještě vznikl patologicko-anatomický ústav, lékárna a samostatné oční oddělení. V roce 1898 byli dětští pacienti přesunuti do samostatné Dětské nemocnice v Černých Polích (dnes součást Fakultní nemocnice Brno).\n\nPo vzniku Masarykovy univerzity v roce 1919 se nemocnice stala pracovištěm zajišťujícím výuku mediků na lékařské fakultě. Ve dvacátých a třicátých letech byly provedeny zásahy do hlavní Hansenovy budovy – nejprve vybudovaná nadstavba, později byl zbořen obloukový trakt za kaplí. V roce 1936 zde působilo devět klinických a dvanáct zemských oddělení.\n\nDalších změn se nemocnice dočkala po druhé světové válce. V roce 1949 byla přejmenována na Krajskou nemocnici, od roku 1952 se pak začalo používat označení fakultní nemocnice. Vypracováním projektu na další rozvoj byl pověřen profesor ing. arch. Bedřich Rozehnal. Mezitím však bylo rozhodnuto o výstavbě zcela nového areálu v Brně-Bohunicích a rozvoj v areálu u svaté Anny tak byl omezen spíše na dílčí rekonstrukce a doplnění několika pavilonů (kardiochirurgie, anesteziologicko-resuscitační oddělení, interní klinika s dialýzou, ambulantní trakt chirurgické kliniky).\n\nPo otevření Fakultní nemocnice v Bohunicích začal přesun řady pracovišť do nových prostor. Některé kliniky se rozdělily, jiné se zcela přesunuly. Lůžková kapacita se tak snížila z 2018 lůžek v roce 1989 až na 858 v roce 1996. Po roce 1989 začala postupná rekonstrukce. Jednotlivá pracoviště prochází modernizací, neboť již zdaleka nevyhovovala současným požadavkům. Zařízeny byly mimo jiné nové chirurgické sály, jednotky intenzivní péče, nové pracoviště oddělení radiační onkologie, centra kardiovaskulární a transplantační chirurgie, zařízení kliniky zobrazovacích metod, zřízení stereotaktického sálu, modernizovány prostory lékárny a vybudován nový stravovací provoz. Byla rekonstruována původní Hansenova budova i další pavilony postavené později. V roce 2012 bylo otevřeno Mezinárodní centrum klinického výzkumu Fakultní nemocnice u sv. Anny v Brně (FNUSA-ICRC), které je vědecko-výzkumné centrum nové generace a zároveň veřejné centrum špičkové lékařské péče zaměřující se na hledání nových metod, technologií a léčiv pro efektivní prevenci, včasnou diagnostiku a individualizovanou léčbu kardiovaskulárních a neurologických onemocnění. Těsné propojení lékařského výzkumu s klinickou péčí umožňuje přenášet výsledky nejnovějších výzkumů velmi rychle do klinické praxe, a trvale tak poskytovat pacientům přístup k nejmodernějším léčebným metodám a postupům.\n\nFakultní nemocnice je státní příspěvkovou organizací, jejím zřizovatelem je Ministerstvo zdravotnictví. Pověřen řízení nemocnice je od 27. března 2013 MUDr. Martin Pavlík, Ph.D., EDIC, DESA.\n\n\n\n"}
{"id": "718950", "url": "https://cs.wikipedia.org/wiki?curid=718950", "title": "Okres Otwock", "text": "Okres Otwock\n\nOkres Otwock je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem je Otwock.\n\nOkres zahrnuje:\n\nPředseda okresní rady:\n\nStarostové:\n"}
{"id": "718952", "url": "https://cs.wikipedia.org/wiki?curid=718952", "title": "Lens (rozcestník)", "text": "Lens (rozcestník)\n\nLens může označovat:\n\n\n"}
{"id": "718959", "url": "https://cs.wikipedia.org/wiki?curid=718959", "title": "Žikava", "text": "Žikava\n\nŽikava je obec na Slovensku ležící v okrese Zlaté Moravce v Nitranském kraji.\n\nObec leží na severovýchodní části Požitavské pahorkatiny v údolí potoka Jarky a na úpatí Tribeče. Samotná obec leží v nadmořské výšce kolem 270 metrů, její katastr mezi 250 a 600 metry. Katastr má charakter převážně pahorkatiny, je tvořen jíly, písky a žulami a křemenci. Severní část katastru je zalesněná (roste zde nejvíce dub, habr, buk, bříza), jižní část je více zemědělsky využívaná a odlesněná.\n\nPrvní písemná zmínka o obci pochází z roku 1075 jako Sikua, později se objevuje pod názvy Sichoua, Sichoa (1209), Sitva (1293), Zikawa (1773), Žikawa (1808), maďarsky Zsikva. Patřila nejprve opatství v Hronském Beňadiku, od roku 1388 panství Hrušov, později panství Topoľčianky. V roce 1424 se uvádí zdejší mýto. V roce 1573 ji napadli a zničili Turci. Obyvatelé se živili zemědělstvím a chytáním raků k prodeji na trhu. V katastru obce je ve středověkých pramenech uváděna obec Kendy – v roce 1156 jako obec s farou, v roce 1388 patřila rovněž panství Hrušov, později zanikla.\n\n\n\n"}
{"id": "718961", "url": "https://cs.wikipedia.org/wiki?curid=718961", "title": "Okres Piaseczno", "text": "Okres Piaseczno\n\nOkres Piaseczno je okres v Polsku v Mazovském vojvodství, se sídlem správy v Piaseczně. Je to jeden z nejbohatších a nejlépe se rozvíjejících okresů v Polsku.\n\nSkládá se ze šesti gmin:\n\nV okrese se nachází 4 města - Góra Kalwaria, Konstancin-Jeziorna, Piaseczno a Tarczyn a 223 vesnic.\n\nOkres Piaseczno leží v centrální části Mazovského vojvodství. Na severu hraničí s Varšavou, na východ přes Vislu s okresem Otwock, na jihu s okresem Grójec a na západě s okresem Pruszków.\n\nOkres Piaseczno leží v pásmu středopolských nížin. Nachází se na Varšavské planině. Východní část okresu pokrývá údolí Visly, která je oddělena od planiny vysokým svahem (12,5 – 20 m).\n\nNa území okresu se nachází luční a lesní společenství a rašeliniště. Největší plochy luk jsou v údolí Visly. Rašeliniště se nachází převážně v údolí řeky Jeziorki a také v okolí Solca a Baniochy v gmině Góra Kalwaria. Na území okresu převažují lesy jehličnaté a lesy smíšené. Největším lesním celkem jsou Chojnowské lesy.\n\n\n"}
{"id": "718963", "url": "https://cs.wikipedia.org/wiki?curid=718963", "title": "Okres Radom", "text": "Okres Radom\n\nPowiat radomski je okres v Polsku v jižní části Mazovského vojvodství, vytvořený v roce 1999 v rámci administrativních reforem. Sídlem správy okresu je město Radom.\n\n"}
{"id": "718964", "url": "https://cs.wikipedia.org/wiki?curid=718964", "title": "Okres Wołomin", "text": "Okres Wołomin\n\nPowiat wołomiński je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem je Wołomin.\nOkres Wołomin je jedním z nejlidnatějších okresů v Mazovském vojvodství.\n\nOkres zahrnuje:\n\n"}
{"id": "718967", "url": "https://cs.wikipedia.org/wiki?curid=718967", "title": "Grodzisk Mazowiecki", "text": "Grodzisk Mazowiecki\n\nGrodzisk Mazowiecki (do roku 1928 \"Grodzisk\") – město na Łowiczsko-błońské planině, v Mazovském vojvodství, v okrese Grodzisk, sídlo městsko-vesnické gminy Grodzisk Mazowiecki.\n\nV letech 1975-1998 město administrativně náleželo do Varšavského vojvodství. Město má silniční spojení s Varšavou, Żyrardówem, Błoniem a Mszczonówem. Městem vede železniční trať Warszawa - Katowice, Centralna Magistrala Kolejowa a Warszawska Kolej Dojazdowa.\nV západní části města teče řeka Mrowna.\nPodle informací k 1. lednu 2009 ve městě žije 27 767 obyvatel.\n\nPřípona „Mazowiecki“ město dolišuje od starého města Grodzisk Wielkopolski na západě Polska.\n\n\nV Grodzisku existuje řada velkých i malých firem. Územní plán zakazuje stavbu obchodních objektů o velikosti větší než 5000 m².. Díky tomuto nařízení neexistuje v Grodzisku žádné velké obchodní centrum. Nicméně je zde pět poboček náležejících do sítě Carrefour Express, Lidl, MarcPol a Biedronka (dva obchody) a obchod s dekoracemi Jysk.\n\nMěstem vedou dvě vojvodské silnice:\nPlánuje se stavba obchvatu sever-jih a západ-východ a také nájezd na dálnici A2 v obci Tłuste (na severním okraji města).\n\nAutobusové spojení obsluhuje firma PKS Grodzisk Mazowiecki. Obsluhuje 10 městských linek spolu s meziměstským spojením (rovněž s Varšavou). Z Grodziska odjíždí bezplatné autobusové spojení do obchodního centra Janki.\n\nNa železniční stanici zastavují vlaky Kolejí Mazowieckých na trase Varšava - Skierniewice. Vedení města též slibuje prodloužení linky S2 dopravce Szybka Kolej Miejska w Warszawie až do Grodziska.\n\nNa území města se nachází sídlo dopravce Warszawska Kolej Dojazdowa a zároveň 4 zastávky této železnice:\n\nGrodziské střední školy a učiliště jsou sloučené v celky:\n\nVe městě funguje pět veřejných mateřských škol a pět soukromých, a také devět soukromých jazykových škol s výukou cizích jazyků. Nachází se tu také přednáškový sál Vysoké školy společensko-ekonomické a poradenská stanoviska dvou jiných vysokých škol (Vysoká škola mezinárodních vztahů a amerikanistiky ve Varšavě a Collegium Varsoviensis).\n\nDěti, kteří chodí do státní hudební školy 1. stupně Tadeusza Bairda se mohou učit hrát mj. na fortepiano, housle, violoncello a saxofon. Umělecká škola \"Publiczne Ognisko Plastyczne\" Jana Skotnického nabízí svým posluchačům předměty: kresba, malování, mezioborově (grafika, keramika, socha z hlíny, koláž), znalost o umění a fotografickou pracovnu.\n\n\nNa území města pracují následující kostely:\n\nNa přelomu 19. a 20. století bylo město známým letniskovým místem. Zachovaly se pěkné vily a budova vodoléčebné kliniky. V současnosti ztrácí Grodzisk charakter města typicky odpočinkovo letniskové. Kvůli potřebám obyvatel vznikly nedávno sportovní objekty: moderní sportovní hala (1997) a krytý městský bazén* \"Wodnik 2000\" (2000). V areálu centra sportu a rekreace se nachází také fotbalový stadion (počet míst - 750 míst, z toho 520 míst na sedění) a tenisové kurty.\n\nV roce 2002 začal fungovat moderní nemocnice (pl. \"Specjalistyczny Szpital Zachodni im. Jana Pawła II\"). Ve městě funguje šest zdravotních středisek a 10 středisek specializovaných. 28. června 2008 bylo otevřeno moderní „Centrum Kultury“ (mj. s velkým kinovým sálem, hudebním klubem a kuželkami). Zde sídlí také místní rádio \"Bogoria\".\n\nDo seznamu kulturních památek je zapsán:\n\n\n\n\nDruhý klub ve městě se nazývá Lks Chlebnia.\n\n\n\n"}
{"id": "718969", "url": "https://cs.wikipedia.org/wiki?curid=718969", "title": "Nachal Elem", "text": "Nachal Elem\n\nNachal Elem ( נחל עלם) je vádí v jižním Izraeli, v centrální části Negevské pouště.\n\nZačíná v nadmořské výšce necelých 600 metrů na svazích Reches Jerucham severně od města Jerucham. Směřuje pak k severozápadu kopcovitou pouštní krajinou. Ústí zleva do vádí Nachal Mingar.\n\n"}
{"id": "718973", "url": "https://cs.wikipedia.org/wiki?curid=718973", "title": "Nachal Mivsam", "text": "Nachal Mivsam\n\nNachal Mivsam ( נחל מבשם nebo נחל מיבשם) je vádí v jižním Izraeli, v centrální části Negevské pouště.\n\nZačíná v nadmořské výšce okolo 300 metrů jižně od vesnice Chacerim jihozápadně od města Beerševa. Směřuje pak k severozápadu kopcovitou pouštní krajinou. Ústí zleva do vádí Nachal Be'erševa.\n\n"}
{"id": "718977", "url": "https://cs.wikipedia.org/wiki?curid=718977", "title": "SC Braga", "text": "SC Braga\n\nSporting Braga je portugalský fotbalový klub sídlící ve městě Braga. Byl založen v roce 1921 s názvem \"Arsenal do Minho\". V současné době je jedním z nejlepších týmů nejvyšší portugalské ligy Primeira Liga. Jako vítěz ligy se tento tým v roce 2010 účastnil Ligy mistrů. Ve skupině skončil na 3. místě a pokračoval v Evropské lize, kde se probojoval až do finále.\n\n\n"}
{"id": "718978", "url": "https://cs.wikipedia.org/wiki?curid=718978", "title": "Nachal Beka", "text": "Nachal Beka\n\nNachal Beka ( נחל בקע) je vádí v jižním Izraeli, v severní části Negevské pouště.\n\nVede po jižním okraji města Beerševa. Od jihovýchodu do něj ústí četná vádí jako Nachal Solela a Nachal Nokdim. Směřuje k západu mírně zvlněnou pouštní krajinou, která je většinou stavebně využita. Ústí zleva do vádí Nachal Be'erševa.\n\n"}
{"id": "718982", "url": "https://cs.wikipedia.org/wiki?curid=718982", "title": "Z milosti Boží", "text": "Z milosti Boží\n\nZ milosti Boží je základ nároku titulů panovníků. Výraz se vyvinul z panovnického přídomku \"Dei Gratia\" (Latinsky: „[skrze] milost Boží“). Jeho původ je zřejmě u Karlovců, především pak u Pipina Mladšího, v souvislosti s jeho panováním jako francký král, a také Karla Velikého, který jeho vládu jako římskoněmecký císař ve vrcholném středověku viděl jako církevně legitimní, a který svou říši chápal jako jednotu státu, církve a víry. \n\nPožehnání Boží milostí dává legitimizaci panovníka skrze vůli Boha („zástupce Krista na zemi“). Za absolutismu se vyvozovala pozice, kdy krále nebylo možné odvolat, ani jiným způsobem zabránit výkonu jeho vlády. Hlavními příklady jsou: francouzský Ludvík XIV., pruský Bedřich Vilém IV., arcivévodský dům habsburský nebo ruští carové.\n\nPožehnání Boží milostí se odvozuje z Nového Zákona, konkrétně z Pavlův List Římanům (). Předloha tvoří představu, že každá vláda ve státě je propůjčena od Boha a odpor proti panovníku představuje prohřešek proti vůli Boží.\n\nJeště král Ludvík II. Bavorský se v 19. století obrací k představě Požehnání Boží milostí, když na zámku Neuschwanstein nechal zřídit trůnní sál po vzoru byzantských chrámů a místo oltáře chtěl postavit trůn, který však nebyl nikdy dokončen.\n\nV dnešní době se také na britských mincích objevuje dodatek D.G. (zkr. \"Dei Gratia\") za jménem královny Alžběty II. Monarchové dánští, lichtenštejnští, monačtí, nizozemští a britští nesou dodnes ve svém Velkém Titulu dodatek „z milosti Boží“. Podle Čl. 56 Ústavy španělského království z roku 1978 sice španělskému panovníkovi náleží oslovení \"Rey de España\", ovšem rovněž náleží mu také právo, aby používal všechny tradiční tituly související se španělskou královskou korunou (\"podrá utilizar los demás que correspondan a la Corona\"). Proto je také Španělský král „z milosti Boží“. Titul španělského diktátora Franca byl až do jeho smrti rovněž \"Vůdce Španělska z milosti Boží\".\n\nV dobách konstitučních monarchií se rozlišuje mezi (v demokratických státech převzatou) legitimizací absolutních panovníků a otázkou, kdo a jakou mocí dosadil hlavu státu. Monarcha, jenž za své postavení vděčí dědičnosti, je-li věřící, obvykle své dosazení chápe jako „z milosti Boží“.\n\nSlovanské jazyky \n\nGermánské jazyky:\n\nRománské jazyky:\n\nPobaltské jazyky:\n\nOstatní jazyky:\n\nObdobné mimokřesťanské výrazy:\n\n\n"}
{"id": "718996", "url": "https://cs.wikipedia.org/wiki?curid=718996", "title": "Shapinsay", "text": "Shapinsay\n\nShapinsay je osmý největší ostrov Orknejí, souostroví u severního pobřeží Skotska. Má plochu 29,5 čtverečních kilometrů, je poměrně nízký a úrodný, proto je většina plochy zemědělsky využívána. Jsou zde dvě přírodní rezervace.\n\nNa Shapinsayi žije zhruba 300 obyvatel, je zde jediná vesnice, Balfour. Spojení se světem zajišťují trajekty, které z Balfouru jezdí do Kirkwallu, hlavního města Orknejí. Nejvýznamnější památkou na ostrově je Balfour castle, zámek dnes přebudovaný na hotel. Dále je zde také menhir a broch Burroughston z doby železné.\n\nObyvatelstvo se živí hlavně zemědělstvím, zaměstnání v oblasti služeb jsou zde v podstatě jen kvůli turistům.\n\nOstrov byl obydlen lidmi už od období mladší doby kamenné, jak je zřejmé z přítomnosti menhirů. Podle Tacita si obyvatelstvo Orknejí podmanil generál Julius Agricola, podle místní pověsti přistál právě na Shapinsayi. Byly zde nalezeny římské mince, ale ty se sem také mohli přivézt obchodníci.\n"}
{"id": "719002", "url": "https://cs.wikipedia.org/wiki?curid=719002", "title": "Horst Grund", "text": "Horst Grund\n\nHorst Grund (29. července 1915 Berlín – 8. května 2001 Düsseldorf) byl německý fotograf a kameraman.\n\nV průběhu druhé světové války byl zaměstnán u německé propagandistické skupiny Propagandakompanie (takzvané \"Propagandatruppe\") válečného námořnictva. Pracoval na propagování barevného filmu.\n\nPo válce byl stále aktivní. Filmoval během LOH 1952 v Helsinkách nebo spolupracoval s německým filmovým žurnálem \"Blick in die Welt\".\n\n"}
{"id": "719004", "url": "https://cs.wikipedia.org/wiki?curid=719004", "title": "Nombre de Dios", "text": "Nombre de Dios\n\nNombre de Dios ( \"Boží jméno\") je obec na karibském pobřeží Panamy. Byla založena Diegem de Nicuesou již v roce 1510, patří k nejstarším evropským sídlům na americkém kontinentě. Jednalo se o první přístav, který využívali španělští conquistadoři a kolonisté pro obchodní účely. Sloužil jako místo nakládky a vykládky zboží a materiálu na karibské straně Panamské šíje. Zboží a materiál původem z And, ale i Filipín, se na lodích dopravovaly do Ciudad de Panamá (pobřeží Tichého oceánu). Tam musel být náklad z lodí vyložen a následně se musel přepravit přes Panamskou šíji právě do Nombre de Dios, odkud další lodě vyplouvaly do evropského Španělska.\n\nNombre de Dios bylo obklopeno močály, na místě nevhodném pro opevnění. Kvůli tomu postupně ztrácelo na významu. Od roku 1600 Španělé začali využívat nový přístav na karibském pobřeží, který poskytovat lepší podmínky pro kotvení lodí i jejich obranu - Portobelo. \n"}
{"id": "719007", "url": "https://cs.wikipedia.org/wiki?curid=719007", "title": "Skriptování na straně klienta", "text": "Skriptování na straně klienta\n\nSkriptování na straně klienta je v informatice označení techniky, ve které je počítačový program umístěný na webových stránkách vykonáván na straně klienta, tj. webovým prohlížečem uživatele (ne na straně serveru, jako u skriptování na straně serveru). Skriptování na straně klienta je důležitá součást konceptu DHTML (dynamického HTML), jenž umožňuje měnit obsah zobrazené webové stránky v závislosti na uživatelském vstupu, podmínkách prostředí (jako například čas a den) nebo jiných okolnostech.\n\nSkripty vykonávané na straně klienta jsou často součástí HTML nebo XHTML dokumentu. Mohou být umístěny i do externího souboru, na který je ve zdrojovém dokumentu uveden odkaz, a které si proto webový prohlížeč z webového serveru vyžádá. Webový prohlížeč spustí skripty a zobrazí obsah stránky včetně viditelného výstupu ze skriptu. Skripty na straně klienta mohou obsahovat instrukce pro prohlížeč, aby reagoval na akce uživatele (např. zmáčknutí tlačítka), které může zpracovávat bez další komunikace se serverem.\n\nZdrojový kód skriptu si uživatel může zobrazit (na rozdíl od skriptů na straně serveru). Mnoho začínajících webových programátorů se tímto způsobem učí od ostatních autorů, jak psát klientské skripty.\n\nKlientské skripty mají přístup k některým informacím a funkcím dostupným na uživatelském počítači, kdežto skripty na straně serveru mají přístup k informacím a funkcím dostupným na serveru. Klientské skripty nepožadují dodatečný software na serveru (to je výhoda pro autory, kteří nemají dostatek možností ovlivňovat obsah serveru). Skripty pro webové prohlížeče vyžadují, aby v prohlížeči byla přítomna jejich podpora (Javascript, Flash apod). Nemá smysl psát skripty v jazycích, které nejsou podporovány moderními prohlížeči. Při přístupu skriptu k datům na klientském počítači může vzniknout bezpečnostní riziko, které je typicky řešeno bezpečnostními aktualizacemi webového prohlížeče nebo interpretu pro skripty (např. již zmíněný Flash).\n\nV dnešní době je trend využívat klientské skripty při tvorbě moderních webových stránek ke zlepšeni uživatelského rozhraní a komfortu, při kterém uživatel nemusí obnovovat celou webovou stránku. Mezi tyto technologie patří např. AJAX, hojně využívané rozšíření pro JavaScript, dovolující webovým programátorům komunikovat s webovým serverem v pozadí bez požadavku kompletně nové stránky a jejího opětovného vykreslení. Toto vede k velkému zlepšení uživatelského rozhraní.\n\nI když skriptovací jazyky jsou podporovány širokou škálou prohlížečů, nemusí být implementovány ve všech prohlížečích a operačních systémech stejně. Autoři by měli předtím, než své skripty publikují, otestovat jejich chování na různých platformách.\n\n"}
{"id": "719016", "url": "https://cs.wikipedia.org/wiki?curid=719016", "title": "Spencer Tunick", "text": "Spencer Tunick\n\nSpencer Tunick (* 1. ledna 1967 Middletown, Orange County, New York) je americký fotograf a umělec.\n\nNejznámější jsou jeho instalace, ve který pracuje s velkým počtem nahých lidí pózujících ve výtvarných formacích. Tyto „instalace“ jsou často realizovány v městských oblastech po celém světě, ačkoli realizoval také několik performancí \"za městem\", v lese nebo na pláži. Tunick se objevil ve třech dokumentech HBO: \"Naked States\", \"Naked World\", a \"Positively Naked\". Jeho modely jsou neplacení dobrovolníci, kteří jako kompenzaci obdrží fotografii z limitované edice.\n\nTunick se narodil ve Spojených státech v Middletownu (Orange County, New York) do židovské rodiny. V roce 1986 navštívil Londýn, kde nasnímal fotografie aktu na autobusové zastávce a také řadu aktů v Alleynově škole v Dulwichi, Southwark. V roce 1988 získal titul Bachelor of Arts na Emerson College.\n\nOd roku 1992 začal Tunick dokumentovat \"živou nahotu\" na veřejných místech v New Yorku s pomocí videa a fotografií. Jeho raná díla z tohoto období se více zaměřovala na akt jednotlivců nebo malé skupinky osob. Tyto práce jsou mnohem intimnější než pozdější díla, kterými se proslavil později. V roce 1994 Tunick zorganizoval a fotografoval přes 65 dočasných instalací ve Spojených státech i v zahraničí. Od té doby se stal svými díly známý na mezinárodní úrovni a pořizoval fotografie ve městech jako například Byron Bay (New South Wales), Cork, Dublin, Bruges, Buenos Aires, Buffalo (New York), Lisabon, Londýn, Lyon, Melbourne Montreal, Řím, San Sebastián, São Paulo, Caracas, Newcastle upon Tyne / Gateshead, Vídeň, Düsseldorf, Helsinky, Santiago, Mexico City, Sydney a Amsterdam. V srpnu 1997 Tunick fotografoval velké skupiny akty na festivalu The Great Went pořádaným v Limestone, Maine.\n\nV dubnu 2003 Tunick fotografoval 500 nahých dobrovolníků v londýnském obchodě Selfridges; v červnu 7000 nahých osob v Barceloně a v říjnu stovky žen na centrálním železničním nádraží Grand Central v New Yorku.\n\nDne 26. června 2004 v Clevelandu (Ohio) dokončil svou největší instalaci ve Spojených státech s 2754 lidmi. V srpnu 2004 zrealizoval fotografování v Buffalu, kde bylo asi 1800 nahých lidí na starém hlavním vlakovém nádraží.\n\nDne 17. července 2005 zrealizoval instalaci s téměř 1700 fotografovanými dobrovolníky na nábřeží Quayside měst Newcastle a Gateshead, včetně mostu Gateshead Millennium Bridge.\n\nDne 11. září 2005 nasnímal 1493 aktů v Lyonu na nábřeží řeky Rhône a mostu pro pěší resp. mezi kontejnery.\n\nDne 19. března 2006 Tunick fotografoval 1500 nahých dobrovolníků v Caracasu. Na snímku jsou lidé stojící, ležící a na kolenou vedle sochy Simona Bolivara.\n\nV roce 2007 byl Spencer Tunick pověřen nadací \"Dream Amsterdam Foundation\", aby zrealizoval umělecký projekt pro Dream Amsterdam. Dne 15. dubna 2007 Tunick dokončil instalaci na tulipánovém náměstí v Schermerhornu. Dne 3. června 2007 zrealizoval fotografování se 2000 účastníky v Amsterdamu. Tunick při své instalaci na parkovišti poprvé překonal hranici 2000 lidí. Dalším projektem bylo 250 mužů v nedaleké čerpací stanici a 250 žen na kolech na Lijnbaansgracht - Lauriergracht. Tunickova finální instalace proběhla s malou vybranou skupinou účastníků na kanále Leliegracht. Pro tuto instalaci byla vytvořena speciální mostní konstrukce, která vytváří iluzi, že se lidé vznášejí nad vodou.\n\nDne 6. května 2007 asi 18 000 lidí na náměstí Zócalo v Mexico City stanovilo další rekord.\n\nDne 18. srpna 2007 Tunick požádal o spolupráci 600 nahých lidí, aby vytvořili \"živé sochy\" na ledovci Aletschgletscher. Smyslem performance bylo upozornit na globální oteplování a tání světových ledovců ve spolupráci se společností Greenpeace. Teplota během portrétování byla kolem 10 °C. Ledovec Aletschgletscher mezi roky 2005 a 2006 ustoupil o 100 m.\n\n\n\n3. října 2009 spolu s Greenpeace, 700 dobrovolníků ve francouzském Maconu.\n\nDne 1. března 2010 přes 5200 účastníků zrealizovalo instalaci \"The Base\" v Sydney Opera House. Agentura CBC podala zprávu, že Tunick na fotografování pozval také Lady Gaga.\n\nDne 8. srpna 2010 asi 700 nadšenců na festivalu Big Chill na hradu Eastnor Deer Park v Herefordshire ve Velké Británii svléklo své oblečení a nechalo svá těla nabarvit v pěti odstínech. To vše pro instalaci, která vzdala poctu umění Yvese Kleina, Marka Rothka a Ellswortha Kellyho, a mimo jiné také poukázala na únik oleje BP v Mexickém zálivu.\n\nV září 2011 fotografoval asi 1200 naháčů v lokalitě Mrtvého moře, jednoho z nejslanějších jezer světa. Využil vlastnosti hypersalinitní vody, že pro udržení se nad hladinou není potřeba plavat – stačí do vody usednout a nechat se nadnášet. Performance stála 60 000 dolarů (1 067 000 korun) a setkala se s odporem místní izraelské rady.\n\n\n"}
{"id": "719017", "url": "https://cs.wikipedia.org/wiki?curid=719017", "title": "Dybbuk", "text": "Dybbuk\n\nSlovo dybbuk či Dybbuk má několik významů.\n\n\nPodobné slovo dybuk může znamenat:\n"}
{"id": "719020", "url": "https://cs.wikipedia.org/wiki?curid=719020", "title": "Ingeborg, vévodkyně z Västergötlandu", "text": "Ingeborg, vévodkyně z Västergötlandu\n\nIngeborg Dánská, plným jménem \"Ingeborg Charlotta Carolina Frederikke Louise\" (2. srpna 1878, Kodaň – 11. března 1958, Stockholm) byla rodem dánská princezna a sňatkem princezna švédská s titulem vévodkyně z Västergötlandu.\n\nPrincezna Ingeborg se narodila 2. srpna roku 1878 v paláci Charlottenlund v Kodani, jako páté dítě/druhá dcera dánského tehdy ještě korunního prince, pozdějšího krále Frederika VIII. a jeho manželky, švédské princezny Luisy.\n\n27. srpna roku 1897, ve věku 21 let, se provdala za švédského prince Karla, vévodu z Västergötlandu, třetího ze čtyř synů švédského krále Oskara II. a jeho manželky Žofie Nassavské. Ingeboržina matka Luisa byla Karlovou sestřenicí.\n\nNa svatební cestu jel novomanželský pár do Německa, poté se usadil ve švédském hlavním městě Stockholmu.\n\nPrincezna byla ve Švédsku velmi populární jako vnučka švédského krále Karla XV. Říkalo se o ní, že role švédské královny by slušela nejlépe jí. V letech 1897–1907 se královna Žofie málo ukazovala ve společnosti a korunní princezna Viktorie trávila většinu svého času v zahraničí, takže princezna Ingeborg hrála roli první dámy Švédska. Byla však oblíbená především pro své dobré charakterové vlastnosti, klidnou a veselou povahu. Velmi milovala automobily a sport, především jízdu na koni.\n\nZe šťastného manželství Ingeborg a Karla vzešly čtyři děti:\n\nRoku 1905 Norské národní shromáždění vybralo prince Karla, Ingeboržina manžela, jako prvního, jemuž byl nabídnut trůn Norska, dříve nezávislé země, jež si po dlouhé době opět zvolila nezávislost na Švédsku. Princ nabídku s ulehčením odmítl kvůli odporu svého otce, krále Oskara II., vůči nezávislosti Norska.\n\nIngeborg zemřela ve Stockholmu 11. března roku 1958 ve věku 79 let, sedm let poté, co ovdověla. Byla svědkem smrti nejen svého manžela, ale i dvou svých dcer: Astrid zahynula v roce 1935 jako oběť automobilové nehody ve Švýcarsku, Marta pak v roce 1954 na rakovinu. Ingeborg byla pohřbena na Královském hřbitově v Haagském parku ve Stockholmu.\n\nDíky sňatkům svých tří dcer se stala pramáti řady evropských monarchů, mezi něž patří norský král Harald V. či belgičtí králové Baudouin I. a Albert II.\n\n\n\n"}
{"id": "719026", "url": "https://cs.wikipedia.org/wiki?curid=719026", "title": "Pravidlo venkovních gólů", "text": "Pravidlo venkovních gólů\n\nPravidlo venkovních gólů, přesněji Pravidlo o vyšším počtu branek vstřelených na hřišti soupeře, definuje doplňkový způsob určení vítěze ve fotbale. Používá se například v evropských pohárových soutěžích (např. Liga mistrů UEFA), kdy týmy hrají na dva zápasy (z toho jeden venku a druhý doma). Pokud sečtené skóre z obou zápasů dává remízu, postupuje tým, který vstřelil více gólů na hřišti soupeře. Pokud oba týmy vstřelily stejný počet branek na hřišti soupeře, následuje prodloužení. Po jeho skončení je znovu aplikováno pravidlo venkovních gólů a pokud ani tentokrát nerozhodlo, o postupu rozhoduje penaltový rozstřel.\n\nOsmifinále Ligy mistrů UEFA 2006/07:\n\nCelkové skóre dvojzápasu bylo 4:4. Do další fáze postoupil Bayern Mnichov, protože vstřelil dva góly na hřišti soupeře, zatímco Real Madrid vstřelil pouze jeden gól na hřišti soupeře.\n\nKvalifikace na Mistrovství světa ve fotbale 2006 - mezikontinentální baráž:\n\nCelkové skóre dvojzápasu bylo 1:1. Góly vstřelené na hřišti soupeře se rovnaly, protože ani jeden z týmů gól na hřišti soupeře nevstřelil. Následovalo prodloužení, které opět nerozhodlo. Na řadu tedy přišel penaltový rozstřel.\n\nKvalifikace na Mistrovství světa ve fotbale 2006 - Baráž UEFA:\n\n\"Skóre dvojzápasu bylo 4:4, zvítězilo díky více vstřeleným brankám na hřišti soupeře a postoupilo na Mistrovství světa ve fotbale 2006.\"\n\nKvalifikace na Mistrovství Evropy ve fotbale 2000 - Baráž:\n\n\"Celkové skóre dvojzápasu bylo 1:1, postoupilo díky více vstřeleným gólům na hřišti soupeře.\"\n\n"}
{"id": "719040", "url": "https://cs.wikipedia.org/wiki?curid=719040", "title": "Seznam památných stromů v okrese Beroun", "text": "Seznam památných stromů v okrese Beroun\n\nToto je seznam památných stromů v okrese Beroun, v němž jsou uvedeny památné stromy na území okresu Beroun.\n\n"}
{"id": "719043", "url": "https://cs.wikipedia.org/wiki?curid=719043", "title": "Krautrock", "text": "Krautrock\n\nKrautrock je obecný název pro experimentální hudební scénu, která se objevila v Německu koncem 60. let a získávala si popularitu po celá 70. léta, a to zejména ve Velké Británii. DJ rádia BBC John Peel je považován za šiřitele krautrocku mimo německy mluvící státy.\n\nTermín \"krautrock\" byl původně vtipem vytištěným v britském hudebním tisku (např.\"New Musical Express\" a \"Melody Maker \"), kde \"krautrock\" našel odezvu v undergroundové scéně .\n\nKrautrock je vybíravý a často velmi originální mix post-psychedelického jamování a náladového progresivního rocku ve směsi s nápady soudobé experimentální klasické hudby (hlavně skladatel Karlheinz Stockhausen, s nímž předtím studovali např. Irmin Schmidt a Holger Czukay ze skupiny Can) a z nových experimentálních směrů, které se objevily v jazzu během 60. a 70. let (hlavně free jazzové skladby od Ornette Coleman a Alberta Aylera).\n\nTypické skupiny hrající krautrock v 70. letech byly Tangerine Dream, Faust, Can, Amon Düül II, Ash Ra Tempel a jiní, sdružení s kolínskými hudebníky a inženýry Dieter Dierksom a Conny Plank, jako Neu!, Kraftwerk a Cluster.\n\nZnak krautrocku je směs rockové hudby a nástrojů \"rockových skupin\" (basová kytara, kytara, bicí) s elektronickými nástroji a strukturou, často s tím, co se dnes nazývá citlivost ambientní hudby. Obvyklý rytmus v hudbě byl 4/4 beat (takt), v anglickém hudebním tisku často nazývaný \"\"motorik\"\"\n"}
{"id": "719044", "url": "https://cs.wikipedia.org/wiki?curid=719044", "title": "Spin Doctors", "text": "Spin Doctors\n\nSpin Doctors je americká rocková skupina, jenž proslula díky LP desce \"Pocket Full of Kryptonite\" (1991). Jejími členy jsou Chris Barron (zpěv), Eric Schenkman (kytara), Mark White (baskytara) a Aaron Commes (bicí).\n\n\"Spin Doctor\" (odborník na překrucování) je v americkém mediálním prostředí označení pro lobbistu, který navenek působí jako nezávislý odborník.\n\nKapela vznikla v roce 1988 v New Yorku jako \"Trucking Company\", od následujícího roku má současný název. Její hudba spojovala \"garážový\" zvuk s prvky funku a grunge, hrála převážně v malých klubech. V roce 1991 nahrála svou první desku \"Pocket Full of Kryptonite\", které si po roce všimla média a udělala hity z písní \"Two Princes\" (třetí místo britské a sedmé místo americké hitparády), \"Little Miss Can't Be Wrong\" a \"Jimmy Olsen's Blues\". Na světě se prodalo deset milionů kopií tohoto alba. Další desky, \"Turn It Upside Down\", \"You've Got To Believe In Something\" a \"Here Comes the Bride\" už tak úspěšné nebyly.\n\n"}
{"id": "719045", "url": "https://cs.wikipedia.org/wiki?curid=719045", "title": "Krajina přílivu", "text": "Krajina přílivu\n\nKrajina přílivu (\"Tideland\") je film režiséra Terryho Gilliama z roku 2005. Scénář napsali na motivy románu \"Tideland\" Mitche Cullina Terry Gilliam a Tony Grisoni. Film byl natáčen v britsko-kanadské koprodukci v kanadské provincii Saskatchewan.\n\nFilm sleduje svět pohledem desetileté dívky Jelizy-Rose (Jodelle Ferland), která přežívá na starém opuštěném statku, v krajině, v níž, jak se zdá, nežijí žádní normální lidé. Dívenka odsud uniká do světa své fantazie. Film je (i ve srovnání s ostatními Gilliamovými díly) velice morbidní, bizarní a současně poetický. \n\nSetkal se s rozpornými reakcemi u kritiky i u diváků.\nAlena Prokopová snímek hodnotí jako „nekompromisně uzavřený všem ‚vnějším‘ kompromisům.“\nPro Věru Šmejkalovou je film „moderní Alenka v říši divů, jejíž inspirací se Gilliam rozhodně netají, psychotické leporelo, natočené jako pocta surrealismu.“\nPodle Michala Michaloviče Gilliam „vsadil na prehnanú snahu o efekt, lacnú poburujúcu dráždivosť, ktorá však nie je ani poburujúca, ani dráždivá, len lacná.“\n\n"}
{"id": "719046", "url": "https://cs.wikipedia.org/wiki?curid=719046", "title": "Útok na americká velvyslanectví v Nairobi a Dar-es-Salaamu", "text": "Útok na americká velvyslanectví v Nairobi a Dar-es-Salaamu\n\nÚtok na americká velvyslanectví v Nairobi a Dar-es-Salaamu byl bombový útok provedený dne 7. srpna 1998 v dopoledních hodinách místního času. K útoku na každé z obou velvyslanectví byl použit nákladní vůz, naložený výbušninami. K odpovědnosti za oba incidenty se přihlásila Al-Káida.\n\nVýbuch v Nairobi (Keňa) zabil 213 osob. Podle odhadu bylo dalších přibližně 4000 osob zraněno. Výbuch v Dar-es-Salaamu (Tanzanie) zabil 12 osob a zranil 85 osob. Útok byl primárně namířen proti Američanům, ale naprostá většina zabitých byli místní obyvatelé. Výbuch v Nairobi bylo slyšet i ve vzdálenosti 16 kilometrů od velvyslanectví. Ještě ve vzdálenosti pěti bloků od velvyslanectví byla rozbitá okna. Seismologické údaje odpovídaly použití minimálně několika tun brizantní výbušniny. V obou případech vznikly značné škody. Keňská vláda oznámila oficiální pětidenní období smutku za oběti bombardování a nařídila stáhnout vlajky na půl žerdi. Vložila 850 000 dolarů do fondu na pomoc pozůstalým a rodinám mrtvých. Náklady vynaložené na útoky ze strany teroristů byly později vyhodnoceny jako poměrně malé a v ostrém nepoměru s velkými škodami vzniklými útokem.\n\nVelký počet obětí v Nairobi byl dán tím, že velvyslanectví bylo umístěno v rušném centru města. Výbuch poškodil i dva autobusy, které zrovna nedaleko projížděly. Navíc nebyla dodržena doporučená minimální vzdálenost budovy velvyslanectví od brány areálu. Rovněž sousední budova, využívaná převážně pro účely místní univerzity, stála velmi blízko velvyslanectví a při výbuchu se zřítila. Už v roce 1996 americká velvyslankyně opakovaně marně žádala ministerstvo zahraničí USA o přestěhování velvyslanectví na jiné místo. Podle ministerstva prý odpovídalo zabezpečení velvyslanectví předpokládané (nízké) úrovni hrozby. Velvyslanectví v Dar-es-Salaamu bylo zabezpečeno o něco lépe. Jako rozhodující prvek se ale ukázala především větší vzdálenost od centra města.\n\nTeroristická organizace Al-Káida před útokem zazlívala Američanům první válku v Zálivu, přítomnost Spojených států v Saúdské Arábii (o tom svědčí i datum atentátů na velvyslanectví v Nairobi, resp. Dar-es-Salaamu) a účast na vojenských operacích v Somálsku a v Jemenu. Al-Káida považuje USA za svého úhlavního nepřítele. Už od roku 1992 byla Al-Káida spojována s násilím v Jemenu, Mogadišu a v Etiopii. Byli mezi nimi mudžahedíni, kteří předtím bojovali v Afghánistánu proti Sovětskému svazu. Uprostřed devadesátých let členové organizace Al-Káida založili východoafrickou buňku, kterou vedl Wadih El-Hage. Prostředky na financování získávala Al-Káida prostřednictvím své obchodní sítě a různých krycích organizací.\n\nZemě jako Keňa a Tanzanie se ukazovaly být vhodným místem pro přípravu a realizaci teroristických útoků. Situace v okolních zemích jako Somálsko, Rwanda a Uganda je řadu let nestabilní, což má vliv i na Keňu a Tanzanii. Vymáhání práva v zemích této oblasti je velmi problematické. Působí zde řada místních zločineckých organizací. Hranice jsou slabě kontrolovány. Existuje napětí mezi místními křesťany a muslimy. To vše vytváří úrodnou půdu pro teroristy.\n\nAl-Káida sledovala americká velvyslanectví a připravovala půdu pro útok. V květnu 1998 terorista Khalfan Khamis Mohamed pronajal v Nairobi dům s garáží, aby bylo kde vyrábět bomby. Sheikh Ahmed Salim Swedan koupil bílý nákladní vůz Toyota Dyna jako vozidlo pro bombový útok. V červnu 1998 si teroristé pronajali dům asi 6 kilometrů od velvyslanectví v Dar-es-Salaamu. Komponenty pro výrobu bomb byly přepravovány skrytě v pytlích s rýží ve vozidle Suzuki Samuraj, které koupil Khalfan Khamis Mohamed. Sheikh Ahmed Salim Swedan koupil vozidlo Nissan Atlas, které teroristé upravili pro druhý bombový útok v Dar-es-Salaamu.\n\nTerorista Mohammad Sádik Odeh dohlížel v Nairobi na výrobu bomb. V bombě určené pro Nairobi byl použit trinitrotoluen, dusičnan hliníku a hliníkový prášek. Výbušninu teroristé umístili do dvaceti dřevěných beden a naložili do nákladního vozu. Bomba určená pro velvyslanectví v Dar-es-Salaamu byla zcela odlišná. Do nákladního vozu teroristé naložili trinitrotoluen společně s patnácti kyslíkovými láhvemi a hnojivem. K usměrnění výbuchu sloužily pytle písku.\n\nDne 7. srpna 1998 dopoledne nákladní vůz s výbušninou přijel k zamčené zadní bráně velvyslanectví v Nairobi a zastavil. Z auta vystoupil spolujezdec Mohamed Rashed Daoud Al-Owhali a žádal strážného, aby otevřel bránu. Se svou žádostí neuspěl. Strážný řekl, že nemá klíč od brány a po nezdařeném pokusu o telefonát začal utíkat pryč od brány. Řidič dvakrát vystřelil z pistole otevřenými dveřmi auta na prchajícího strážného, ale netrefil. Spolujezdec, stojící vedle auta, v panice začal házet ruční granáty. Hodil celkem čtyři granáty a začal rychle utíkat od auta. Následně došlo k výbuchu. Budova, která stála těsně vedle velvyslanectví, se zřítila. Budova velvyslanectví zůstala stát, ovšem značně poškozená.\n\n\nPrvní čtyři výše uvedení teroristé byli všichni odsouzeni k doživotnímu trestu odnětí svobody.\n\nBylo nařízeno okamžitě zvýšit zabezpečení amerických institucí ve světě. Jako odezvu na útoky prezident Bill Clinton, zatížený v té době také skandálem s Monikou Lewinskou, schválil operaci nazvanou Infinite Reach. 20. srpna 1998 Američané zaútočili raketami na cíle v Súdánu a Afghánistánu. Z amerických válečných lodí bylo odpáleno více než 70 raket Tomahawk. Podle tvrzení USA došlo ke zničení výcvikových táborů teroristů v Afganistanu a chemické továrny Al-Shifa poblíž Chartúmu v Súdánu. V továrně se měly údajně vyrábět produkty potřebné pro výrobu nervového plynu pro teroristy. Podle mezinárodního práva jsou podobné raketové útoky jen těžko ospravedlnitelné. Americké velvyslanectví v Nairobi bylo nakonec přesunuto z centra města do jiné oblasti.\n\n"}
{"id": "719048", "url": "https://cs.wikipedia.org/wiki?curid=719048", "title": "Barcon", "text": "Barcon\n\nBarcon je obec v Itálii, v provincii Treviso.\n\nNejstarší zprávy o obci Barcon pochází z roku 1181 v souvislosti s kaplí svatého Michaela archanděla, kterou zde nechal postavit biskup z Trevisa. Ovšem celá obec včetně kostela vyhořela a znovu ji pozvedl až rod Camposampiero, který ji zakoupil. Od roku 1344 se v Barconu z nařízení papeže Klementa VI. každé tři roky vybíraly desátky na boj proti Turkům. V roce 1465 získala Barcon významná benátská patricijská rodina Emo, která ho vlastnila až do 27. února 1506, kdy jej zakoupil Nicola hrabě Pola. Polové obdarovali tamní kostel rozsáhlými pozemky, jejichž výnosy sloužily jako živobytí knězi a na údržbu kostela. Polové také nechali kostel dostavět. Roku 1718 si hrabata Polové nechali v Barconu vystavět rozsáhlou vilu od Giorgia Massariho. V roce 1788 se jim podařilo získat povolení od Benátské republiky, aby směl být dvakrát měsíčně v Barconu trh (od 11.3.1797 byl trh každý týden). 3. listopadu 1796 přitáhlo do Barconu 40,000 rakouských vojáků, kteří zde nocovali a zabavili vilu pro potřeby velitelů a důstojníků. V roce 1811 pak hrabata Polové zajistili, že v obci bude dvakrát ročně veletrh, čímž značně zvýšili význam Barconu v celém okolí. V roce 1858 se pod vlivem náročného života stal provoz ohromné vily pro rodinu neúnosný a vila byla téměř celá zbořena. V roce 1920 pak zemřel poslední potomek italské větve rodu Galvano. V roce 1935 byl zcela opraven kostel svatého archanděla Michaela. Za války zažil Barcon jedenkrát bombardování, ovšem historické prvky nikterak neutrpěly. V roce 1946, při referendu o státním zřízení Itálie se většina obyvatel (59,5%) vyslovila pro zachování monarchie.\n\nVelkolepou vilu vystavěl mezi lety 1718–1721 poblíž původního feudálního sídla v Barconu významný benátský architekt Giorgio Massari pro rodinu hrabat Polů. Stava byla provedena tak, aby odrážela majetek i moc rodiny, ale zároveň aby ladila s terénem a nepůsobila kýčovitě. Podle svědectví současníků se tento záměr vydařil. Většina vily byla obložena mramorem a vyzdobena freskami, přičemž nejvýznamnější byla freska z roku 1789 na stropě centrálního schodiště, jež zachycovala motivy ze života svatého Karla Velikého a jejímž autorem byl Giambattista Canal. Vilu tvořil komplex tří budov – samotné vily a dvou benátských stodol, takzvaných barchess. Samotná vila měla čtvercový půdorys o straně 120 stop (asi 42 metrů) a měla čtyři patra. Barchesy, které byly umístěny po každé straně vily a svíraly s ní pravý úhel, měly obdélníkový půdorys 64×21 metrů. Vila stála uprostřed rozsáhlého parku, na který navazoval ovocný sad. Celý areál je doposud obehnán vysokou kamennou zdí.\n\nRodina hrabat Polů skupovala pozemky v okolí Barconu již od konce 15. století. Roku 1506 oficiálně zakoupila celé rozsáhlé panství, tvořené především zemědělskými plochami. Na panství se nacházelo menší feudální sídlo, jež stojí dodnes. Jelikož rodina v Barconu nesídlila, jejím domovem bylo totiž nedaleké město Treviso, kde pro ni vystavěl významný benátský architekt Pietro Lombardo krásný renesanční palác, nebylo zapotřebí toto feudální sídlo nijak rozšiřovat. Situace se změnila až na počátku 18. století, kdy se rodina rozhodla lépe kontrolovat své panství a přestěhovat se proto z Trevisa da Barconu. Proto byl pověřen Giorgio Massari stavbou rozsáhlé vily. Stavba byla dokončena až roku 1721. Rodina ve vile bydlela až do poloviny 19. století, pak ji ovšem musela pro velké dluhy prodat. Noví majitelé nechali vilu zbourat a rozprodat jako stavební materiál. Do dnešní doby přežila pouze jedna barchessa, která v poslední době prošla rozsáhlou rekonstrukcí, byl v ní zřízen pivovar a slouží jako restaurace. Přístupný je též park.\n\nPůvodně istrijská šlechtická rodina, která se již od 13. století začala přesouvat do severoitalského Trevisa. V roce 1331 sem přesídlila celá rodina, jejíž příslušníci zde zastávali vysoké úřady a v roce 1401 byli přijati do tamní šlechtické rady. Benátská republika, pod kterou Treviso spadalo, potvrdila rodině titul \"conte\" (hrabě). Příslušníci rodiny též zasedali ve Furlanském parlamentu sídlícím v Udine. Roku 1492 si nechali v Trevisu vystavět krásný palác proslulým benátským architektem Petrem Lombardim. O několik let později, roku 1506 zakoupili panství Barcon. V této době patřila rodina mezi nejpřednější benátskou aristokracii, což dokazují mimo jiné sňatky s příslušníky rodů Caetani, Gonzaga, della Torre, Colloredo a podobně. Roku 1600 (či 1607) odešel jeden příslušník rodu Filip Kryštof také do Čech, kde založil českou linii, v současné době žijící na zámku Bukovci a v Praze. Další linie měla rodina v Istrii a v Miláně. Roku 1819 byl rodině potvrzen hraběcí stav i pro Rakouské císařství. Ovšem rodina si nákladným způsobem života nadělala ohromné dluhy a tak po roce 1850 rozprodala veškerý majetek. Italská linie vymřela roku 1920 hrabětem Galvanem Polou.\n\n"}
{"id": "719053", "url": "https://cs.wikipedia.org/wiki?curid=719053", "title": "Linda Evangelista", "text": "Linda Evangelista\n\nLinda Evangelista (* 10. května 1965, St. Catharines) je kanadská supermodelka, jež se objevila na více než šesti stech titulních stranách časopisů a během modelingové kariéry pracovala pro řadu společností.\n\nNarodila se v roce 1965 ve městě St. Catharines v ontarijské provincii, původně italským rodičům, kteří emigrovali do Kanady. Vyrostla v dělnické a tradiční římskokatolicky orientované rodině. V místě narození vystudovala střední školu Denis Morris Catholic High School. Pro svět modelingu ji objevil agent na soutěži krásy \"Miss Teen Niagara 1978\".\n\nPoté, co se přestěhovala do New Yorku, podepsala smlouvu s agenturou Elite Model Management. Část kariéry strávila prací v Paříži, kam se přestěhovala roku 1984. Objevila se také v několika videoklipech hudebníka George Michaela.\n\nZnámou se stala citátem z roku 1990, když během rozhovoru s Jonathanem van Meterem pro časopis \"Vogue\" uvedla: \"„Nevzbudíme se za méně než 10 000 dolarů na den.“\" Věta je často nesprávně citována jako \"„nevylézáme z postele za méně než… ,“\" či \"„nevstávám z postele za méně než… .“\"\n\nNa konci 80. let si nechala ostříhat vlasy. Krátký chlapecký sestřih pro ni danou sezónu znamenal okamžité vypovězení nasmlouvaných módních přehlídek. Přesto se objevila na mnoha obálkách časopisů a ženy její účes napodobovaly. V následujících letech pak vícekrát prošla výraznou změnou stylu účesu.\n\nV roce 2007 podepsala několikaletou exkluzivní smlouvu s kosmetickou firmou L'Oreal Paris. Další profesionální kontrakty uzavřela s módními agenturami DNA Model Management v New Yorku a Models 1 v Londýně.\n\nV červnu 2010 deník \"New York Post\" přinesl informaci, že se stane novou tváří maloobchodní společnosti Talbots, zaměřující se na oblečení, obuv a módní doplňky.\n\nVe dvaceti dvou letech se vdala za o řadu let staršího výkonného ředitele agentury Elite Model Management Geralda Marieho.. Manželství trvalo v letech 1987–1993. Po rozvodu navázala šestiletý partnerský vztah s hercem Kylem MacLachlanem.\n\nOd roku 1998 byl jejím přítelem francouzský fotbalový brankář Fabien Barthez, se kterým následující rok otěhotněla. V šestém měsíci gravidity potratila, pár se rozešel a modelka se na další tři roky vzdala profesní kariéry.\n\n11. října 2006 přivedla na svět syna Augustina Jamese, ovšem jméno biologického otce sdělit odmítla. V době těhotenství se objevila v srpnovém vydání magazínu \"Vogue\".\n\nPoté navázala poměr s Peterem Mortonem. Dvojice se rozešla v druhé polovině roku 2010.\n\nV červenci 2011 periodikum \"The New York Post\" uvedlo, že otcem jejího dítěte je francouzský miliardář François-Henri Pinault, manžel herečky Salmy Hayekové. O měsíc později, 1. srpna 2011, po něm modelka u newyorského soudu nárokovala měsíční výživné na syna ve výši 46 000 dolarů.\n\n\n"}
{"id": "719055", "url": "https://cs.wikipedia.org/wiki?curid=719055", "title": "German-American Bund", "text": "German-American Bund\n\nGerman-American Bund (: Německo-americký spolek, : \"Amerikadeutscher Bund\", také \"Amerikadeutscher Volksbund\") byla americká nacistická organizace založená v roce 1936.\n\nV březnu 1933 Heinz Spanknöbel, člen NSDAP, dostal od Rudolfa Hesse pověření k založení americké nacistické organizace. Spanknöbel sloučil dvě starší organizace, \"Gau-USA\" a \"Free Society of Teutonia\", což byly obě malé skupiny, každá jen s několika sty členy, do \"Friends of New Germany\" (přátelé nového Německa). Organizace vznikla s pomocí německého konzula v New Yorku. Jednou z jejích prvních iniciativ byl bojkot židovských podniků v německé čtvrti Yorkville na Manhattanu. Současně probíhal vnitřní boj o kontrolu nad FNG. Spanknöbel byl nakonec vyloučen z vedení a v říjnu 1933 deportován z USA.\n\nÚčast německých občanů v organizaci způsobovala napětí ve vztazích mezi USA a Německem. V prosinci 1935 proto Rudolf Hess nařídil všem německým občanům opustit FNG a jeho vedoucí představitele odvolal do Německa.\n\nV březnu 1936 vznikla nová organizace \"German-American Bund\" v Buffalu. Vůdcem (\"Bundesführerem\") této nové organizace se stal Fritz Julius Kuhn, občan USA narozený v Německu, veterán bavorské pěchoty z první světové války. V této době organizace založila tři výcvikové tábory - Camp Nordland v Sussex County v New Jersey, Camp Siegfried v Yaphanku ve státě New York a Camp Hindenburg v Graftonu, Wisconsin. Bund pořádal akce s nacistickými znaky a rituály, jako byl například pozdrav Heil Hitler, napadal Rooseveltovu administrativu, židovské vlivy, komunismus, odborové svazy a protestoval proti bojkotu německého zboží. Představitelé Bundu ve svých projevech mluvili o prezidentu Rooseveltovi jako o \"Rosenfeldovi\" a jeho program New Deal přejmenovali na \"Jew Deal\".\n\n"}
{"id": "719057", "url": "https://cs.wikipedia.org/wiki?curid=719057", "title": "Gagauzština", "text": "Gagauzština\n\nGagauzština \"(Gagauz dili/Гагауз дили)\" je turkický jazyk užívaný Gagauzy. Rozšířena je na jihu Moldavska a k němu přilehlé části Ukrajiny, jeden z úředních jazyků Gagauzské autonomní oblasti v rámci Moldavska. Užívá ji přibližně 150 tisíc lidí. Gagauzský jazyk zahrnuje dva dialekty: čadyrsko-komratský (též nazýván střední) a vulkanešťský (též nazýván jižní). Řadí se mezi oghuzské jazyky, které jsou mezi sebou poměrně srozumitelné. Nejblíže má gagauzština k turečtině.\n\nDo konce 19. století neexistovala psaná forma gagauzštiny. První abeceda, kterou sestavil roku 1895 ruský etnograf V. A. Moškov, vycházela z cyrilice a byla doplněna o značné množství přidaných znaků. Druhou abecedu, která se více podobala ruské cyrilici sestavil mezi lety 1909 až 1914 gagauzský učitel M. Çakir, jenž v roce 1932 sestavil také gagauzskou abecedu vycházející z latinky. Rozhodnutím Nejvyššího sovětu Moldavské SSR byla pro gagauzštinu roku 1957 oficiálně zavedena abeceda vycházející z cyrilice. Ta s drobnými úpravami platila až do roku 1996, kdy se zavedla současná latinská abeceda.\n"}
{"id": "719063", "url": "https://cs.wikipedia.org/wiki?curid=719063", "title": "Alois Nebel", "text": "Alois Nebel\n\nAlois Nebel je postava výpravčího z komiksu (a následně i filmu) spisovatele a scenáristy Jaroslava Rudiše a kreslíře Jaromíra Švejdíka působícího pod pseudonymem Jaromír 99. Nebel se objevil nejprve v trilogii grafických románů „Bílý potok“ (2003), „Hlavní nádraží“ (2004) a „Zlaté Hory“ (2005). Nebelovy příhody vycházely ve formě krátkých komiksových stripů v časopisech \"Reflex\" a \"Respekt\". V Ústí nad Labem vznikla podle komiksu divadelní hra a v roce 2011 natočil režisér Tomáš Luňák stejnojmenný celovečerní film.\n\nZačátek příběhu je zasazen do železniční stanice a psychiatrické léčebny ve vsi Bílý Potok v Jeseníkách. Předobrazem pro malé nádraží byla Horní Lipová na trati Hanušovice - Jeseník, předobrazem pro psychiatrickou léčebnu byla patrně ta v obci Bílá Voda. Výpravčího Nebela čas od času přepadá podivná mlha, ve které se mu zjevují výjevy z temné minulosti Čechů, Poláků a Němců na Jesenicku: osidlování pohraničí, obsazení Sudet, transporty Židů, divoký odsun nebo události 50. let, pobyt vojsk Varšavské smlouvy i raný kapitalismus. Kvůli halucinacím se výpravčí dostává do léčebny. Křivdy z minulosti si v sobě nese i tajemný vrah Němý, toužící po pomstě. V druhém dílu se Nebel dostává mezi bezdomovce na Hlavním nádraží v Praze, kde potkává svou osudovou lásku, toaletářku Květu. Osudy hrdinů se završují ve třetím díle.\n\nPro výtvarný styl Jaromíra Švejdíka je typická černobílá kresba, ostré kontury a protiklady světla a stínu. Místy má komiks detailnost upravených fotografií, jiné obrazy jsou linorytecky stylizovány. Po grafické stránce je komiks srovnáván s dílem Franka Millera (\"Sin City\") nebo Mika Mignoly (\"Hellboy\"), některé výjevy odkazují i k \"XIII\" Williama Vanceho. Sám Jaromír 99 spatřuje největší inspiraci v kreslířském stylu argentinského výtvarníka Josého Antonia Muñoza. \n\nTrilogii následovaly dvě série samostatných komiksových stripů. První série vycházela od roku 2005 v kulturní příloze \"Reflexu EX\", od počátku roku 2008 se Nebel objevoval v \"Respektu\". Stripy glosovaly aktuální dění ve společnosti i politice. Stripy pro \"Reflex\" vyšly v roce 2008 souborně pod názvem \"Na trati\" a v roce 2013 německy jako \"Leben nach Fahrplan\".\n\nPřed parlamentními volbami v roce 2006 se autoři Aloise Nebela zapojili spolu s dalšími českými komiksovými tvůrci do internetového projektu \"Hele... vol!\" Návštěvníci stránek projektu mohli doplnit originální strip o vlastní text týkající se politiky a hodnotit výtvory ostatních.\n\nNápad natočit podle osudů Aloise Nebela film se zrodil krátce po vydání komiksu, tvůrci ale odmítli, aby se jednalo o klasický hraný snímek. Nakonec vznikl v režii Tomáše Luňáka film využívající animační techniky rotoskopie. Filmaři nejprve natočili klasické hrané scény, ty byly následně políčko po políčku obkresleny. Film měl světovou premiéru na festivalu v Benátkách. Titulní roli ztvárnil Miroslav Krobot.\n\n"}
{"id": "719066", "url": "https://cs.wikipedia.org/wiki?curid=719066", "title": "Májávatí", "text": "Májávatí\n\nMájávatí Nainá Kumárí ( , * 15. ledna 1956 v Dillí) je indická politička ze Strany lidové většiny, od 13. května 2007 do 7. března 2012 hlavní ministryně Uttarpradéše.\n\nStrana lidové většiny reprezentuje zejména nedotknutelné, nejnižší indickou kastu, k níž patří i Májávatí. Její úspěch je do určité míry založen právě na tom, že kasta nedotknutelných je poměrně početná a většina Indů se při volbám stále ještě řídí příslušenstvím ke kastám.\n\nVypracovala se z chudých poměrů, původně byla učitelka, ale brzy se začala věnovat politice. V současné době patří naopak mezi indickými politiky k nejbohatším, což kritici přisuzují korupci rozrostlé do institucionální podoby. Také je kritizováno, že staví pomníky k oslavě své strany včetně sebe.\n"}
{"id": "719071", "url": "https://cs.wikipedia.org/wiki?curid=719071", "title": "Ropucha coloradská", "text": "Ropucha coloradská\n\nRopucha coloradská (\"Incilius alvarius\") nebo ropucha koloradská je ropucha žijící v severním Mexiku a na jihozápadě Spojených států amerických. Její kůže a jed obsahují 5-MeO-DMT a bufotenin, halucinogenní tryptaminy.\n\nSvé jméno získala podle řeky Colorado, ale své oblasti se vyskytuje i na poušti. Je masožravá, pojídá malé hlodavce, hmyz, malé plazy a jiné žáby. Aktivní je v noci.\n\n"}
{"id": "719072", "url": "https://cs.wikipedia.org/wiki?curid=719072", "title": "Okres Przysucha", "text": "Okres Przysucha\n\nOkres Przysucha je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Przysucha.\n\nOkres zahrnuje:\n"}
{"id": "719073", "url": "https://cs.wikipedia.org/wiki?curid=719073", "title": "Okres Węgrów", "text": "Okres Węgrów\n\nOkres Węgrów je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Węgrów.\n\nOkres zahrnuje:\n"}
{"id": "719076", "url": "https://cs.wikipedia.org/wiki?curid=719076", "title": "Omeleta", "text": "Omeleta\n\nOmeleta je pokrm, který se vyrábí z rozšlehaných vajec, do kterých lze přidat různé přísady. Směs se rovnoměrně rozlévá na rozpálenou pánev a v průběhu smažení už se nemíchá. Smaží se až do doby, kdy je ztuhlá a dostane zlatou barvu.\n\nPo osmažení se omeleta může plnit různými zeleninovými, masovými nebo houbovými náplněmi. Plní se ihned po usmažení. Pak se zabalí (přeloží) a podává.\n\nZpůsoby přípravy\n\n"}
{"id": "719078", "url": "https://cs.wikipedia.org/wiki?curid=719078", "title": "Okres Szydłowiec", "text": "Okres Szydłowiec\n\nOkres Szydłowiec – je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Szydłowiec.\n\nOkres zahrnuje:\n\n"}
{"id": "719081", "url": "https://cs.wikipedia.org/wiki?curid=719081", "title": "Okres Sokołów", "text": "Okres Sokołów\n\nOkres Sokołów je okres v Polsku v Mazovském vojvodství, vytvořený v roce 1999 v rámci administrativních reforem. Jeho sídlem je Sokołów Podlaski.\n\nOkres zahrnuje:\n\n"}
{"id": "719091", "url": "https://cs.wikipedia.org/wiki?curid=719091", "title": "Okres Sierpc", "text": "Okres Sierpc\n\nOkres Sierpc je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Sierpc.\n\nOkres zahrnuje 7 gmin:\n\n"}
{"id": "719093", "url": "https://cs.wikipedia.org/wiki?curid=719093", "title": "Okres Płońsk", "text": "Okres Płońsk\n\nOkres Płońsk je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Płońsk.\n\nOkres zahrnuje:\n"}
{"id": "719094", "url": "https://cs.wikipedia.org/wiki?curid=719094", "title": "Petra J. Fischerová", "text": "Petra J. Fischerová\n\nPetra J. Fischerová (* 3. října 1952) je česká akademická malířka. Je absolventkou pražské Akademie výtvarného umění. Ve své tvorbě se věnuje malbě olejem, akrylem, kresbě pastelem na barevné papíry a perokresbě. Zabývá se však též linorytu a fotografii. Náměty jejích děl pocházejí z křesťanství, anatomie, psychologie člověka a krás lidského těla. Svá díla několikrát vystavovala například v Nejdku, Dolních Bojanovicích či v Praze.\n\nJe také autorkou básnické sbírky \"Lehce našlapovat\", která byla vydána v roce 2005. Její partnerkou byla Zoe Hauptová.\n\n"}
{"id": "719096", "url": "https://cs.wikipedia.org/wiki?curid=719096", "title": "Okres Płock", "text": "Okres Płock\n\nOkres Płock je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Płock, který však není součástí okresu, ale tvoří samostatný městský okres.\n\nOkres zahrnuje:\n"}
{"id": "719097", "url": "https://cs.wikipedia.org/wiki?curid=719097", "title": "Okres Siedlce", "text": "Okres Siedlce\n\nOkres Siedlce je okres v Polsku v Mazovském vojvodství vytvořený v roce 1999 v rámci administrativních reforem. Sídlem správy jsou Siedlce.\n\nOkres zahrnuje:\n"}
{"id": "719098", "url": "https://cs.wikipedia.org/wiki?curid=719098", "title": "Waterloo (Belgie)", "text": "Waterloo (Belgie)\n\nWaterloo ( ) je obec v belgické provincii Valonský Brabant. Žije zde přes 29 000 obyvatel na rozloze 21,03 km. Dle údajů ze září 2011 necelých 20 % obyvatel tvoří cizinci pracující především pro instituce a společnosti v nedalekém Bruselu. Šlo především o Francouze (1 237 osob), Italy (537), Brity (303), Američany (445) a Švédy (425).\n\nPrvní písemná zmínka o obci pochází z roku 1102. Poblíž města se 18. června 1815 odehrála bitva, v níž bylo francouzské vojsko Napoleona Bonaparta definitivně poraženo od spojených pruských, anglických, holandských, nassavských a brunšvických vojsk. Bitva znamenala konec Napoleonova stodenního císařství.\n\nV letech 1820-1826 byl u obce vybudován \"Lví pahorek\" na místě, kde byl během bitvy mušketou sražen z koně Vilém II. Nizozemský. Jde o umělý kopec vysoký 43 m s obvodem 520 m. Na jeho vrchol vede 226 schodů. Zde je pak na kamenném podstavci umístěna socha lva symbolizující vítězství spojeneckých vojsk. Socha váží 28 tun a byla odlita v Lutychu. Památník slouží jako vyhlídkové místo, odkud si návštěvník může prohlédnout místo bojiště.\n\n\n"}
{"id": "719100", "url": "https://cs.wikipedia.org/wiki?curid=719100", "title": "Wavre", "text": "Wavre\n\nWavre (nizozemsky Waver) je město ležící v belgické provincii Valonský Brabant, je také jeho hlavním městem.\n\nWavre má přibližně 32 784 obyvatel (2008).\n\nOd 1. ledna 1977 se město Wavre skládá z těchto částí (bývalých obcí):\n\n\nOd 1. ledna 1995 je Wavre hlavním městem nové provincie Valonský Brabant.\n\n"}
{"id": "719101", "url": "https://cs.wikipedia.org/wiki?curid=719101", "title": "Pomíjivost", "text": "Pomíjivost\n\nPomíjivost je vlastnost všeho, co jednou nezbytně zanikne. Pomíjivost věcí a stavů je tak úzce vázána na čas, jehož plynutí ji vyjevuje. Pomíjiví jsou například lidé, živí tvorové a hmotné věci, ale možná i celý vesmír. To, co nikdy nezanikne, například logické zákonitosti nebo Bůh podle západní náboženské tradice, se označuje jako \"nepomíjející\", \"věčné\". Pomíjivost se stala předmětem řady různých interpretací a hodnocení ve filosofii, náboženství a estetice.\n\nV západním myšlení je důležitý koncept \"vanitas\" (marnost, pomíjivost; hebrejsky הבל \"hevel\", tedy asi „závan větru“) klasicky vyjádřený starozákonní knihou \"Kazatel\": „\"Pomíjivost, samá pomíjivost, řekl kazatel, pomíjivost, samá pomíjivost, všechno pomíjí\".“ (Kz 1,2) To spolu s vírou v nesmrtelnost duše pak vede v křesťanství k etickému požadavku být si vědom své pomíjivosti (\"„memento mori“\") a orientovat se na dosažení věčné spásy.\n\nIndická buddhistická filozofie a teologie považuje pomíjivost (pálíjsky aničča) za jednu ze tří základních charakteristik veškeré existence (vedle strastiplnosti a nesubstanciality). Klasická japonská estetika, ovlivněná zenovým buddhismem, pak tento základní postoj přetavila do postulátu \"mono no aware\", srdceryvnosti věcí; je to vědomí současně krásy a pomíjivosti estetického předmětu, což Japoncům ztělesňuje například krátké trvání sakurového květu.\n"}
{"id": "719103", "url": "https://cs.wikipedia.org/wiki?curid=719103", "title": "Tetrameristaceae", "text": "Tetrameristaceae\n\nTetrameristaceae je nevelká čeleď vyšších dvouděložných rostlin z řádu vřesovcotvaré (\"Ericales\"). Jsou to dřeviny s jednoduchými listy. Čeleď zahrnuje pouze 5 druhů ve 3 rodech. Rod \"Tetramerista\" se vyskytuje v jihovýchodní Asii, zbývající 2 rody pocházejí z tropické Ameriky. \"Pelliciera rhizophorae\" je charakteristickou složkou mangrovových porostů Střední a Jižní Ameriky.\n\nZástupci čeledi \"Tetrameristaceae\" jsou keře a stromy s jednoduchými střídavými listy bez palistů. Listy jsou nahloučeny na koncích větví, celokrajné, kožovité a často lesklé. Žilnatina je zpeřená, u rodu \"Pelliciera\" nezřetelná. Květenství jsou úžlabní, květy jsou buď ve stažených hroznech nebo jednotlivé. Květy jsou oboupohlavné, pravidelné, pětičetné. Kalich i\nkoruna jsou volné. Tyčinek je 5, nitky jsou zploštělé a na bázi srostlé nebo volné. Semeník je svrchní, srostlý ze 2 nebo 5 plodolistů a se stejným počtem komůrek a s jedinou čnělkou. V každém plodolistu je jediné vajíčko. Plodem je bobule nebo je plod nepukavý a dřevnatý (\"Pelliciera\").\n\nČeleď zahrnuje pouze 5 druhů ve 3 rodech. \"Pelliciera rhizophorae\" se vyskytuje ve Střední Americe a přilehlé oblasti Jižní Ameriky jako součást mangrovových porostů. \"Pentamerista neotropica\" roste na nevelkém území ve Venezuelské Guayaně a přilehlém území Kolumbie na savanách a okrajích lesíků v nadmořské výšce 100 až 200 m. Tři druhy rodu \"Tetramerista\" jsou rozšířeny v Malajsii, na Sumatře a Borneu.\n\nVšechny 3 rody byly v minulosti řazeny nejčastěji do čeledi čajovníkovité (\"Theaceae\").\n\"Tetrameristaceae\" tvoří monofyletickou skupinu spolu s čeleděmi netýkavkovité (\"Balsaminaceae\"), která je zároveň bazální větví řádu \"Ericales\".\n\nNení známo žádné využití.\n\n\"Pelliciera\", \"Pentamerista\", \"Tetramerista\"\n\n"}
{"id": "719108", "url": "https://cs.wikipedia.org/wiki?curid=719108", "title": "Liga mistrů OFC 2009/10", "text": "Liga mistrů OFC 2009/10\n\nRočník 2009/10 Ligy mistrů OFC ( \"OFC Champions League\") byl 9. ročníkem klubové soutěže pro nejlepší oceánské fotbalové týmy. Vítězem se stal tým PRK Hekari United, který tak postoupil na Mistrovství světa ve fotbale klubů 2010.\n\n"}
{"id": "719116", "url": "https://cs.wikipedia.org/wiki?curid=719116", "title": "Schaerbeek", "text": "Schaerbeek\n\nSchaerbeek (nizozemsky Schaarbeek) je belgické město nacházející se v Bruselském regionu.\n\nSchaerbeek má přibližně 121 232 obyvatel (2010).\n\n\n\n"}
{"id": "719118", "url": "https://cs.wikipedia.org/wiki?curid=719118", "title": "Propadnutí věci", "text": "Propadnutí věci\n\nPropadnutí věci je sankce, kterou lze uložit zejména za spáchaný delikt. Podle českého práva ji lze uložit například podle přestupkového zákona, nebo podle zákonů o výkonu vazby nebo trestu odnětí svobody, případně jako trest propadnutí věci podle trestního zákoníku.\n\nPropadnutí věci nebo jiné majetkové hodnoty lze také stanovit jako sankci za neplnění smlouvy, například v případě propadnutí kauce, tj. zálohy.\n\nJako správní trest za přestupek jej lze podle § 35 písm. d) a § 47 zákona č. 250/2016 Sb., o odpovědnosti za přestupky a řízení o nich, uložit, jestliže daná věc náleží pachateli a\nPropadnutí věci ale nelze uložit, jestliže je hodnota dané věci v nápadném nepoměru k povaze přestupku (k hodnotě se nicméně nepřihlíží, vyžaduje-li to bezpečnost osob nebo majetku či jiný obdobný obecný zájem). Pokud by pachatel danou věc zničil, poškodil, zatajil nebo její propadnutí jinak zmařil, lze mu uložit \"propadnutí náhradní hodnoty\", a to až do výše hodnoty věci. Vlastníkem propadlé věci nebo stanovené náhradní hodnoty se stane stát.\n\nJestliže věc nenáleží pachateli přestupku, nebo mu sice náleží, ale nelze jej za přestupek stíhat či bylo od uložení správního trestu upuštěno, anebo vlastník není znám, případně nebylo vůbec zahájeno řízení o přestupku proti určité osobě, pak lze přesto z důvodu bezpečnosti osob nebo majetku anebo jiného podobného obecného zájmu místo propadnutí věci uložit podle § 53 zákona č. 250/2016 Sb. do pěti let od spáchání skutku ochranné opatření v podobě zabrání věci. Vlastníkem zabrané věci se stává rovněž stát.\n\nPropadnutí věci lze podle § 22 zákona č. 293/1993 Sb., o výkonu vazby, uložit též jako kázeňský trest za zaviněné porušení povinností při výkonu vazby, a podle § 46 odst. 3 písm. e) a § 48 zákona č. 169/1999 Sb., o výkonu trestu odnětí svobody, za zaviněné porušení povinnosti, pořádku nebo kázně během výkonu trestu.\n\nTrest propadnutí věci lze obdobně uložit také v trestním řízení, a to podle § 52 odst. 1 písm. f) a § 70–72 trestního zákoníku č. 40/2009 Sb. Rozsáhlejším trestem je trest propadnutí majetku. Od na rozdíl od něj zde však jde o věc, kterou pachatel získal díky trestnému činu, případně která byla k jeho spáchání určena. Jestliže taková věc již nemůže propadnout státu, protože je zničena, spotřebována, zcizena apod., lze místo toho uložit trest propadnutí náhradní hodnoty.\n\n"}
{"id": "719120", "url": "https://cs.wikipedia.org/wiki?curid=719120", "title": "Rudá pyramida (kniha)", "text": "Rudá pyramida (kniha)\n\nRudá pyramida je první díl knižní série Kronika Cartera Kanea od Ricka Riordana, v anglickém originále byla vydána v roce 2010. The Kane Chronicles je třetí série fantasy knih, které Riordan napsal o první která nepatří do \"Camp Half blood series\". Navazuje na ni kniha \"Hněv bohů\". Byla vydaná v březnu roku 2012 v nakladatelství Fragment.\n\nSourozenci Kaneovi nevyrůstají spolu jako většina sourozenců, ale Carter žije po smrti jejich matky se svým otcem, cestuje s ním po celém světě po různých vykopávkách a jeho sestra Sadie žije u jejich prarodičů. Zpočátku se může zdát, že se sourozenci nemají rádi, a že setkání dvakrát do roka jim úplně stačí… Ale poslední jejich setkání nabere nečekaný obrat, když je otec vezme o Vánocích do muzea, kde vysloví magické zaříkadlo a věci začnou mít rychlý spád …. Jejich otec se dostane do sarkofágu, zavře se nad ním země a osvobodí se několik démonů, kteří začnou sourozence Kaneovi pronásledovat a budou se je snažit zničit, aby nemohli zachránit svého otce a uzavřít je zpět do podsvětí…\nS přibývajícím dějem děti zjistí, že v jejich žilách koluje pravá faraonská krev a že jsou předurčení k velkým činům ….\nZda se podaří dětem svého otce zachránit a s kým se na své pouti setkají se dočtete na stránkách knihy Rudá pyramida…..\n"}
{"id": "719121", "url": "https://cs.wikipedia.org/wiki?curid=719121", "title": "Linhevenator", "text": "Linhevenator\n\nLinhevenator (\"lovec z oblasti Linhe\") byl menším masožravým dinosaurem (teropodem) z čeledi Troodontidae, který žil v období svrchní křídy před asi 75 miliony let na území dnešního Vnitřního Mongolska (autonomní oblast Číny). Tento malý troodontid dosahoval délky zhruba 2,1 metru a hmotnosti kolem 25 kilogramů.\n\nFosilie tohoto dinosaura byly objeveny v usazeninách souvrství Bajan Mandahu. Typový druh byl popsán roku 2011 pod jménem \"Linhevenator tani\". Holotyp nese označení LHV0021 a sestává z nekompletní kostry, zahrnující i části lebky. Tento troodontid patří k vývojově vyspělým zástupcům a vykazuje zajímavou směsici anatomických znaků (příklad mozaikové evoluce).\n\n"}
{"id": "719123", "url": "https://cs.wikipedia.org/wiki?curid=719123", "title": "Tongeren", "text": "Tongeren\n\nTongeren je belgické město ve Vlámském regionu v provincii Limburk. Město má přibližně 30,5 tisíc obyvatel (2015).\n\nOd 1. ledna 1977 město Tongeren sestává z těchto částí (bývalých obcí):\n\nV místním fotbalovém klubu KSK Tongeren působil v letech 1969–1972 jako trenér Josef Bican.\n\n\n"}
{"id": "719124", "url": "https://cs.wikipedia.org/wiki?curid=719124", "title": "Mlhoš Kafka", "text": "Mlhoš Kafka\n\nMlhoš Kafka (28. prosince 1928 Praha – 16. září 1993 Strakonice) byl český hudební skladatel a rozhlasový redaktor.\n\nMlhoš Kafka se narodil v Praze, kde vystudoval pět ročníků reálného gymnázia. Koncem války pracoval v Automobilových dílnách ČSD v Praze-Vršovicích jako zámečník. Po válce absolvoval Státní konzervatoř hudby, obor varhany a na Akademii múzických umění studoval čtyři semestry dirigování. Studia ukončil v roce 1953.\n\nByl dirigentem Městských divadel pražských a postupně vystřídal i řadu dalších divadel. Od roku 1961 působil jako hudební redaktor a dramaturg Československého rozhlasu v Praze. Napsal na 400 skladeb určených převážně pro scénickou hudbu v rozhlase a televizi. Mnoho těchto skladeb bylo vydáno na audionahrávkách. Kromě toho pracoval jako hudební aranžér pro různé hudební soubory. \n\nV období normalizace (v roce 1970) mu po stranických prověrkách bylo zrušeno členství v KSČ, v rozhlase ale pracoval i nadále. Od roku\n1975 byl zaměstnán jako dramaturg v Hlavní redakci zábavy. V rozhlase pracoval do března 1993, kdy na vlastní žádost odešel do důchodu. Krátce na to zemřel.\n\n\n\n"}
{"id": "719127", "url": "https://cs.wikipedia.org/wiki?curid=719127", "title": "Etterbeek", "text": "Etterbeek\n\nEtterbeek je obec v Bruselském regionu v Belgii. Nachází se jižně od parku Jubelpark, nedaleko evropské čtvrti, kde sídlí celá řada institucí EU.\n\nMěsto má 44 452 obyvatel (2010).\n\n"}
{"id": "719133", "url": "https://cs.wikipedia.org/wiki?curid=719133", "title": "Verviers", "text": "Verviers\n\nVerviers je belgické město ve Valonském regionu v provincii Lutych.\n\nV roce 2010 zde žilo 55 253 obyvatel.\n\nOd 1. ledna 1977 město Verviers sestává z těchto částí (bývalých obcí):\n\n\n\n\n"}
{"id": "719135", "url": "https://cs.wikipedia.org/wiki?curid=719135", "title": "Botallova dučej", "text": "Botallova dučej\n\nBotallova dučej (též Botallova spojka, \"ductus Botalli\" nebo \"ductus arteriosus\") je zvláštní tepna vyskytující se v embryonální fázi těch obratlovců, kteří dýchají plícemi. Obvykle se uzavírá při prvním nádechu a následně zaniká, nicméně u dospělých ocasatých obojživelníků a červorů, u haterie a u některých želv je funkční. Tato céva funguje jako zárodečná zkratka mezi plicní tepnou a aortou. Je pojmenovaná podle italského lékaře L. Botalla.\n\nEvolučně se jedná o pozůstatek části šestého arteriálního oblouku.\n\nBotallova dučej omezuje průtok krve plícemi. Je totiž zbytečné, aby byla do plic hnána krev za účelem okysličení, když embryo vzdušný kyslík nedýchá. Krev přichází do plicní tepny, ale místo aby vstoupila do plic, až 90% krve končí v Botallově dučeji, která krev odvádí do hřbetní aorty.\n\nV typickém případě se Botallova dučej zavře při prvním nadechnutí – náhlý vzestup parciálního tlaku kyslíku v krvi totiž způsobí, že se prudce stáhne hladká svalovina ve stěnách této tepny. Vzestup hodnot kyslíku je ale monitorován již v plicích. Tato rychlá reakce je totiž ovládána látkou známou jako bradykinin, jenž je produkován, když je v krvi vysoká hladina kyslíku.\n\nLidská Botallova dučej dosahuje ke konci těhotenství průměrné délky asi 1,2 cm. Spojuje plicní kmen (\"truncus pulmonalis\", čili plicní tepnu) s obloukem aorty (\"arcus aortae\"). Zamezuje většině krve vstoupit do plic (pokud již dříve neutekla z pravého srdce oválným okénkem) a omezuje malý krevní oběh. Zavírá se při prvním nadechnutí, pokud se nezavře, jedná se o vrozenou vadu srdce známou jako „otevřená Botallova dučej“. Ke kompletnímu zániku (obliteraci) Botallovy dučeje dojde během prvního jednoho až tří měsíců života, až nakonec zbude jen vazivo, tzv. \"ligamentum arteriosum\".\n"}
{"id": "719140", "url": "https://cs.wikipedia.org/wiki?curid=719140", "title": "Liga mistrů OFC 2010/11", "text": "Liga mistrů OFC 2010/11\n\nRočník 2010/11 Ligy mistrů OFC ( \"OFC Champions League\") byl 10. ročníkem klubové soutěže pro nejlepší oceánské fotbalové týmy. Vítězem se stal tým Auckland City FC, který tak postoupil na Mistrovství světa ve fotbale klubů 2011.\n\n"}
{"id": "719142", "url": "https://cs.wikipedia.org/wiki?curid=719142", "title": "Quai aux Fleurs", "text": "Quai aux Fleurs\n\nQuai aux Fleurs (\"Květinové nábřeží\") je nábřeží v Paříži na břehu řeky Seiny. Nachází se ve 4. obvodu.\n\nNábřeží vede po severovýchodním okraji ostrova Cité mezi mosty Saint-Louis a Arcole. Začíná na křižovatce s ulicí \"Rue du Cloître-Notre-Dame\", kde na něj navazuje \"Quai de l'Archevêché\" vedoucí na jižní stranu ostrova a končí u ulice \"Rue d'Arcole\" a stejnojmenného mostu.\n\nNábřeží vzniklo na počátku 19. století pod názvem \"Quai Napoléon\". V roce 1816 bylo přejmenováno na \"Quai de la Cité\", v roce 1834 opět na \"Quai Napoléon\" a konečně v roce 1879 získalo svůj dnešní název \"Quai aux Fleurs\" podle nedalekého květinového trhu.\n\n\n"}
{"id": "719143", "url": "https://cs.wikipedia.org/wiki?curid=719143", "title": "Rona Cup 2010", "text": "Rona Cup 2010\n\nRona Cup 2010 byl hokejový turnaj konající se v Trenčíně roce 2010. Pohár začínal 12. srpna a končil 14. srpna. Titul získala poprvé ve své historii HK Nitra.\n\nPři rovnosti bodů rozhoduje rozdíl skóre\n\n"}
{"id": "719149", "url": "https://cs.wikipedia.org/wiki?curid=719149", "title": "Martina Kniezková", "text": "Martina Kniezková\n\nMartina Kniezková (21. srpna 1975 Havířov – 24. února 2015) byla česká fyzicky handicapovaná atletka. Závodila v kategorii F52 (dříve F51), po nehodě byla kvadruplegikem.\n\nS atletikou začala v roce 1998. Na Letních paralympijských hrách 2000 v Sydney vyhrála soutěž diskařek a mezi oštěpařkami skončila druhá. Z mistrovství Evropy 2001 a 2003 a mistrovství světa 2002 přivezla z týchž disciplín téže medaile. Na letní paralympiádě 2004 v Athénách obhájila zlatou medaili v hodu diskem díky novému světovému rekordu v kategorii F51. Po roční sportovní přestávce vynucené zdravotními problémy se zúčastnila mistrovství světa 2006 v Assenu, kde vybojovala první místo v disku, v oštěpu byla čtvrtá. Na LPH 2008 v Pekingu, byla kvůli sloučeným kategorií a přepočtovým koeficientům v disku devátá, ač hodila ve své kategorii paralympijský rekord; v oštěpu se umístila jako dvanáctá. Světového šampionátu 2011 v Christchurchi se nezúčastnila kvůli zdravotním problémům.\n"}
{"id": "719150", "url": "https://cs.wikipedia.org/wiki?curid=719150", "title": "Teatrálnost", "text": "Teatrálnost\n\nTeatrálnost je dvacátá epizoda amerického televizního seriálu \"Glee\". Epizodu napsal a režíroval Ryan Murphy a měla premiéru 25. května 2010 na televizním kanálu Fox. V této epizodě má členka klubu, Tina Cohen-Chang (Jenna Ushkowitz) krizi identity. Členky klubu a Kurt se rozhodnou složit poctu Lady Gaga, když v kostýmech inspirovanými právě jí zpívají její písničky. Mužští členové sboru nejsou Gagou příliš nadšení a tak vystupují v převleku za Kiss a zpívají jejich písničku. Rachel zjistí, že její biologickou matkou je Shelby (Idina Menzel), vedoucí konkurenčního sboru Vocal Adrenaline. Finn (Cory Monteith) a jeho matka se stěhují ke Kurtovi a jeho otci a brzy po přistěhování se strhne mezi Finnem a Kurtem hádka. V epizodě zazní pět cover verzí písní, všechny byly vydány jako singly a jsou k dostání k digitálnímu stažení. Tři písně z epizody se nachází také na soundtracku s názvem \"\".\n\nNa \"Teatrálnost\" se v den vysílání dívalo 11,5 milionů amerických diváků a získala pozitivní až smíšené recenze od kritiků. Tim Stack z \"Entertainment Weekly\" epizodu označil jako jednu z nejoblíbenějších z celé série, a Terri Schwartz z MTV a Lisa Respers France z BBC ohodnotili tuto epizodu pozitivně ve srovnání s epizodou Síla Madonny, která byla poctou pro Madonnu. Hraní O'Malleyho a scény mezi Kurtem a Finnem přitahovali kritiky, i když Jarett Wieselman z New York Post řekl, že jsou v poslední době mezi Kurtem a Finnem časté podobné scény a že to snižuje jejich intenzitu. Redaktor z Buddy TV, Henrik Batallones a redaktorka z Broadway World, Mary Hanrahan zdůraznili, že jsou přecházející problémy s příběhem Rachel a Hanrahan and Kevin Coll z Fused Film zkritizovali použití písně „Poker Face\" jako duet matky a dcery.\n\nEpizoda začíná, když ředitel Figgins (Iqbal Theba) říká Tině, že se už nemůže oblékat jako goth a je polekaný záplavou pseudo-vampirismu na škole inspirovaného Twilight ságou. Na chvíli si sice změní styl oblékání, ale moc jí nevyhovuje a proto vyhrožuje Figginsovi (který věří na upíry), že pokud ji nedovolí oblékat se jako goth, tak že mu její zlý asijský upíří otec pokousá obličej.\n\nKdyž Rachel zjistí, že konkurenční sbor Vocal Adrenaline plánuje vystoupení na regionální soutěži sborů s číslem od Lady Gaga, Will (Matthew Morrison) stanoví sboru úkol na téma Gaga. Dívky a Kurt jsou nadšeni, vyrobí si kostýmy inspirované Lady Gaga a vystupují s písní „Bad Romance\". Zbytek sboru se převleče jako Kiss a zpívá „Shout It Out Loud\". Puck (Mark Salling) navrhuje Quinn (Dianna Agron), aby se jejich dcera jmenovala Jackie Daniels. Poté, ve snaze, aby Quinn ukázal, že by skutečně mohl být otcem, navrhuje jejich dceři jméno Beth. Quinn souhlasí, že může být přítomen u porodu.\n\nKdyž špehuje u zkoušek Vocal Adrenaline, tak Rachel zjistí, že jejich vedoucí Shelby Corcoran je její biologická matka. Představí se Shelby a ta jí vytváří lepší Lady Gaga kostým pro její vystoupení. Will se setkává se Shelby a řekne jí, že se obává, že tolik Shelby neinvestuje do vztahu s Rachel tolik, co Shelby přizná, že už nemůže mít děti, ale přeje si radši své malé dítě zpět, než téměř dospělou Rachel, která se již osamostatnila. Řekne Rachel, že místo toho, aby se k sobě chovaly jako matka s dcerou by bylo lepší, kdyby byli „vděční za tuto chvíli.. někde z dálky.. na chvíli.“ Rachel ji obejme a na rozloučenou si spolu zazpívají duet- akustickou verzi písničky „Poker Face\".\n\nKurtův otec Burt (Mike O'Malley) pozve Finna a jeho matku Carole (Romy Rosemont), aby se k nim přestěhovali. Finn se cítí trapně, když sdílí pokoj s Kurtem, který je do něj zamilovaný a během jejich hádky ho Finn nazve „teploušem“, poté co úplně ztratí nervy. Kurtův otec hádku uslyší a hodně se na Finna rozzlobí za to, že to řekl, i kdyby to mělo ohrozit jeho vztah s Carole. Kurt je šikanován ve škole fotbalisty Karofskym (Max Adler) a Azimiem (James Earl) za svůj Gaga kostým. Na konci epizody si Finn vytvoří svůj vlastní kostým ze sprchového závěsu a když řekne, že jim nedovolí ublížit Kurtovi, stojí mu za zády celý sbor.\n\nEpizoda se původně měla vysílat 1. června 2010, ale nakonec byla přesunuta, aby uvolnila místo k vysílání následující epizody „Funk“. Impulz k poctě Lady Gaga začíná Tininým konfliktem, na což její představitelka, Jenna Ushkowitz reagovala: „Tina pomalu vychází ze své skořápky“. Lady Gaga zapůjčila \"Glee\" nejen práva k jejím písním, ale také dovolila, aby kostymérky mohly pro herce vytvořit kostýmy podobné těm jejím. Tvůrce seriálu a režisér epizody Ryan Murphy řekl, že díky propracování scény a kostýmů se videoklip k písničce „Bad Romance\" stal zatím nejdražším v historii seriálu. Natáčení tohoto hudebního čísla trvalo celkem šest hodin a Murphy ho popsal jako „velké, atletické a tvrdé“; Lea Michele si během natáčení této scény poranila koleno. Lady Gaga, netrpělivá, jak budou její písně v podání Glee znít, před vydáním této epizody prohlásila v \"Entertainment Weekly\": „Miluji Glee. Miluji herce a kreativitu tvůrců. Ve škole jsem chodila do hudebního divadla a snila jsem, že jednoho dne budou studenti zpívat moje písničky. Nemůžu se dočkat na „Bad Romance\" a „Poker Face\" ve stylu \"Glee\"!“\n\nKostýmní výtvarnice \"Glee\", Lou Eyrich považuje tuto epizodu na „geniální“ a vysvětlila, že kostýmy postav nejsou přesnými replikami kostýmů Gagy, aby získaly dojem, že jsou v nich postavy stále samy sebou. Rachel v epizodě má dvoje šaty, první složené celé z plyšových hraček, inspirované šaty Gagy \"Kermit the Frog\" a druhé založené na jejích stříbrných skleněných trojúhelníkových šatech. Murphy přidělil Tině bublinové šaty inspirované Hussein Chalayan, do kterých Eyrich vložila vestu, aby bylo snazší si je oblékat a svlékat. Kurtův kostým je inspirován outfitem od Alexandra McQueena, který měla Gaga ve videoklipu \"Bad Romance“. Quinn má šaty „oběžná dráha“ od Armaniho, které si Gaga oblékla na 52. ročník udílení cen Grammy. Nejkomplikovanějším kostýmem byl humrový klobouk od Philipa Treacy, který má v epizodě Brittany (Heather Morris), a aby s ním mohla tancovat v „Bad Romance\", musela Eyrich ke klobouku připevnit speciální plátno a klobouk zajistit. K vyjádření solidarity s Kurtem má na sobě na konci epizody Finn šaty o délce vinylové podlahy, založené na latexových šatech od Atsuka Kuda, které měla Gaga při setkání s královnou Alžbětou II.. Mercedes má třpytivý oblek a fialovou paruku a Santana má krajkovou kombinézu od Jeffreyho Bryanta a klobouk s černými růžemi Charlie Le Mindu s krajkou přetaženou přes obličej.\nV epizodě zazní také akustická verze písničky \"Poker Face\", kterou zpívají Rachel a její matka Shelby. Menzel vysvětlila, že sexuální význam písničky se v epizodě neobjeví a že píseň v epizodě působí jako „vlastně velmi jednoduchá a pravdivá“. Mužští členové sboru kromě Kurta zpívají „Beth“ a „Shout It Out Loud\" od Kiss, zatímco Shelby ještě zpívá píseň „Funny Girl\" ze stejnojmenného filmu. Píseň „Speechless\" se objevila v epizodě jako pozadí, když si Finn stírá makeup z vystoupení inspirovaném Kiss, zatímco Kurt si upravuje kostým. Všechny písně, které v epizodě zazněly, jsou k dispozici k digitálnímu stažení. Skladby „Poker Face\" a „Beth\" jsou obsaženy v deluxe verzi alba \"Glee: The Music, Volume 3 Showstoppers\", zatímco „Bad Romance\" je zahrnuta na deluxe i standardní verzi alba.\n\nHostující herec v seriálu, Mike O'Malley se objeví v epizodě jako Kurtův otec ve scéně s Kurtem a Finnem a představitel Kurta, Chris Colfer popsal tuto scénu jako nejvíce emocionální scénu celé série a dodal: „Když jsem to četl na papíře, vůbec jsem nevěděl, že to bude tak intenzivní. Když jsem se do toho konečně dostal tak jsem si uvědomil, že je za tím je mnohem větší význam a je to velmi dramatické“. Colfer nazval epizodu jako svou nejoblíbenější z celé série. Mezi další vedlejší role, které se v epizodě objeví, patří členi sboru Santana Lopez (Naya Rivera), Brittany Pierce (Heather Morris), Mike Chang (Harry Shum mladší) a Matt Rutherford (Dijon Talton), školní reportér Jacob Ben Israel (Josh Sussman), školní fotbalisté a tyrani Karofsky a Azimio, ředitel Figgins, trenérka Vocal Adrenaline, Shelby Corcoran a Finnova matka Carole Hudson.\n\nV den vysílání sledovalo epizodu 11,5 milionů amerických diváků. Ve Velké Británii sledovalo tuto epizodu 862 000 diváků, nejméně diváků za celou sérii. V Kanadě epizodu sledovalo 1, 91 milionu a stala se jedenáctým nejsledovanějším pořadem týdne v Kanadě. V Austrálii epizodu sledovalo 1,41 milionu diváků.\n"}
{"id": "719154", "url": "https://cs.wikipedia.org/wiki?curid=719154", "title": "Koiné", "text": "Koiné\n\nKoiné ( – obecná mluva) je označení pro interdialekt starořečtiny, kterým se běžně hovořilo ve východním Středomoří v období helénismu, zhruba od poloviny 4. století př. n. l. do 3. století n. l., ve východní části Římské říše až do 7. století. Jako jazyk použitý pro sepsání \"Nového zákona\" je označována za biblickou nebo novozákonní řečtinu.\n\nTento interdialekt se vyvinul v 4. stol. př. n. l. z dominantní (i v Makedonii používané) attičtiny, ovlivněn byl ovšem i jinými nářečími, zejména iónštinou. Oproti klasické attičtině představoval značné zjednodušení gramatiky a výrazné změny ve výslovnosti. V důsledku vojenských tažení Alexandra Velikého a následné staleté vlády diadochů ve východním Středomoří hrál roli lingvy franky, nadnárodního komunikačního jazyka, i v éře starověkého Říma. Z koiné postupně vznikla novořečtina.\n\nMezi díla sepsaná v koiné patří \"Nový zákon\" i nejvýznamnější řecký překlad Starého zákona, \"Septuaginta\". V obecné mluvě psal mimo jiné Plútarchos, Strabón a někteří západní i všichni východní církevní Otcové. Byl to úřední jazyk Východořímské říše, zachovalo se v něm velké množství nápisů a papyrů, zejména v Egyptě. \n\n\n"}
{"id": "719155", "url": "https://cs.wikipedia.org/wiki?curid=719155", "title": "Skriptování na straně serveru", "text": "Skriptování na straně serveru\n\nSkriptování na straně serveru je v informatice technologie, ve které je uživatelův požadavek vykonán webovým serverem. Technologie slouží k tvorbě dynamického obsahu webových stránek. Je obvykle použit k poskytnutí interaktivních webových stránek, které přistupují k databázím nebo jiným datovým úložištím. Tím se liší od skriptování na straně klienta, kde skripty jsou vykonávány přímo uživatelským prohlížečem (typicky v jazyce JavaScript). Hlavní výhodou skriptování na straně serveru je možnost přizpůsobení odpovědi serveru na uživatelské požadavky a dále pak ovlivnění přístupových práv nebo dotazů do datových úložišť.\n\nBezpečnostní výhodou je fakt, že obsah skriptu není nikdy odeslán do webového prohlížeče.\n\nKdyž server obsluhuje data v klasickém stylu, například podle HTTP nebo FTP protokolu, mají uživatelé na výběr z velkého množství klientských programů (většina moderních web-prohlížečů mohou využít možnosti obou protokolů). V případě více speciálních požadavku mohou programátoři napsat svůj vlastní server, klientskou aplikaci a komunikační protokol, které mohou vzájemně propojit mezi sebou.\n\nPoužívání programu, které běží na lokálním počítači uživatele (bez jakéhokoli posílaní či přijímání dat skrze počítačovou síť) není považováno za skriptování na straně klienta.\n\nV počátcích WWW bylo pro skriptování na straně serveru využíváno téměř výhradně kódu napsaného v jazyce C, Perlu, shellových skriptech a jejich kombinací, které byly souhrnně označovány označované jako CGI (Common Gateway Interface). Tyto skripty jsou prováděny operačním systémem a výsledek je jednoduše přeposlán zpět webovým serverem. Tyto a jiné on-line skriptovací jazyky jako ASP a PHP mohou být vykonávány přímo webovým serverem samotným pomoci rozšiřujících modulu (např. moduly mod_perl nebo mod_php) pro web server Apache. Skriptovací jazyky interpretované přímo serverem generují obvykle nižší zátěž serveru, protože je vynecháno volání externího interpretu.\n\nNěkteré skriptovací jazyky pro skriptování na straně serveru:\n\n\n"}
{"id": "719156", "url": "https://cs.wikipedia.org/wiki?curid=719156", "title": "Alfred Brendel", "text": "Alfred Brendel\n\nAlfred Brendel KBE (5. ledna 1931 Loučná nad Desnou) je rakousko-britský klavírista, básník a autor. Bývá považován za jednoho z největších pianistů všech dob.\n\nNarodil se v Loučné nad Desnou v okrese Šumperk v rodině nehudebníků. Do svých šesti let žil v Československu, poté se rodina odstěhovala do Záhřebu v Jugoslávii (dnes Chorvatsko) a pak do rakouského Štýrského Hradce. Koncem 2. světové války byl 14letý Alfred poslán zpět do Jugoslávie kopat zákopy. Na hodiny klavíru začal docházet v šesti letech k pozdější profesorce Sofii Deželićové. Poté studoval na konzervatoři ve Štýrském Hradci u profesorky Ludoviky von Kaanové a kompozici u Artura Michela.\nPo válce komponoval hudbu a současně dál hrál na klavír, psal a maloval. Svá studia dokončil u rakouského klavíristy a skladatele Eduarda Steuermanna, a zejména absolvováním mistrovských kurzů švýcarského pianisty a dirigenta Edwina Fischera.\n\nBrendel poprvé veřejně koncertoval ve Štýrském Hradci, když mu bylo 17. Předvedl nejen fugy Johanna Sebastiana Bacha, ale i díla Johannese Brahmse a Ferenze Liszta včetně své vlastní sonáty. Nedlouho poté však s komponováním skončil, aby se mohl soustředit na klavír. V roce 1949 se umístil jako 4. v mezinárodní soutěži pro mladé klavíristy Ferruccia Busoniho v italském Bolzanu a následujícího roku se přestěhoval do Vídně.\n\nV roce 1952, v 21 letech, nahrál svoji první desku, Lisztovu suitu \"Vánoční strom\", což byla současně i první nahrávka této skladby na desku. Jeho prvním koncertem zaznamenaným na dlouhohrající desku byl Prokofjevův \"Klavírní koncert č. 5\". Následovala řada dalších desek včetně tří kompletních nahrávek klavírních sonát Ludwiga van Beethovena, jedné u společnosti Vox Records a dvou u značky Philips Records. Stal se tak prvním umělcem, který nahrál kompletní Beethovenovo dílo pro sólový klavír. Nahrál také díla Lisztova, Brahmsova (včetně jeho koncertů), Schumannova, a zejména Schubertova. Významnou součástí Brendelovy sbírky je také kompletní nahrávka Mozartových klavírních koncertů s londýnským orchestrem Akademie sv. Martina v polích řízeným Nevillem Marrinerem.\n\nBrendel hodně nahrával pro společnost Vox. Jak již bylo řečeno, vytvořil pro ni první ze tří kompletních nahrávek klavírních sonát Ludwiga van Beethovena. Opravdový průlom však nastal v 70. letech po jeho Beethovenovském recitálu v londýnské Queen Elizabeth Hall. Hned příštího dne se jeho agentovi ozvaly tři velké nahrávací společnosti. Někdy v té době se přestěhoval do londýnské čtvrti Hampstead, kde dosud žije.\nOd 70. let tak začal nahrávat pro značku Philips Classics Records. Jako jeden z mezinárodně nejúspěšnějších klavíristů uskutečnil řadu koncertních turné po Evropě, Spojených státech, Jižní Americe, Japonsku a Austrálii. Měl velmi blízký vztah s Vídeňskou a Berlínskou filharmonií, koncertoval však se všemi významnými orchestry ve Spojených státech i jinde. Je znám především jako interpret hudby německých a rakouských klasiků od Bacha po Schönberga. Dokázal i v pozdním věku pravidelně zaplňovat i velké koncertní síně.\n\nAlfred Brendel byl dvakrát ženat. Jeho první ženou byla v letech 1960–1972 Iris Heymann-Gonzalová, s níž má dceru Doris. V roce 1975 se oženil s Irene Semlerovou, s níž má tři děti: syna Adriana, který je cellista, a dvě dcery, Katharinu a Sophii.\n\nBrendel je považován za jednoho z hlavních interpretů Ludwiga van Beethovena, Franze Schuberta a Wolfganga Amadea Mozarta. Poměrně málo hrál autory 20. století, ale je úzce spjat s Schoenbergovým \"Klavírním koncertem\". Ke konci své koncertní kariéry přestal kvůli problémům s artritidou hrát některá z fyzicky nejnáročnějších děl ze svého repertoáru, jako je například Beethovenova \"Klavírní sonáta č. 29. \n\nVedle hudby bylo jeho druhou profesí psaní. Jeho práce byly přeloženy do mnoha jazyků. Po několik let byl též stálým přispěvatelem čtrnáctideníku \"The New York Review of Books\". \n\n"}
{"id": "719157", "url": "https://cs.wikipedia.org/wiki?curid=719157", "title": "Waregem", "text": "Waregem\n\nWaregem je belgické město ležící ve Vlámském regionu v provincii Západní Flandry.\n\nMěsto má přibližně 36 306 obyvatel (2010).\n\nOd 1. ledna 1977 město Waregem sestává z těchto částí (bývalých obcí):\n\n\n\n"}
{"id": "719161", "url": "https://cs.wikipedia.org/wiki?curid=719161", "title": "Petrovirivka", "text": "Petrovirivka\n\nPetrovirivka ( , ) je vesnice o rozloze 6,64 km v Oděské oblasti Ukrajiny. Podle sčítání lidu z roku 2001 žije zde 2954 osob. To je jedna z největších vesnic Šyrjajevského rajónu.\n\nObec byla založena v roce 1814. Do roku 1927 se jmenovala Petroverovka. Na počest Říjnové revoluce sovětská vláda změnila název na „Žovteň“ ( , ). Vesnice byla známá pod tímto jménem až do roku 2016.\n\nVe vesnici se narodil akademik RAV Teodor Il'jič Ojzerman.\n\n"}
{"id": "719162", "url": "https://cs.wikipedia.org/wiki?curid=719162", "title": "Gonzagové", "text": "Gonzagové\n\nGonzaga je jméno italské šlechtické rodiny pochazející z blízkosti Mantovy, která založila a stála v čele mantovského markrabství, později povýšeného na vévodství.\n\nNejstarší předek rodu, Corradi di Gonzaga je zaznamenán již ve 12. století. Rod Gonzaga převzal vládu nad Mantovou roku 1328 a setrval až do roku 1708.\n\nRoku 1362 bylo mantovské panství povýšeno na hrabství, roku 1433 na markrabství a konečně roku 1530 na vévodství. V majetku rodiny bylo navíc od roku 1536 markrabství Monteferrato, které rodina získala sňatkem a od roku 1539 i hrabství Guastalla. Roku 1627 vymřela hlavní linie rodu a vláda přešla na boční větev, která vymřela v 18. století. Do dnešní doby přežila pouze jedna z větví rodu a sice linie založená Giovannim Gonzagou (1474–1525), užívající titul knížat z Vescovada.\n\nVeldejší linie rodu Gonzagů vymřely ve 18. století: knížata z Bozzolo roku 1703, knížata z Novellary roku 1728, vévodové z Guastally roku 1746, markrabata z Luggary roku 1794. Pouze jedná vedlejší linie knížat z Vescovada, potomků Jana Gonzagy (1474–1525), žije dodnes. Dodnes je živá jedna vedlejší linie rodu, \"Gonzagové z Vescovata\", mladších potomků Jana Františka I. Hlava této linie, Don Corrado Alessandro Marchese Gonzaga, Principe del Sacro Romano Impero (* 1941), je nositelem (primogenturního) titulu kníže Svaté říše římské a zároveň titulu markýz z Gonzagy, hrabě z Villanovy a Cassolnova, markýz z Vodice, hrabě z Vescovata, baron benátský.\n\nMantovští regenti z rodu Gonzaga byli:\n\nVévodství mantovské následně připadlo mladší větvi rodu, Gonzaga-Nevers:\n\nRoku 1708 správu Mantovy převzali Habsburkové, jako důsledek války o španělské dědictví.\n\n"}
{"id": "719164", "url": "https://cs.wikipedia.org/wiki?curid=719164", "title": "Tcpdump", "text": "Tcpdump\n\ntcpdump je v informatice název paketového analyzéru, který pracuje v příkazové řádce. Používá se na analýzu komunikace v počítačových sítích s různými protokoly, zejména však TCP/IP, k níž je počítač připojen. Je distribuován pod BSD licencí, takže se jedná o svobodný software.\n\nProgram codice_1 pracuje na většině unixových operačních systémů (Linux, Solaris, BSD, Mac OS X, HP-UX, AIX a další). V těchto systémech používá k zachytávání paketů knihovnu libpcap. Verze pro Microsoft Windows se jmenuje WinDump a používá knihovnu WinPcap, která je portem libpcap pro Windows.\n\nByl původně napsán v roce 1987 Van Jacobsonem, Craigem Leres a Stevenem McCannem, kteří tehdy pracovali v Lawrence Berkeley Laboratory Network Research Group.\n\nProgram codice_1 je používán pro analýzu chování sítí, jejich výkonu a aplikací, které generují nebo přijímají síťové pakety. Může také být použit pro analýzu síťové infrastruktury, například zda je dobře nastaveno směrování, a tak umožňuje uživateli izolovat problémy.\n\nTaké je možné použít codice_1 pro specifičtější účely zachytávání a zobrazování komunikace jiného uživatele nebo počítače. Uživatel s právy správce může na routeru sledovat komunikaci nezašifrovaných služeb, jako je telnet nebo HTTP, ze kterých lze zobrazit uživatelské údaje, jako je uživatelské jméno nebo heslo, URL adresu, obsah webové stránky, která je právě zobrazována nebo jiné informace.\n\nUživatel může použít filtry založené na BPF (Barkeley Packet Filter) k limitování počtu paketů viditelných programem codice_1, což umožňuje získat použitelný výstup i v sítích s větším datovým tokem.\n\nV některých unixových systémech musí mít uživatel oprávnění správce k tomu, aby mohl programem codice_1 zachytávat pakety. Je-li program spuštěn správce, může být pomocí přepínače codice_6 určen méně privilegovaný uživatel, jehož oprávnění se použijí poté, co je nastaveno zachytávání paketů, což přispívá k bezpečnosti analýzy zachycených datagramů. V některých unixových systémech může být správcem systému nastaveno, kteří uživatelé mohou pakety zachytávat, a proto v nich pak mohou program codice_1 používat i běžní uživatelé.\n"}
{"id": "719165", "url": "https://cs.wikipedia.org/wiki?curid=719165", "title": "Důvěryhodný operační systém", "text": "Důvěryhodný operační systém\n\nDůvěryhodný operační systém ( ) je takový operační systém, který poskytuje dostačující víceúrovňovou bezpečnost a evidenci požadavků žádaných vládním standardem.\n\nNejběžnější množina pravidel pro důvěryhodné operační systémy jsou Common Criteria, což jsou mezinárodně uznávaná bezpečnostní osvědčení v kombinaci s funkčními bezpečnostními požadavky (SFR) pro LSPP („označené bezpečnostní ochranné profily“) a povinné řízení přístupu (MAC). Common Criteria jsou výsledkem mnohaletého úsilí vlády USA, Kanady, Velká Británie, Francie, Německa a Nizozemí o vytvoření jednotného bezpečnostního kritéria pro IT produkty.\n\nPříklady certifikovaných důvěryhodných systémů:\n\n\nPříklady operačních systému, které mohou být certifikovatelné:\n\nSpolečnosti, které vytvořily důvěryhodný systém:\n\n"}
{"id": "719167", "url": "https://cs.wikipedia.org/wiki?curid=719167", "title": "Dendermonde", "text": "Dendermonde\n\nDendermonde je belgické město ležící ve Vlámském regionu v provincii Východní Flandry.\n\nMěsto má přibližně 44 095 obyvatel (2010).\n\nOd 1. ledna 1977 město Dendermonde sestává z těchto částí (bývalých obcí):\n\n\n\n"}
{"id": "719168", "url": "https://cs.wikipedia.org/wiki?curid=719168", "title": "Jaromír Bláha", "text": "Jaromír Bláha\n\nJaromír Bláha (* 23. července 1970 v Českém Brodě) je český veterinář a občanský aktivista, vedoucí a zakladatel programu Lesy v Hnutí DUHA.\n\nVystudoval obor všeobecné veterinární lékařství na Veterinární a farmaceutická univerzita v Brně. V současnosti pracuje jako endokrinolog a internista psů a koček ve Veterinární nemocnici Český Brod. S manželkou Jaroslavou a třemi dětmi žije v Dobříši v domku z FSC dřeva ze svitavských lesů.\n\nJaromír Bláha byl v letech 1989–1990 členem celostátního stávkového výboru vysokých škol, později byl vedoucím představitelem Studentského parlamentu a členem Akademického senátu Veterinární a farmaceutické univerzity v Brně.\n\nUž od začátku 90. let 20. století působí v Hnutí DUHA, kde založil v roce 1994 program Lesy (nyní program Krajina), jehož cílem je jednak ochrana zbytků málo narušených lesů a obnova míst ponechaných divoké přírodě a jednak zlepšení stavu hospodářských lesů změnou hospodaření směrem k šetrným, přírodě blízkým postupům. Vede kampaně za změny lesního hospodaření, lesního a mysliveckého zákona a ochranu divočiny v Národním parku Šumava. Usiluje o vyhlášení dalších míst ponechaných divoké přírodě. Patří k významným účastníkům rozepře o koncepci NP Šumava. Zde organizoval tři nenásilné veřejné blokády, které zachránily před vykácením mj. unikátní horský smrkový prales Trojmezná, prales u pramenů Vltavy a lesy u Ptačího potoka.\n\nPodílel se na přípravě Národního lesnického programu II, nyní je členem jeho Koordinační rady. Spoluzakládal projekt vlčích hlídek a kampaň za ochranu velkých šelem. V letech 2004 až 2006 byl členem Vědecké sekce Rady NP Šumava. V letech 2003–2010 byl členem Myslivecké Rady ministra zemědělství. Je předsedou Ekologické sekce FSC ČR. Od roku 2016 je členem Rady Hnutí DUHA.\n\nV letech 1999 a 2008 obdržel od slovenské Nadácie Zelená nádej středoevropskou Cenu za lesoochranářský čin roku, v roce 2000 Haas-Lechnerovu cenu v Německu a v roce 2003 cenu Přátel přírody. V roce 2014 převzal prestižní evropskou cenu nadace EuroNatur udělenou Hnutí DUHA za budování zelených a mírových mostů v Evropě při ochraně NP Šumava. V roce 2016 získal Cenu Josefa Vavrouška.\n\n"}
{"id": "719170", "url": "https://cs.wikipedia.org/wiki?curid=719170", "title": "Sulfid kademnatý", "text": "Sulfid kademnatý\n\nSulfid kademnatý je anorganická sloučenina síry a kadmia se vzorcem CdS. Má podobu žluté tuhé látky. Vyskytuje se v přírodě v podobě vzácných nerostů greenockitu a hawleyitu, mnohem rozšířenější je však jako příměs v podobně strukturovaných zinkových rudách sfaleritu a wurtzitu, které jsou hlavními zdroji kadmia. Protože lze sulfid kademnatý snadno izolovat a čistit, je základním zdrojem kadmia pro všechny komerční aplikace.\n\nCdS se používá hlavně jako pigment.\n\nSulfid a selenid kademnatý se používají při výrobě fotorezistorů citlivých ve viditelné a krátkovlnné infračervené oblasti.\n\nVe formě tenkého filmu lze CdS kombinovat s jinými vrstvami pro použití v některých typech solárních článků. Byl také jedním z prvních polovodičových materiálů použitých pro tenkovrstvé tranzistory (TFT). Ovšem zájem o použití CdS pro TFT podstatně opadl po rozvoji technologie amorfního křemíku koncem 70. let 20. století.\n\nCdS je znám jako kadmiová žluť (CI pigmentová žluť 37). Přidáním různých množství selenu v podobě selenidu kademnatého lze získat celou škálu barev, například CI pigmentovou oranž 20 nebo CI pigmentovou červeň 108.\n\nSyntetické kademnaté pigmenty založené na sulfidu kademnatém jsou cenné pro svou dobrou tepelnou stabilitu, odolnost vůči světlu, povětrnostním vlivům a působení chemikálií a pro vysokou opacitu.\n\nVšeobecná komerční dostupnost sulfidu kademnatého ve 40. letech 19. století vedla k jeho častému používání umělci, zejména Van Goghem, Monetem (v jeho londýnské sérii a dalších dílech) a Matissem (\"Bathers by a river\" 1916–1919). Přítomnost kadmia v barvách se používá k odhalování padělků maleb, jejichž originály byly namalovány před 19. stoletím.\nCdS se používá jako pigment i v plastech.\n\n"}
{"id": "719175", "url": "https://cs.wikipedia.org/wiki?curid=719175", "title": "Rankweil", "text": "Rankweil\n\nRankweil je obec v rakouské spolkové zemi Vorarlbersko v okrese Feldkirch. Žije zde obyvatel. \n\n\n"}
{"id": "719178", "url": "https://cs.wikipedia.org/wiki?curid=719178", "title": "Sporting de Gijón", "text": "Sporting de Gijón\n\nReal Sporting de Gijón, S.A.D. (španělská výslovnost [sportyng de chichón]) je španělský fotbalový klub sídlící ve městě Gijón v knížectví Asturie. Klub hrál nejvyšší španělskou soutěž Primera División od sezóny 2014/2015 do sezóny 2016/2017 po které sestoupil. Založen byl v roce 1905 a své domácí zápasy hraje na Stadio El Molinón s kapacitou 29 800 diváků.\n\nPřezdívka klubu zní \"Rojiblancos\" (v překladu červenobílí) podle jejich pruhovaně červenobílých dresů. Sporting je chronologicky šestým nejstarším klubem v Primera División 2010/11. Sporting nikdy v historii nesestoupil níže než do Segunda División, kterou mimochodem pětkrát vyhrál.\n\n"}
{"id": "719181", "url": "https://cs.wikipedia.org/wiki?curid=719181", "title": "Van Jacobson", "text": "Van Jacobson\n\nVan Jacobson (* 1950) je americký informatik.\n\nJe jedním z primárních přispěvatelů TCP/IP protokolu, který je technologickým základem dnešního internetu. Je proslulý svými průkopnickými činy v oblasti síťové optimalizace.\n\nPřipojil se k PARC jako vývojový společník v srpnu roku 2006 a také slouží jako vedoucí vědec pro Packet Design v přilehlém komplexu Xeroxu. Před tím byl vedoucí vědec v Cisco Systems a vedoucí skupiny v Network Research Group v Lawrence Berkeley Laboratory.\n\nJacobson je nejvíce znám prací v optimalizaci IP, z přepracování TCP/IP vznikl kontrolní algoritmus (Jacobsonův algoritmus), který lépe zvládal zahlcení. Uvádí se, že tímto zachránil internet před kolapsem v letech 1988—1989. Velmi známý je i jeho princip komprese IP datagramů označovaný jako TCP/IP Header Compression protocol popsaný v (používal se zejména na pomalých sériových linkách). Dále spolupracoval na několika síťových diagnostických nástrojích, jako je traceroute, pathchar a tcpdump.\n\nZa svoji práci dostal v roce 2001 ACM SIGCOMM Award, v roce 2003 IEEE Koji Kobayashi Computers and Communications Award a byl také v roce 2006 zvolen do National Academy of Engineering.\n\nV lednu 2006 na Linux.conf.au Jacobson prezentoval („Another idea about network performance improvement“).\n\nJacobson prodiskutovával své nápady na Content-centric networking i srpnu 2006 jako součást Google Tech Talks, což je jeho současné zaměření práce v PARC.\n"}
{"id": "719182", "url": "https://cs.wikipedia.org/wiki?curid=719182", "title": "Letausas", "text": "Letausas\n\nLetausas je říčka v Litvě, v Žemaitsku, teče v Telšiajském kraji, v okrese Rietavas. Pramení na západoseverozápadním okraji okresního města Rietavas pod názvem Jaujupis. Tento název nese jen až do soutoku s potokem Urnupis. Teče zpočátku na východ, záhy na jihovýchod a jih po západním okraji města Rietavas. Podtéká pod Žemaitskou magistrálou - silnicí č. 197 Kryžkalnis - Klaipėda, za kterou se stáčí k západu, po soutoku s potokem Urnupis u vsi Jaujupėnai mění název na Letausas, po soutoku s potokem Klietė se z jižní strany stáčí do protisměru na východ a u obce Žadvainiai v blízkosti dálnice A1 se vlévá do řeky Jūra 145,1 km od jejího ústí do Němenu, jako její pravý přítok. Šířka koryta je 6 – 10 m, hloubka 1,6 – 1,8 m. Rychlost toku je 0,1 m/s. Průměrný průtok v ústí je 1,12 m³/s. Odtokový modul Letausu (13,4 l/s z 1 km²) je jeden z největších v Litvě\n\nLevé:\nPravé:\nPůvod názvu není zcela probádán, doc. dr. Vytenis Almonaitis usuzuje, že je odvozen od slova \"\"lieti\"\" - lít, odlévat - pozměněného vlivem nářečí. \n"}
{"id": "719184", "url": "https://cs.wikipedia.org/wiki?curid=719184", "title": "Lienz", "text": "Lienz\n\nLienz je okresní město okresu Lienz v rakouské spolkové zemi Tyrolsko. Žije zde obyvatel.\n\nV Lienzi se nachází jeden ze tří výrobních závodů firmy Liebherr na výrobu lednic.\n\n\n\n"}
{"id": "719188", "url": "https://cs.wikipedia.org/wiki?curid=719188", "title": "Okres Perg", "text": "Okres Perg\n\nOkres Perg je okres v rakouské spolkové zemi Horní Rakousy. Má rozlohu 611,86 km² a žije tam 65 626 obyvatel (k 1. 1. 2011). Sídlem okresu je město Perg. Okres se dále člení na 26 obcí (z toho 2 města a 18 městysů).\n"}
{"id": "719190", "url": "https://cs.wikipedia.org/wiki?curid=719190", "title": "Hard", "text": "Hard\n\nHard je město v rakouské spolkové zemi Vorarlbersko v okrese Bregenz.\n\nK 1. lednu 2017 zde žilo 13 344 obyvatel a město tak bylo po hlavním městě Bregenz druhým nejlidnatějším v okrese.\n\n\n\n"}
{"id": "719192", "url": "https://cs.wikipedia.org/wiki?curid=719192", "title": "Maxim Šuvalov", "text": "Maxim Šuvalov\n\nMaxim Alexejevič Šuvalov (Максим Алексеевич Шувалов;* 23. dubna 1993 v Rybinsku – 7. září 2011 v Jaroslavl) byl ruský hokejový obránce.\n\nS hokejem začínal v rodném městě, v týmu HK Rybinsk. V roce 2010 byl nominován do sestavy ruské reprezentace v mistrovství světa do 18 let, kdy s reprezentací vybojoval bronzovou medaili. Po turnaji byl draftován v KHL týmem Lokomotiv Jaroslavl ve 2. kole celkově 38. Na nadcházející sezónu byl přizazen do juniorského týmu Jaroslavli Loko hrajícího v lize MHL, kde strávil celý ročník 2010/11. Na začátku sezóny 2011/12 byl přizván do širšího kádru Lokomotiv Jaroslavl a s týmem odcestoval do úvodního zápasu proti HK Dynamo Minsk, kde měl debutovat v KHL. Jenomže při odletu z letiště Tunošna se letadlo nedaleko místa startu zřítilo. V troskách Šuvalov zahynul.\n"}
{"id": "719193", "url": "https://cs.wikipedia.org/wiki?curid=719193", "title": "Zelena lista", "text": "Zelena lista\n\nZelena lista (v chorvatštině \"Zelený list\", původně \"Zeleni za Zagreb\") je chorvatská politická strana prosazující zelenou politiku. Strana byla vytvořena v roce 2005 pro volby do záhřebského zastupitelstva. Prosazuje rovnost pohlaví, nenásilí, nesouhlasí s členstvím Chorvatska v NATO, obhajuje boj proti globální změně klimatu.\n\n"}
{"id": "719196", "url": "https://cs.wikipedia.org/wiki?curid=719196", "title": "Knittelfeld", "text": "Knittelfeld\n\nKnittelfeld je město v rakouské spolkové zemi Štýrsko v okrese Knittelfeld. Žije zde obyvatel.\n\n\n"}
{"id": "719197", "url": "https://cs.wikipedia.org/wiki?curid=719197", "title": "Selenid kademnatý", "text": "Selenid kademnatý\n\nSelenid kademnatý je anorganická sloučenina selenu a kadmia se vzorcem CdSe. Jedná se o tmavočervenou pevnou látku, která se v přírodě vyskytuje jako velmi vzácný nerost kadmoselit.\n\nCdSe patří mezi polovodiče, je však materiálem, který svá použití teprve nachází. Propouští infračervené záření a používá se proto občas v oknech přístrojů pracujících s tímto zářením.\n\nNovější výzkumy se zaměřují na využití selenidu kademnatého v nanotechnologiích. Vědci se nyní soustřeďují na vývoj řízené syntézy nanočástic CdSe. Kromě toho je snaha důkladně probádat vlastnosti této sloučeniny a najít další užitečné aplikace.\n\nJsou známy tři krystalické formy: wurtzitová (Krystalografická soustava#Šesterečná (hexagonální)), sfaleritová (krychlová) a halitová (krychlová). Sfaleritová struktura je nestabilní a již při mírném zahřívání přechází ve formu wurtzitovou. Konverze začíná okolo 130 °C, při 700 °C kompletně proběhne za jediný den. Halitová struktura vzniká pouze za vysokého tlaku.\n\n"}
{"id": "719198", "url": "https://cs.wikipedia.org/wiki?curid=719198", "title": "Wörgl", "text": "Wörgl\n\nWörgl je město v rakouské spolkové zemi Tyrolsko v okrese Kufstein. Žije zde obyvatel.\n\n\n\n"}
{"id": "719200", "url": "https://cs.wikipedia.org/wiki?curid=719200", "title": "Alice Sara Ottová", "text": "Alice Sara Ottová\n\nAlice Sara Ottová, nepřechýleně \"Alice Sara Ott\" (* 1. srpna 1988, Mnichov) je pianistka německo-japonského původu, interpretka vážné hudby.\n\nNarodila se v Mnichově jako dcera německého otce a japonské matky.\n\nVe třech letech navštívila s rodiči hudební recitál a projevila velký zájem o hudbu. Od čtyř let ji ve hře na klavír vedla maďarská učitelka. Ve třinácti letech si odnesla z Mezinárodní klavírní soutěže akademie v japonském Hamamacu titul „nejslibnější umělec“ a o dva roky později pak vyhrála Mezinárodní klavírní soutěž Silvia Bengaliho. Zvítězila na řadě dalších soutěží, včetně Pianello Val Tidone.\n\nStudium hry na klavír absolvovala v salzburském Mozarteu u profesora Karla-Heinze Kämmerlinga.\n\nPro německé hudební vydavatelství Deutsche Grammophon nahrála s Mnichovskými filharmoniky \"Koncert pro klavír a orchestr č. 1 b moll\" od Čajkovského, dále pak Lisztovy \"Transcendentální etudy\", Chopinovy \"Valčíky\" či Beethovenovy klavírní koncerty.\n\nKoncertuje po celém světě. V září 2011 účinkovala spolu s Českou filharmonií jako sólistka na zahajovacím koncertu festivalu Dvořákova Praha.\n\n"}
{"id": "719201", "url": "https://cs.wikipedia.org/wiki?curid=719201", "title": "Padlí révové", "text": "Padlí révové\n\nPadlí révové (\"Uncinula necator\") v ČR dlouho známá pouze jako anomorfa (nepohlavní forma) \"Oidium truckeri\", je houba která je významná zejména jako patogen cizopasící na révě vinné, způsobuje nemoc zvanou padlí révy. Symptomem v pokročilém stavu napadení je bělavý poprašek na bobulích, proto se jí také říká moučnatka. Jejímu vývoji napomáhá teplé a vlhké počasí, k nejnáchylnějším odrůdám patří Modrý Portugal, Müller Thurgau a Veltlínské zelené.\n\nPadlí se daří zejména v teplých letních měsících (24-28 °C) a ve vlhkém prostředí (70-95 %). Naopak, relativně spolehlivým zabijákem této choroby vína jsou tuhé mrazy (cca -15 °C).\n\nTento druh byl do Evropy zavlečen z Orientu.\n\nPatogen \"Uncinula necator\" parazituje na dřevinách čeledi révovitých (\"Vitaceae\") a je na révě vinné původcem choroby nazývané padlí révy. Z hlediska hospodářských škod je po perenospoře druhou nejnebezpečnější chorobou révy. Napadené hrozny během zrání praskají, někdy se vytváří povlak i na listech.\n\nJako prevence se používají postřiky na bázi síry, pokud možno hned po odkvětu.Vhodný je postřik letorostů kratších jak 20 cm. Další postřik ještě před květem.\n\nOidium\n\n"}
{"id": "719203", "url": "https://cs.wikipedia.org/wiki?curid=719203", "title": "Erakond Eestimaa Rohelised", "text": "Erakond Eestimaa Rohelised\n\nEstonští zelení (\"Erakond Eestimaa Rohelised\") je estonská politická strana prosazující zelenou politiku.\n\nV květnu 1988 bylo založeno \"Estonské zelené hnutí\" (\"Eesti Roheline Liikumine\"), \"Estonská strana zelených\" byla založena 19. srpna 1989. O rok později byla založena konkurenční \"Strana zelených\" pod vedením Vello Pohla. Po dvou letech vznikla v prosinci 1991 jednotná strana \"Estonští zelení\".\n\nV listopadu 2005 proběhl přelomový sjezd EER, na kterém došlo k zásadní reorganizaci struktury a k proměně programu. Marek Strandberg pojmenoval cíl strany – pět poslaneckých křesel. V parlamentních volbách v březnu 2007 Estonští zelení získali 7,1 % hlasů a šest mandátů. O čtyři roky dostali 3,8 % a z parlamentu vypadli.\n\n"}
{"id": "719204", "url": "https://cs.wikipedia.org/wiki?curid=719204", "title": "Giorgio Massari", "text": "Giorgio Massari\n\nGiorgio Massari (13. říjen 1687 v Benátkách – 20. prosinec 1766 tamtéž) byl pozdně barokní benátský architekt působící též v Lombardii, Istrii a Furlánsku.\n\nO jeho životě se toho příliš neví. Jeho otec pocházel pravděpodobně z Trevisa, kde působil jako řemeslník a Giorgio se u něj snad původně vyučoval. Není tedy zřejmé, kdo ho nakonec přivedl k architektuře, je však pravděpodobně, že jeho učitelem byl Andrea Tirali. Jedno z jeho prvních děl byla vila v Barconu, kterou vystavěl pro hrabata Poly mezi lety 1718 - 1721. Jeho kariéra pak nabrala raketový vzestup a vystavěl či přestavěl řadu významných budov, například kostel Santa Maria della Pietà v Benátkách či chrám Svatého Ducha v Udine. Ke konci jeho života se v jeho dílech začínaly objevovat prvky klasicismu.\n\n"}
{"id": "719207", "url": "https://cs.wikipedia.org/wiki?curid=719207", "title": "Marchtrenk", "text": "Marchtrenk\n\nMarchtrenk je město v rakouské spolkové zemi Horní Rakousy v okrese Wels-venkov. Žije zde obyvatel.\n\n\n"}
{"id": "719208", "url": "https://cs.wikipedia.org/wiki?curid=719208", "title": "Korneuburg", "text": "Korneuburg\n\nKorneuburg je okresní město okresu Korneuburg v rakouské spolkové zemi Dolní Rakousy. Žije zde obyvatel.\n\nMěsto bylo původně spojené s blízkým Klosterneuburgem pod názvem Nivenburg. První zmínka pochází z roku 1136. V roce 1298 získal Korneuburg práva na formální oddělení od Klosterneuburgu.\n\nV roce 1938 byla místní loděnice začleněna pod \"Hermann-Göring-Werke\", díky čemuž byla významně zvětšena. V roce 1941 do ní bylo přidáno 16 budov pro Němce, nucené pracovníky a válečné zajatce. Loděnici obsadila v roce 1945 Rudá armáda.\n\n\n"}
{"id": "719211", "url": "https://cs.wikipedia.org/wiki?curid=719211", "title": "Star Trek (knižní série)", "text": "Star Trek (knižní série)\n\nStar Trek (též Star Trek: The Original Series) je knižní série science fiction románů na motivy stejnojmenného amerického televizního hraného (vysílán 1966–1969) a animovaného seriálu (1973–1974) a navazujících sedmi filmů (1979–1991, 2009). Knihy jsou v anglickém originále vydávány od roku 1967 několika americkými nakladatelstvími, přičemž od roku 1981 je držitelem licence od studia Paramount Pictures nakladatelství Pocket Books. Jedná se o součást rozsáhlého fiktivního univerza Star Treku, původní seriál a na něj navazující díla jsou dějově zasazena především do 60. až 90. let 23. století. Hlavními hrdiny je posádka hvězdné lodě Spojené federace planet USS \"Enterprise\" (později místo ní USS \"Enterprise\"-A), které velí kapitán James T. Kirk za pomoci prvního důstojníka Spocka.\n\nV Česku byly některé knihy postupně od roku 1991 vydány v různých nakladatelstvích.\n\nV letech 1967–1978 vyšly ve 13 sbírkách povídkové přepisy všech 80 epizod původního \"Star Treku\" (ne však chronologicky). Jejich autorem je James Blish, který v průběhu psaní 12. antologie zemřel. Dokončila ji jeho žena J. A. Lawrence, která napsala i poslední dvě povídky o Harrym Muddovi ve 13. sbírce, jež doplnila vlastní muddovskou novelou. Blish vycházel ze scénářů jednotlivých epizod, často ale i z nehotových draftů, proto se některé povídky od televizní podoby částečně odlišují nebo mají jiný název. Přepis dvojdílné vzpomínkové epizody „Zvěřinec“ („The Menagerie“) však považoval za příliš složitý, proto využil scénář k pilotní epizodě „Klec“, ponechal však původní název. První sbírka nazvaná prostě \"Star Trek\" (v pozdějších reedicích doplněna číslicí 1) je vůbec prvním startrekovským literárním dílem.\n\nNakladatelství Bantam Books vydalo v roce 1991 pod názvem \"Star Trek: The Classic Episodes\" tři souhrnné sbírky všech Blishových povídek vyjma posledních dvou o Muddovi. Každá sbírka byla doplněna úvodem a každá obsahuje vždy chronologicky seřazené povídky z celé jedné sezóny televizního seriálu. V této podobě vyšly povídky i v Česku.\n\nPrvní román v Bantam Books vyšel v roce 1970, další jej ale následovaly až ve druhé polovině 70. let 20. století, poslední z nich byl vydán v roce 1981. Nakladatelství také vydalo dvě sbírky \"The New Voyages\", což jsou soubory povídek napsaných fanoušky, které jsou doplněny o předmluvy herců ze \"Star Treku\".\n\nRomán pro mladé čtenáře \"Mission to Horatius\" vydaný nakladatelstvím Whitman Publishing je vůbec prvním původním románem ze světa Star Treku. Jeho vydání předcházely pouze sbírky Blishových povídkových přepisů televizních epizod.\n\nNakladatelství Ballantine Books vydalo mezi lety 1974 a 1978 v 10 sbírkách přepisy všech 22 epizod animovaného seriálu \"Star Trek\", které podle scénářů napsal Alan Dean Foster. Zatímco prvních šest antologií obsahuje vždy novelizace tří dílů v rozsahu delší povídky či kratší novely, poslední čtyři knihy série jsou koncipované jako romány podle děje jediné epizody.\n\nNakladatelství Pocket Books vydalo románové přepisy všech šesti původních filmů s Kirkovou posádkou i novelizaci jedenáctého filmu – restartu od J. J. Abramse. Všechny romány byly vydány též v Česku.\n\nHlavní číslovaná řada románů vycházela mezi lety 1979 a 2002, celkem takto vyšlo 97 samostatných knih. Do řady byly zařazeny také novelizace prvních tří filmů, ostatní románové přepisy již byly z řady vyjmuty. Vybrané romány vyšly také v Česku, některé v rámci samostatně číslované Románové řady.\n\nRozsáhlejší romány vycházejí od roku 1986 v nečíslované řadě, v letech 1982 a 1984 je navíc předcházely dva soubory povídek. Román \"Starfleet Academy\" je přepisem stejnojmenné počítačové hry, minisérie \"Mere Anarchy\" je šestidílná řada ebooků vydaných k příležitosti 40. výročí Star Treku. Některé nečíslované romány vyšly také v Česku.\n\n„Shatnerverse“ je neoficiální název pro samostatnou řadu románů, které píše William Shatner, původní představitel kapitána Kirka, společně s manželi Reeves-Stevensovými. Řada vychází z předpokladu, že kapitán Kirk v roce 2371 nezemřel (film \"\"), což se neshoduje s fakty ostatních románů od Pocket Books.\n\nČíslovaná řada \"Starfleet Academy\" (vydány tři romány) popisuje pro mladé čtenáře dobrodružství postav \"Star Treku\" v jejich mládí během studia na Akademii Hvězdné flotily.\n\nPři příležitosti uvedení druhého a třetího startrekovského filmu do kin v letech 1982 a 1984 vydalo nakladatelství Wanderer Books dva gamebooky na motivy Star Treku.\n\nV nakladatelství Archway Paperback (odnož Pocket Books) vyšly v letech 1984 a 1986 v rámci edice \"Which Way Books\" dva gamebooky s tematikou Star Treku.\n\nVůbec prvním startrekovským literárním dílem v bývalém Československu byl fanzinový sešit \"Star Trek\" vydaný SFK Julese Verna v roce 1989 v nákladu 50 výtisků, který obsahoval na 64 stránkách tři povídkové přepisy televizních epizod od Jamese Blishe v překladu Jana Pavlíka. Jednalo se o povídky „Nepravý McCoy“ (epizoda „Past na muže“), „Elaan Troyiuská“ (epizoda „Elaan z Troyiu“) a „Nepřítel uvnitř“ (epizoda „Nepřítel v nás“).\n\nRoku 1991 vyšla ve spolupráci nakladatelství Práce a Bonus press antologie \"Příběhy kosmické lodi Enterprise\", první oficiálně vydaný Star Trek v Československu. Kniha obsahovala devět vybraných Blishových povídek podle televizních epizod v překladu Jana Pavlíka (osm povídek) a Zdeňka Volného (jedna povídka). Jednalo se o povídky „Rovnováha hrůzy“, „Nepravý McCoy“ (ep. „Past na muže“), „Záchranné poslání“ (ep. „Věc soucitu“), „Město na pokraji věčnosti“, „Vesmírné sémě“, „Zrcadlo, zrcadlo“, „Čas amoku“, „Trable s tribbly“ a „Všechny naše včerejšky“.\n\nV letech 1992–1996 vyšlo česky v nakladatelství Albert šest románů z původní číslované řady, které však byly pro potřeby českého vydání nově seřazeny a očíslovány:\nDalší vydávané romány již číslovány nebyly, vyjma v letech 1993–2000 vydaných románových přepisů všech šesti původních filmů z let 1979–1991 v chronologicky očíslované řadě.\n\nV letech 1998–2000 vydalo nakladatelství Netopejr soubor tří dvojknih \"Star Trek: Klasické příběhy\" (překlad: Kateřina Hámová, Zuzana Hanešková, Erika Hubařová, Věra Ježková, Dana Mikšíková, Jan Pavlík, Lucie Ryšavá, Zuzana Trinkwitzová, Jana Vašátková, Hana Vlčinská). Jedná se o překlad všech Blishových povídek z reedice vydané v roce 1991 pod názvem \"Star Trek: The Classic Episodes\". Povídky zde byly seřazeny podle chronologie televizního seriálu a vydány ve třech knihách, z nichž každá představuje jednu sezónu seriálu. V českém vydání byly tyto tři knihy rozděleny, každá na dva díly:\n\n"}
{"id": "719213", "url": "https://cs.wikipedia.org/wiki?curid=719213", "title": "Aortální oblouk", "text": "Aortální oblouk\n\nAortální oblouky (též žaberní tepny nebo branchiální tepny) jsou párové tepny typické pro tělní plán obratlovců. Vycházejí z břišní aorty, obemykají hltan a dorzálně se spojují ve hřbetní aortě. U nižších obratlovců směřují tyto tepny do žaber (resp. k jednotlivým žaberním obloukům), u obratlovců dýchajících plícemi je možné je najít pouze během zárodečného vývoje – u dospělců jsou redukovány nebo přeměněny na jiné cévy s odlišnou funkcí.\n\nAčkoliv u některých primitivních obratlovců byl počet žaberních tepen velmi vysoký, tělo prvních čelistnatých obratlovců bylo zřejmě již opatřeno pouze šesti aortálními oblouky (římskými číslicemi I-VI). Již u paryb však dochází k redukci prvního (I) páru aortálních oblouků na tzv. spirakulum. U kostnatých ryb dokonce první (I) oblouk zcela mizí a druhý (II) pár oblouků zakrňuje: k žaberním obloukům tedy směřují jen čtyři tepny. U obojživelníků nejprve ve stadiu pulce cca tři (III, IV a V) aortální oblouky přetrvávají (a směřují k žábrám) a šestý oblouk směřuje k vyvíjejícím se plícím. U dospělých obojživelníků se aortální oblouky mění k nepoznání, nicméně z nich vzniklé cévy plní důležité funkce. U plazů je situace trochu podobná, ale klade se obrovský důraz na čtvrtý aortální oblouk, který plní funkci párové břišní aorty. U ptáků se z této párové břišní aorty zachovává jen pravá větev a levá zcela zakrňuje, u savců naopak zůstává jen levá větev. Ostatní aortální oblouky mají u ptáků a savců omezený význam, přesto z nich vznikají časně v embryonálním vývoji důležité cévy.\n\nŠest aortálních oblouků, jež jsou v určitých obdobích lidského embryonálního vývoje patrné, má následující osud:\n"}
{"id": "719236", "url": "https://cs.wikipedia.org/wiki?curid=719236", "title": "Bažant stříbrný", "text": "Bažant stříbrný\n\nBažant stříbrný (\"Lophura nycthemera\") je jeden z pěti nejzákladnějších druhů bažantů. Jako okrasný pták bývá chován nejen v zoologických zahradách, ale také u soukromých chovatelů.\n\nSamec je téměř celý bílý, jeho ocas je také bílý s úzkými černými čárami. Hlavu má také bílou, jen kolem očí má, jako většina bažantů, červené skvrny. Samice je zbarvena do hněda.\n\nBažant stříbrný má také 14 zeměpisných poddruhů, z nichž nejvýznamnější jsou:\n"}
{"id": "719238", "url": "https://cs.wikipedia.org/wiki?curid=719238", "title": "Sekretariát OSN", "text": "Sekretariát OSN\n\nSekretariát OSN je mezinárodní úřednický tým ( ) vytvořený ke správě ostatních orgánů OSN. Tvoří jej 7500 zaměstnanců, kteří mají kanceláře v desítkách států světa.\n\nTým několika tisícovek úředníků OSN poskytuje servis všem vytvořeným orgánům této organizace po celé Zemi. V čele sekretariátu stojí generální tajemník OSN, kterého jmenuje Valné shromáždění na základě doporučení Rady bezpečnosti. Úředníci řídí jednotlivé operace, vypracovávají zprávy i potřebné podkladové materiály, organizují mezinárodní konference včetně zajištění překladů do oficiálních jazyků OSN. Činnost úředníků je rozmanitá.\nNa základě smluv včetně Charty OSN nepodléhají ve své činnosti jednotlivým vládám, ale pouze OSN.\n\nV roce 2003 bylo v sekretariátu zaměstnáno zhruba 7500 úředníků ze 170 zemí světa.\n\nHlavní budovou, centrem celé světové organizace je New York. Další důležité úřady jsou (abecedně) v Addis Abebě, Bangkoku, Bejrútu, Nairobi, Santiagu, Vídni a Ženevě.\n\n"}
{"id": "719240", "url": "https://cs.wikipedia.org/wiki?curid=719240", "title": "Gottlieb Schäffer", "text": "Gottlieb Schäffer\n\nGottlieb Schäffer (1861–1934) byl německý fotograf působící v Mennighüffenu, okres Herford, Severní Porýní-Vestfálsko.\n\nVe městě provozoval vlastní fotografický ateliér a zaměřoval se na portrétní fotografie, dokumentaci života prostých lidí a zachycení folklóru a řemesel. Fotoateliér převzal jeho syn Friedrich Schäffer (1891-1976).\n\n"}
{"id": "719241", "url": "https://cs.wikipedia.org/wiki?curid=719241", "title": "Loopback", "text": "Loopback\n\nLoopback (nebo též loop-back) je termín využívaný v počítačové terminologii. Jedná se o logickou smyčku elektrického signálu nebo datového toku z původního zařízení zpět ke zdroji bez dalšího zpracování nebo úprav. Využívá se především k testování komunikačních tras, případně k vzájemné komunikaci vnitřních součástí počítače.\n\nV protokolu TCP/IP slouží \"loopback zařízení\" jako \"virtuální síťové rozhraní\". Toto síťové rozhraní je čistě softwarovou záležitostí a není tedy připojeno k žádnému hardware, nicméně je plně integrováno do vnitřní síťové struktury počítače. Veškerý provoz směřovaný na toto zařízení je okamžitě přesměrován na totéž rozhraní.\n\nTímto způsobem popisuje protokol IP síť \"loopback\". V IPv4 této síti přísluší dle RFC 3330 prefix 127/8. Nejpoužívanější adresa pro zařízení loopback je 127.0.0.1, nicméně je pro tento účel možné použít libovolnou adresu z rozsahu 127.0.0.0 až 127.255.255.255. Oproti tomu IPv6 má pro loopback vyhrazenu pouze jednu IP adresu, a to 0:0:0:0:0:0:0:1 (lze též napsat jako ::1). Běžné, oficiálně stanovené doménové jméno pro tuto adresu je \"localhost\". ()\nV UNIXových operačních systémech se rozhraní loopback obvykle označuje názvy lo či lo0.\n\nVyužití rozhraní loopback je hned několik. Je možné ho třeba využít pro komunikaci síťového klienta se síťovým serverem běžícím na tomtéž počítači.\nNapříklad vývojář webových stránek může mít pro testovací účely míst rozpracované stránky umístěné na svém počítači a přistupovat k nim pomocí URL adresy codice_1 nebo codice_2. Výhodou tohoto přístupu je absolutní nezávislost na hardwaru počítače a vyšší bezpečnost, protože data fyzicky neputují sítí. Podobným způsobem je možné vyzkoušet funkčnost IP služeb na počítači příkazem ping směrovaným na adresu localhost nebo 127.0.0.1.\nPakety putující v IP sítích, které mají v hlavičce nastavenou jako odesílatele adresu z rozsahu vyhrazeného pro loopback, mohou ve starších či chybně fungujících programech způsobovat potíže. Takové pakety proto označujeme jako \"marťanské pakety\" a samotné adresy pak jako \"bogony\". Podle pravidel IP protokolu nesmí takto označený paket opustit počítač a v případě, že se tak stane a doputuje k nějakému dalšímu síťovému rozhraní, musí být zahozen. (, )\n\nNěkterá síťová zařízení používají výraz loopback pro virtuální rozhraní používané pro správu a konfiguraci. Na rozdíl od běžného loopback rozhraní se toto loopback zařízení nepoužívá pro komunikaci zařízení se sebou samotným.\n\nTakovému zařízení je přiřazena adresa na kterou lze přistupovat z řídícího zařízení přes síť, tato adresa však nepřísluší konkrétnímu fyzickému rozhraní zařízení.\n\nVysílač sériové komunikace může pro testovací účely využít loopback smyčku. Například tak, že fyzicky propojí výstupní porty se vstupními a na vstupu se objeví přesně totéž co je odesláno na výstup. Přesunutím této smyčky na konec vedení je možné například otestovat zda je vedení neporušeno.\nV telekomunikaci, se jako loopback (někdy též zkráceně loop) označuje hardwarová nebo softwarová metoda zašle zachycený signál nebo data zašle zpět k odesílateli. Využívá se toho podobně jako u sériových rozhraní k testovacím účelům. Velké množství zařízení disponují funkcí, která na výstup zašle určitý testovací vzorek a zároveň je schopna tento vzorek detekovat na vstupu.\n"}
{"id": "719243", "url": "https://cs.wikipedia.org/wiki?curid=719243", "title": "Gary Johnson", "text": "Gary Johnson\n\nGary Earl Johnson (* 1. ledna 1953 Minot, Severní Dakota) je americký podnikatel, bývalý guvernér státu Nové Mexiko za Republikánskou stranu a následně opakovaně prezidentský kandidát za Libertariánskou stranu.\n\nJe znám svými názory na pomezí libertariánství a fiskálního konzervatismu.\n\nVystudoval politickou vědu na University of New Mexico. Založil společnost Big J Enterprises zaměřenou na domácí řemeslnické práce, která se rozrostla v jednu z největších v Novém Mexiku. Prodal ji v roce 1999.\n\nDo politiky vstoupil v roce 1994, a to rovnou kandidaturou na guvernéra Nového Mexika. Získal republikánskou nominaci a ve volbách porazil stávajícího guvernéra demokrata Bruce Kinga. Guvernérem pak byl po dvě volební období mezi lety 1995 a 2003.\n\nJohnson byl původně jedním z kandidátů v republikánských primárkách pro prezidentské volby v roce 2012. V prosinci 2011 však oznámil kandidaturu za Libertariánskou stranu. Ve volbách pro něj hlasovalo 1 257 971 voličů, což představovalo 0,99 procenta všech hlasů. I když nedosáhl svého cíle překročit pětiprocentní hranici, označil výsledek za úspěch.\n\nV roce 2016 opět kandidoval na prezidenta. Jeho viceprezidentským spolukandidátem byl bývalý guvernér státu Massachusetts William Weld. Nominaci Libertariánské strany získal v květnu.\n\nJe pro nízké daně, pro zrušení federální minimální mzdy, omezování byrokracie, omezení sociálních programů financovaných z veřejných zdrojů, liberální přístup k imigraci, pro homosexuální sňatky, proti válce s drogami (včetně dekriminalizace marihuany), proti zahraničním vojenským intervencím v Iráku a Libyi a pro vyrovnaný rozpočet.\n\n"}
{"id": "719251", "url": "https://cs.wikipedia.org/wiki?curid=719251", "title": "Rozpočet stavby", "text": "Rozpočet stavby\n\nRozpočet stavby, \"stavební rozpočet\" (krátce i jen \"rozpočet\") je soupis (rozpis) položek, tj. prací (montážních, zemních, inženýrských, služeb atp.) a dodávek materiálů a technologických zařízení, potřebných pro provedení stavby. Jeho účelem je po ocenění položek odhad celkových nákladů na stavbu. Vychází z projektu stavby (projekt, projektová dokumentace, projektové řešení - názvy se různí), jehož součástí bývá i výkaz výměr, tedy soupis takových položek, které pro ocenění jsou základem pro rozpočet. Základní položkový rozpočet bývá uspořádán do tabulky, kde řádky jsou položky a sloupce jednotlivé typy údajů.\n\nRozpočet pro větší stavby bývá rozdělen do \"částí stavby\" a dále na jednotlivé dílčí položkové rozpočty \"objektů stavby\". Jejich souhrn, nazývaný \"rekapitulace stavby\", tj. rozpočet, jehož \"položky\" znamenají jednotlivé objekty a části stavby, zejména názvy částí a jejich součtové ceny, sumarizuje celkové náklady stavby. U velkých staveb, zvaných často \"soubor staveb\", se pak sestavuje obdobně souhrnný rozpočet (souhrnná rekapitulace) z položek, reprezentujících jednotlivé stavby, např. domy.\n\nTradičně se rozlišují položkové rozpočty objektů na\nTak se jednotlivé části staveb (dílčí stavby) mohou skládat z technologické části (provozních souborů) a stavební části (stavebních objektů) a sumarizují se takto odděleně (PS zvlášť a SO zvlášť) a celková cena dílčí stavby je až součtem součtů za PS a za SO. Tak se sumarizují i za celou stavbu (soubor staveb). Tato trojkolejnost sumarizací (za PS, za SO a celkem) umožňuje posuzovaz ceny za stavební a technologickou část samostatně.\n\nKaždý rozpočet se zpracovává v průběžných, postupných variantách (fázích) podle fáze (stupně) projektu a výstavby:\n\nTím se průběžně upravuje a zpřesňuje odhad celkových nákladů resp. ceny objektu a tím také celé stavby.\n\nV případě potřeby je možné rozpočet upravit,\n\nZ důvodu kontrolovatelnosti bývá žádoucí, aby změny byly uvedené samostatně jako dodatky (změnové, přídavné rozpočty), ve kterých se uvedou všechny změnové položky - uvedené v původním rozpočtu i nové. Ty položky, jejichž výsledné množství (původního rozpočtu a dodatku) se má snížit, se v takovém dodatku uvedou se záporným množstvím. Proto se také nazývají hovorově mínusy a položky se zvyšovaným („navyšovaným“) množstvím, tj. s kladným množstvím v dodatku, se označují jako plusy.\n\nTyto dodatky bývají potřebné při realizaci stavby. Na jejich základě se - v závislosti na smluvních podmínkách a možnostech smluvních stran - může upravit celková cena. Zpravidla se vychází z jednotkových cen původního rozpočtu a u nových položek z ceny obvyklé nebo odpovídající cenám původního rozpočtu. Dodatky tak postihují rozdíly mezi projektem a \"dokumentací skutečného provedení\" a případná dodatečná provizoria.\n\nStavební dílo a tím i rozpočet může mít charakter\n\nPoložka rozpočtu se skládá z\nPopisová část položky je (často normalizovaný) popis práce, materiálu nebo zařízení včetně její identifikace, zařazení do obecného seznamu (třídníku) prací a dodávek. Skládá se zejména (a zpravidla v tomto pořadí zleva doprava v jednom řádku tabulky rozpočtu) z těchto údajů:\nPřípadně mohou být uvedené další, méně běžné údaje, např. další příslušné normy a předpisy, okolnosti dodávky nebo práce, návaznost s jinými položkami a varianty provedení.\n\nPro ocenění (určení ceny - nákladů) pak jsou doplněné cenové údaje:\n\nProtože se sumarizují zvlášť práce a dodávky materiálů, jsou pro ně v tabulce rozpočtu také příslušné sloupce\npřípadně obdobná dvojice údajů sumarizující jak jednotkovou cenu, tak celkovou cenu položky - součet dodávek a montáží.\n\nU rozpočtů objektů technologií, tj. \"provozních souborů\" je menší zvláštnost – souběžně počítané dvě složky cen položek a tím i rozpočtů (práce a dodávky) se zapisují do samostatných položek - zpravidla je tak jedna položka pro práce a další pro dodávku materiálu nebo zařízení. V rozpočtech \"stavebních objektů\" se obě tyto součásti zpravidla píší a sumarizují sice samostatně, ale v jediné položce (řádku). U položek nemontovaných a neupravovaných dodávek, např. notebooků, se ovšem položka pro práce neuvádí, obdobně služba (práce bez dodávky) má pouze položku pro práci (ve sloupci \"montáž\"), např. oživení nebo zkoušky.\n\nNejběžnější měrné jednotky základní a odvozené (obvyklé násobky nebo zlomky) jsou:\n\nVedle vypsaných položek do nákladů resp. ceny stavby vstupují i další - vedlejší rozpočtové náklady (VRN). Tyto náklady však musí být do celkové ceny zahrnuté rovněž, je na odpovědnosti dodavatele nebo projektanta - odhadce nákladů, aby je do nákladů zahrnul. Proto se o ně zvyšují v kalkulaci cen položek jejich jednotkové náklady. Důvodem jejich neuvedení samostatně je zpravidla faktická nemožnost jak spolehlivého stanovení, tak kontroly jejich skutečné výše, nutnost jejich hrubého odhadu často konstantní procentní sazbou z ceny bez provedení faktické kalkulace, která by vycházela z fyzických parametrů dodávek a prací. Často se jedná také o nejisté náklady, nelze předem poznat, zda se vyskytnou a při pevné výsledné celkové ceně bývají rizikem dodavatele.\n\nV nejjednodušší formě se přirážkové náklady vyčíslují (odhadují) v pomocném výkazu VRN, často konstantní procentní sazbou. O jejich součet se pak poměrně (procentně) zvýší ceny všech položek, tzv. \"rozpouští se do položek\". Při sofistikovanějších postupech se navyšují ceny vybraných položek, případně podle jejich druhů, často podle souvislosti s těmito VRN. Takovou typickou přirážkou je např. doprava a přesun (po staveništi) materiálů a zařízení, která se připočítává k cenám právě materiálů a zařízení, ne k položkám prací - \"montážím\".\n\nZpracovávají se v předprojektové fázi stavby (investiční záměr a územní řízení) a slouží investorovi jako podklad pro ekonomické rozhodování s ohledem na efektivnost jejího financování. Předběžné rozpočty dávají pouze přibližné výsledky, protože vychází pouze ze přibližných objemových ukazatelů (zastavěná plocha, délka trasy, apod.).\n\nOrientační rozpočet stavby je možné zjistit pomocí internetových kalkulaček i bez využití desktopové aplikace.\n\nZpravidla se vyhotovují ve fázi projektu. Vychází z výkazů výměr stavby oceněných s pomocí ceníků stavebních prací a dodávek. Výkaz výměr je fyzikálním vyjádřením jednotlivých stavebních a montážních prací na projektovaném stavebním díle. Ceníky stavebních prací a dodávek obsahují směrné (orientační) ceny, které jsou obvyklé ve stavební praxi. Zároveň mohou existovat individuální firemní ceníky.\n\nStavební rozpočet může být velmi rozsáhlý a složitý, proto je vhodné jej zpracovat a spravovat prostřednictvím moderního rozpočtového programu. Fenoménem současnosti je také rozpočtování on-line (práce v cloudu) a stahování stavebních materiálů (položek) přímo z internetu.\n\nModerní rozpočtový program by měl být schopen propojit jednotlivé fáze a oblasti výstavby v jeden stavebně-ekonomický celek (projekt) a stává se tak zároveň informačním systémem pro komplexní řízení výstavby. V rámci historie výstavby zastřešuje:\n\nSlepé rozpočty se používají zejména pro poptávky ve výběrových řízeních na dodavatele nebo subdodavatele stavby. Jde o rozpočty, které obsahují stejné údaje jako výsledné rozpočty, avšak s vynechanými cenami (resp. fakticky s cenami nulovými), v současnosti zpravidla ve formě excelských sešitů. Jednotkové ceny doplní uchazeči ve výběrovém řízení. Případně také doplní příslušné vzorce včetně sumarizací.\n\nPoptávkové rozpočty jsou často navíc vybavené všemi výpočetními vzorci. Za jejich správnost pak ovšem odpovídá zadavatel soutěže. To ale usnadňuje kontrolu rozpočtů a porovnání při vyhodnocení nabídek a výběru vítěze soutěže.\n\nZpracovávají se podle skutečného provedení stavby a slouží k cenové a obsahové konfrontaci dodavatele se skutečností.\n\nZákladní software pro zpracování rozpočtů na počítačích jsou všeobecně a celosvětově tabulkové procesory, zejména ten nejrozšířenější, Microsoft Excel, které umožňují samostatně a prakticky libovolně rozpočtování rozvíjet. Jeho formát souborů dat (.xls resp. .xlsx) se stal také nejběžnějším formátem pro jejich přenos.\n\nNěkteří výrobci programů pro rozpočtování také založili svůj model na tom, že ho dodávají jako doplněk k Excelu. V zásadě se ale více prosadili výrobci samostatného specializovaného softwaru pro rozpočty.\n\nExistuje řada speciálních aplikací, které umožňují snadněji a často spolehlivěji sestavit stavební položkový rozpočet s použitím směrných cen stavebních prací a materiálů. Pro stavby většího rozsahu, kde je nutno sledovat ekonomiku stavby v čase a z hlediska různých profesí a verzí rozpočtu,  je nezbytné používat komplexní systém řízení stavby, podobající se informačnímu systému. Mezi  nejvýznamnější programy určené pro řízení a monitoring výstavby v Česku patří:\nJejich výrobci stále své systémy doplňují a rozšiřují a nabízí zpravidla také řadu doplňkových programů a služeb, např. webový server pro zpracování nabídek z daných slepých rozpočtů ecOffer od Callidy nebo portály pro shromažďování údajů o výrobcích a jejich cenách, jako SCI-data.\n\neuroCALC je vhodný pro stavby velkého i malého rozsahu a pro firmy se specifickým přístupem k řešení stavební výroby. Jeho hlavní výhodou je možnost téměř libovolného zobrazení dat a to i napříč jednotlivými zakázkami (tzv. kontingenční zobrazení dat). Data lze zobrazovat také v závislosti na roli (pracovní pozici) uživatele a lze je přenášet a synchronizovat vzdáleně přes internet. Výrobce Callida sídlí v Praze. Ve spolupráci s dceřinou firmou pořádá pravidelně školení rozpočtování staveb pro různou úroveň znalostí.\n\nKros plus vychází z úzké spolupráce s tvůrcem směrných cen ÚRS Praha a je vhodný pro uživatele, kteří jsou zvyklí na tradiční přístup k rozpočtování. Výrobce softwaru KROS (Kalkulace a ROzpočty pro Stavebnictví) sídlí na Slovensku, ale program je lokalizován do češtiny a distribuován v Česku právě ústavem ÚRS Praha.\n\nSystém firmy RTS a.s. využívá vlastní ceníky. Výrobce sídlí v Brně a uvádí více než 6 500 českých a slovenských firem uživatelů. Pro správu realizace zakázek nabízí odlišnou aplikaci \"RTS Stavitel+\".\n\nSpecializuje se na dopravní stavitelství, nicméně prosazuje se i v dalších odvětvích. Výrobce Valbek sídlí v Liberci.\n\n\nPro zlepšení přesnosti rozpočtu musí každý rozpočtář brát ohled na skutečné ceny materiálů a prací na trhu. Podkladem jsou mu skutečné ceníky, které jsou dostupné například na internetu. Zásadní problém nastává v případě potřeby jednotlivé ceníky stavebnin porovnat a vyhodnotit. Požadavkem odborníků ve stavebnictví je mít k dispozici moderní a rozsáhlou databázi stavebních výrobků obsahující kvalitní data, která lze vzájemně porovnávat, třídit a filtrovat podle klíčových slov, kategorií nebo firem.\nCeníky se směrnými cenami jsou tradičními podklady pro práci rozpočtáře, které měly zásadní a závazný význam v období plánovaného hospodářství do roku 1989. Vychází z předpokladu, že lze stanovit obvyklou cenu stavebních materiálů a prací.\n\nSohrnné ceníky jsou dnes v podobě internetových datových serverů, které plní zároveň funkci tržišť s možností porovnávání cen obdobných výrobků a případně prací a služeb. Proto používají více možností třídění, zpravidla všech běžných třídníků současně\nVýrobci ovšem také nabízejí zboží pod vlastním tříděním a cenami.\n\nV roce 2012 vznikl první ucelený internetový zdroj - databáze SCI-Data, vedený firmou Callida, kde lze získat kromě směrných cen stavebnin i tržní ceny stavebnin od různých prodejců a vzájemně je porovnávat. Zároveň lze porovnávat ceny různých výrobků stejného druhu napříč jednotlivými výrobci.\n\nObdobné cenově-datové služby poskytuje konkurenční server StavData pod patronátem firmy VALBEK, podporující systém ASPE.\n\nZavedené nefiremní třídníky (neobsahují ceny) prací a materiálů se mění, nové nahrazují starší, ale zpravidla zůstávají v praktickém užívání i ty starší. Mají umožnit jednotné třídění prací a dodávek a porovnatelnost nabízených cen a jsou známy zpravidla pod svými iniciálovými zkratkami:\n"}
{"id": "719252", "url": "https://cs.wikipedia.org/wiki?curid=719252", "title": "Pivovar Zvíkovec", "text": "Pivovar Zvíkovec\n\nPivovar Zvíkovec stojí na náměstíčku v obci Zvíkovec.\n\nPrvní písemná zmínka o pivovaru pochází z roku 1543, kdy majitel obce Linhard Zvíkovský z Brodu dal po spálení zemských desk do nich statek Zvíkov s městečkem, grunty a s činžemi na Chlumu a v Slatině, s loukami, lesy, řekou, rybníky, robotou, pivovarem a chrámem Páně na Zvíkovci, které zdědil, znovu vepsat. Poté se majitelé často střídali, jednu chvíli byl v držení Kinských. Největší výstav z doby existence činil 560 hl, jednalo se tedy o menší pivovar. Naposledy se v něm vařilo v roce 1898. V současné době slouží jako pohostinství.\n\n"}
{"id": "719265", "url": "https://cs.wikipedia.org/wiki?curid=719265", "title": "Okres Ried im Innkreis", "text": "Okres Ried im Innkreis\n\nOkres Ried im Innkreis je okres v rakouské spolkové zemi Horní Rakousy. Má rozlohu 585,01 km² a žije tam 58 680 obyvatel (k 1. 1. 2011). Sídlem okresu je město Ried im Innkreis. Okres se dále člení na 36 obcí (z toho 1 město a 8 městysů).\n"}
{"id": "719271", "url": "https://cs.wikipedia.org/wiki?curid=719271", "title": "SXGA", "text": "SXGA\n\nSXGA (\"Super eXtended Graphics Array\") je standard počítačových displejů s rozlišením 1280 × 1024 pixelů. \nJedná se o další stupeň v pomyslném žebříčku těchto standardů (je nad rozlišením XGA). Vyvinula jej IBM v roce 1990.\n\nNa tomto standardu je zvláštní, že poměr stran nedává do té doby běžné 4:3, nýbrž 5:4 (1.25:1 místo 1.333:1). Obyčejný 4:3 monitor prostřednictvím tohoto pravidla bude mít spíše obdélníkové než čtvercové pixely což znamená, že případný obraz bude zkreslený, bude-li se jej snažit upravit speciální kompenzační software, což se projeví například u kruhů, které budou eliptické.\n\nSXGA je nejčastějším nativním rozlišením u 17\" a 19\" LCD monitorů. LCD monitor s nativním rozlišením SXGA bude mít zpravidla fyzický poměr stran 5:4 při zachovaném poměru stran obrazových bodů 1:1.\n\n1280 × 1024 se stalo populární zejména proto, že se při použití 24bitové hloubky kódování barev vejde i do 4 MB video RAM – je nutné si uvědomit, že v té době byla paměť velmi drahá. \n\n"}
{"id": "719272", "url": "https://cs.wikipedia.org/wiki?curid=719272", "title": "Jessica Pegulaová", "text": "Jessica Pegulaová\n\nJessica Pegulaová, nepřechýleně \"Pegula\", (* 24. února 1994 Buffalo) je americká profesionální tenistka. Ve své dosavadní kariéře na okruhu WTA Tour vyhrála jeden singlový turnaj. V rámci okruhu ITF získala do září 2019 sedm titulů ve čtyřhře. Jednu deblovou trofej přidala v sérii WTA 125K. \n\nNa žebříčku WTA byla ve dvouhře nejvýše klasifikována v srpnu 2019 na 55. místě a ve čtyřhře pak v únoru 2013 na 92. místě. \n\nNa US Open 2011 obdržely spolu s Taylor Townsendovou divokou kartu do soutěže ženské čtyřhry, v níž vypadly ve třetím kole s třetím nasazeným párem Vania Kingová a Jaroslava Švedovová.\n\nJessica Pegulaová se narodila do rodiny amerického miliardáře Terrence Peguly a korejsko-americké podnikatelky Kim Pegulaové, kteří mj. společně vlastní kluby Buffalo Bills (NFL) a Buffalo Sabres (NHL). Otec jmění získal jako majitel podniku na těžbu zemního plynu pomocí frakování. Podnik byl v roce 2010 prodán společnosti Royal Dutch Shell za 4,7 miliardy dolarů. Časopis \"Forbes\" jeho majetek k září 2019 odhadoval na 4,9 miliardy dolarů. \n\nJessica Pegulaová je jedním z pěti dětí Terrence Peguly, z nichž dva jsou vlastními sourozenci. Matka Kim Pegulaová, druhá manželka Peguly, se narodila v Soulu v Jižní Koreji, ale byla svými rodiči odložena před policejní stanicí. Ve věku pěti let byla adoptována americkou rodinou Kerrových.\n\n"}
{"id": "719276", "url": "https://cs.wikipedia.org/wiki?curid=719276", "title": "Okres Braunau am Inn", "text": "Okres Braunau am Inn\n\nOkres Braunau am Inn je okres v rakouské spolkové zemi Horní Rakousy. Má rozlohu 1 040,38 km² a žije zde 97 614 obyvatel (k 1. 1. 2011). Sídlem okresu je město Braunau am Inn. Okres se dále člení na 46 obcí (z toho 3 města a 5 městysů).\n"}
{"id": "719277", "url": "https://cs.wikipedia.org/wiki?curid=719277", "title": "Taylor Townsendová (tenistka)", "text": "Taylor Townsendová (tenistka)\n\nTaylor Townsendová (* 16. dubna 1996 Chicago, Illinois) je americká profesionální tenistka a juniorská mistryně světa pro rok 2012. V juniorské kategorii vyhrála čtyři grandslamy, singlový Australian Open 2012 a další tři ve čtyřhře.\n\nVe své dosavadní kariéře získala na okruhu WTA Tour jeden deblový titul, když s Asií Muhammadovou ovládly aucklandský ASB Classic 2020. Z finále čtyřhry washingtonského Citi Open 2013 odešla spolu s Bouchardovou jako poražená finalistka. V sérii WTA 125s si připsala jedno deblové vítězství. V rámci okruhu ITF získala deset titulů ve dvouhře a sedmnáct ve čtyřhře.\n\nNa žebříčku WTA byla nejvýše ve dvouhře klasifikována v červenci 2018 na  61. místě a ve čtyřhře pak v březnu 2017 na 64. místě. Na juniorském kombinovaném žebříčku ITF byla nejvýše hodnocena v dubnu 2012 na 1. místě a jako první Američanka od roku 1982 a výkonu Gretchen Rushové, zakončila juniorskou sezónu na pozici světové jedničky.. Opět ji trénuje Donald Young starší. Dříve tuto roli plnila Zina Garrisonová. Poté se na přípravě podílela bývalá americká tenistka Kathy Rinaldiová Stunkelová.\n\nV americkém fedcupovém týmu debutovala v roce 2015 čtvrtfinále druhé světové skupiny proti Argentině, v němž vyhrála čtyřhru s Coco Vandewegheovou. Američanky zvítězily 4:1 na zápasy. Do roku 2020 v soutěži nastoupila k jedinému mezistátnímu utkání s bilancí 0–0 ve dvouhře a 1–0 ve čtyřhře.\n\nMezi juniorkami získala na Australian Open 2012 „double“, když po finálové výhře nad Ruskou Julií Putincevovou získala singlový titul a druhý přidala s krajankou Gabriellou Andrewsovou ze čtyřhry. Následovala deblová trofej z Wimbledonu 2012, kterou si odvezla s Kanaďankou Eugenií Bouchardovou a opět s Andrewsovou dobyly také čtyřhru na US Open 2012. Z boje o wimbledonský titul 2013 odešla poražena, když nestačila na švýcarskou juniorku Belindu Bencicovou.\n\nBodový zisk jí poprvé v kombinovaném žebříčku ITF zajistil vedení 24. června 2012. Na čele pak zakončila i celou sezónu a stala se juniorskou mistryní světa ITF 2012.\n\nNa US Open 2011 obdržela spolu s Jessicou Pegulaovou divokou kartu do soutěže ženské čtyřhry, v níž vypadly ve 3. kole s třetím nasazeným párem Vania Kingová a Jaroslava Švedovová.\n\nS krajanem Donaldem Youngem si zahrála semifinále smíšené čtyřhry US Open 2014, v němž nestačili na americko-mexický pár Abigail Spearsová a Santiago González ve dvou setech.\n\nAmerická tenisová asociace ji požádala, aby vynechala juniorku US Open 2012 pro nadváhu a odmítla ji udělit divokou kartu do kvalifikace či hlavní soutěže ženské dvouhry. Danou výhodu jí rok předtím poskytla. Patrick McEnroe to zdůvodnil slovy: „\"Naším zájmem číslo jedna je její dlouhodobé zdraví a dlouhodobý vývoj jako hráčky. V mysli máme jeden cíl: Aby hrála na centru Arthura Ashe v hlavní soutěži a bojovala o grandslamové tituly, až na to bude příhodný čas\".“ Townsendovou rozhodnutí šokovalo i v souvislosti s faktem, že v dané chvíli byla nejlepší juniorkou světa, když vedla žebříček ITF.\n\nPřístup USTA ostře odsoudily tenistky, včetně Lindsay Davenportové a Martiny Navrátilové. Americký svaz ji na turnaji nejdříve odmítl uhradit výdaje, čímž si start v juniorské dvouhře zaplatila sama. Ve čtvrtfinále byla vyřazena Estonkou Anett Kontaveitovou. Následně se svaz rozhodl výlohy proplatit a Patrick McEnroe to vysvětlil špatnou komunikací. Po kontroverzi ukončila spolupráci s trenéry svazu. Začala ji koučovat bývalá světová čtyřka Zina Garrisonová. Na její přípravě se také podílel Kamau Murray, s nímž se již střetla v šesti letech.\n\n"}
{"id": "719282", "url": "https://cs.wikipedia.org/wiki?curid=719282", "title": "Foramen ovale", "text": "Foramen ovale\n\nForamen ovale (někdy „oválné okénko“) je otvor v srdeční přepážce savců, nacházející se mezi pravou a levou srdeční síní, a to během embryonálního vývoje. Termín se vztahuje výhradně na srdce savců, ačkoliv podobné struktury jsou popisovány i u ptačích embryí. Foramen ovale umožňuje krvi, aby z pravé síně nemusela odtékat do plic (jež totiž nejsou potřeba, plod nedýchá). Krev si zkracuje cestu z pravé síně do levé síně a následně do tělního oběhu. Foramen ovale tak ve výsledku plní podobnou funkci, jako tzv. Botallova dučej (\"ductus arteriosus\").\n\nForamen ovale je vlastně jednostranně průchozí chlopeň překrytá blánami septum primum a septum secundum. Po porodu novorozenec začne dýchat a dojde k značnému zvýšení tlaku v levé síni. Následkem tohoto dojde k přiložení septum primum k septum secundum a foramen ovale se zavírá. U 20–25 % lidí však nedojde k úplnému uzavření foramen ovale a mezi síněmi stále dochází k mírnému proudění krve. Obvykle to však nepůsobí žádné problémy, pokud otvor není příliš velký (vrozená vada foramen ovale apertum).\n"}
{"id": "719284", "url": "https://cs.wikipedia.org/wiki?curid=719284", "title": "Oválné okénko", "text": "Oválné okénko\n\nOválné okénko ( \"fenestra ovalis\"), též vestibulární okénko ( \"fenestra vestibuli\"), je blánou pokrytý otvor, který umožňuje přenos zvuku mezi středním uchem a vnitřním uchem. Vyskytuje se již u vodních obratlovců (kde k němu přiléhá zvnějšku hyomandibulární kost), zachovalo se však u všech tříd obratlovců a u savců k němu přiléhá třmínek (stapes) – poslední ze středoušních kůstek.\n"}
{"id": "719286", "url": "https://cs.wikipedia.org/wiki?curid=719286", "title": "Taylor Townsend", "text": "Taylor Townsend\n\nJméno a příjmení Taylor Townsend nosí více osobností:\n\n\n"}
{"id": "719288", "url": "https://cs.wikipedia.org/wiki?curid=719288", "title": "Hilary Barteová", "text": "Hilary Barteová\n\nHilary Barteová (* 17. listopadu 1988 Chatsworth) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 jeden titul ve dvouhře.\n\nNa žebříčku WTA byla nejvýše ve dvouhře klasifikována v listopadu 2007 na  455. místě a ve čtyřhře pak v říjnu téhož roku na 576. místě. K roku 2011 ji trénoval .\n\nNa US Open 2011 obdržely spolu s Mallory Burdetteovou divokou kartu do soutěže ženské čtyřhry, v níž vypadly ve 2. kole se slovinsko-gruzínským párem Andreja Klepačová a Anna Tatišviliová.\n\n"}
{"id": "719292", "url": "https://cs.wikipedia.org/wiki?curid=719292", "title": "Alajuela (jezero)", "text": "Alajuela (jezero)\n\nAlejuela je přehradní nádrž na řece Chagres v Panamě. Nádrž slouží jako zásobník vody pro chod Panamského průplavu. Hráz jezera byla dostavěna v roce 1935.\n\nProvoz průplavu vyžaduje vydatný a stálý přítok vody do Gatúnského jezera. Panama leží v tropickém podnebném pásu se střídáním období dešťů (listopad až únor) a období sucha (červen až srpen). Během období deště přehrada zadrží velké množství vody, které následně v období sucha odpouští do níže položeného Gatúnského jezera. V momentu plného napuštění dosahuje hladina přehradního jezera hodnoty 5 000 ha.\nV minulosti bylo jezero součástí Průplavového pásma spravovaného Spojeným státy americkými. V současnosti se nádrž nachází v panamském národním parku Chagres.\n"}
{"id": "719294", "url": "https://cs.wikipedia.org/wiki?curid=719294", "title": "Lajos Bokros", "text": "Lajos Bokros\n\nLajos András Bokros Ph.D. (* 26. červen 1954 Budapest) je maďarský ekonom, politik, předseda mimoparlamentní strany Moderní Maďarsko. V letech 1995 až 1996 zastával post ministrem financí v levicové vládě Gyuly Horna. V období 2009 až 2014 byl poslancem Evropského parlamentu za konzervativní MDF. V roce 2014 neúspěšně kandidoval na primátora Budapešti. \n\nVystudoval ekonomii na \"Marx Károly Közgazdaságtudományi Egyetemen\" (dnešní Budapesti Corvinus Egyetem). Během studia v pátém ročníku požádala o stipendium v Panamě. Je držitelem titulu Ph.D.\n\nV průběhu 80. let pracoval v různých postech na ministerstvu financí a v Maďarské národní bance. Počátkem 90. let také na Burze cenných papírů v Budapešti. Od roku 1991 byl CEO v Budapest Bank.\n\nV letech 1995 až 1996 byl ve vládě Gyuly Horna ministrem financí Maďarska. V této funkci proslul svými úspornými opatřeními známé jako Bokrosův balíček (\"Bokros-csomag\").\n\nPůsobil rovněž jako profesor ekonomie na Közép-európai Egyetem (CEU) a Eötvös Loránd Tudományegyetem (ELTE).\n\nRoku 2007 bylo jeho jméno spolu s dalšími jako György Surányi, Júlia Király nebo András Simor zmíněno jako potenciální nástupce na post prezidenta Maďarské národní banky.\n\nVe volbách do EP 2009 byl na prvním místě kandidátky MDF a stal se jediným europoslancem strany v EP a zároveň jediným zástupcem ECR a AECR z Maďarska. Je členem Rozpočtového výboru a Delegace pro vztahy s Albánií, Bosnou a Hercegovinou, Srbskem, Černou Horou a Kosovem.\n\nPro maďarské parlamentní volby 2010 byl kandidátem MDF na post premiéra. Strana se však se ziskem 2,67% do parlamentu po 20 letech nedostala. \n\nV komunálních volbách 2014 kandidoval na post primátora hlavního města Budapešti. Se ziskem 36,04% skončil druhý za vítězem Istvánem Tarlósem.\n\nAčkoliv není věřící, v rámci rodinné tradice jeho osobnost a život významně ovlivnila reformovaná protestantská etika.\n\nKrom své rodné maďarštiny plynně hovoří anglicky, španělsky a rusky, dále dokáže komunikovat německy, chorvatsky a rumunsky. Má i základní znalost slovenského jazyka.\n\n\n"}
{"id": "719299", "url": "https://cs.wikipedia.org/wiki?curid=719299", "title": "Nicole Gibbsová", "text": "Nicole Gibbsová\n\nNicole Gibbsová (* 3. března 1993, Cincinnati) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k březnu 2015 čtyři tituly ve dvouhře a jeden ve čtyřhře.\n\nNa žebříčku WTA byla nejvýše ve dvouhře klasifikována 25. července 2016 na  68. místě a ve čtyřhře 19. září 2016 na 107. místě. K roku 2011 ji trénovali Paul Gibbs, Dave Paradzik a Ray Ruffels.\n\nRoku 2010 vystudovala střední Crossroads School v [Santa Monica|Santa Monice]] v Kalifornii a roku 2014 absolvovala prestižní Stanfordovu univerzitu v Silicon Valley, kde v tenisu opakovaně vítězila.\n\n"}
{"id": "719302", "url": "https://cs.wikipedia.org/wiki?curid=719302", "title": "Seznam památných stromů v okrese Děčín", "text": "Seznam památných stromů v okrese Děčín\n\nToto je seznam památných stromů v okrese Děčín, v němž jsou uvedeny památné stromy na území okresu Děčín.\n\n"}
{"id": "719304", "url": "https://cs.wikipedia.org/wiki?curid=719304", "title": "Národní park Chagres", "text": "Národní park Chagres\n\nChagres je národní park v Panamě. Nachází se v centrální části státu, v provinciích Panamá a Colón. Většina parku se rozkládá v povodí stejnojmenné řeky Chagres. Byl vyhlášen v roce 1985, má rozlohu 129 585 ha. Klimatické podmínky různých částí parku jsou závislé na nadmořské výšce. V níže položených lokalitách je průměrná roční teplota 30 °C a srážkový úhr 2 200 mm, zatímco na vrcholcích hor se teplota pohybuje kolem 20 °C a srážky dosahují hodnoty 4 000 mm. \n\nVětšina parku je porostlá bujným tropickým lesem s vysokou biodiverzitou jak rostlinných, tak i živočišných druhů. Jednou z hlavních funkcí chráněného území je zajistit vodu v dostatečné kvalitě a kvantitě pro bezproblémový provoz Panamského průplavu. Na území parku se nachází vyrovnávací přehradní nádrž Alejuela. \n"}
{"id": "719307", "url": "https://cs.wikipedia.org/wiki?curid=719307", "title": "Ahsha Rolleová", "text": "Ahsha Rolleová\n\nAhsha Rolleová, nepřechýleně Ahsha Rolle (* 21. března 1985, Miami Shores) je americká profesionální tenistka. Ve své dosavadní kariéře na okruhu WTA Tour nevyhrála žádný turnaj. V rámci okruhu ITF získala k září 2011 tři titul ve dvouhře a vdevět ve čtyřhře.\n\nNa žebříčku WTA byla nejvýše ve dvouhře klasifikována v září 2007 na 82. místě a ve čtyřhře pak v červnu 2011 na 115. místě. K roku 2011 ji trénoval .\n\nNa US Open 2007 získala divokou kartu do soutěže ženské dvouhry, v níž postoupila přes sedmnáctou nasazenou Tatianu Golovinovou a Karin Knappovou do 3. kola, kde podlehla Rusce Dinaře Safinové.\n\n"}
{"id": "719309", "url": "https://cs.wikipedia.org/wiki?curid=719309", "title": "Vladislav Nehasil", "text": "Vladislav Nehasil\n\nVladislav Nehasil (* 23. března 1947 v Ústí nad Labem) je bývalý československý gymnasta, reprezentant ČSSR na Letních olympijských hrách 1972, kde se umístil v soutěži jednotlivců na 41. místě a v soutěži družstev na 9. místě, a LOH 1976, kde v soutěži jednotlivců skončil na 55. místě a v soutěži družstev na 9. příčce. V roce 1974 byl oceněn ÚV ČSTV a titulován Mistr sportu. V roce 1978 získal titul Zasloužilý mistr sportu.\n\n"}
{"id": "719310", "url": "https://cs.wikipedia.org/wiki?curid=719310", "title": "Okres Schärding", "text": "Okres Schärding\n\nOkres Schärding je okres v rakouské spolkové zemi Horní Rakousy. Má rozlohu 618,49 km² a žije zde 56 517 obyvatel (k 1. 1. 2011). Sídlem okresu je město Schärding. Okres se dále člení na 30 obcí (z toho 1 město a 9 městysů).\n"}
{"id": "719311", "url": "https://cs.wikipedia.org/wiki?curid=719311", "title": "Federation of European Professional Photographers", "text": "Federation of European Professional Photographers\n\nFederace Federation of European Professional Photographers (\"Federace evropských profesionálních fotografů\") nebo Federation of European Photographers (FEP, \"Federace evropských fotografů\") je nezisková organizace, která sdružuje národní asociace profesionálních fotografů v Evropě a má členské organizace ve 20 zemích. FEP má své sídlo v Bruselu.\n\nFederace například vydává titul QEP (Qualified European Photographer, \"Kvalifikovaný evropský fotograf\").\n\n"}
{"id": "719330", "url": "https://cs.wikipedia.org/wiki?curid=719330", "title": "Drag Addicts", "text": "Drag Addicts\n\nDrag Addicts je divadelní alternativa dvojice českých avantgardních transgenderových umělců, kterou založili v roce 2009 Maty Dio a Daniel Tůma. Ve svých vystoupeních se často zabývají noir a fyzickým divadlem, dadaistickým pojetím performance a problémem nebinárních lidí a jejich začleňováním do společnosti. Hrají také autorské divadelní hry, experimentální divadlo či parodie s důrazem na bourání společenských předsudků a rozbíjení heteronormativních stereotypů. Hry parodují banalitu, monotonii, stereotypy a každodenní všednost.\n\nTrademarkem a charakteristickým znakem tohoto divadelního souboru je převlékání se charakterů přímo na pódiu před diváky, k čemuž slouží štendr s kostýmy, hra \"Hotel X\" měla 14 postav pro dva herce, zatímco hra \"Karel a Karol\" 4 postavy pro dva herce.\n\nDrag Addicts pravidelně spolupracuje s režisérem Jankem Růžičkou.\n\nDvojice se nejvíce zvýraznila při Prague Pride v roce 2011. 11. srpna vyrazili do ulic Prahy a nabízeli objetí zdarma v rámci projektu \"Obejmi devianta\", čímž reagovali na výroky vicekancléře Petra Hájka, který označil lidi s jinou sexualitou než heterosexuální za devianty.\n\nV rámci programu večerní výstavy „Transgender Me“ vystoupili se svým projektem „Virtuální Terapie“, v němž se věnují otázce rozdílů mezi mužem a ženou, analyzují vztahy a seznamování v dnešním virtuálním světě. Tato hra měla tři reprízy.\n\nPrvní show, předpremiéru hry \"Eva a Králové\" hráli Drag Addicts v dnes již neexistujícím klubu Bohéme, v Českém Krumlově. V letech 2009 a 2010 odehráli 24 repríz autorské alternativní hry \"Eva a Králové\", kde se do hry aktivně zapojovalo publikum. Hra kulminovala porodem hadrové panny Evy, která rodila navenek nesourodé objekty. Ty charakterizovaly jak \"yin,\" tak i \"yang\" zrodu člověka a nutnou rovnováhu mezi oběma. Tato představení byla hrána na subkulturní klubové scéně i na filmových festivalech.\n\nDrag Addicts se stali součástí rozsáhlé knižní publikace Vladimira 518, \"Kmeny\", z roku 2011.\n\nV roce 2011 Maty Dio a Daniel Tůma napsali druhou divadelní hru \"Virtuální Terapie\". Hra měla premiéru v klubovém prostoru NoD v Praze. Byla uvedena i na festivalu Mezi Ploty v Praze a v divadle A4 v Bratislavě.\n\nV roce 2012 Drag Addicts uvedli premiéru další, v pořadí třetí, autorské hry \"Hotel X\" v Centru současného umění DOX v Praze. \"Hotel X\" je moderní příběh lásky, sexu a vlastní identity. V prosinci 2012 byla hra uvedena pro zaměstnance IBM v Bratislavě. V roce 2013 Drag Addicts otevřeli hrou \"Hotel X\" divadelní festival Drama Queer, rovněž v Bratislavě. V roce 2014 bylo toto představení součástí Fotbalu proti rasismu ve Věžničce u Jihlavy, ve Zlíně na Festivalu Skrz Prsty, na Mezipatrech v Brně atd. \"Hotel X\" měl 12 repríz.\n\nČtvrtou autorskou hrou (z roku 2016) této herecké dvojice je \"Politický Coming-Out, čili Miss Prezident\", jejíž premiéra se konala ve studiu Švandova divadla v Praze v srpnu 2016.\n\nPátou autorskou hrou se stala „nekorektní hra pro dva herce a čtyři charaktery – \"Karel a Karol\"“. její premiéra se v režii Janka Růžičky uskutečnila v divadelním prostoru Venuše ve Švehlovce 8. srpna 2017. \n\nŠestou autorskou hrou je \"MANNuscript\", jejímž námětem je rodina Mannových a jejich vztahy. Hra má 8 postav a střídají se tam Thomas Mann, Katia Mann, Heinrich Mann, Klaus Mann, Erika Mann, Golo Mann a dvě alter ega Thomase – Ďábel Mantus a psychoanalytik. Premiéra se uskutečnila 9. srpna 2018 rovněž v pražské Venuši ve Švehlovce. \n\nV roce 2015 získali Drag Addicts malý grant ambasády USA na překlad, realizaci a 12 repríz divadelní hry \"“X”\". \"“X”\" je hodinová hra anglického autora Tonyho Stowerse z roku 1999 pro 2 herce a 4 charaktery, která byla inspirována vraždou Matthewa Sheparda ve Wyomingu v roce 1998. Poprvé byla hra představena v Newcastlu ve Velké Británii. Česká premiéra v režii Janka Růžičky proběhla 12. srpna 2015 ve studiu Švandova divadla v Praze za přítomnosti České televize. \n\nDvojice také vystoupila na Budějovickém Majálesu, Duhovém Pride festivalu v Bratislavě, na festivalech Jiný pohled, Mezi ploty či Mezipatra.\n\n\n"}
{"id": "719333", "url": "https://cs.wikipedia.org/wiki?curid=719333", "title": "Kermadekovy ostrovy", "text": "Kermadekovy ostrovy\n\nKermadekovy ostrovy (někdy také Kermadecké ostrovy) je skupina šesti sopečných ostrůvků (tzv. ostrovní oblouk) v jižní části Tichého oceánu v polovině cesty mezi státy Nový Zéland a Tonga. Rozloha souostroví je 33 km², z toho celých 29 km² připadá na největší ostrov Raoul (také zvaný Nedělní ostrov), kde se nachází i nejvyšší hora, 516 m n. m. vysoká Moumoukai Peak. Další ostrovy jsou Macauley, Curtis, Nugent, L'Esperance Rock a L'Havre Rock. V současnosti jsou ostrovy obydleny zhruba deseti zaměstnanci meteorologické stanice, turisté mají na ně zakázán vstup. Administrativně jsou Kermadekovy ostrovy přidruženým územím Nového Zélandu.\n\nNa ostrovech se usazovali Maoři už od 10. století, ale když je roku 1788 objevil francouzský kapitán Jean-Marie Huon de Kermadec, byly neobydlené. V průběhu 19. století se na ostrovech pokoušeli usadit různí dobrodruzi, ale v roce 1937 bylo souostroví prohlášeno za chráněné území a lidé i domácí zvířata byli vystěhováni.\nOstrovy mají subtropické klima, teploty se pohybují od 16 °C do 23 °C. Ročně zde spadne průměrně 1500 mm srážek. Zdejší vegetace zahrnuje množství endemických druhů, jako je pohutukawa. Východně od ostrovů se nachází Kermadecký příkop, jedno z nejhlubších míst světového oceánu.\n\n"}
{"id": "719341", "url": "https://cs.wikipedia.org/wiki?curid=719341", "title": "Gibbs", "text": "Gibbs\n\nPříjmení Gibbs [\"gibs\"] nosí více různých osobností:\n\n"}
{"id": "719342", "url": "https://cs.wikipedia.org/wiki?curid=719342", "title": "Pivovar Podmokly", "text": "Pivovar Podmokly\n\nPivovar Podmokly stojí ve východní části obce Podmokly na Radnicku nedaleko tamního zámku.\n\nPivovar vznikl roku 1717, ovšem někdy se uvádí také rok 1654. Původně se jednalo o vrchnostenský, od 19. století o soukromý pivovar, mezi jehož majitele patřila také pivovarská rodina Hlaváčkova. Největší výstav činil 1200 hl. Pivovar byl naposledy v provozu v roce 1942. \n\nV okolí obce se rozprostíraly chmelnice, které se ještě ve 20. století táhly přes Rakovnicko na sever k Žatci. Dnes jsou téměř všechny zrušeny.\n\nVeškeré pivní tácky pivovaru Podmokly\n\n"}
{"id": "719356", "url": "https://cs.wikipedia.org/wiki?curid=719356", "title": "Montrouge", "text": "Montrouge\n\nMontrouge je francouzské město v departementu Hauts-de-Seine v regionu Île-de-France.\n\nZe severu hraničí s Paříží (hranici tvoří především boulevard périphérique). Na východě sousedí s městy Gentilly a Arcueil, na jihu s městem Bagneux, na jihozápadě s městem Châtillon a na západě s městem Malakoff.\n\nMontrouge (latinsky \"Monsrubens\") se poprvé objevuje za Filipa II. Augusta, kdy byl majitelem Robert de Rubeo Monte.\n\nOblast Montrouge byla dlouho jen řídce obydlena, ve 12. století se zde usadili mniši sv. Viléma, kteří zde zůstali až do roku 1674. Jednalo se o druhé místo ve Francii, jen několik let po založení převorství Louvergny v roce 1249.\n\nRozvoj Montrouge podpořil Charles l'Aubépine, markýz de Chateauneuf, dvořan Ludvíka XIII. Jeho rod získal panství kolem roku 1600. Kolem roku 1640 byla na pozemcích kolem Montrouge zřízena obora pro královské lovy a Montrouge byla vyhledávána šlechtou.\n\nMarkýz de Chateauneuf zde nechal postavit zámek, kde žil od roku 1650 do své smrti v roce 1663. Zámek koupil v roce 1691 pan de Morstein. Stavba byla zbořena kolem roku 1815.\n\nV roce 1668 se v Montrouge usídlili jezuité, kteří zde pobývali do roku 1762. V roce 1814 se do Montrouge opět vrátili.\n\nZa Druhého císařství zde vznikly tzv. \"katolické dílny\", které vedl abbé Migne. Dílny zaměstnávaly mnoho mladých umělců a vyráběly se zde umělecké předměty pro kostely ve Francii.\n\nV roce 1860 došlo k rozšíření hranic Paříže a část města Montrouge se stala součástí 14. pařížského obvodu. Město tak přišlo i o svou radnici, která zůstala na území Paříže a stala se radnicí 14. obvodu. Rozloha města se zmenšila ze 350 ha na 105 ha.\n\nOd roku 1925 došlo ve městě k rozmachu průmyslu, vzniklo zde mnoho tiskáren a továren, většina již dnes zmizela.\n\nNa hranici s městem Châtillon se nachází zastávka metra na lince 13. Konečná stanice Châtillon – Montrouge. V roce 2013 byla prodloužena linka 4 do stanice Mairie de Montrouge.\n\nRATP provozuje ve městě 11 autobusových linek.\n\n\n"}
{"id": "719357", "url": "https://cs.wikipedia.org/wiki?curid=719357", "title": "Diverze", "text": "Diverze\n\nDiverse (franc. \"diversion\", rozptýlení, odvedení pozornosti) je vojenský manévr, který má pozornost protivníkova vojska odvést z místa, o něž vojsku skutečně jde, a to předstíraným útokem části vojska někde jinde (lépe dál od centra útoku). Diverze má tak odlákat nepřátelské síly z místa, kde se chystá skutečný útok, aby se oslabila jeho obrana. Typickým příkladem byly diverzní výsadky a vylodění spojenců před invazí v Normandii během druhé světové války. \n\nVedle takovéto strategické a centrálně plánované diverze velkých rozměrů se ve válkách vyskytují drobné, rozptýlené a často improvizované akty sabotáže a záškodnictví, které narušují plány nepřítele, a to zejména v týlu. Lidem, kteří je dělají, se říká diverzanti.\n\nVe 20. století dostala diverze nový význam v ideologickém boji proti „vnitřnímu nepříteli“: znamenalo ohrožení ideologické jednoty totalitního režimu. Za ideologickou diverzi se pokládalo nejen přímé napadení vládní ideologie, nýbrž i odvedení pozornosti na jiné téma, s nímž si ideologie nevěděla rady. \nV letecké dopravě znamená diverze odklonění pravidelného letu na náhradní (diverzní) letiště, například kvůli povětrnostním podmínkám. \n\n"}
{"id": "719360", "url": "https://cs.wikipedia.org/wiki?curid=719360", "title": "Real Zaragoza", "text": "Real Zaragoza\n\nReal Zaragoza, S.A.D. je španělský fotbalový klub sídlící ve městě Zaragoza v provincii Aragonie. Momentálně hraje španělskou 2. nejvyšší soutěž zvanou Segunda División. Založen byl v roce 1932 a své domácí zápasy hraje na stadionu La Romareda s kapacitou 34.596 diváků.\n\nS celkem šesti triumfy v Copa del Rey je na šestém místě v historické tabulce. Krom těchto šesti triumfů jsou největšími úspěchy klubu vítězství v Poháru veletržních měst z roku 1964 a vítězství v Poháru vítězů poháru ze sezony 1994/95.\n\n\n"}
{"id": "719365", "url": "https://cs.wikipedia.org/wiki?curid=719365", "title": "Gentilly", "text": "Gentilly\n\nGentilly je francouzská obec v departmentu Val-de-Marne v regionu Île-de-France.\n\nZe severu hraničí s Paříží (hranici tvoří především boulevard périphérique). Na východě sousedí s městem Le Kremlin-Bicêtre, na jihu s městem Arcueil a na západě s městem Montrouge.\n\nPodle archeologických nálezů bylo území města osídleno již v neolitu. Díky úrodné půdě kolem řeky Bièvre se zde usadili obyvatelé i v době Římanů a Merovejců. Ves latinsky zvaná \"Gentiliacum\" je známá ze 7. století ze života sv. Eligia.\n\nOblast je poprvé zmiňována v 6. století jako královský majetek, ale název Gentilly se objevuje až na konci 13. století. Sídlo tvořil v té době hrad typu motte. Franský král Pipin III. Krátký zde strávil zimu v roce 762 a Velikonoce roku 766 a svolal sem koncil biskupů. V roce 878 Ludvík II. věnoval panství pařížskému biskupovi Ingelvinovi. Ludvík IX. zde nechal postavit kartuziánský klášter. Po celý středověk bylo území rozděleno mezi několika klášterů a panství a často měnilo majitele. V roce 1691 zde byl založen klášter milosrdných sester.\n\nV 17. století vznikl Medicejský akvadukt pro dodávky pitné vody na levém břehu v Paříži, který vedl přes Gentilly a jehož části jsou dodnes v provozu.\n\nIndustrializace v 19. století znamenala prudký rozvoj průmyslové činnosti, především podél řeky Bièvre, což způsobilo její extrémní znečištění, takže musela být postupně z hygienických důvodů zakryta a svedena do podzemí. V polovině 19. století se rozvíjel průmysl jako hutnictví, stavebnictví, tiskařství a výroba léků. Farmaceutický průmysl je významný dodnes.\n\n"}
{"id": "719369", "url": "https://cs.wikipedia.org/wiki?curid=719369", "title": "HACCP", "text": "HACCP\n\nSystém analýzy rizika a stanovení kritických kontrolních bodů (Hazard Analysis and Critical Control Points, HACCP) ve výrobě potravin je jeden ze základních nástrojů, jak účinně předcházet rizikům ohrožujícím bezpečnost potravin.\n\nVytvoření a zavedení systému HACCP je vyžadováno povinně u všech výrobců potravin na základě Nařízení Evropského parlamentu a Rady (ES) č. 852/2004 ze dne 29. dubna 2004 o hygieně potravin. Tento systém je určen pro všechny potravinářské podniky zajišťující výrobu, zpracování a distribuci potravin a také pro podniky, které svými produkty do potravinového řetězce vstupují (zemědělství, výroba obalů, apod.). Certifikace systému HACCP je prokazatelným potvrzením funkčnosti a efektivity zavedeného systému HACCP. Systém HACCP byl poprvé navržen a aplikován na žádost NASA v 60. létech 20. století v USA s cílem předcházet alimentárním nemocem astronautů.\n\nVšeobecné požadavky na systém HACCP jsou uvedeny ve Věstníku Ministerstva zemědělství č. 2/2010 (září 2010).\n\n\n\n"}
{"id": "719371", "url": "https://cs.wikipedia.org/wiki?curid=719371", "title": "Good Night White Pride", "text": "Good Night White Pride\n\nGood Night White Pride (doslovný překlad: \"\"Dobrou noc, bílá pýcho\"\") je antifašistické hnutí vytvořené německou hardcore punkovou scénou jako reakce na neonacisty, kteří se snažili proniknout do hardcore subkultury. Cílem je rázné odmítání neonacismu, rasismu a diskriminace, nebo i omezování osobní svobody, a aktivní postoj vůči těmto jevům. Hnutí GNWP je podporováno mnoha hardcore, punkovými, Oi! a hip hopovými kapelami a od roku 2005 existuje i v České republice. \n\nNázev odkazuje na slogan \"\"white pride\"\" vyjadřující pocit pýchy na bílou barvu kůže. Tento slogan ale začal být používán neonacisty a white power skinheady.\n\nKruhové, obvykle černobílé logo, často zobrazující ležícího nacistu a nad ním stojícího antifašistu, kopajícího nacistu do hlavy se objevuje velice často na tričkách a plakátech koncertů antifašistických kapel. Během času a díky působení DIY fungování decentralizovaného hnutí vzniklo nepřeberné množství verzí.\n\nO nějaký čas později vzniklo na neonacistické scéně jako reakce na GNWP hnutí, hnutí Good night Left side. Antifašisty bývá kritizováno kopírování loga GNWP.\n\n"}
{"id": "719372", "url": "https://cs.wikipedia.org/wiki?curid=719372", "title": "Mimosa", "text": "Mimosa\n\nPojem mimosa má několik významů:\n\n"}
{"id": "719373", "url": "https://cs.wikipedia.org/wiki?curid=719373", "title": "Altheim (Horní Rakousy)", "text": "Altheim (Horní Rakousy)\n\nAltheim je město ležící v rakouské spolkové zemi Horní Rakousy v okrese Braunau am Inn. Žije zde obyvatel.\n\nZastupitelstvo se skládá ze 31 zastupitelů.\nStarostou je od roku 1991 Franz Weinberger (ÖVP).\n\nV roce 1985 odkryli archeologové nedaleko Altheimu pozůstatky římské vily. V obci bylo zřízeno Římské muzeum, věnované těmto vykopávkám.\n\n"}
{"id": "719374", "url": "https://cs.wikipedia.org/wiki?curid=719374", "title": "Nezapomeň na mě", "text": "Nezapomeň na mě\n\nNezapomeň na mě (v originále \"Remember Me\") je romantický film, kde v hlavních rolí hrají Robert Pattinson, který představuje mladého muže jménem Tyler Roth a Emilie de Ravin, která ve filmu vystupuje jako Ally Craig. Tyler je rebelující, náladový a bezcílný mladý muž, který pracuje v knihkupectví. Má napjatý vztah se svým otcem Charlesem (Pierce Brosnan), kvůli sebevraždě bratra Michaela. Tyler má mladší sestru Caroline, která je obětí šikanování. Tyler se zamiluje do Ally, která se stala svědkem vraždy své matky. Jejich vztah tak musí projít silnou zkouškou.\n\n"}
{"id": "719375", "url": "https://cs.wikipedia.org/wiki?curid=719375", "title": "Brunó Ferenc Straub", "text": "Brunó Ferenc Straub\n\nBrunó Ferenc Straub (5. ledna 1914 Nagyvárad – 15. února 1996 Budapešť) byl maďarský biochemik a poslední předseda Prezidiální rady Maďarské lidové republiky, úřadující od 29. června 1988 do 23. října 1989. \n\n\n"}
{"id": "719377", "url": "https://cs.wikipedia.org/wiki?curid=719377", "title": "Brunch", "text": "Brunch\n\nBrunch [\"branč\"] je anglické označení pro přesnídávku, jídlo pozdního rána nebo časného dopoledne (od 10 do 13 hodin). Jídlo bývá vhodné jak k snídani, tak k obědu: začíná se kávou nebo čajem, podává se pečivo, vejce, šunka, sýr, ovoce atd. Lze je také označit jako pozdní snídani.\n\nSlovo je spojení slov \"breakfast\" (snídaně) a \"lunch\" (oběd). Doslovně se dá přeložit jako „svačinka“. Výraz \"brunch\" se poprvé objevil na jídelním lístku koncem 90. let 19. století a poté se vžil, hlavně ve slovníku studentů. Po roce 1930 se velmi rozšířil v USA.\n"}
{"id": "719378", "url": "https://cs.wikipedia.org/wiki?curid=719378", "title": "David Rimmer", "text": "David Rimmer\n\nDavid Rimmer (* 20. ledna 1942, Vancouver, Britská Kolumbie, Kanada) je kanadský experimentální filmový režisér. Vystudoval ekonomii a matematiku na University of British Columbia. V roce 2011 získal cenu Governor General's Awards in Visual and Media Arts.\n\n\n"}
{"id": "719385", "url": "https://cs.wikipedia.org/wiki?curid=719385", "title": "Hřbitov Bercy", "text": "Hřbitov Bercy\n\nHřbitov Bercy (francouzsky \"Cimetière de Bercy\") je hřbitov v Paříži. Nachází na ulici \"Rue de Charenton\" ve 12. obvodu. Jeho rozloha činí 6100 m a je zde 1120 hrobů.\n\nHřbitov byl založen v roce 1816 pro obec Bercy, která se v roce 1860 stala součástí města Paříže.\n\n"}
{"id": "719389", "url": "https://cs.wikipedia.org/wiki?curid=719389", "title": "Place du Pont-Neuf", "text": "Place du Pont-Neuf\n\nPlace du Pont-Neuf je náměstí v Paříži. Nachází se v 1. obvodu. Je pojmenované podle nejstaršího pařížského mostu Pont Neuf.\n\nNáměstí se rozkládá mezi Square du Vert-Galant a Pont Neuf na západním okraji ostrova Cité.\n\n\n"}
{"id": "719395", "url": "https://cs.wikipedia.org/wiki?curid=719395", "title": "Quai de la Corse", "text": "Quai de la Corse\n\nQuai de la Corse (\"Korsické nábřeží\") je nábřeží v Paříži na břehu řeky Seiny. Nachází se ve 4. obvodu.\n\nNábřeží vede po severním okraji ostrova Cité mezi mosty Arcole a Change. Uprostřed nábřeží se nachází ještě most Notre-Dame. Začíná na křižovatce s ulicí \"Rue d'Arcole\", kde na něj navazuje \"Quai aux Fleurs\" a končí u \"Boulevardu du Palais\", odkud pokračuje po proudu \"Quai de l'Horloge\".\n\nNábřeží vzniklo na počátku 19. století pod názvem \"Quai Napoléon\". V roce 1816 bylo přejmenováno na \"Quai de la Cité\", v roce 1834 opět na \"Quai Napoléon\" a v roce 1879 na \"Quai aux Fleurs\" podle nedalekého květinového trhu. V roce 1929 získala západní polovina nábřeží svůj dnešní název \"Quai de la Corse\" podle ostrova Korsiky.\n\n\n"}
{"id": "719397", "url": "https://cs.wikipedia.org/wiki?curid=719397", "title": "Kláštery na svazích Popocatepetlu", "text": "Kláštery na svazích Popocatepetlu\n\nKláštery na svazích Popocatepetlu je název jedné z mexických kulturních památek zapsaných na seznamu světového dědictví UNESCO. Jedná se o 14 klášterů pocházejících ze 16. století, kdy oblast okolo vulkánu Popocatépetl začali evangelizovat misionáři přicházející z evropského Španělska. Zprvu to byli františkáni, později i dominikáni a augustiniáni. Tyto sakrální stavby v koloniálním období sloužily jako architektonický vzor pro další kláštery v Novém Španělsku.\n\n11 ze 14 klášterů se nachází ve státě Morelos, zbývající ve státě Puebla.\n\n\"Puebla:\"\n\n\"Morelos:\"\n"}
{"id": "719398", "url": "https://cs.wikipedia.org/wiki?curid=719398", "title": "Quai de l'Horloge", "text": "Quai de l'Horloge\n\nQuai de l'Horloge (\"nábřeží Orloje\") je nábřeží v Paříži na břehu řeky Seiny. Nachází se v 1. obvodu. Svůj název získalo podle orloje Justičního paláce.\n\nNábřeží vede po severním okraji ostrova Cité mezi mosty Pont au Change a Pont Neuf. Začíná na křižovatce s \"Boulevardem du Palais\", kde na něj navazuje \"Quai de la Corse\" a končí na náměstí \"Place du Pont-Neuf\" na západním konci ostrova.\n\nNábřeží bylo vybudováno v letech 1580–1611, částečně bylo prodlouženo v letech 1736 a 1816. Během své existence změnilo několikrát svůj název: \"Quai du Grand-Cours-d'Eau\" (v 18. století), \"Quai des Lunettes\" a \"Quai des Morfondus\". Během Velké francouzské revoluce se nazývalo \"Quai du Nord\".\n\n\n"}
{"id": "719399", "url": "https://cs.wikipedia.org/wiki?curid=719399", "title": "Scarlet Party", "text": "Scarlet Party\n\nScarlet Party byla britská rocková skupina. Členové skupiny byli Graham Dye (zpěv, kytara, harmonika), jeho bratr Steven Dye (zpěv, baskytara, klávesy), Sean Heaphy (bicí, perkuse), Micky Portman (baskytara) a Mark Gilmour (sólová kytara). Mark Gilmour je bratrem Davida Gilmoura ze skupiny Pink Floyd.\n\n"}
{"id": "719400", "url": "https://cs.wikipedia.org/wiki?curid=719400", "title": "Směnná smlouva", "text": "Směnná smlouva\n\nSměnná smlouva je jedním ze smluvních typů. Jde o obdobu kupní smlouvy, základním rozdílem ovšem je, že protihodnotou za věc získanou takto do vlastnictví zde nejsou peníze, ale zase jiná věc. Jejím prostřednictvím se tak realizuje směnný, neboli barterový obchod. Kdyby nedošlo k majetkovému protiplnění, šlo by už o darování.\n\nČeský občanský zákoník ji upravuje v ustanoveních § 2184–2188 a od kupní smlouvy se odlišuje dále v tom, že nahodilá zkáza nebo podstatné zhoršení věci ještě před jejím odevzdáním vede k anulování smlouvy, resp. k právu od ní odstoupit, ledaže bylo dohodnuto, že nabyvatel věc získá „jak stojí a leží“. Plody a užitky z věci náleží zciziteli do doby, než ji měl podle smlouvy odevzdat.\n"}
{"id": "719404", "url": "https://cs.wikipedia.org/wiki?curid=719404", "title": "Mušle (ornament)", "text": "Mušle (ornament)\n\nMušle je v architektuře, v sochařství i v malířství ornament, odvozený od lastury zejména hřebenatky jakubské. Další stylizací se v rokoku mušle mění v rokaj.\n\nLastury hřebenatky sloužily už ve středověku jako odznak poutníků k svatému Jakubu do španělské Compostely. Odtud se objevují i na jeho sochách a od 15. století i jako obecný stylizovaný ornament na obrazech, fasádách a portálech, na kašnách a sochách, často v barokní zahradní architektuře. Mušle může být zobrazena jak ze svrchní (vypuklé), tak i z vnitřní (vyduté) strany.\n\n"}
{"id": "719406", "url": "https://cs.wikipedia.org/wiki?curid=719406", "title": "Okres Grieskirchen", "text": "Okres Grieskirchen\n\nOkres Grieskirchen je okres v rakouské spolkové zemi Horní Rakousy. Má rozlohu 578,99 km² a žije zde 62 644 obyvatel (k 1. 1. 2011). Sídlem okresu je město Grieskirchen. Okres se dále člení na 34 obcí (z toho 2 města a 13 městysů).\n"}
{"id": "719408", "url": "https://cs.wikipedia.org/wiki?curid=719408", "title": "Althofen", "text": "Althofen\n\nAlthofen je obec ležící v rakouské spolkové zemi Korutany v okrese Sankt Veit an der Glan. K 1. lednu 2010 zde žilo 4 667 obyvatel.\n\nObec leží třicet kilometrů severně od Klagenfurtu.\n\nČásti obce: Aich, Althofen, Eberdorf, Epritz, Krumfelden, Muraniberg, Rabenstein, Rain, Töscheldorf a Treibach.\n\nObecní zastupitelstvo se skládá z 32 členů.\n\n\n\n\n"}
{"id": "719413", "url": "https://cs.wikipedia.org/wiki?curid=719413", "title": "A Dramatic Turn of Events", "text": "A Dramatic Turn of Events\n\nA Dramatic Turn of Events je jedenácté studiové album americké progresivní metalové skupiny Dream Theater, vydané v roce 2011. Album produkoval John Petrucci a obal alba navrhl Hugh Syme.\n\n"}
{"id": "719417", "url": "https://cs.wikipedia.org/wiki?curid=719417", "title": "Roadrunner", "text": "Roadrunner\n\nRoadrunner může být:\n\n"}
{"id": "719421", "url": "https://cs.wikipedia.org/wiki?curid=719421", "title": "Bad Aussee", "text": "Bad Aussee\n\nBad Aussee (česky \"Uže\") je město ležící v rakouské spolkové zemi Štýrsko, v okrese Liezen a v politické expozituře Bad Aussee. Město se nachází na soutoku tří pramenů řeky Traun. Žije zde obyvatel. Bad Aussee také bývá označováno jako střed Rakouska, což symbolizuje i kamenný památník v centru města. První písemnou zmínku o obci s názvem Aussee lze najít v roce 1265. Roku 1868 získalo plemeno titul \"Bad\" (do češtiny přeloženo jako \"lázně\").\n\n\n Plaisir, Francie, 1981\n\n"}
{"id": "719430", "url": "https://cs.wikipedia.org/wiki?curid=719430", "title": "Nation of Islam", "text": "Nation of Islam\n\nNation of Islam (\"Islámský národ\") je americké sdružení muslimů černošského původu. Jde v podstatě o muslimskou sektu, jejíž vnímání islámu se podstatně liší od ortodoxního hlavního proudu tohoto náboženství a v některých ohledech má blíže ke křesťanství. Hnutí zastávalo radikální názory ohledně postavení černochů, které považuje za prvotní a nadřazený národ.\n\nHnutí založil v červenci 1930 Wallace Fard Muhammad v Michiganském Detroitu. V červnu 1934 záhadně zmizel a vůdcem hnutí se stal Elijah Muhammad, který ho vedl až do své smrti v roce 1975. Na jeho místo nastoupil syn Warith Deena Mohammed, který hnutí vícekrát přejmenoval a začal transformovat ke tradiční islámské víře.\n\nPo smrti Elijah Muhammada hnutí přijalo novou doktrínu. Louis Farrakhan ji odmítl a postavil se do čela odpadlické skupiny, která se vrátila k názvu Nation of Islam a k jeho pojetí víry. Farrakhan a jeho žáci zachovávali postoje černošské nadřazenosti a separatismus. Farrakhan je také známý svými antisemitskými výpady.\n\nNa začátku 60. let proslavil hnutí jeho mluvčí a významný politický aktivista Malcolm X (později zavražděn členy hnutí pro odpadlictví).\n\nMytologie sekty byla vytvořena Wallace Fardem Muhammadem a později rozpracována Elijahem Muhammadem. Podle ní lidské rasy vznikly následujícím způsobem:\n\nPřed 6600 lety se v Mekce narodil Yakub, černošský vědec. V té době na zemi existovali pouze černoši. Yakub viděl, že 30% černochů je nespokojeno. Yakub byl členem mecké větve \"kmene Shabbaz.\" Yakub získal přezdívku \"big head\" (velká hlava) kvůli své velké hlavě a tvrdohlavosti. Když mu bylo šest let, objevil zákon akce a reakce při hře s ocelovými magnety. To ho podnítilo ke zosnování ďábelského plánu na vytvoření bílé rasy, která by vládla černochům pomocí úskoků a lží. Když mu bylo 18, vyčerpal všechno vědění v univerzitách v Mekce. Tehdy objevil, že černoši obsahují \"černou esenci\" a \"bílou esenci\". Odebral se tedy s 59 999 svými stoupenci na ostrov Patmos, kde nastolil despotický režim a snažil se z černochů černou esenci vyšlechtit tím, že zabíjel všechny tmavé novorozence a nechával naživu jen ty světlejší. Po 200 letech šlechtění se mu podařilo vyšlechtit hnědou rasu. Yakub zemřel ve věku 152 let, ale jeho stoupenci pokračovali v jeho práci. Po 600 letech šlechtění se jim konečně podařilo vyšlechtit bílou rasu. Kruté podmínky při jejím vzniku předurčily zlovolný charakter této nové rasy.\n\nBílá rasa se posléze přesunula do Mekky, kde ale působila takové problémy, že byla vypovězena do Západní Asie (Evropy), obrána o všechno kromě jazyka a přinucena tam zůstat, přičemž vojáci z Mekky střežili hranice, aby jim zabránili v návratu do ráje. Po mnoho staletí vedli barbarský život, žili v jeskyních a jedli syrové maso, ale posléze byli vyvedeni z jeskyní Mojžíšem, který je naučil používat oděv. Mojžíš se je snažil zcivilizovat, ale nakonec to vzdal a vyhodil 300 těch nejproblémovějších bělochů do povětří dynamitem. Běloši se nicméně naučili používat \"trikologii\" (\"tricknology\"), a tak si posléze uzurpovali moc a zotročili černochy. Posléze přivezli černé otroky do Ameriky na lodi \"ďábelského\" obchodníka s otroky Johna Hawkinse v roce 1555.\n\n"}
{"id": "719435", "url": "https://cs.wikipedia.org/wiki?curid=719435", "title": "Meandr (ornament)", "text": "Meandr (ornament)\n\nMeandr je průběžný (pásový) ornament, nazvaný podle klikatého toku stejnojmenné řeky, dnešní Menderes v Turecku. Může mít podobu vodních vln, anebo pravoúhlé lomené čáry, případně složiteji kombinované.\n\nMeandr se vyskytuje v různých kulturách od nejstarších dob, v Řecku už na keramice geometrického období. Karl Kerényi soudil, že pravoúhlý meandr znázorňuje vlastně labyrint, bludiště, podle Ottova slovníku vznikl nejspíš na tkaninách. Zdobily se jím římsy, nádoby, oděvy i šperky a často se vyskytuje na řeckých i římských mozaikách. Na dlažbách a mozaikách se objevuje i ve středověku a velký rozkvět zaznamenal v renesanci a v klasicismu.\n\n\n"}
{"id": "719437", "url": "https://cs.wikipedia.org/wiki?curid=719437", "title": "Nelson (jméno)", "text": "Nelson (jméno)\n\nNelson je anglické rodné jméno. Je odvozeno z patronyma „syn Neilův“ (anglicky „son of Neil“).\n\n\n"}
{"id": "719438", "url": "https://cs.wikipedia.org/wiki?curid=719438", "title": "Urband", "text": "Urband\n\nHudební skupina Urband vznikla okolo roku 2002 v Brně z různých improvizovaných sestav provozujících pouliční hudbu (busking) v Česku i po Evropě. Hraje směs ruských písní, jazzu, valčíku, tanga či blues a bývá označovaná jako pouliční šraml (a to i samotnou kapelou).\n\nKapelou prošlo více osobností, například zakládající člen Jan Moron Svoboda (harmonika) nebo známý kanadský klarinetista Mike Hambrook, se kterým se kapela seznámila v Curychu. I v posledních letech hraje kapela v různém složení - zpravidla Vladimír Červenka (kytara, zpěv), Pavel Všianský (kontrabas, zpěv) a Tomáš Vtípil (housle, zpěv).\n\n\nOficiální stránky kapely\n"}
{"id": "719439", "url": "https://cs.wikipedia.org/wiki?curid=719439", "title": "Okres Rohrbach", "text": "Okres Rohrbach\n\nOkres Rohrbach je okres v rakouské spolkové zemi Horní Rakousy. Má rozlohu 827,95 km² a žije zde 56 932 obyvatel (k 1. 1. 2011). Sídlem okresu je město Rohrbach. Okres se dále člení na 42 obcí (z toho 1 město a 15 městysů). Leží u trojmezí hranic Rakousko – Německo – Česko.\n"}
{"id": "719451", "url": "https://cs.wikipedia.org/wiki?curid=719451", "title": "Bagdád (guvernorát)", "text": "Bagdád (guvernorát)\n\nGuvernorát Bagdád je jedním z 19 guvernorátů v Iráku. Jeho hlavním městem je Bagdád. Má rozlohu 4071 km² a v roce 2009 v něm žilo 7 180 900 obyvatel. Je tak nejmenším a zároveň nejvíce obydleným iráckým guvernorátem. Sousedí s guvernoráty Dijála, Babylón, Anbár a Saladdín.\n"}
{"id": "719452", "url": "https://cs.wikipedia.org/wiki?curid=719452", "title": "Martin Kovář (plavec)", "text": "Martin Kovář (plavec)\n\nMartin Kovář (* 20. března 1967 Praha) je český manažer a bývalý fyzicky handicapovaný plavec závodící v kategorii S3. Po pádu z balkonu v roce 1989 je ochrnutý od prsou dolů a má špatnou hybnost pravé ruky.\n\nSportoval od dětství, vystudoval Fakultu tělesné výchovy a sportu a Přírodovědeckou fakultu Univerzity Karlovy. Po úraze se začal věnovat plavání, ve kterém reprezentoval Českou republiku již na mistrovství Evropy 1995 v Perpignanu, kde se dostal do finále na trati 50 m znak, a rok později na Letních paralympijských hrách v Atlantě, kde v téže disciplíně obsadil 6. místo. Na evropském šampionátu 1997 v Badajozu získal první dvě medaile, na mistrovství světa 1998 v Christchurchi byl ovlivněn nemocí, která mu znemožnila doplavat na předních umístěních. O rok později na mistrovství Evropy v Braunschweigu získal titul na trati 50 m znak, k němuž přidal další dva cenné kovy. Znakařským vrcholem byla pro Martina Kováře letní paralympiáda 2000 v Sydney, kde na padesátce získal zlatou medaili ve světovém rekordu, kterou doplnil o bronz z trati 100 m volný způsob. V roce 2001 absolvoval pouze domácí šampionát, více se však věnoval tréninku, kde se zaměřil na kraul. Na mistrovství světa 2002 v argentinském Mar del Plata vyhrál v tomto plaveckém stylu na tratích 50 a 100 m; dále zde získal stříbra z 200 m a štafety 4× 50 m volný způsob. V letech 2002 a 2003 překonal na kraulařských tratích 10× světový rekord. Zúčastnil se také letních paralympijských her 2004 v Athénách, kde se se ziskem tří zlatých medailí z tratí 50, 100 a 200 m volný způsob (pokaždé se světovým rekordem) stal nejúspěšnějším českým sportovcem. Po hrách ukončil sportovní kariéru.\n\nV letech 2003 a 2004 se stal Paralympionikem roku, v roce 2004 se umístil na třetím místě ankety Sportovní hvězda ČT za Romanem Šebrle a Kateřinou Neumannovou. Podílel se na vedení soukromého bezbariérového gymnázia, byl poradcem ministra práce a sociálních věcí Vladimíra Špidly v oblasti zdravotně handicapovaných, moderoval pořad \"Klíč\" v České televizi, spoluzaložil projekt KONTAKT Bb, v rámci kterého se učí fyzicky handicapovaní lidé plavat, spolupracuje s Nadací Charty 77 (Konto Bariéry, aj.), působí v neziskovém sektoru. Pracuje jako ombudsman ředitel Rozvoje péče o klienta v ČSOB.\n\nVe volném čase rád rybaří, přičemž v roce 2002 ve Walesu získal titul mistra světa v lovu ryb udicí.\n"}
{"id": "719455", "url": "https://cs.wikipedia.org/wiki?curid=719455", "title": "Garyovité", "text": "Garyovité\n\nGaryovité (\"Garryaceae\") je čeleď vyšších dvouděložných rostlin z řádu vřesovcotvaré (\"Ericales\"). Jsou to dřeviny se vstřícnými jednoduchými listy a drobnými květy. Čeleď zahrnuje 17 druhů ve 2 rodech a je rozšířena v Asii a Americe. Stálezelený druh aukuba japonská je občas pěstován jako okrasná dřevina.\n\nGaryovité jsou stálezelené dvoudomé keře a stromy se vstřícnými kožovitými listy bez palistů. Listy jsou jednoduché, řapíkaté, čepel je celistvá nebo členěná, celokrajná nebo zubatá. Žilnatina je zpeřená.\nKvěty jsou jednopohlavné, drobné, čtyřčetné, v hroznech, latách nebo jehnědách. U rodu \"Aucuba\" je přítomen kalich i koruna, u rodu \"Garrya\" jsou květy bezkorunné a kalich je někdy redukován na 2 lístky nebo také chybí. Samčí květy obsahují 4 volné tyčinky. Semeník je spodní, monomerický (\"Aucuba\") nebo srostlý ze 2 až 3 plodolistů (\"Garrya\"), s jedinou komůrkou s 1 až 3 vajíčky. Počet čnělek odpovídá počtu plodolistů. Plodem je jednosemenná (vzácně 2-3semenná) bobule nebo peckovice. Rod \"Garrya\" je opylován větrem.\n\nČeleď zahrnuje 17 druhů ve 2 rodech. Vyskytuje se v záp. a jz. oblastech Severní Ameriky, ve Střední Americe včetně karibských ostrovů a ve východní Asii.\n\nV minulosti byla čeleď nejčastěji řazena do řádu \"Cornales\" (Cronquist,\nDahlgren), případně do samostatného řádu v rámci nadřádu \"Corananae\" (Tachtadžjan). Rod \"Aucuba\" byl řazen do samostatné čeledi \"Aucubaceae\" nebo jako součást čeledi dřínovité (\"Cornaceae\").\n\nAukuba japonská (\"Aucuba japonica\") je stálezelená dřevina s velmi ozdobnými červenými plody. Pěstuje se zejména kultivar \"Variegata\" s hustě žlutě skvrnitými listy. Kůra některých druhů garyí (\"Garrya\") byla využívána v tradiční medicíně při léčení těžkých průjmů. Občas jsou keře tohoto rodu pěstovány v teplejších zemích jako okrasné dřeviny s nápadnými převislými květenstvími.\n\n"}
{"id": "719458", "url": "https://cs.wikipedia.org/wiki?curid=719458", "title": "Mendelův jinan", "text": "Mendelův jinan\n\nMendelův jinan, také známý jako Jinan u svatého Tomáše, je památný strom a údajně nejstarší a největší jinan v České republice. Roste v zahradě augustiniánského kláštera svatého Tomáše poblíž Mendelova náměstí v Brně.\n\nJinan bývá často popisován jako nejstarší nebo největší v České republice. Podobný obvod kmene mají dále Jinan v Březinách u Děčína, Jinan u muzea v Podmoklech u Děčína a Jinan na Lužánkách v Brně. Koruna dorostla úctyhodných rozměrů a aby nedošlo k jejímu rozlomení, byla v minulosti stažena obručemi. Když začaly zarůstat do kůry a hrozilo poškození stromu, došlo roku 1988 k výměně za moderní vazbu. V létě 2010 byla vazba opravena a prořezána koruna.\n\nUvádí se, že strom pamatuje Johanna Gregora Mendela, který působil v místním klášteře mezi lety 1843 až 1884.\n\nJinanu byl věnován prostor v pořadu České televize Paměť stromů, konkrétně v dílu č. 15: Stromy s NEJ. Také se stal jedním ze 14 kandidátů Brněnského kola ankety Strom roku 2005.\n\n"}
{"id": "719462", "url": "https://cs.wikipedia.org/wiki?curid=719462", "title": "Papežská církevní akademie", "text": "Papežská církevní akademie\n\nPapežská církevní akademie, uváděná také jako Papežská diplomatická akademie ( , původně nazývaná ) v Římě je škola sloužící k výuce papežských diplomatů.\n\nZaložena byla papežem Klementem XI. v roce 1701.\n\nDiplomaté Svatého stolce vzešlí z této školy později pracují na Apoštolských nunciaturách, případně také na vatikánském státním sekretariátu.\nKandidáti studia jsou přijímáni na základě doporučení svého sídelního biskupa a musí mít již nejméně licenciát z některého z církevních oborů. Studium zde trvá dva roky. Přednášejí se zde tyto obory:\n\n\n\n\n"}
{"id": "719464", "url": "https://cs.wikipedia.org/wiki?curid=719464", "title": "Never Shout Never", "text": "Never Shout Never\n\nNever Shout Never je americká pop rocková skupina, byla založena v Joplinu, Missouri, v roce 2007. Skupina zatím vydala sedm alb. Její sedmé album \"Black Cat\" vyšlo 7. srpna 2015.\n\nChristofer Drew Ingle začal tvořit hudbu pod názvem Never Shout Never v září roku 2005. Jeho první zýraznění nastalo skrz internet, kde na Myspace zaznamenal úspěch ještě před vydáním \"The Yippee EP\" 29. července 2009. 30. července byl představen na TRL kde zahrál „Bigcitydreams“.\n\n\n"}
{"id": "719466", "url": "https://cs.wikipedia.org/wiki?curid=719466", "title": "Chas Chandler", "text": "Chas Chandler\n\nChas Chandler (* jako Bryan James Chandler; 18. prosince 1938 — 17. července 1996) byl anglický hudební producent a hudebník. Byl zakládajícím členem skupiny The Animals, se kterou hrál v letech 1962-1966, 1975-1977 a 1983-1984. Po odchodu od Animals se stal manažerem Jimiho Hendrixe a produkoval jeho dvě první alba Are You Experienced a .\n"}
{"id": "719469", "url": "https://cs.wikipedia.org/wiki?curid=719469", "title": "Martin Emmrich", "text": "Martin Emmrich\n\nMartin Emmrich (* 17. prosince 1984, Magdeburk) je německý profesionální tenista. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 sedm titulů ve čtyřhře.\n\nNa žebříčku ATP byl nejvýše ve dvouhře klasifikován v říjnu 2009 na 604. místě a ve čtyřhře pak v červenci 2011 na 86. místě. K roku 2011 jej trénoval Karsten Saniter.\n\nJeho otcem je bývalý východoněmecký tenista Thomas Emmrich, který reprezentoval Německou demokratickou republiku a stal se jediným hráčem bývalého státu v historii, jenž byl klasifikován na žebříčku ATP.\n\n"}
{"id": "719472", "url": "https://cs.wikipedia.org/wiki?curid=719472", "title": "Saladdín", "text": "Saladdín\n\nGuvernorát Saladdín je jedním z 19 guvernorátů v Iráku. Jeho hlavním městem je Tikrit, největším pak Samarra. Před rokem 1976 byl součástí guvernorátu Babylón. Je pojmenován po Saladinovi. Má rozlohu 24 363 km² a v roce 2009 v něm žilo 1 259 300 obyvatel. Sousedí s guvernoráty Ninive, Arbíl, Ta'mín, Sulajmáníja, Dijála, Babylón a Anbár.\n"}
{"id": "719473", "url": "https://cs.wikipedia.org/wiki?curid=719473", "title": "John Rutsey", "text": "John Rutsey\n\nJohn Howard Rutsey (14. května 1953–11. května 2008) byl kanadský bubeník. V létě 1968 založil spolu s Alexem Lifesonem a Jeffem Jonesem skupinu Rush. V červenci 1974 ho nahradil Neil Peart.\n"}
{"id": "719480", "url": "https://cs.wikipedia.org/wiki?curid=719480", "title": "Garyotvaré", "text": "Garyotvaré\n\nGaryotvaré (\"Garryales\") je malý řád vyšších dvouděložných rostlin.\n\nZástupci řádu jsou dřeviny se vstřícnými nebo střídavými listy. Všechny druhy jsou dvoudomé. Květy jsou nenápadné, často větrosprašné, někdy s redukovaným okvětím nebo bezobalné. Tyčinek je 4 až 12. Semeník je svrchní nebo spodní, srostlý ze 2 až 3 plodolistů nebo monomerický (z jediného plodolistu).\n\nŘád obsahuje pouze 2 čeledi (garyovité – \"Garryaceae\" a gumojilmovité – \"Eucommiaceae\"), 3 rody a asi 18 druhů, vyskytujících se v Severní a Střední Americe a ve východní Asii.\n\nPodle současných molekulárních výzkumů stojí tento řád na bázi skupiny vyšších dvouděložných rostlin označované jako 'Asterids I'. V předchozích systémech nebyly 3 rody tohoto řádu řazeny do těsné blízkosti, např. Tachtadžjan je řadí nejen do samostatných čeledí, ale i do samostatných řádů.\n\nNěkteré druhy jsou pěstovány v mírném nebo subtropickém klimatu jako okrasné dřeviny.\n\n"}
{"id": "719482", "url": "https://cs.wikipedia.org/wiki?curid=719482", "title": "Andreas Siljeström", "text": "Andreas Siljeström\n\nAndreas Siljeström (* 21. července 1981) je švédský profesionální tenista, specialista na čtyřhru. Ve své dosavadní kariéře na okruhu ATP World Tour nevyhrál žádný turnaj. Na challengerech ATP a okruhu Futures získal k září 2011 devět titulů ve čtyřhře.\n\nNa žebříčku ATP byl nejvýše ve dvouhře klasifikován v březnu 2011 na 964. místě a ve čtyřhře pak v srpnu 2011 na 82. místě.\n\n"}
{"id": "719485", "url": "https://cs.wikipedia.org/wiki?curid=719485", "title": "Dijála", "text": "Dijála\n\nDijála () je jedním z 19 guvernorátů v Iráku. Jeho hlavním městem je Bakúba. Má rozlohu 17 685 km² a v roce 2009 v něm žilo 1 370 500 obyvatel. Sousedí s guvernoráty Wásit, Babylón, Bagdád, Saladdín a Sulejmánie.\n"}
{"id": "719488", "url": "https://cs.wikipedia.org/wiki?curid=719488", "title": "Wásit", "text": "Wásit\n\nGuvernorát Wásit je jedním z 19 guvernorátů v Iráku. Jeho hlavním městem je Kút. Má rozlohu 17 153 km² a v roce 2009 v něm žilo 1 158 000 obyvatel. Sousedí s guvernoráty Majsán, Dhíkár, Kádisíja, Bábil a Dijála.\n"}
{"id": "719494", "url": "https://cs.wikipedia.org/wiki?curid=719494", "title": "Majsán", "text": "Majsán\n\nMajsán je jedním z 19 guvernorátů v Iráku. Jeho hlavním městem je Amára. Má rozlohu 16 072 km² a v roce 2009 v něm žilo 1 009 600 obyvatel. Sousedí s guvernoráty Basra, Dhíkár a Wásit.\n"}
{"id": "719495", "url": "https://cs.wikipedia.org/wiki?curid=719495", "title": "Sphenoclea", "text": "Sphenoclea\n\nSphenoclea je rod rostlin a jediný rod čeledi Sphenocleaceae vyšších dvouděložných rostlin z řádu lilkotvaré, pocházející z tropů Starého světa. Zahrnuje 2 druhy tropických, vlhkomilných, dužnatých bylin se střídavými jednoduchými list a pětičetnými květy v hustých vrcholových hroznech. \"Sphenoclea zeylanica\" se druhotně rozšířila v tropech celého světa a roste zejména jako plevel v rýžových polích.\n\nZástupci rodu \"Sphenoclea\" jsou jednoleté poněkud sukulentní byliny se střídavými jednoduchými celokrajnými listy bez palistů. Květy jsou v hustých vrcholových hroznech, přisedlé a podepřené drobnými listeny. Květy jsou oboupohlavné, pravidelné, pětičetné. Kalich i\nkoruna jsou srostlé, pěticípé. Koruna je světle zelená a opadavá. Tyčinky jsou přirostlé k bázi koruny, v počtu 5. Semeník je spodní nebo polospodní, srostlý ze 2 plodolistů a se 2 komůrkami s mnoha vajíčky. Plodem je tobolka.\n\nRod zahrnuje pouze 2 druhy. \"Sphenoclea zeylanica\" pochází ze subsaharské Afriky a tropické Asie, druhotně se však rozšířila v tropech celého světa zejména jako plevel rýžových polí. Druh \"Sphenoclea pongatium\" se vyskytuje v rovníkové Africe. Oba druhy rostou na vlhkých a zaplavovaných stanovištích.\n\nPodle současných molekulárních studií tvoří čeleď \"Sphenocleaceae\" sesterskou větev s čeledí \"Hydroleaceae\". Spolu s \"Montiniaceae\" pak tvoří monofyletickou skupinu, tvořící bazální větev řádu lilkotvaré (\"Solanales\").\nV dřívějších taxonomických systémech (Cronquist, Tachtadžjan) byla čeleď \"Sphenocleaceae\" řazena do řádu zvonkotvaré (\"Campanulales\").\n\n\"Sphenoclea zeylanica\" často roste jako plevel v rýžových polích.\n\n\"Sphenoclea pongatium\", \"Sphenoclea zeylanica\"\n\n"}
{"id": "719499", "url": "https://cs.wikipedia.org/wiki?curid=719499", "title": "Basra (guvernorát)", "text": "Basra (guvernorát)\n\nBasra je jedním z 19 guvernorátů v Iráku. Jeho hlavním městem je Basra. Má rozlohu 19 070 km² a v roce 2009 v něm žilo 2 555 500 obyvatel. Sousedí s guvernoráty Mutanná, Dhíkár a Majsán. Osídlení se soustředí severně a severozápadně od severní hranice Kuvajtu, zatímco západně od Kuvajtu je pustá oblast.\n"}
{"id": "719504", "url": "https://cs.wikipedia.org/wiki?curid=719504", "title": "Dhíkár", "text": "Dhíkár\n\nDhíkár je jedním z 19 guvernorátů v Iráku. Jeho hlavním městem je Násiríja. Má rozlohu 12 900 km² a v roce 2009 v něm žilo 1 846 800 obyvatel. Sousedí s guvernoráty Basra, Mutanná, Kádisíja, Wásit a Majsán. Nacházelo se zde starověké město Ur, jedno z nejvýznamnějších center Sumerské říše.\n"}
{"id": "719510", "url": "https://cs.wikipedia.org/wiki?curid=719510", "title": "Ted Nugent (album)", "text": "Ted Nugent (album)\n\nTed Nugent je debutové a eponymní studiové album amerického hard rockového hudebníka Teda Nugenta, vydané v roce 1975.\n\n"}
{"id": "719515", "url": "https://cs.wikipedia.org/wiki?curid=719515", "title": "Free-for-All (album, Ted Nugent)", "text": "Free-for-All (album, Ted Nugent)\n\nFree-For-All je druhé sólové studiové album amerického hard rockového hudebníka Teda Nugenta, vydané v říjnu 1976 u Epic Records. Jedná se o jeho první album, za které získal platinovou desku.\n\n"}
{"id": "719516", "url": "https://cs.wikipedia.org/wiki?curid=719516", "title": "Curtisia dentata", "text": "Curtisia dentata\n\nCurtisia dentata je jediný zástupce čeledi Curtisiaceae vyšších dvouděložných rostlin. Je to stálezelený strom se vstřícnými kožovitými listy a čtyřčetnými květy uspořádanými v latách. Plodem je peckovice. Druh se vyskytuje v jižní Africe.\n\n\"Curtisia dentata\" je stálezelený strom se vstřícnými kožovitými listy bez palistů. Dorůstá výšky 2 až 12 nebo i 20 metrů. Kůra je v mládí hladká a šedá, ve stáří je tmavá a podélně rozpukaná. Listy jsou až 10 cm dlouhé, vejčité, na okraji řídce zubaté, na líci lesklé, na rubu červenavě plstnaté, se zpeřenou žilnatinou. Květy jsou oboupohlavné, kompletně čtyřčetné, ve vrcholové latě. Kalich je srostlý, korunní lístky jsou volné. Koruna je špinavě bílá nebo hnědavá. Tyčinky jsou 4. Semeník je spodní, srostlý ze 4 plodolistů a se 4 komůrkami a s jedinou vrcholovou čnělkou. Plodem je kulovitá asi 1 cm velká bělavá peckovice se 4 semeny a zbytkem kalicha na vrcholu.\n\nDruh se vyskytuje pouze v Jihoafrické republice a Svazijsku. Roste v původních klimaxových lesích, na travnatých svazích kopců a v křovité pobřežní vegetaci v nadmořské výšce 0 až 1800 m. Nejčastěji rostou pospolu s nohoplodem \"Podocarpus latifolius\" a olivovníkem \"Olea capensis\".\n\nKvěty neprodukují nektar a nejsou vonné. Bylo zjištěno, že rostlina je silně samosprašná. Semena jsou šířena ptáky, netopýry, opicemi i divokými prasaty vyhledávajícími hořké plody.\n\n\"Curtisiaceae\" tvoří sesterskou větev s čeledí \"Grubbiaceae\". V minulosti byl rod často řazen do čeledi dřínovité (\"Cornaceae\").\n\nStrom je pod jménem \"assegai\" velmi populární v místní lidové medicíně. Používá se kůra, sloužící k ošetřování průjmů a žaludečních potíží, k čištění krve a jako afrodiziakum. Dřevo je červenavé, pevné, tvrdé ale nepříliš trvanlivé. Bylo vyhledáváno již od koloniálních dob a letité stromy se staly vzácnými. Plody jsou jedlé ale hořké.\n\n"}
{"id": "719519", "url": "https://cs.wikipedia.org/wiki?curid=719519", "title": "Cat Scratch Fever", "text": "Cat Scratch Fever\n\nCat Scratch Fever je třetí sólové studiové album amerického hard rockového hudebníka Teda Nugenta, vydané v roce 1977. Album produkovali Tom Werman, Cliff Davies a Lew Futterman a vyšlo u Epic Records. Z tohoto alba pochází i jeho největší hit Cat Scratch Fever.\n\n"}
{"id": "719520", "url": "https://cs.wikipedia.org/wiki?curid=719520", "title": "Přebor československé republiky 1954", "text": "Přebor československé republiky 1954\n\nPřebor Československé republiky 1954 byl 29. ročník československé fotbalové ligy, který odstartoval 13. března 1954. Oproti minulému ročníku došlo k snížení počtu mužstev o dva na dvanáct, rovné dvě třetiny účastníků bylo z českých zemí. Po roční přestávce titul získala pražská Sparta (tehdy pod jménem Spartak Praha Sokolovo). Nováčky ročníku byly Spartak Praha Stalingrad (dnešní Bohemians) a Iskra Žilina.\n\nTento ročník začal v sobotu 13. března 1954 v Praze úvodním zápasem 1. kola mezi Tankistou Praha a Spartakem Praha Sokolovo (1:1) a skončil v neděli 21. listopadu téhož roku kompletním 22. kolem.\n\nAndré Houška (22/0/-),\nZdeněk Roček (-/0/-) –\nVáclav Blažejovský (-/1),\nJosef Crha (-/2),\nJiří Hejský (-/1),\nJaroslav Jareš (-/3),\nLadislav Koubek (-/0),\nOldřich Menclík (-/0),\nMiroslav Pergl (-/2),\nJiří Pešek (-/15),\nMiroslav Pohuněk (-/0),\nVlastimil Preis (-/2),\nZdeněk Procházka (-/3),\nAntonín Rýgr (-/11),\nKarel Senecký (-/0),\nKarel Sirotek (-/4),\nVáclav Starý (-/3),\nEmil Svoboda (-/2),\nMiroslav Zuzánek (-/0) –\nhrající trenér Antonín Rýgr\n\nJan Benedikt (-/0/-),\nVáclav Kojecký (6/0/-) –\nZdeněk Crlík (-/3),\nMilan Černík (-/0),\nJan Dembický (-/0),\nFrantišek Drga (-/0),\nAntonín Guňka (-/0),\nLadislav Hahn (-/0),\nJiří Křižák (-/12),\nSvatopluk Míček (-/8),\nMilan Michna (-/0),\nMiroslav Mikeska (1/1),\nJosef Ondračka (-/0),\nAlois Pszczolka (-/3),\nBřetislav Pukovec (-/0),\nKarel Sedláček (-/1),\nJosef Siuda (-/9),\nJosef Sousedík (-/0),\nZdeněk Šajer (-/0),\nJaroslav Šimonek (-/1),\nMiroslav Wiecek (-/7) –\nhrající trenér Jaroslav Šimonek\n\nFrantišek Hlavatý (-/0/-) –\nMilan Balážik (-/1),\nDezider Cimra (-/1),\nJozef Gögh (-/0),\nVlastimil Hlavatý (-/3),\nArnošt Hložek (-/0),\nLadislav Kačáni (-/5),\nJuraj Kadlec (-/0),\nJaroslav Košnar (-/11),\nBožin Laskov (-/6),\nŠtefan Matlák (-/0),\nLadislav Pavlovič (20/4),\nJiří Tichý (-/0),\nBohdan Ujváry (-/1),\nVladimír Venglár (-/0) –\ntrenér František Kolman\n\nBřetislav Dolejší (-/0/-) –\nJaroslav Borovička (-/1),\nJiří Čadek (-/0),\nKarol Dobay (-/2),\nOta Hemele (-/5),\nJan Hertl (-/1),\nLadislav Hlaváček (-/5),\nViliam Jakubčík (-/4),\nJiří Ječný (-/0),\nAnton Kopčan (-/0),\nJosef Masopust (-/1),\nAnton Moravčík (-/8),\nLadislav Novák (-/0),\nSvatopluk Pluskal (-/1),\nLadislav Přáda (-/5),\nZdeněk Stanczo (-/0),\nFrantišek Šafránek (-/0),\nJiří Trnka (-/0),\nIvo Urban (-/0) –\ntrenéři Karel Kolský a Bohumil Musil\n\nFerdinand Hasoň (4/0/-),\nTheodor Reimann (-/0/-) –\nEmil Arpáš (-/0),\nPavol Beňa (13/1),\nMichal Benedikovič (-/2),\nKarol Brehovský (9/3),\nMikuláš Čírka (2/0),\nJozef Čurgaly (17/5),\nMilan Dolinský (13/6),\nKazimír Gajdoš (21/5),\nJozef Jajcaj (-/2),\nFrantišek Morvay (12/0),\nEmil Pažický (-/9),\nLadislav Steiner (-/0),\nViktor Tegelhoff (-/0),\nAnton Urban (14/1),\nMichal Vičan (-/0) –\ntrenér Leopold Šťastný\n\nVladimír Plátek (-/0/-),\nKarel Randáček (-/0/-) –\nZdeněk Böhm (-/2),\nFrantišek Bragagnolo (-/5),\nAntonín Brynda (-/0),\nJan Fábera (-/1),\nVladimír Fous (-/4),\n... Klampera (-/0),\nZdeněk Kofent (-/0),\nVáclav Kokštejn (-/4),\nBohumil Košař (-/0),\nJiří Kuchler (-/3),\nJosef Leipner (-/0),\nMiroslav Linhart (-/0),\nJosef Majer (-/4),\nVáclav Peták (-/2),\nVáclav Sršeň (-/10),\nFrantišek Štěpán (-/0),\nVladimír Švejcar (-/1),\n... Unger (-/0) –\ntrenér Karel Sklenička\n\nAlois Jonák (-/0/-),\nEmil Kabíček (-/0/-) –\nJán Andrejkovič (-/3),\nJosef Bican (-/11),\nKarel Čapek (-/0),\nOtmar Černý (-/0),\nLadislav Fišer (-/1),\nFrantišek Hampejs (-/0),\nStanislav Hlaváček (-/0),\nLadislav Hubálek (-/8),\nJosef Huml (-/1),\nFrantišek Ipser (-/3),\nStanislav Kocourek (-/1),\nMiloslav Krucký (-/0),\n... Křička (-/0),\nJaroslav Marek (-/0),\nMiloslav Muzikář (-/1),\nRudolf Šmejkal (-/0),\nVáclav Šofr (-/0),\nMiloš Štádler (-/4),\nBohumil Trubač (-/1),\nMiloš Urban (-/1),\nJiří Volf (-/0) –\nhrající trenér Josef Bican\n\nMilan Kosiba (-/0/-),\nJozef Rúfus (-/0/-) –\nJán Blažko (-/3),\nAndrej Čepček (-/0),\nIgor Fillo (-/2),\nLadislav Ganczner (-/6),\nJozef Gašparík (-/1),\nEduard Hančin (-/2),\nVojtech Jankovič (-/0),\nAnton Kopčan (-/0),\nAnton Krásnohorský (-/1),\nLászló Németh (-/0),\nJán Pavlovský (-/0),\nEmil Stalmašek (-/2),\nLadislav Šmárik (-/0),\nĽudovít Šterbák (-/0),\nOldřich Šubrt (-/3),\nBoris Timkanič (-/2),\nJán Urbanič (-/1),\nVojtech Zachar (-/2) –\ntrenér Alexander Bartosiewicz\n\nKarol Tibenský (13/0/-),\nGejza Vrabeľ (-/0/-) –\nTibor Čiták (-/1),\nVojtech Čiták (-/5),\nJozef Eliášek (9/4),\nFrantišek Feczko (10/1),\nJán Jakubík (-/0),\nJán Karel (22/0),\nJozef Karel (-/2),\nJozef Kováč (-/0),\nJozef Kuchár (-/0),\nFrantišek Kušnír (-/1),\nVojtech Malaga (-/0),\nKarol Petroš (-/6),\nFrantišek Semeši (-/0),\nGejza Šimanský (-/0),\nGejza Tesár (-/0),\nIvan Valášek (-/0),\nAnton Varga (-/1),\nFrantišek Varga (-/5),\nTibor Weiss (-/0),\nRudolf Zibrínyi (-/0) –\nhrající trenér Jozef Karel\n\nVladislav Basák (-/0/-),\nJán Danko (-/0/-),\nImrich Stacho (-/0/-) –\nPavel Antl (-/1),\nMilan Dolinský (-/1),\nJosef Dřevikovský (-/0),\nAlexander Felszeghy (-/0),\nJiří Feureisl (-/2),\nJán Gajdoš (-/7),\nVáclav Hovorka (-/2),\nJosef Kadraba (-/7),\nJúlius Kánássy (-/3),\nZdeněk Kofent (-/0),\nJúlius Kováč (-/1),\nJosef Majer (-/1),\nKarel Matějček (-/0),\nMiroslav Ošťádal (-/0),\nArnošt Pazdera (-/2),\nMiroslav Pergl (-/0),\nVladimír Přibáň (-/0),\nJiří Samec (-/0),\nJozef Steiner (-/0),\nGejza Šimanský (-/5),\n... Šmatl (-/0),\nBedřich Šonka (-/0) –\ntrenér Vladimír Bína\n\nViliam Schrojf (-/0/-),\nAlexander Škultéty (-/0/-) –\nStanislav Bacílek (-/0),\n... Bajger (-/0),\nJán Czeszciczky (-/0),\nRudolf Cypris (-/2),\nMikuláš Čírka (-/0),\nVratislav Dittrich (-/0),\nJosef Fabanka (-/0),\n... Filípek (-/0),\nMilan Galbička (-/0),\nMilan Halás (-/0),\nFrantišek Haž (-/0),\nJiří Hledík (-/0),\nTadeáš Kraus (-/4),\nJosef Kubíček (-/0),\nMilouš Kvaček (3/2),\nViktor Lávička (-/0),\nAntonín Liska (-/0),\nLadislav Melichar (-/0),\nVladimír Ministr (-/0),\nJosef Ondračka (-/0),\nJán Polgár (-/4),\nMichal Pucher (-/7),\nStanislav Rössler (-/0),\n... Seman (-/0),\nJozef Schwarz (-/2),\n... Süsser (-1),\nLadislav Svoboda (-/0),\nJozef Šátek (-/1),\n... Šimonek (-/0) –\ntrenér Vilém Lugr\n\nKarel Hanáček (14/0/-),\nVilém Marzin (11/0/-) –\nFrantišek Benda (8/0),\nOldřich Bílek (21/5),\nMiloslav Boháček (2/0),\nJiří Diviš (1/1),\nMilan Dvořák (18/0),\nVáclav Jíra (22/0),\nJan Kalous (21/1),\nKarel Kaura (4/0),\nJosef Kodet (1/0),\nJosef Král (3/0),\nJosef Kvapil (9/1),\nLadislav Müller (19/13),\nKarel Novák (7/4),\nJiří Richter (1/0),\nJiří Rubáš (18/0),\nAntonín Šmejkal (8/0),\nKarel Tomáš (19/5),\nKarel Trnka (8/0),\nJindřich Valenta (19/1),\nJan Vaněk (7/0),\nJiří Žďárský (15/3) –\ntrenér Josef Kuchynka\n\n\n"}
{"id": "719526", "url": "https://cs.wikipedia.org/wiki?curid=719526", "title": "Emil Čermák", "text": "Emil Čermák\n\nJUDr. Emil Čermák (14. září 1902 Jimramov – 4. května 1963 Brno) byl český právník a spisovatel.\n\nEmil Čermák se narodil v domě čp. 71 (dům U Slunce) a byl pokračovatelem starobylého rodu. Obecnou školu vystudoval v Jimramově, v září 1913 nastoupil na gymnázium v Brně, kde v roce 1921 odmaturoval. Poté vystudoval právnickou fakultu Masarykovy univerzity, kde byl 20. listopadu 1925 odpromován na doktora veškerých práv. Dne 1. prosince dostal místo u soudu v Brně, ale kvůli vojenské službě musel práci přerušit. V říjnu 1926 nastoupil k dělostřelectvu. Během té doby a půl roku poté pracoval u soudu v Uherském Hradišti. Následně se vrátil do Brna, kde působil u řady soudů. V roce 1949 byl pro své zkušenosti jmenován náměstkem generálního prokurátora v Praze, kde zůstal do roku 1955. V tom roce bylo vyhověno jeho žádostem o návrat do Brna, kde v září 1962 ukončil svou právnickou dráhu. Zemřel v nemocnici u sv. Anny v Brně po krátké nemoci v roce 1963.\n\nJeho velkým koníčkem bylo studium historie Jimramova. Řadu let studoval archivní materiály, nacházející se v Moravském zemském archivu v Brně. Zjištěné skutečnosti poté zapsal do studie o osidlování území na horním toku Svratky, kterou podle znaku pánů z Pernštejna pojmenoval \"Zubří země\". Tím vytvořil nejobsáhlejší historickou práci o Jimramovsku a zároveň také podrobnou kroniku Jimramova. Tato publikace dostala název Kronika Zubří země. Kromě toho sepsal řadu studií a článků o historii kraje, které otiskli v regionálním tisku. Tím se výrazně zasloužil o popularizaci Jimramova.\n\nDalší jeho velkou zálibou byla latina a řečtina, především pak latinské a řecké básně.\n\n\n"}
{"id": "719532", "url": "https://cs.wikipedia.org/wiki?curid=719532", "title": "No More Mr. Nice Guy", "text": "No More Mr. Nice Guy\n\n„No More Mr. Nice Guy“ je šestá skladba z alba \"Billion Dollar Babies\" od Alice Coopera z roku 1973. Skladba vyšla i jako singl s písní „Raped and Freezin'“ na straně B. Skladbu složil Cooper spolu s Michaelem Brucem. V roce 1989 skladbu předělala skupina Megadeth. V roce 2011 část skladby zazněla v epizodě \"Mnoho tváří lásky\" (22×17) seriálu \"Simpsonovi\".\n\n"}
{"id": "719536", "url": "https://cs.wikipedia.org/wiki?curid=719536", "title": "David Martin (tenista)", "text": "David Martin (tenista)\n\nDavid Martin (* 22. února 1981, Tulsa) je americký profesionální tenista. Ve své dosavadní kariéře na okruhu ATP World Tour vyhrál jeden turnaj ve čtyřhře.\n\nNa žebříčku ATP byl nejvýše ve dvouhře klasifikován v lednu 2006 na 459. místě a ve čtyřhře pak v květnu 2008 na 38. místě. K roku 2011 jej trénoval Scot McCain.\n\nV roce 1998 s krajanem K. J. Hippensteelem zvítězil ve čtyřhře juniorky US Open.\n\nV únoru 2008 získal na okruhu ATP první titul ve čtyřhře, když spolu se Scottem Lipskym zdolali ve finále turnaje v San Jose první nasazený pár bratrů Boba a Mika Braynových.\n"}
{"id": "719537", "url": "https://cs.wikipedia.org/wiki?curid=719537", "title": "Miloš Makovský", "text": "Miloš Makovský\n\nMiloš Makovský (* 25. ledna 1957 Gottwaldov, Československo) je český rockový kytarista.\n\nV mládí žil ve Velkém Meziříčí, v roce 1981 se přestěhoval do Brna, kde hrál ve skupině Electriss. V roce 1983 se stal členem Synkop, se kterými nahrál alba \"Křídlení\" (1983), \"Zrcadla\" (1986) a \"Flying Time\" (1986). Roku 1986 založil vlastní rockovou skupinu Taxi, na podzim 1987 ze Synkop odešel. Taxi existovalo do roku 1991 a nahrála jediné album, které vyšlo až v roce 2008 pod názvem \"Taxi incl. Miloš Makovský\". V roce 1991 přestal Miloš Makovský kvůli zdravotním problémům s rukou aktivně hrát a začal se zabývat zvukovou režií. V roce 2011 vydal své první sólové album \"Neopak\" a při jeho křtu 6. října 2011 se vrátil k živému hraní, když se skupinou Naopak zahrál některé skladby ze své nové desky.\n\n"}
{"id": "719538", "url": "https://cs.wikipedia.org/wiki?curid=719538", "title": "Racionalizace (sociologie)", "text": "Racionalizace (sociologie)\n\nV sociologii je racionalizace proces, ve kterém jde o dosažení jasně vyjádřeného cíle. Vhodně použité prostředky (myšlení a úsilí) pomohou, aby byl výsledný cíl co nejefektivnější a nejekonomičtější.\n\nRacionalizace je tak považována za ústřední aspekt modernity, který se projevuje především v západní společnosti jako například: chování kapitalistického trhu, racionální správa ve státě a byrokracie, prodloužení moderní vědy a rozšíření moderních technologií.\n\nMnoho sociologů, kritických teoretiků a současných filozofů argumentovalo, že neustálé šíření racionalizace má za následek tzv. odlidšťující vliv na západní společnost. Tento vliv má za následek to, že odstraňuje modernost ze základních principů osvícenství.\n\nMax Weber nastínil racionalizaci ve svém díle Protestantská etika a duch kapitalismu, ve kterém jsou zobrazeny záměry určitých protestantských skupin (zejména Kalvinistů) tak, aby přiblížily racionální prostředky ekonomického zisku jako způsob jednání s jejich ‚,vykoupením‘‘.\n\nV tradičních společnostech, jako je například feudalismus, vláda spadá pod tradiční vedení (král, kmenový náčelník), moderní společnosti fungují pod racionálně-právními systémy.\n\nDemokratické systémy se snaží řešit kvalitativní problémy, jakými je například rasová diskriminace, tak, že pomocí logického myšlení se snaží zlepšit kvantitativní prostředky (například legislativa občanských práv).\n\nWeber popisoval případné účinky racionalizace ve svém díle Ekonomika a společnost jako vedoucí účinky k ,polární noci ledové temnoty‘‘, ve kterém rostoucí racionalizace lidského života uvězní jednotlivce do tzv.,železné klece‘‘ racionální kontroly.\n\nJürgen Habermas tvrdí, že k pochopení racionalizace je nezbytné přesáhnout Weberovy pohledy a názory o racionalizaci. Podle Habermase je třeba rozlišovat instrumentální rozumovost, která zahrnuje vypočítavost a efektivitu (jinými slovy, omezení všech vztahů, které jsou z prostředků a závěrů), a rozumovost komunikativní, která zahrnuje rozšiřující se rámec působnosti vzájemného porozumění v komunikaci. Schopnost rozšířit toto porozumění prostřednictvím hloubavé diskuze o komunikaci a vytváření společenského a politického života, který je předmětem k tomuto rozšiřujícímu porozumění.\n\nSpotřeba potravin také souvisí s pojmem racionalizace. Příprava jídla v tradičních společnostech je pracnější a technicky neefektivní, zatímco příprava jídla v moderních společnostech se snaží být co nejrychlejší a nejpreciznější ve svém dodání, zejména s příchodem jednoho z fenoménů moderní doby - fast foodů (rychlých občerstveních). Fast-food restaurace usilují o co největší efektivitu od jejich vzniku.\n\nRacionalizaci vypozorujeme také v nahrazování tradičních obchodů těmi moderními, které mohou nabídnout výhody spotřebitelům. Příkladem moderní společnosti je obchodní řetězec Wal-Mart. Přestože Wal-Mart dlouhodobě sklízí kritiku za vytlačování tradičních obchodů, jeho expanze neustále roste i přes všechna negativa, a to zejména ve vyspělejších zemích světa.\n\nSociolog George Ritzer začal používat pojem McDonaldizace nejen v souvislosti s restauracemi rychlého občerstvení, ale i obecně s procesem racionalizace.\n\nKapitalismus sám o sobě je racionalizací hospodářské politiky, toho využívá právě proces komercializace za účelem zvýšení prodeje. Například většina svátků se zakládá na náboženských tradicích nebo vychází z historických událostí. Nicméně v racionalizovaných společnostech jsou tyto tradiční hodnoty čím dál více omezovány a cíl se přesouvá z kvalitativních záměrů smysluplných oslav na více kvantitativní cíle, kterými jsou postupně zvyšující se prodeje.\n"}
{"id": "719539", "url": "https://cs.wikipedia.org/wiki?curid=719539", "title": "Arnošt Czech z Czechenherzu", "text": "Arnošt Czech z Czechenherzu\n\nArnošt Czech z Czechenherzu (23. srpna 1878, Praha - 26. prosince 1951 tamtéž) byl český básník, prozaik a dramatik. Psal se též A. C. z Czechenherzů, A. C. z Czechenherz nebo A. z Czechenherzu.\n\nPocházel z rodiny vyššího stáního úředníka, studoval na gymnáziu v Třeboni a pak v Praze, studia však nedokončil a roku 1896 si našel zaměstnání v poštovních službách. V roce 1902 se oženil s Annou Valachovou. Roku 1906 podnikl cestu do Itálie. V letech 1909 až 1929 pak pracoval jako úředník Zemské banky, odkud odešel ze zdravotních důvodů předčasně do penze.\n\nNejprve vydával básně a prózy ovlivněné novoromantickými tendencemi (snové motivy, výlučná a tajemná prostředí, záhady duševního života). V tomto období napsal i několik divadelních her využívajících konvenční dramatické situace a dějové efekty. Přispíval do mnoha novin a časopisů (například \"Moderní žena\", \"Národní listy\", \"Světozor\", \"Zlatá Praha\") a sám redigoval časopisy \"Melpomene\" (v letech 1903-1904) a \"Česká svoboda\" (v letech 1919-1920).\n\nZájem o parapsychologii ho pak postupně přivedl k amatérskému studiu indické kultury a jako její propagátor se stal členem Indického sdružení při Orientálním ústavu v Praze a Indian Society of Oriental Art v Kalkatě. Překládal ze sanskrtu. V několika svých románech ze třicátých let, které však postavil na konvenčních a senzačních dějových prvcích (intriky, nečekaní zvraty, motivy iracionálních sil), se snažil informovat čtenáře o tradicích indické kultury a vyjadřoval v nich také podporu boji Indie za nezávislost.\n\n\n"}
{"id": "719540", "url": "https://cs.wikipedia.org/wiki?curid=719540", "title": "Mutanná", "text": "Mutanná\n\nGuvernorát Mutanná je jedním z 19 guvernorátů v Iráku. Jeho hlavním městem je Samáwa, mimo jiné se v něm nacházelo město Uruk. Má rozlohu 51 740 km² a v roce 2009 v něm žilo 719 800 obyvatel. Sousedí s guvernoráty Basra, Dhíkár, Kádisíja a Nadžaf.\n"}
{"id": "719543", "url": "https://cs.wikipedia.org/wiki?curid=719543", "title": "Racionalizace (psychologie)", "text": "Racionalizace (psychologie)\n\nV psychologii se jako racionalizace označuje jeden z mechanismů obrany ega v teorii, kterou vybudovala Anna Freudová. Spočívá v tom, že je rozumově zdůvodněno a ospravedlněno chování, které by jinak bylo nepřípustné nebo nevysvětlitelné, popřípadě je nějakému chování přisuzována jiná motivace než skutečná. \n"}
{"id": "719544", "url": "https://cs.wikipedia.org/wiki?curid=719544", "title": "Kádisíja", "text": "Kádisíja\n\nGuvernorát Kádisíja je jedním z 19 guvernorátů v Iráku. Jeho hlavním městem je Díváníja. Má rozlohu 8153 km² a v roce 2009 v něm žilo 1 121 800 obyvatel. Sousedí s guvernoráty Mutanná, Nadžaf, Bábil, Wásit a Dhíkár.\n"}
{"id": "719548", "url": "https://cs.wikipedia.org/wiki?curid=719548", "title": "Bábil", "text": "Bábil\n\nGuvernorát Bábil (také guvernorát Babylón) je jedním z 19 guvernorátů v Iráku. Jeho hlavním městem je Hilla, nacházelo se v něm starověké město Babylón. Má rozlohu 5603 km² a v roce 2014 v něm žilo 2 000 000 obyvatel. Sousedí s guvernoráty Kádisíja, Nadžaf, Karbalá, Anbár, Bagdád, Dijála a Wásit.\n"}
{"id": "719550", "url": "https://cs.wikipedia.org/wiki?curid=719550", "title": "Řád služebníků Mariiných", "text": "Řád služebníků Mariiných\n\nŘád služebníků Mariiných ( \"Ordo Servorum Mariæ\", \"Ordine dei servi di Maria\", zkr. \"O.S.M.\"), jehož členové jsou nazýváni servité, je katolický žebravý řád, který vznikl ve 13. století v italské Florencii. Ústředí řádu sídlí v Římě.\nŘád servitů je jeden z pěti původních katolických žebravých řádů, vzniklý ve 13. století v italské Florencii z iniciativy sedmi bohatých kupců. Ti na pokyn Panny Marie opustili svůj dosavadní styl života a stali se služebníky Mariinými. První klášter založili na hoře Monte Senario u Florencie, odkud se řád rozšířil nejprve v Itálii a Evropě a posléze na všechny kontinenty světa. Servité se řídí řeholí sv. Augustina.\n\nVe 20. století se řád rozšířil díky převzetí misijních úkolů i mimo původní oblast rozšíření v Itálii, Rakousku, Německu. V současné době servité působí ve více než třiceti zemích světa.\n\nDo českých zemí přicházejí serviti z mateřského konventu Zvěstování Panně Marii ve Florencii v letech 1359-1360 na pozvání krále Karla IV., který je usadil na Novém Městě pražském. Zdejší řeholní dům zanikl v polovině 16. století a členové řádu se v Čechách znovu objevili až v době po Bílé hoře.\n\nPo zřízení dvou klášterů v Praze byly mezi lety 1671 a 1747 postupně osazovány další konventy v Rabštejně nad Střelou, v Nových Hradech, na Hoře Matky Boží u Králík a v Konojedech.\n\nSouběžně dochází ke snahám o založení servitských klášterů rovněž na Moravě. V roce 1655 zval kníže Ferdinand Jan z Lichtenštejna servity do Moravského Krumlova, jeho nabídka však musela být pro nedostatek řeholníků odmítnuta. První řádový dům na Moravě vznikl v roce 1675 v Jaroměřicích nad Rokytnou. V roce 1714 byla vydána zakládací listina kláštera na předměstí Veselí nad Moravou. V tomto roce mohla být založena česká servitská provincie, zahrnující i moravské domy. Oba moravské servitské kláštery byly zrušeny roku 1784 v rámci josefinských reforem. Současně zanikly s výjimkou dvou i servitské domy v Čechách. Po odchodu z Hory Matky Boží u Králík v roce 1883 zůstali serviti jen v Nových Hradech. Česká provincie zanikla a tamní konvent byl přičleněn do tyrolské řádové provincie, jejímž střediskem je klášter v Innsbrucku. V roce 1946 byli němečtí řeholníci odsunuti a v roce 1950 byli odvezeni zbývající čeští bratři.\n\nK obnově řeholního života v Nových Hradech došlo roku 1991. V roce 2005 zemřel v Nových Hradech poslední člen řádu servitů v českých zemích.\n\n\nSedm zakladatelů řádu prohlásil papež Lev XIII. v roce 1888 za svaté.\n\nZákladním posláním řádu služebníků Panny Marie je šíření mariánské úcty, zejména pak k Panně Marii Sedmibolestné. Rozjímání o bolestech Matky Boží jim přináší posílení ve víře, povznáší ke křesťanským ctnostem a dává mravní ponaučení. Servité upřednostňují působení ve městech nebo četných poutních místech, kde řeholníci poskytují duchovní služby poutníkům. Pokud je to možné, jsou všechny řádové kostely zasvěceny Panně Marii.\n\nV modrém poli zlaté či stříbrné unciální iniciály SM, přičemž do menšího „S“ je propleteno středním dříkem větší „M“. Písmeno „S“ je uprostřed a na koncích zdobena přepásanými stříbrnými liliemi. Obě písmena jsou převýšena otevřenou stříbrnou královskou korunou, z níž vyrůstá sedm lilií na stoncích přirozených barev.\n\nServité nosí černý hábit se škapulířem a s koženým řemenem a kapucí.\n\nServité se vedle řádu cisterciáků, premonstrátů a dominikánů zasloužili o rozšíření modlitby Zdrávas Maria. Nezanedbatelné je i jejich působení na farách, ve školách, v nemocnicích a na misiích.\n\n"}
{"id": "719552", "url": "https://cs.wikipedia.org/wiki?curid=719552", "title": "Pavel Snurnicyn", "text": "Pavel Snurnicyn\n\nPavel Sergejevič Snurnicyn (Павел Сергеевич Снурницын; 10. ledna 1992 Jaroslavl – 7. září 2011 Jaroslavl) byl ruský hokejový útočník.\n\nNarodil se v Jaroslavli, kde s hokejem začínal v tamním klubu Lokomotiv Jaroslavl, se kterým prošel mládežnické kategorie. Od roku 2009 hrával v juniorské lize MHL za juniorku Jaroslavli, klub Loko. Po uplynutí dvou let odehrál celkem v lize 118 zápasů, v nichž nasbíral 43 bodů. Na začátku sezóny 2011/12 byl přizván do širšího kádru Lokomotivu Jaroslavl a s týmem odcestoval do úvodního zápasu proti HK Dynamo Minsk, kde měl debutovat v KHL. Jenomže při odletu z letiště Tunošna se letadlo nedaleko místa startu zřítilo. V troskách Snurnicyn zahynul.\n"}
{"id": "719553", "url": "https://cs.wikipedia.org/wiki?curid=719553", "title": "Karbalá (guvernorát)", "text": "Karbalá (guvernorát)\n\nGuvernorát Karbalá je jedním z 19 guvernorátů v Iráku. Jeho hlavním městem je Karbalá. Má rozlohu 5034 km² a v roce 2009 v něm žilo 1 003 500 obyvatel. Sousedí s guvernoráty Nadžaf, Anbár a Bábil.\n"}
{"id": "719555", "url": "https://cs.wikipedia.org/wiki?curid=719555", "title": "Nadžaf (guvernorát)", "text": "Nadžaf (guvernorát)\n\nGuvernorát Nadžaf je jedním z 19 guvernorátů v Iráku. Jeho hlavním městem je Nadžaf. Má rozlohu 28 824 km² a v roce 2009 v něm žilo 1 180 700 obyvatel. Sousedí s guvernoráty Anbár, Karbalá, Bábil, Kádisíja a Mutanná.\n"}
{"id": "719561", "url": "https://cs.wikipedia.org/wiki?curid=719561", "title": "Přebor československé republiky 1955", "text": "Přebor československé republiky 1955\n\nPřebor Československé republiky 1955 byl 30. ročník československé fotbalové ligy, který odstartoval 12. března 1955. Hrálo se systémem „jaro-podzim“. Nejlepší dva týmy jarní části měli zajištěno, že budou reprezentovat Československo v obnoveném Středoevropském poháru. Účast v tradiční soutěži nakonec vybojovali Slovan Bratislava a ÚDA Praha. Oba tyto týmy bojovali až do konce o mistrovský titul, který nakonec počtvrté v historii získal Slovan Bratislava.\nNováčky ročníku byly Jiskra Liberec a Spartak Trnava.\n\nTento ročník začal v sobotu 12. března 1955 v Praze na Letné úvodním zápasem 1. kola mezi ÚDA Praha a Iskrou Žilina (6:0) a skončil v neděli 27. listopadu téhož roku v Trnavě zbývajícím zápasem 22. kola mezi Spartakem Trnava a Tatranem Prešov (3:1).\n\nViliam Schrojf (21/0/10),\nKarol Tibenský (1/0/0) –\nEmil Arpáš (-/0),\nMichal Benedikovič (-/0),\nPavol Beňa (9/1),\nAnton Bíly (22/6),\nKarol Brehovský (7/4),\nMikuláš Čírka (21/0),\nJozef Čurgaly (18/5),\nKazimír Gajdoš (7/1),\nEduard Hančin (1/0),\nVlastimil Hlavatý (-/2),\nJozef Jajcaj (-/1),\nVojtech Jankovič (10/0),\nJúlius Kováč (-/1),\nPavol Molnár (12/5),\nEmil Pažický (-/10),\nJozef Steiner (-/0),\nViktor Tegelhoff (-/2),\nJozef Vengloš (14/3),\nMichal Vičan (-/0) –\ntrenér Leopold Šťastný\n\nBřetislav Dolejší (-/0/-),\nJiří Kulíček (1/0/-),\nVáclav Pavlis (-/0) –\nJaroslav Borovička (-/5),\nKarol Dobay (-/1),\nMilan Dvořák (-/6),\nJan Hertl (-/0),\nLadislav Hlaváček (-/3),\nJiří Hledík (-/0),\nViliam Jakubčík (-/0),\nJiří Ječný (-/0),\nTadeáš Kraus (-/2),\nJosef Masopust (-/3),\nMiroslav Michálek (-/0),\nAnton Moravčík (-/0),\nLadislav Novák (-/0),\nArnošt Pazdera (-/0),\nSvatopluk Pluskal (-/2),\nLadislav Přáda (-/17),\nFrantišek Šafránek (-/0),\nJiří Trnka (-/3),\nIvo Urban (-/0),\nMiroslav Vítek (-/2) –\ntrenér Karel Kolský\n\nAndré Houška (-/0/-),\nZdeněk Roček (-/0/-) –\nJosef Crha (-/10),\nJiří Hejský (-/0),\nJaroslav Jareš (-/5),\nJosef Kadraba (-/3),\nLadislav Koubek (-/0),\nAntonín Liska (-/0),\nOldřich Menclík (-/0),\nArnošt Pazdera (-/1),\nJiří Pešek (-/2),\nVlastimil Preis (-/5),\nZdeněk Procházka (-/2),\nKarel Sirotek (-/4),\nKarel Skuček (-/7),\nVáclav Starý (-/3),\nEmil Svoboda (-/7),\nMiroslav Zuzánek (-/0) –\ntrenér Antonín Rýgr\n\nTheodor Reimann (11/0/-),\nAlois Večerka (11/0/-) –\nTibor Čiták (-/1),\nJozef Eliášek (15/3),\nFrantišek Feczko (9/0),\nJozef Ferenc (-/2),\nJán Feriančík (-/0),\nJán Karel (18/0),\nJozef Karel (-/2),\nKarol Košúth (-/1),\nJozef Kuchár (-/0),\nFrantišek Kušnír (-/1),\n... Lipka (-/0),\nRudolf Pavlovič (3/0),\nF... Petrík (-/0),\nKarol Petroš (-/7),\nFrantišek Semeši (-/1),\nGejza Šimanský (-/3),\nIvan Valášek (-/1),\nRudolf Zibrínyi (-/1) –\ntrenér Gejza Tesár a Jozef Karel (hrající)\n\nAlois Jonák (-/0/-),\nEmil Kabíček (-/0/-) –\nJán Andrejkovič (-/1),\nJosef Bican (-/4),\nVasil Buchta (-/0),\nFrantišek Fiktus (-/3),\nOta Hemele (-/13),\nJiří Hildebrandt (-/0),\nStanislav Hlaváček (-/0),\nLadislav Hubálek (-/4),\nFrantišek Ipser (-/0),\nStanislav Kocourek (-/0),\nLadislav Melichar (-/0),\nFrantišek Morávek (-/1),\nMiloslav Muzikář (-/0),\nJiří Pešek (-/6),\nZdeněk Pičman (2/1),\nMiloš Štádler (-/2),\nBohumil Trubač (-/1),\nMiloš Urban (-/2) –\nhrající trenér Josef Bican\n\nMiroslav Čtvrtníček (-/0/-),\nVladimír Plátek (-/0/-) –\nFrantišek Bragagnolo (-/2),\nAntonín Brynda (-/0),\nJan Fábera (-/0),\nVladimír Fous (-/5),\nStanislav Hlusička (-/0),\nVáclav Hovorka (-/9),\nVáclav Kokštejn (-/1),\nBohumil Košař (-/0),\nJiří Kuchler (-/6),\nJosef Leipner (-/0),\nMiroslav Linhart (-/0),\nJosef Majer (-/7),\nStanislav Pekrt (-/0),\nVáclav Peták (-/2),\nMiroslav Rys (-/1),\nVáclav Sršeň (-/1),\nJaroslav Tesárek (-/3) –\ntrenér Karel Sklenička\n\nFrantišek Hlavatý (-/0/-),\nŠtefan Šimončič (-/0/-) –\nMilan Balážik (-/9),\nDezider Cimra (-/1),\nKazimír Gajdoš (-/1),\nJozef Gögh (-/0),\nVlastimil Hlavatý (-/0),\nArnošt Hložek (-/0),\nLadislav Kačáni (-/5),\nJuraj Kadlec (-/0),\nJaroslav Košnar (-/1),\nBožin Laskov (-/7),\nŠtefan Matlák (-/0),\nGustáv Mráz (-/0),\nJiří Nedvídek (-/0),\nLadislav Pavlovič (18/9),\nJiří Tichý (-/0),\nBohdan Ujváry (-/1),\nVladimír Venglár (-/0) –\ntrenéři František Kolman, Božin Laskov (hrající) a Theodor Reimann\n\nImrich Stacho (-/0/-),\n... Zachar (-/0/-) –\nŠtefan Demovič (-/3),\nJozef Drahovský (-/0),\nJán Greššo (-/3),\nJozef Heimberger (-/0),\nAlexander Ištvánovič (-/4),\nViliam Jakubčík (-/4),\nJán Klein (-/1),\nErvín Križan (-/0),\nAlexander Lančarič (-/2),\n... Matuška (-/0),\n... Mihálek (-/0),\nŠtefan Pšenko (-/0),\nŠtefan Slanina (-/1),\nŠtefan Slezák (13/0),\nJán Šturdík (-/4),\nKarol Tibenský (-/6),\n... Uhrovič (-/0),\nDezider Zaťko (-/0) –\ntrenéři Gabriel Novotný a Anton Malatinský\n\nĽubomír Kaclík (1/0/0),\nJozef Rúfus (21/0/7) –\nJozef Bajerovský (-/1),\n... Čorba (-/0),\nRudolf Drexler (-/0),\nRudolf Ducký (-/1),\nIgor Fillo (-/1),\nLadislav Ganczner (-/1),\nJán Klučiar (-/0),\nAnton Kopčan (-/0),\nAnton Krásnohorský (-/0),\n... Pagáč (-/2),\nJán Pavlovský (-/3),\nEmil Pažický (-/9),\nJan Říman (-/1),\nMilan Rovňan (-/0),\nEmil Stalmašek (-/3),\nJozef Šalamon (4/0),\nJozef Šátek (-/2),\nLadislav Šmárik (-/0),\nĽudovít Šterbák (-/0),\nOldřich Šubrt (-/5),\nBoris Timkanič (-/1),\n... Tvrdík (-/0),\nJán Urbanič (-/0) –\ntrenér Alexander Bartosiewicz\n\nJan Benedikt (-/0/-),\nKarel Hobšil (-/0/-),\nVáclav Kojecký (1/0/-) –\nZdeněk Crlík (-/0),\nFrantišek Drga (-/0),\nJosef Hlobil (-/0),\nJan Kopáček (-/0),\nJiří Křižák (-/4),\nSvatopluk Míček (-/0),\nMilan Michna (-/0),\nMiroslav Mikeska (-/8),\nJiří Nevrlý (-/0),\nJosef Ondračka (-/1),\nTomáš Pospíchal (-/0),\n... Příhoda (-/...),\nLadislav Reček (-/1),\nJosef Siuda (-/0),\nZdeněk Stanczo (-/3),\nJosef Sousedík (-/3),\nZdeněk Šajer (-/0),\nJosef Vludyka (-/0),\nMiroslav Wiecek (-/9),\nVilém Závalský (-/0) –\ntrenér Jaroslav Šimonek\n\nJán Danko (-/0/-),\nGejza Vrabeľ (-/0/-) –\nPavel Antl (-/0),\nFrantišek Beránek (-/1),\nZdeněk Böhm (-/0),\nAndrej Čepček (-/0),\nMilan Dolinský (-/11),\nAlexander Felszeghy (-/0),\n... Chrudimský (-/0),\nKazimír Gajdoš (-/1),\nJosef Kadraba (-/4),\nVáclav Kaftan (-/0),\nZdeněk Kofent (-/0),\nJosef Moravec (-/0),\nMiroslav Ošťádal (-/0),\nMiroslav Pergl (-/0),\nTomáš Pospíchal (-/2),\nKarel Sedláček (20/4),\nJosef Siuda (-/3),\nBedřich Šonka (-/2),\nAnton Varga (-/0) –\ntrenér Ladislav Horský\n\nJosef Hrdlička (-/0/0),\nKarel Randáček (-/0/0),\n... Skalák (-/0/0),\nJozef Stanko (-/0/0) –\nBohuslav Bílý (-/2),\nVladimír Frajlach (-/5),\nVáclav Karmazín (-/0),\nFrantišek Kletečka (-/0),\n... Kratochvíl (-/0),\nRadovan Macek (-/5),\nJaroslav Marek (-/0),\nJosef Maštálko (-/0),\n... Mrázek (-/0),\nAntonín Šolc (-/4),\n... Tichý (-/0),\nJaroslav Trégl (-/1),\n... Urban (-/1),\nVladimír Vacátko (-/5),\nLadislav Vaněk (-/0),\nFrantišek Vlk (-/1),\nMiloš Walter (-/1),\nKarel Wiecek (-/0) –\ntrenér Štefan Čambal\n\n\n"}
{"id": "719562", "url": "https://cs.wikipedia.org/wiki?curid=719562", "title": "Grubbia", "text": "Grubbia\n\nGrubbia je jediný rod čeledi Grubbiaceae vyšších dvouděložných rostlin z řádu dřínotvaré (\"Cornales\"). Jsou to stálezelené, drobnolisté keře s hustými klasovitými květenstvími drobných, čtyřčetných, bezkorunných květů. Plodem je nažka nebo peckovice. Rod zahrnuje 3 druhy a je rozšířen výhradně v jihoafrickém Kapsku.\n\nStálezelené erikoidní keře se vstřícnými kožovitými listy. Listy jsou jednoduché, celokrajné, čárkovité nebo kopinaté, na okraji podvinuté, bez palistů. Květy jsou v hustých úžlabních klasovitých květenstvích, drobné, pravidelné, oboupohlavné, podepřené listeny. Kalich je ze 4 plátků, koruna chybí. Tyčinek je 8. Semeník je spodní, srostlý ze 2 plodolistů, zpočátku se 2 komůrkami, později jednokomůrkový, s jednou čnělkou a 1 vajíčkem v každém plodolistu. Plody jsou nažky nebo peckovice v kompaktním plodenství připomínajícím šišku cypřiše.\n\nRod zahrnuje 3 druhy, rostoucí jako endemity v jihoafrickém Kapsku.\n\nČeleď \"Grubbiaceae\" je podle molekulárních studií sesterskou skupinou čeledi \"Curtisiaceae\".\nRod \"Strobilocarpus\" byl vřazen do rodu \"Grubbia\".\n"}
{"id": "719567", "url": "https://cs.wikipedia.org/wiki?curid=719567", "title": "Kostel svatého Jiljí a Panny Marie Královny", "text": "Kostel svatého Jiljí a Panny Marie Královny\n\nKostel svatého Jiljí a Panny Marie Královny v Třeboni se nalézá poblíž hlavního třeboňského Masarykova náměstí na bezejmenném náměstíčku v Husově ulici. Patří římskokatolické církvi a je zasvěcen svatému Jiljí a Panně Marii Královně. Severní hlavní loď je spojena zdí s třemi gotickými portály s jižním ambitem gotické křížové chodby bývalého opatství - Augustiniánské kanonie - a dvěma dalšími gotickými kaplemi. Jižní hlavní loď s gotickou síťovou klenbou opravenou po požáru, kdy byla poněkud snížena stejně jako loď severní, obsahuje předsíň s vedlejším jižním bočním vchodem do děkanského chrámu a vestavěnou kapli Šternberskou pod hlavní kruchtou. Hlavní, jak bývá obvyklé západní, vchod do chrámu s gotickou předsíní se nalézá pod hlavní věží. Vedlejší boční vchod do jižní lodi kostela, zdobený vně kamennými sochami dvou světců biskupů, má dřevěnou barokní předsíň a je používán při zvláštních příležitostech (průvod Božího Těla z chrámu na Masarykovo náměstí, Mariánské, Svatováclavské a Svatomartinské oslavy apod.).\n\nKostel s 56 m vysokou věží dominuje souboru budov někdejšího augustiniánského kláštera, založeného Rožmberky v roce 1367. Je však připomínán ještě před založením kláštera v roce 1280. Klášter poznamenal dějiny města Třeboně a zařadil se k předním centrům vzdělanosti a umělecké tvorby na českém jihu. Byl založen z Roudnické augustiniánské kanonie, která také poskytla většinu z prvních kanovníků, za účasti Bechyňského probošta a první Třeboňský probošt Beneš pocházel rovněž z kanonie Roudnické. Třeboňské proboštství a později opatství samo zakládalo kanonie další nejen v Českých zemích , ale i v zahraničí (např. Vídeň). Rožmberská nadace byla neobyčejně velkorysá, jmění kanonie však rostlo i obratnou hospodářskou politikou a odkazy. Se stavbou nového konventu se započalo současně se stavbou gotického dvoulodního kostela a v roce 1369 už zřejmě pokročily práce na budování ambitu. Na severní straně kostela byla zbudována i jednopatrová budova konventu čtvercového půdorysu, s křížovou chodbou uchovanou v téměř neporušené podobě. Každé ze čtyř křídel ochozu má kromě klenebních polí pět polí vlastních. Všechny čtyři stěny obrácené do rajského dvora (uprostřed s původní studnou) jsou prolomeny širokými hrotitými arkádami s úzkými parapety. Takto vzniklá okna jsou členěna třemi pruty a jejich závěr je vyplněn bohatou kružbou trojího druhu. Ambity byly vzorem Rožmberkům pro pozdější podobnou realizaci v Jindřichově Hradci.\n\nV jižní části křížové chodby býval o Velikonočních svátcích instalován k uctění Boží hrob (dříve se k tomuto účelu využívala kaple Šternberská). Rozšířený velikonoční (31. 3. 2013) výstav Božího hrobu byl poprvé realizován přímo v prostoru oltáře v původní gotické kapli sv. Vavřince a Mořice, navazující ortogonálně na východní ochoz křížové chodby půdorysným profilem se spojovacím zvýšeným schodištěm. Následující rok (na Velký Pátek 18. dubna 2014) se opět vrátil do západní části jižního ambitu křížové chodby, prostě vytvořený v rohovém čele klenby přímo u gotické zdi, vlevo od spojovací gotické brány s chrámovým dvoulodím.\n\nKostel je spojen se Zámkem až k Masarykovu náměstí \"Dlouhou chodbou\", lokálním propojením přes Budějovickou městskou bránu (dříve Břilickou) a jižní křídlo kláštera a trojobloukovým krytým mostem (s pamětní deskou Třeboňského písmáka opata Kříže z Telče), aby měla vrchnost snadný přístup na panskou kruchtu při mších.\n\nV kostele se nalézá u jednoho z hlavních nosných pilířů klenby dvoulodí gotická socha třeboňské Madony z roku 1400. Zbytky impozantního gotického deskového oltáře Mistra Třeboňského se nyní nachází v Národní galerii v Praze.\n\nZvony kostela vyzváněly již nad gotickou Třeboní od nepaměti. V roce 1781, kdy chrám postihl velký požár, který započal právě ve velké věži se rozlily. Za necelý rok byly již pořízeny zvony nové \"Blahoslavená Panna Marie\" s obrazem (reliéfem) Matky Boží na vnějším plášti zvonu a větší zvon o průměru \"rány\" 130 cm a výšce 101 cm zasvěcený svatému Jiljí, jednomu z hlavních patronů chrámu a snad i města Třeboně (viz hřbitovní kostel sv. Jiljí u rybníka svět v Třeboňském parku). Oba nové zvony byly však zavěšeny v dočasné zvonici za děkanským chrámem, než byla opravena hlavní věž. Knížecí rod Schwarzenbergů dal v roce 1833 a 1855, krom umíráčku, pořídit pro zvonici ještě dva nové zvony.\n\nVšechny zmíněné zvony (kromě umíráčku a zvonu z roku 1833) byly zrekvírovány již za první světové války a stejný osud postihl i náhradní zvony, pořízené za První republiky ve válce druhé světové. Po této válce vznikla snaha zvony obnovit a tak byly slavnostně 28. listopadu 1948 vysvěceny dva nové zvony Panna Marie a svatý Václav z dílny českobudějovického zvonaře Josefa Pernera, které vyzvánějí nad Třeboní dosud. Zvon Panna Marie má ladění Ais1, svatý Václav Gis1 a oba dobře korespondují s věžními cimbály hodinového mechanizmu.\n\nNový hlavní oltář, který prošel v letech 2005 až 2010 celkovou rekonstrukcí, je barokní se zabudovanou renesanční sochou Sv. Václava v presbytáři vpravo nahoře.\nPoblíž se nacházejí náhrobní desky některých členů Rožmberského rodu, kteří jsou v presbytáři chrámu pohřbeni.\n\nŘada menších barokních oltářů je nejen po obou stranách kněžiště, ale i u jižní a severní stěny chrámového dvojlodí. Na severní stěně severní lodi sousedící s ambity zaujme renesanční obraz Kristova utrpení o výšce osm metrů.\n\nNachází se vpravo od hlavního vchodu do děkanského chrámu. Vstup je velkým gotickým lomeným otevřeným obloukem vedle křížové gotické klenby kruchty.\n\nByla vybudována Petrem II. Holickým ze Šternberka († 1514) a jeho ženou Kateřinou z Rožmberka (1457–1521), sestrou rožmberského vladaře Voka II. Ti vlastnili na dnešním třeboňském Masarykově náměstí gotický dům a v této kapli našli též místo posledního spočinutí. Kaple je sklenuta gotickou síťovou klenbou se znaky Šternberků (osmicípá hvězda) a Rožmberků (pětilistá růže) na svornících mezi výraznými vysokými žebry. Erby jsou patrné i na gotickém náhrobním kameni pod gotickými okny na jižní stěně kaple.\n\nOltář na východní straně kaple je raně barokní s kvalitním obrazem Panny Marie s Ježíškem, pěti jónskými pilastry, čtyřmi sloupy s antickými hlavicemi, menzou se svatostánkem a kovovým krucifixem. Je zdoben polychromovaným řezbářským zobrazením jedenácti andělů, soškami dvou archandělů a pěti světců. Horní obraz tohoto oltáře představuje sv. Barboru. Tento oltář byl v roce 2012 na pilíři gotického oblouku Šternberské kaple označen bronzovou deskou s anglickým popisem, aby se odlišil od stejnojmenného oltáře sv. Barbory u severní stěny severní lodi děkanského chrámu. Mezi tímto oltářem a tumbou byla v roce 2012 umístěna velká zlacená a polychromovaná barokní socha světce. V centru jižní stěny kaple je mezi gotickými okny původní náhrobek obou manželů, opět zdobený kamennými znaky obou šlechtických rodů.\n\nDalší polychromovaná převážně zlacená socha světce odděluje náhrobek od dřevěné předsíně na kruchtu a k sekundárnímu vchodu prodloužení \"dlouhé chodby\". Na této předsíni spočívá barokní polychromovaná socha sv. Jana Nepomuckého v životní velikosti.\n\nKaple byla po dostavění vysvěcena roku 1491 kaminským biskupem Benešem z Valdštejna. O Vánočních svátcích jsou v této kapli tradičně instalovány jesličky a \"Betlém\" s černouškem, kývnutím hlavy děkujícím za milodary.\n\nNad klenbou chóru se nalézá nad římsou v celé šířce dvojlodí chrámu pozoruhodná gotická ikonostáz, obrácená k hlavnímu oltáři.\n\nNa kruchtě se nacházejí vzácné varhany z dílny mistra varhanáře Václava Patočky, postavené roku 1748.\n\nJe umístěn na severním konci gotické křížové klenby pod hlavní kruchtou děkanského chrámu, přímo proti Šternberské kapli, která je přistavěna ke konci jižnímu. Jedná se o pozdně renesanční řezbářskou práci s osmi vinařskými sloupy různé velikosti, známými geometricky z deskriptivy jako vinuté sloupky, doplněné zlatou vinnou révou (snad připomínající vinařství v českém Vitorazsku).\n\nV ústředí oltáře je obraz světice Sv. Barbory, který vznikl pravděpodobně dříve než vlastní svatostánek, lemovaný po obou stranách korintskými sloupy s hlavicemi, nad nimiž jsou vyřezány polychromované hlavy dvou andělů a symetricky dvěma velkými vinařskými sloupy. Nad ústředním obrazem je vyřezán v korpusu oltáře milostný reliéf Panny Marie Královny s Ježíškem, polychromovaný a zlacený, velmi pěkná a kvalitní řezbářská umělecká práce z počátku 16. století.\n\nPo stranách reliéfu Panny Marie Královny jsou sochy dvou světic s královskými zlacenými korunkami, dále bez atributů, představující pravděpodobně svaté Markétu a Kateřinu, doprovázející svatou Barboru, patronku oltářního obrazu.\nNad nimi, až pod samou gotickou žebrovou klenbou empory je posel dobrých zpráv Archanděl Gabriel s mohutnými zlatými křídly.\n\nPo obou stranách oltáře jsou novější barokní konzole se zlacenými koulemi, představujícími snad zemi, na nichž stojí postavy svatého Josefa držícího biskupskou berlu a malého Ježíška a svatého Antonína Paduánského s Ježíškem, sedícím na knize knih.\n\nOd tohoto oltáře je na severní stěně severní chrámové lodi dobře viditelná visutá kazatelna, jejíž architektura je dobře sladěna s výzdobou oltáře svaté Barbory.\n\nBarokní pískovcové sochy Sv. Václava, Sv. Jana Nepomuckého a barokní Kalvárie z přelomu 16. a 17. století se nacházejí vně kostela na malém bezejmenném náměstíčku přímo za presbytářem.\nProti sousoší je zajímavý severní vstup na Masarykovo náměstí malebnou historickou uličkou \"Masné krámy\".\n\nNa jižní straně nádvoří kláštera, rozkládajícího se před konventem, postavil Petr z Rožmberka před rokem 1400 dům s gotickou kaplí v patře, která svým tělem vybočovala do dvora a nyní je součástí obytného domu klášterního komplexu (s dochovanou výraznou gotickou žebrovou klenbou). Byla zasvěcena sv. Vincenci a je připomínána již v roce 1380. Ostatní budovy na nádvoří kláštera jsou převážně z období nového rozkvětu kláštera v 18. století. Celý prostor byl uzavřen branou u hlavního vchodu do děkanského chrámu, jenž zůstal vně areálu. Klášterní brána je zdobena polychromovaným sousoším Svatého Huberta s jelenem. Kašna uprostřed nádvoří pochází z konce 17. století.\n\nZrušení kláštera v roce 1785 Josefem II. ukončilo dobu jeho opětného vzestupu. Klášter převzala v tomto roce 20. září papežem Piem VI. nově zřízená diecéze Českobudějovická a vikariát Třeboňský. Po ukončení činnosti Augustiniánské kanonie 16. 11. 1785 převzala duchovní správu oblasti farnost třeboňská, povýšená roku 1788 na děkanství (děkanát) a poté na vikariát. Třeboňský vikariát existoval v letech 1790 - 1952.\n\nV klášterních budovách, severovýchodně od ambitů a hlavního chrámu, působilo v 18. a počátkem 19. století první Třeboňské klasické gymnázium, až do výstavby nové dodnes funkční budovy v nedaleké ulici Na Sadech za Staroměstskými hradbami.\n\nDěkanský chrám byl s celým areálem kláštera vyhlášen v roce 1995 národní kulturní památkou. Kostel je po celou noc osvícen, zejména věž, která je dominantou Starého města. U bočního vchodu do chrámu v Husově ulici jsou vně kostela ještě další dvě barokní pískovcové sochy světců, které jsou spodními světly v noci vhodně osvětleny.\n\nZápadní část bývalého kláštera, kterou před časem opustil třeboňský městský úřad, je nyní v rekonstrukci. Bude zde Oblastní archív Ministerstva vnitra.\n\nKostel sv. Jiljí a Panny Marie Královny slouží v současné době jako hlavní kostel třeboňského děkanátu církve Římskokatolické. Mše se konají denně kromě pondělí. Kostel má výbornou akustiku, a proto se zde občas konají koncerty významných pěvců (např. Gabriela Beňačková), hudebníků (houslový virtuos Václav Hudeček v srpnu 2012) nebo hudebních těles (např. Třeboňští pištci, kteří 20.10.2011 předvedli své umění i v Římě přímo Svatému otci papeži Benediktu XVI.).\n\nV kostele působil v letech 2002 až 2012 pan děkan Hugo Josef Pitel (nar. 19.3. 1928 v Klatovech), 13. dubna 1950 při likvidační akci komunistické státní bezpečnosti \"Kláštery\", internován v \"Broumovském koncentráku\", jáchymovský politický vězeň z padesátých let, vysvěcený jako jáhen na kněze Kardinálem Františkem Tomáškem v roce 1969, v době, kdy byl František Tomášek svatovítským světícím biskupem. Do roku 1993 zastával též funkci převora Premonstrátského kláštera v Teplé (do premostrátského řádu vstoupil již v roce 1947 za dokončovacích studií juvenátu na Mariánskolázeňském gymnáziu, které Tepelský klášter vydržoval, když předtím první církevní školu v Českých Budějovicích, kterou studoval, zavřeli nacisté). V letech 1994 až 2001 spravoval jihočeskou farnost v Boršově nad Vltavou. Byl též prezidentem českobudějovické diecézní charity. V třeboňském děkanském chrámu po deset let organizoval akce přispívající k zvýšení demokracie v naší vlasti. Sbíral též podpisy na obnovu kulturních památek (např.Mariánský sloup (Staroměstské náměstí) ).\nProhlídky s výkladem pro veřejnost se konají denně v 15. hod.\n\nPravidelné podvečerní bohoslužby začínají v 18:30 hod. ve všední dny a v sobotu, v neděli pak v 9:00 a v 18:30 hod.\n\nV pátek 12. června 2015, při slavnosti Nejsvětějšího srdce Páně a adoraci nejsvětější svátosti bylo vyhlášeno zpřístupnění výstavu a adorace nejsvětější svátosti s adorační stráží každou další středu od 17:30 do 18:30 hod.\n\nSlavnost Panny Marie Královny (patronicia chrámu) v sobotu 22. srpna 2015 zavedla tradici liturgického průvodu z Masarykova náměstí do chrámu před jubilejní mší.\n\nPři děkanském chrámu působí také dětský hudební chrámový sbor.\n\nV sobotu 20. května se v chrámu konala zádušní mše s posledním rozloučením s emeritním třeboňským děkanem panem P.Josefem Hugo Pitelem O. Praem., který zaopatřen odešel z tohoto světa v den svatořečení Jacinty Marto a Franciska Marto 14. května 2017 v Portugalské Fatimě\n(Svatým otcem Františkem v rámci oslav 100 let od prvního zjevení Panny Marie ve Fatimě), za účasti Františka Václava Lobkowitze, Vlastimila Kročila a dalších biskupů a vzácných hostí.\n\n\n\n"}
{"id": "719568", "url": "https://cs.wikipedia.org/wiki?curid=719568", "title": "Anbár", "text": "Anbár\n\nAnbár je největší z 19 guvernorátů v Iráku. Jeho hlavním městem je Ramádí, dalšími významnými městy jsou Hadítha a Fallúdža. Má rozlohu 137 808 km² a v roce 2009 v něm žilo 1 451 600 obyvatel. Sousedí s guvernoráty Ninive, Saladdín, Bagdád, Babylón, Karbalá a Nadžaf, a se Sýrií, Jordánskem a Saúdskou Arábií.\n"}
{"id": "719571", "url": "https://cs.wikipedia.org/wiki?curid=719571", "title": "Ninive (guvernorát)", "text": "Ninive (guvernorát)\n\nGuvernorát Ninive je druhý nejlidnatější z 19 guvernorátů v Iráku. Jeho hlavním městem je Mosul, dále se v něm nacházelo město Ninive. Má rozlohu 37 323 km² a v roce 2009 v něm žilo 3 237 900 obyvatel. Sousedí s guvernoráty Dahúk, Arbíl, Saladdín a Anbár.\n"}
{"id": "719573", "url": "https://cs.wikipedia.org/wiki?curid=719573", "title": "Dahúk (guvernorát)", "text": "Dahúk (guvernorát)\n\nDahúk je jedním z 19 guvernorátů v Iráku. Nachází se v autonomní oblasti Irácký Kurdistán. Jeho hlavním městem je Dahúk, má rozlohu 6553 km² a v roce 2009 v něm žilo 968 900 obyvatel. Sousedí s guvernoráty Ninive a Arbíl a s Tureckem.\n"}
{"id": "719574", "url": "https://cs.wikipedia.org/wiki?curid=719574", "title": "Hydrostachys", "text": "Hydrostachys\n\nHydrostachys je jediný rod čeledi Hydrostachyaceae vyšších dvouděložných rostlin z řádu dřínotvaré (\"Cornales\"). Jsou to vodní byliny s jednoduchými nebo složenými listy a klasovitými květenstvími. Rod zahrnuje asi 20 druhů a je rozšířen v subsaharské Africe a na Madagaskaru.\n\nJednoleté nebo vytrvalé ponořené vodní byliny pouze s adventivními kořeny. Rostliny jsou většinou dvoudomé. Listy jsou jednoduché, zpeřené nebo vícenásobně složené. Čepel je jednoduchá nebo členěná. Květy jsou bezobalné, drobné, v hustých klasech, podepřené listeny. Samčí květy obsahují jedinou tyčinku. Semeník je svrchní, srostlý ze 2 plodolistů, se 2 volnými nebo částečně srostlými dlouhými a úzkými vytrvalými čnělkami. Vajíček je mnoho, placentace je parietální. Plodem je mnohasemenná tobolka.\n\nRod se vyskytuje v asi 20 druzích v subsaharské Africe a na Madagaskaru. Většina druhů (18) jsou madagaskarské endemity.\n\nV dřívějších systémech byla čeleď \"Hydrostachyaceae\" řazena do blízkosti rovněž vodních čeledí hvězdošovité (\"Callitrichaceae\") a prustkovité (\"Hippuridaceae\") a čeledí řádu hluchavkotvaré (\"Lamiales\").\n"}
{"id": "719578", "url": "https://cs.wikipedia.org/wiki?curid=719578", "title": "Arbíl (guvernorát)", "text": "Arbíl (guvernorát)\n\nArbíl je jedním z 19 guvernorátů v Iráku. Nachází se v autonomní oblasti Irácký Kurdistán. Jeho hlavním městem je Arbíl, má rozlohu 15 074 km² a v roce 2009 v něm žilo 1 471 100 obyvatel. Sousedí s guvernoráty Sulajmáníja, Ta'mín, Saladdín, Ninive a Dahúk.\n"}
{"id": "719580", "url": "https://cs.wikipedia.org/wiki?curid=719580", "title": "David Martin", "text": "David Martin\n\nJméno a příjmení David Martin nosí více osobností:\n\n\n\n\n"}
{"id": "719583", "url": "https://cs.wikipedia.org/wiki?curid=719583", "title": "Václav Žížala-Donovský", "text": "Václav Žížala-Donovský\n\nVáclav Žížala-Donovský (30. srpna 1824 Praha – 3. června 1890 tamtéž), vl. jm. Václav Žížala, byl český novinář, spisovatel a herec. Kolem roku 1848 hrál ochotnické divadlo a účastnil se veřejného života; z politických důvodů byl opakovaně stíhán a nakonec odveden do vojska. Roku 1855 uveřejnil nepříliš úspěšný román \"Tři Čechové\". Od 60. do poloviny 80. let pracoval v administraci časopisu \"Čas\" a později deníku \"Národní listy\". Byl rovněž autorem článků o divadle.\n\nNarodil se 30. srpna 1824 v Praze. Vyučil se čalouníkem a roku 1847 odjel do Vídně na zkušenou. O rok později odtud musel z politických důvodů uprchnout — nejprve do Břeclavi a v dubnu 1848 do Prahy.\n\nJiž od počátku čtyřicátých let ho zajímalo divadlo. Hrál na ochotnických scénách v Nostické jízdárně, u Šálků na Újezdě a příležitostně i na Ovocném trhu. Roku 1849 se vydal s Prokopovou společností do Chrudimi. V roce 1850 odjel znovu do Vídně, kde mimo jiné hrál v českých představeních v Josefově. K herectví se nakrátko vrátil i v 60. letech v Mikulášském divadle v Praze. Příliš se mu ale nedařilo, dopouštěl se chyb. Josef Ladislav Turnovský například vzpomínal, že někdy zapomněl v šatně dopis, který měl přinést na scénu, a musel pak improvizovat. Často se komicky přeříkával („a zapomenuv, že jsem u vás hostem, mrkavicí bych vás ruštil do tváře“). Asi i proto byl nejúspěšnější v komických rolích.\n\nV roce 1853 se vrátil z Vídně do Prahy, ale brzy byl zatčen, vězněn u sv. Jiří a za trest odveden k vojsku. Sloužil nejprve v Dalmácii, později byl převelen do Itálie. V Pavii se stal šikovatelem a volný čas věnoval literární činnosti.\n\nRoku 1859 byl propuštěn z vojska. Odjel zpátky do Prahy, kde vstoupil do administrace časopisu \"Čas\". Od roku 1861 pracoval v téže funkci pro \"Národní listy\". V souvislosti se svým zaměstnáním byl několikrát předvolán k soudu jako svědek či dokonce obžalovaný:\n\nRoku 1862 se stal členem Svatoboru.\n\nV roce 1876 těžce onemocněly jeho tři děti na spálu; zásluhou obětavé péče vinohradského lékaře dr. Hechta se ale všechny uzdravily. Donovský z vděčnosti uveřejnil tomuto lékaři v Národních listech děkovný inzerát.\n\nPočátkem roku 1879 získal ocenění od srbského výboru Červeného kříže za zásluhy při organizování sbírek na podporu jejich raněných vojáků.\n\n2. října 1886 oslavoval Donovský 25 let práce administrátora v \"Národních listech\"; kolegové oceňovali jeho pilnost, zkušenost a obratnost. Brzy nato ale kvůli oční chorobě odešel na dvouletou dovolenou. Po návratu (r. 1888) zjistil, že svou práci už nemůže vykonávat a odešel do důchodu.\n\n3. června 1890 po 23. hodině zpozoroval výběrčí mostného, že po Řetězovém mostě rozčileně pobíhá starší muž, který se po chvíli opřel o pilíř a díval do řeky. Než se k němu ale kdokoli stačil přiblížit, přelezl přes zábradlí a skočil z mostu. Okamžitě se ho vydali hledat plavci na loďkách, ale mezitím již jeho tělo odnesl proud. Z přítomných ho nikdo neznal, ale na mostě nalezli jeho rukavice, hůl a klobouk, v němž byl rukou psaný lístek s adresou „Václav Žížala-Donovský, Slupi č. p. 1560-II.“ Totožnost utonulého se potvrdila následujícího dne v 8 hodin ráno, kdy jeho tělo vyplavalo u Odkolkových mlýnů na Malé Straně. Později se v té souvislosti objevily informace, že sebevraždu spáchal kvůli finanční tísni. Aby se zamezilo spekulacím, uvedla redakce \"Národních listů\", že během dvouleté dovolené dostával plný plat, z pracovního poměru odešel 1. prosince 1888 na vlastní žádost a poté dostával důchod ve zhruba poloviční výši — případné finanční problémy tedy nebyly vinou bývalého zaměstnavatele. Možná na jeho rozhodnutí měly vliv tragické události v rodině — roku 1887 zemřel jeho patnáctiletý syn Jaroslav a 20. června 1889 i dvacetiletá dcera Anna. Ze stejného místa na Řetězovém mostě během následujících dní skočili ještě další dva lidé: první z nich (číšník) utonul, šestnáctiletou dívku se podařilo zachránit.\n\nPohřben byl na Olšanských hřbitovech.\n\nHlavní literární prací Donovského byl román \"Tři Čechové\", který vyšel v Praze r. 1855. Nebyl příliš zdařilý, literární kritika jej zavrhla a autorovi z něho povstaly různé nepříjemnosti. Dílo ale bylo oceňováno pro svou realističnost a pravdivost v líčení českého prostředí.\n\nPozději napsal novely \"Karbaník a rodina jeho\" a anonymně \"Z povídek Červeného Hrádku\".\n\nSvůj vztah k divadlu projevil i literárně. Přispíval do časopisu \"Divadelní ochotník\" (viz např. reklamu z r. 1861) a napsal divadelní pohádku \"Božena Borotínská\" (1869). V květnu a červnu 1875 vycházel v \"Národních listech\" na pokračování jeho seriál článků o dějinách českého divadla v Praze.\n\n"}
{"id": "719586", "url": "https://cs.wikipedia.org/wiki?curid=719586", "title": "Žížala (rozcestník)", "text": "Žížala (rozcestník)\n\nŽížala může znamenat:\n\n\n"}
{"id": "719587", "url": "https://cs.wikipedia.org/wiki?curid=719587", "title": "Zkazky z planety Země", "text": "Zkazky z planety Země\n\nZkazky z planety Země (anglicky \"Tales from Planet Earth\") je sbírka 14 povídek spisovatele Arthura Charlese Clarka. Vyšla v roce 1990.\n\nČesky knihu vydala nakladatelství Knižní klub (1996) a Baronet (1996 a 2011 ).\n\nJednotlivé povídky obsahují prolog, několik vět k historii povídky. Společným jmenovatelem těchto literárních děl, jak vyplývá z názvu, je planeta Země.\n\nKniha obsahuje předmluvu napsanou přítelem A. C. Clarka, americkým spisovatelem žánru sci-fi Isaacem Asimovem. Asimov uvádí, že jsou si s Clarkem ve své tvorbě podobní, oba preferují podžánr zvaný hard science fiction, v němž uplatňují své vědecké vzdělání. Udržují navzájem přátelský vztah a rádi si vyměňují drobné škodolibosti.\n\n\n\n"}
{"id": "719589", "url": "https://cs.wikipedia.org/wiki?curid=719589", "title": "Morbivod", "text": "Morbivod\n\nMorbivod, vlastním jménem Ondřej Klášterka (* 28. listopadu 1980) je zpěvák, kytarista a baskytarista působící na české metalové scéně. Je členem a tvůrcem hudby a textů kapel Umbrtka, Trollech, Stíny plamenů, War for War, Quercus a dalších, s nimiž dosud nahrál přes třicet LP. Za svou kariéru stvořil desítky hodin hudby.\n\n\n\n\n\n\n\n\n"}
{"id": "719590", "url": "https://cs.wikipedia.org/wiki?curid=719590", "title": "Bromid barnatý", "text": "Bromid barnatý\n\nBromid barnatý je anorganická sloučenina bromu a barya se vzorcem BaBr. Podobně jako chlorid barnatý, také bromid se snadno rozpouští ve vodě a je toxický.\n\nBaBr krystalizuje ve struktuře obdobné chloridu olovnatému, tvoří bílé kosočtverečné krystaly, které navlhají. Ve vodných roztocích se chová jako prostá sůl.\n\nBromid barnatý reaguje se síranovým iontem z kyseliny sírové a tvoří sraženinu síranu barnatého:\nPodobně reaguje také s kyselinou šťavelovou, fluorovodíkovou a fosforečnou.\n\nBromid barnatý lze připravovat ze sulfidu nebo uhličitanu barnatého reakcí s kyselinou bromovodíkovou; takto vzniká hydratovaný bromid barnatý. Reakce proběhne během krátké doby.\n\nBromid barnatý krystalizuje z roztoku v podobě dihydrátu BaBr·2HO. Bezvodou formu lze získat zahříváním na 120 °C.\n\nBromid barnatý je prekurzorem chemikálií používaných ve fotografii i dalších bromidů.\n\nDříve se používal k čištění radia v procesu frakční krystalizace, který vynalezla Marie Curie. Protože radium se z roztoku bromidu barnatého sráží přednostně, množství radia k baryu je ve sraženině vyšší než v roztoku.\n\nBromid barnatý, podobně jako jiné barnaté soli rozpustné ve vodě, je toxický a při požití může způsobit vážnou otravu.\n"}
{"id": "719592", "url": "https://cs.wikipedia.org/wiki?curid=719592", "title": "Loasovité", "text": "Loasovité\n\nLoasovité (\"Loasaceae\") je čeleď vyšších dvouděložných rostlin z řádu dřínotvaré (\"Cornales\"). Jsou to převážně byliny a polokeře s jednoduchými nebo složenými listy a pětičetnými květy. Často jsou pokryté žahavými chlupy. Plodem je tobolka. Čeleď zahrnuje asi 260 druhů v 15 rodech. Je rozšířena v Americe a v malé míře i na některých jiných kontinentech.\n\nLoasovité jsou jednoleté nebo vytrvalé byliny a polokeře, výjimečně keře, liány nebo dokonce nízké stromy (\"Mentzelia arborescens\"). Některé byliny mají přízemní růžici nebo dřevnatějící horizontální oddenek. Byliny jsou většinou větvené již od báze se vzpřímenými nebo poléhavými stonky. V odění jsou vždy přítomny jemné nebo drsné jednoduché chlupy pokrývající celou rostlinu mimo kořenů, které jsou mnohdy žahavé. Někdy, zvl. u rodu \"Nasa\" jsou přítomny chlupy žlaznaté. Listy jsou vstřícné nebo střídavé, jednoduché nebo složené, laločnaté nebo zřídka celistvé, řapíkaté, bez palistů. Okraj čepele je většinou nepravidelně laločnatý nebo zubatý.\n\nKvěty jsou pravidelné, oboupohlavné, většinou pětičetné (zřídka 4 až 8četné), ve vrcholových květenstvích, obvykle podepřené 2 listeny, vzpřímené nebo nící. Kališní lístky jsou srostlé jen na bázi, výjimečně skoro k vrcholu, korunní lístky většinou volné, bílé, žluté nebo červené. Tyčinek je 5, 10 nebo mnoho. Semeník je svrchní nebo spodní, srostlý ze 3 až 5 plodolistů, jednokomůrkový, s jedinou čnělkou. Vajíček je obvykle mnoho, placentace je parietální. Plodem je pukavá nebo nepukavá tobolka, obvykle s vytrvalým kalichem. Semena obsahují bohatý olejnatý endosperm.\n\nČeleď zahrnuje asi 260 druhů v 15 rodech. Je rozšířena především v Americe od Kanady po Argentinu. Jediný rod se dvěma druhy se vyskytuje v Africe (\"Kissenia spathulata\" v tropické Africe a jihozápadní Arábii a \"Kissenia capensis\" v Kapsku). Na Markézských ostrovech v Oceánii je endemický rod \"Plakothira\".\n\nCentrum největší diverzity je v Andách, kde se mnoho druhů zvl. rodu \"Nasa\" vyskytuje v horském mlžném lese a některé dosahují nadmořské výšky až 4600 m. Další menší centrum je v subtropickém Mexiku, kde loasovité naopak rostou na suchých stanovištích. Několik druhů zasahuje v Severní Americe i na jihu Jižní Ameriky do mírného pásu. Největším rodem je \"Nasa\" (přes 200 druhů) a \"Caiophora\" (asi 60 druhů).\n\nLoasovité jsou opylovány hmyzem. Šíření semen není příliš efektivní a tím lze vysvětlit množství endemických druhů. Droboučká semena některých druhů jsou šířena větrem. Plody některých druhů jsou nepukavé, obklopené chytlavými chlupy a jsou šířeny na srsti zvířat.\n\nNěkterými morfologickými znaky, jako je placentace semeníku, tvar plodů, charakter chlupů v odění a struktura stonků se loasovité přibližují některých rodům sesterské dřevnaté čeledi hortenziovité (\"Hydrangeaceae\").\nV dřívějších systémech byla čeleď \"Loasaceae\" řazena buď do řádu \"Violales\" (Cronquist) nebo do samostatného řádu a dokonce i nadřádu (Dahlgren, Tachtadžjan)\n\n\nLoasovité nemají mnoho využití. Některé druhy jsou v Andách využívány v lidovém léčitelství. Používají se při dýchacích obtížích, nachlazení a podobně.\nNěkteré druhy jsou pěstovány jako zajímavost v botanických zahradách.\n\n\"Aosa\",\n\"Blumenbachia\",\n\"Caiophora\",\n\"Cevallia\",\n\"Chichicaste\",\n\"Eucnide\",\n\"Fuertesia\",\n\"Grausa\",\n\"Gronovia\",\n\"Huidobria\",\n\"Kissenia\",\n\"Klaprothia\",\n\"Loasa\",\n\"Mentzelia\",\n\"Nasa\",\n\"Petalonyx\",\n\"Pinnasa\",\n\"Plakothira\",\n\"Presliophytum\",\n\"Schismocarpus\",\n\"Scyphanthus\",\n\"Xylopodia\"\n\n"}
{"id": "719595", "url": "https://cs.wikipedia.org/wiki?curid=719595", "title": "Ramciel", "text": "Ramciel\n\nRamciel (také psaný jako Ramshiel) je lokalita v Jižním Súdánu, kde má v příštích letech vyrůst nové hlavní město. Nalézá se v jeho samém geografickém středu, přibližně 100 kilometrů severně od stávající metropole Džuba. Leží na západním břehu Bílého Nilu.\n\nDůvodem přesunu a výstavby nového centra jsou malé rozměry Džuby a nedostatek prostoru pro expanzi. Přesun by měl proběhnout přibližně za pět až osm let od osamostatnění, tedy mezi roky 2016 a 2019. Dalším důvodem pravděpodobně je lepší geografická poloha, neboť toto menší město se nalézá skoro ve středu nové země. V současnosti se zde nenacházejí žádné pevné budovy. Přesun hlavního města je kritizován pro svou finanční náročnost a chybějící infrastrukturu. Odpůrci plánu vlády dále argumentují tím, že by se tento mladý stát ležící ve vnitrozemí měl spíše soustředit na výstavbu nových silnic vedoucích do okolních států jako Keňa, Etiopie či Uganda.\n"}
{"id": "719596", "url": "https://cs.wikipedia.org/wiki?curid=719596", "title": "Neil", "text": "Neil\n\nNeil může znamenat:\n\n\n"}
{"id": "719599", "url": "https://cs.wikipedia.org/wiki?curid=719599", "title": "Síran hlinitý", "text": "Síran hlinitý\n\nSíran hlinitý je anorganická sloučenina, hlinitá sůl kyseliny sírové se vzorcem Al(SO). Používá se především jako flokulační (vločkovací) činidlo při čištění pitné a odpadní vody a také při výrobě papíru.\n\nSíran hlinitý bývá někdy nesprávně označován jako kamenec, ovšem kamence jsou podobné sloučeniny typizované síranem draselno-hlinitým (KAl(SO)·12HO). Bezvodý síran hlinitý se vyskytuje v přírodě jako vzácný nerost millosevichit, přítomný například v sopečném prostředí nebo v hořících haldách hlušiny z uhelných dolů. Se síranem hlinitým se lze jen vzácně, pokud vůbec, setkat jako s bezvodou solí. Tvoří celou řadu hydrátů, z nichž nejčastější jsou hexadekahydrát (Al(SO)·16HO) a oktadekahydrát (Al(SO)·18HO). Pentahydrát ([Al(HO)](SO)·5HO) se vyskytuje v přírodě jako minerál alunogen.\n\nSíran hlinitý lze získat přidáním oxidu (AlO), uhličitanu (Al(CO)) nebo hydroxidu hlinitého (Al(OH)) do kyseliny sírové:\n\nSíran hlinitý lze připravit také rozpouštěním hliníku v kyselině sírové, ale pouze zředěné. V koncentrované kyselině sírové se hliník pasivuje:\n\nSíran hlinitý se používá při čištění vody a jako mořidlo při barvení a potisku textilu. Při čištění vody způsobuje koagulaci nečistot, které se pak odstraňují jako částečky usazené na dně nádrže nebo se snadno odfiltrují. Tomuto procesu se říká flokulace čili vločkování.\n\nRozpustí-li se velké množství síranu hlinitého v neutrální nebo slabě zásadité vodě, vzniká želatinovitá sraženina hydroxidu hlinitého Al(OH). Při barvení a potisku textilií tato sraženina napomáhá přilnutí barviva k vláknům tím, že ho učiní nerozpustné.\n\nSíran hlinitý se někdy používá ke snížení pH zahradní půdy, protože hydrolyzuje za vzniku sraženiny hydroxidu hlinitého a zředěné kyseliny sírové. Příkladem, co změna úrovně pH půdy může udělat s rostlinami, je hortenzie velkolistá (\"Hydrangea macrophylla\"). Tato rostlina při snížení pH půdy změní svoji barvu.\n\nSíran hlinitý je aktivní složkou některých antiperspirantů; ovšem od roku 2005 není schválen FDA pro takové použití v USA.\n\nBývá také obsažen v kypřicích prášcích, což je ale kontroverzní, protože existují obavy ohledně hliníku v potravě.\n\nVe stavebnictví se síran hlinitý používá jako urychlovač a hydrofobní činidlo do betonu. Může sloužit také jako pěnidlo v hasicí pěně.\n\nBývá také v kamencových tyčinkách a používá se pro omezení bolesti při bodnutí hmyzem nebo požahání.\n\nMůže být též velmi účinný jako moluskocid, k hubení plzáka španělského.\n\nPři zahřívání na 580 až 900 °C se síran hlinitý rozkládá na oxid hlinitý a oxid sírový. S vodou tvoří hydráty různého složení.\n\nS hydrogenuhličitanem sodným reaguje za vzniku oxidu uhličitého; pokud se přidá stabilizátor pěny, lze takto produkovat pěnu k hašení:\n\nOxid uhličitý je zachycován stabilizátorem pěny a tvoří hustou pěnu, která plave na povrchu uhlovodíkových paliv a brání přístupu atmosférického kyslíku, čímž udusí oheň. Tato pěna je nevhodná pro hašení polárních rozpouštědel, například ethanolu, protože se s nimi může smísit a rozpadnout se. Vznikající oxid uhličitý slouží i jako hnací plyn, který vytlačuje pěnu z nádoby, ať již přenosného hasicího přístroje nebo z pevné instalace. V USA se však taková chemická pěna považuje za zastaralou a byla nahrazena syntetickými mechanickými pěnami, například AFFF, které mají delší životnost, jsou účinnější a šířeji použitelné. V některých státech (např. Japonsku a Indii) se však chemické pěny stále používají.\n\n\n\n"}
{"id": "719604", "url": "https://cs.wikipedia.org/wiki?curid=719604", "title": "Lvíče", "text": "Lvíče\n\nLvíče může být:\n"}
{"id": "719606", "url": "https://cs.wikipedia.org/wiki?curid=719606", "title": "Premium Outlet Prague Airport", "text": "Premium Outlet Prague Airport\n\nPremium Outlet Prague Airport (dříve též Prague The Style Outlets, \"Galleria Moda\" či \"Outlet Airport Praha\") je středočeské prémiové nákupní centrum poblíž Letiště Václava Havla v katastru obce Tuchoměřice severozápadně od Prahy, otevřené bylo po deseti letech až 18. května 2018. Investorem nákupního centra byla společnost Palcor Czech s.r.o., kterou řídili Claudio Zaniboni a Vigilio Bettinsoli. Od roku 2018 nákupní centrum vlastní investiční společnost Kaprain Karla Pražáka.\n\nVýstavbu financovala především italská finanční skupina UniCredit, se kterou Palcor uzavřel 12. prosince 2006 smlouvu o poskytnutí úvěru až do výše 32 milionů eur (893 milionů korun). K 31. prosinci 2007 činily náklady na výstavbu obchodního centra 1,2 miliardy korun a závazky vůči dodavatelům po lhůtě splatnosti 395 milionů korun. V druhé polovině roku 2008 se nepodařilo obchodní centrum otevřít a hlavní dodavatel, liberecká společnost Syner, zahájil exekuční řízení. 21. listopadu Obvodní soud pro Prahu 2 nařídil exekuci, 5. prosince vydal soudní exekutor Juraj Podkonický exekuční příkaz o provedení exekuce prodejem podniku. Následně bylo rozhodnuto o prodeji podniku společnosti 2R Holding, který však u soudu napadl UniCredit. Na základě usnesení Městského soudu v Praze byl na majetek společnosti Palcor prohlášen konkurs.\n\nV roce 2013 v rámci konkursu podnik společnosti Palcor Czech obsahující nákupní centrum zakoupila společnost DREITONEL, a.s. Společnost Dreitonel měla akcie na doručitele, podle serveru E15 společnost ovládají lidé blízcí skupině PPF. Společnost plánuje nákupní centrum dokončit a otevřít v roce 2015. V roce 2014 se společnost Dreitonel přejmenovala na The Prague Outlet a.s.\n\nPodmínkou pro stavební povolení bylo také zkapacitnění sjezdů na obou stranách D7 u Tuchoměřic.\n\nNa jaře 2017 se na budově objevil nápis \"Prague The Style Outlets\". Od roku 2018 nabízí nákupní centrum prodejní prostory pro zákazníky z Prahy a okolí, ze středních Čech i pro turisty z letiště, v přízemí je kryté i venkovní parkoviště. V roce 2017 bylo poprvé stanoveno konkrétní datum otevření, původně na 26. dubna 2018, to se ale také ještě posunulo na 18. května.\n\nNa podzim 2018 převzala nákupní centrum investiční společnost \"Kaprain\". Od března 2019 je používán nový název Premium Outlet Prague Airport. Zákazníci mohou vybírat z 200 prémiových značek až v 70 obchodech. \n\n"}
{"id": "719607", "url": "https://cs.wikipedia.org/wiki?curid=719607", "title": "Středomazovská nížina", "text": "Středomazovská nížina\n\nStředomazovská nížina je nížina ve středním Polsku. Tvoří východní část Středopolské nížiny.\nDělí se na 9 mezoregionů:\n\n"}
{"id": "719608", "url": "https://cs.wikipedia.org/wiki?curid=719608", "title": "Łowicko-błońská planina", "text": "Łowicko-błońská planina\n\nŁowicko-błońská planina je planina tvořící jihozápadní část Středomazovské nížiny. Leží na jihu od údolí Visly a Bzury.\n\nMezi města, která leží na území planiny, patří Sochaczew, Błonie, Grodzisk Mazowiecki, Łowicz, Pruszków, Skierniewice a Żyrardów.\n\nToto území je morénovou denudační planinou, přes kterou plynou z jihu na sever početné přítoky Bzury, mezi nimiž ty nejdůležitější jsou: Moszczenica, Mroga, Skierniewka, Rawka, Sucha, Pisia a Utrata.\n\nNa tomto území existují příznivé podmínky pro rozvoj zemědělství, zejména sadovnictví a pěstování zeleniny díky přítomnosti půdního prachu a černé půdy.\n"}
{"id": "719611", "url": "https://cs.wikipedia.org/wiki?curid=719611", "title": "Kirkúk (guvernorát)", "text": "Kirkúk (guvernorát)\n\nGuvernorát Kirkúk (nebo guvernorát Ta'mín) je jedním z 19 guvernorátů v Iráku. Jeho hlavním městem je Kirkúk. Má rozlohu 9679 km² a v roce 2009 v něm žilo 1 290 000 obyvatel. Sousedí s guvernoráty Saladdín, Arbíl a Sulajmáníja. V současnosti je guvernorát z velké části ovládán Iráckým Kurdistánem.\n"}
{"id": "719616", "url": "https://cs.wikipedia.org/wiki?curid=719616", "title": "In the Dark (album, Grateful Dead)", "text": "In the Dark (album, Grateful Dead)\n\nIn the Dark je dvanácté studiové album americké rockové skupiny Grateful Dead, poprvé vydané 6. července 1987 u Arista Records. Album produkovali Jerry Garcia a John Cutler. V roce 2006 vyšla reedice s několika bonusovými skladmami u Rhino Records.\n\n"}
{"id": "719617", "url": "https://cs.wikipedia.org/wiki?curid=719617", "title": "Petr Sergejevič Lovigin", "text": "Petr Sergejevič Lovigin\n\nPetr Sergejevič Lovigin (rusky Пётр Сергеевич Ловыгин, * 13. června 1981 Jaroslavl) je ruský fotograf, režisér a spisovatel.\n\nV roce 2004, po dokončení architektonického vzdělání, si koupil svůj první fotoaparát. Svými snímky začal tak vytvářet vlastní svět fikcí, který v roce 2005 pojmenoval \"Costa Rica\" a nacházející se na stránkách internetové komunity LiveJournal. Jeho \"Costa Rica\" obsahuje fiktivní příběhy lidí a jejich kamarádů.\n\nNa podzim roku 2009 bylo vydáno dílo Jevgenije Griškovce s ilustracemi Lovigina. Během dvouleté spolupráce Lovigin natočil pár klipů na hudební projekt \"Griškovec a Bigudi\".\n\nV roce 2008 byl Olgou Sviblovovou vyzván k účasti na Moskevském bienále, kde se zúčastnil tří projektů. Tato spolupráce mu umožnila v dalších dvou letech vystavovat v Číně (festival v Pingau), Paříži (Passage de Retz), Izraeli (muzeum umění v Ashdodu), Istanbulu a Soluni, jeho práce byly opakovaně zveřejněny na stránkách francouzského \"Le Monde \" a následovalo pozvání k účasti na festivalu \"Móda a styl ve fotografii-2009\" a na \"Fotobienále 2010\".\n\nV prosinci 2009 vyšlo první vydání jeho knihy \"Costarica-soul\" na základě internetového blogu. Souběžně s vydáním knihy se uskutečnila autorova největší výstava v galerii Ireny Meglinské na Vinzavodě \"Волк-изумрудное сердце\" (\"Smaragdové vlčí srdce\").\n\nV roce 2010 byl představen v mnichovské galerii Clair. Zimní období 2009/2010 a 2010/2011 se věnoval studiu v Indii. Na základě několikaměsíčního cestování v této zemi připravil rozsáhlý projekt \"Бабье лето.Indian summer\" (\"Babí léto. Indiánské léto.\")\n\n\n\n\n\n"}
{"id": "719619", "url": "https://cs.wikipedia.org/wiki?curid=719619", "title": "Ten druhý tygr", "text": "Ten druhý tygr\n\nTen druhý tygr (anglicky \"The Other Tiger\") je sci-fi povídka spisovatele Arthura C. Clarka, která vyšla v ČR ve sbírce \"Zkazky z planety Země\" (Knižní klub 1996 a Baronet 1996, 2011 ) a v antologii \"Rychlý jako gepard a řvoucí jako lev\" (Classic 1994).\n\nV angličtině vyšla mj. ve sbírce \"Tales from Planet Earth\".\n\nVelmi krátký příběh s nádechem hororu rozebírá možnost existence nekonečně mnoho vesmírů, v nichž se odehrává nekonečně mnoho alternativ života na Zemi a jiných událostí.\n\nClarkova literární práce (kterou napsal v roce 1951) vyšla v jednom z prvních čísel časopisu Fantastic Universe (vycházel v letech 1953–1960). Původně se jmenovala \"Vyvrácení důkazu\", ale redaktor časopisu Sam Merwin ji přejmenoval podle povídky amerického spisovatele a humoristy Franka R. Stocktona \"Dáma nebo tygr?\". \n\nArnold a Webb jsou společně do kopce a přitom debatují. Webb vypráví: Za předpokladu, že vesmír je nekonečný, musí existovat i nekonečně mnoho hvězd a planet a také ke každé možné události musí dojít ne jednou, ale nekonečně mnohokrát.\n\nČili se nabízí zneklidňující představa, že existuje nekonečně mnoho Zemí, na nichž spolu jdou Arnold a Webb do kopce. Mohou to být planety, na nichž Hitler vyhrál válku, kde Kryštof Kolumbus nikdy neobjevil Ameriku či planeta, kde dosud existuje Římská říše. Ti druzí Arnoldové a Webbové mohou jít oblečeni či nazí, někteří Arnoldové mohou tasit pistoli a vmžiku zastřelit Webby nebo naopak, společně mohou za vrcholkem kopce narazit například na tygra.\n\nArnold už má této plané diskuze dost. Za kopcem na oba přátele čeká nepříjemné překvapení, vodou promáčená půda se rozevřela a odhalila hlubokou puklinu, z níž se plazí ven hladové monstrum a člověk nebo tygr je jen malým soustem pro jednu z jeho deseti tlam.\n\n"}
{"id": "719621", "url": "https://cs.wikipedia.org/wiki?curid=719621", "title": "Sulejmánie (guvernorát)", "text": "Sulejmánie (guvernorát)\n\nGuvernorát Sulejmánie je jedním z 19 guvernorátů v Iráku. Nachází se v autonomní oblasti Irácký Kurdistán. Jeho hlavním městem je Sulejmánie, má rozlohu 17 023 km² a v roce 2009 v něm žilo 1 552 000 obyvatel. Sousedí s guvernoráty Dijála, Saladdín, Kirkúk a Arbíl.\n"}
{"id": "719625", "url": "https://cs.wikipedia.org/wiki?curid=719625", "title": "High Voltage (píseň)", "text": "High Voltage (píseň)\n\n„High Voltage“ je singl skupiny AC/DC, vydaný v roce 1975. Na straně B vyšla v austrálii skladba „Soul Stripper“ a v evropě\n„Live Wire“. Skladba vyšla na albech T.N.T. v roce 1975 a na mezinárodní verzi alba High Voltage z roku 1976.\n\n"}
{"id": "719631", "url": "https://cs.wikipedia.org/wiki?curid=719631", "title": "Bzura", "text": "Bzura\n\nBzura je řeka v Polsku, v Středopolské nížině, levý přítok Visly o délce 166 km. Větší část jejího toku se nachází podél severního okraje Łowicko-Błońské planiny. Maximální kolísání stavu vody je 4,5 m.\n\nŘeky, které přitékají do Bzury seřazené v pořadí od pramene do ústí:\n\n"}
{"id": "719632", "url": "https://cs.wikipedia.org/wiki?curid=719632", "title": "Wake of the Flood", "text": "Wake of the Flood\n\nWake of the Flood je šesté studiové album americké rockové skupiny Grateful Dead, poprvé vydané 15. října 1973. Jedná se o první album, které vyšlo u vydavatelství Grateful Dead Records.\n\n"}
{"id": "719640", "url": "https://cs.wikipedia.org/wiki?curid=719640", "title": "Perg", "text": "Perg\n\nPerg je obec ležící v rakouské spolkové zemi Horní Rakousy v okrese Perg. Žije zde obyvatel.\n\nMěsto bylo původně součástí Bavorského vévodství. Avšak ve 12. století patřilo už pod nově vzniklé Rakouské vévodství. Roku 1269 udělil český král Přemysl Otakar II. Pergu trhové právo. V průběhu napoleonských válek bylo město několikrát obsazeno.\n\n\n"}
{"id": "719644", "url": "https://cs.wikipedia.org/wiki?curid=719644", "title": "Příští nájemníci", "text": "Příští nájemníci\n\nPříští nájemníci nebo Příští vlastníci (anglicky \"The Next Tenants\") je sci-fi povídka spisovatele Arthura C. Clarka, která vyšla v ČR ve sbírkách \"Zkazky z planety Země\" (Knižní klub 1996 a Baronet 1996, 2011 - zde pod názvem Příští nájemníci) a \"Historky od Bílého jelena\" (Polaris 2001 - zde pod názvem Příští vlastníci).\n\nV angličtině vyšla mj. ve sbírce \"Tales from Planet Earth\".\n\nPovídka pojednává o možnosti vyhlazení lidstva sebou samým. Profesor Takato (biolog - jedna z hlavních postav příběhu) vidí jako příští dominantní obyvatele planety Země termity. Vypravěčem příběhu je Harry Purvis, vědec, jenž se objevuje ve vícero Clarkových povídkách.\n\nClarke napsal tuto povídku v roce 1954 - v době, kdy žil v Coral Gables v Miami a v televizi uviděl první zkoušky vodíkové pumy.\n\nDalší Clarkovo dílo, jež se týká termitů je povídka Ústup ze Země (\"Retreat from Earth\"). Autor se domnívá, že jeho zájem o tento hmyz vyvola povídka \"Nájezd na termity\" (\"The Raid on the Termites\") Paula Ernsta, která vyšla v časopise Astounding Stories v červnu 1932.\n\n\nHarry Purvis vypráví v hospodě historku o setkání se samotářským vědcem, když sám prováděl sbírání dat v Pacifiku během jaderných testů. Společně s dvěma dalšími vědci byli vysazeni na atolu vzdáleném přibližně 1500 km od Bikini. Atol by měl být neobydlený, ale Harry narazí při průzkumu ostrova na samotářského vědce Takata. Představí se a profesor Takato - biolog, potěšen přítomností vědeckého kolegy, mu ukáže svůj výzkum. Týká se termitů.\n\nProfesor vysvětluje, že termité patří k nejvyvinutějším druhům společenského hmyzu a žijí všude v tropech. Nemají rádi chladné počasí a nesnesou ani přímé sluneční světlo, proto si staví malé kryté silnice. Mají malé zahrádky a vůbec celá kolonie působí jako inteligentní organismus, i když jednotliví termité se chovají instinktivně.\n\nPurvis se dozví, že profesor se naučil s termity jistým způsobem komunikovat. Čtyři nebo pět dní od prvního setkání začaly měřící přístroje (Geigerův-Müllerův počítač) profesora Takata vykazovat zvýšené hodnoty radiace. Harry jej informuje, že došlo k explozi zkušební vodíkové bomby v Pacifiku, což zřejmě rozšířilo radioaktivní spad a ovlivnilo přístroje. Profesor Takato odvětí, že jeho rodina pocházela z Nagasaki. Na to nemá Harry Purvis co říct.\n\nProf. Takato nadhodí otázku, kdo se stane dalším vládcem Země a rozhodne se ukázat Harrymu další část výzkumu, se kterou se ještě nikomu nesvěřil. Purvis však profesorovi pomohl opravit rádio a zapojit některé přístroje a dosáhl tak jeho vděku.\nTakato za pomoci mikromanipulátoru dodal termitům některé předměty - např. miniaturní saně a termiti si podle nich vyrobili další. Purvis je ohromen. Profesor pokračuje ve výkladu. Termité ustrnuli na své úrovni miliony let předtím, než se objevil člověk, dostali se do slepé uličky. Takato se pokouší je podpořit ve vývoji a tak jim dodal páku, saně a hodlá jim předat kolo. Začal u jednoho termitiště a termiti si vynálezy mezi sebou předali, protože dokážou spolupracovat. Takato to dělá nikoli ze zášti vůči lidem, věří pouze, že člověka již nečeká žádná budoucnost a tak chce tento vizionář podat pomocnou ruku jiné rase, která má šanci se rozvinout.\n\nBěhem několika týdnů plánuje biolog důležitý krok, ukáže termitům oheň. Purvisova práce na atolu skončila a on odlétá. Přemýšlí o těchto podivuhodných zážitcích a o tom, zda by měl tomuto výzkumu zabránit. Nenajde však dostatečný důvod, proč to udělat. Až termiti dosáhnou jisté technologické vyspělosti, dny lidstva budou sečteny. Termiti dostanou svou šanci a jen těžko si budou vést hůře než lidé.\n\n"}
{"id": "719645", "url": "https://cs.wikipedia.org/wiki?curid=719645", "title": "Branný zákon", "text": "Branný zákon\n\nBranný zákon je označení zákona o branné povinnosti:\n\n"}
{"id": "719646", "url": "https://cs.wikipedia.org/wiki?curid=719646", "title": "Dřínotvaré", "text": "Dřínotvaré\n\nDřínotvaré (\"Cornales\") je řád vyšších dvouděložných rostlin. Zahrnuje 6 čeledí a je kosmopolitně rozšířen.\n\nŘád zahrnuje bylinné i dřevnaté čeledi. Listy jsou vstřícné nebo střídavé, bez palistů, u dřevnatých zástupců jednoduché, u bylin (\"Loasaceae\", \"Hydrostachyaceae\") i složené. Květy jsou drobné až středně velké, nejčastěji 4 nebo 5četné. Květenství jsou často nápadná, buď podepřená zvětšenými listeny přebírajícími funkci korun (\"Cornaceae\") nebo se zvětšenými sterilními květy (\"Hydrangeaceae\"). Okvětí je u některých zástupců redukováno. Tyčinek je stejný počet jako korunních lístků nebo dvojnásobek, případně mnoho. Semeník je nejčastěji spodní, u bylinných čeledí i svrchní, srostlý z několika plodolistů. Plodem je převážně tobolka nebo peckovice.\n\nŘád zahrnuje celkem 7 čeledí a asi 38 rodů. Je celosvětově rozšířen. Na rody je nejbohatší čeleď hortenziovité (\"Hydrangeaceae\") a loasovité (\"Loasaceae\"). Nejvíce druhů obsahuje čeleď loasovité. Hortenziovité (\"Hydrangeaceae\") a dřínovité (\"Cornaceae\") mají centrum rozšíření v severním mírném pásu Asie i Severní Ameriky. Loasovité se vyskytují převážně v Americe. Dvě drobné čeledi (\"Curtisiaceae\" a \"Grubbiaceae\") jsou endemické v jižní Africe, převážná většina druhů čeledi \"Hydrostachyaceae\" je endemická na Madagaskaru.\n\nVztahy jednotlivých čeledí v rámci řádu \"Cornales\" nejsou ještě zcela vyřešeny. Za bazální větev je podle molekulárních studií považována čeleď \"Hydrostachyaceae\".\n\nMnohé druhy z čeledí hortenziovité (\"Hydrangeaceae\") a dřínovité (\"Cornaceae\") jsou pěstovány jako okrasné dřeviny.\n\n"}
{"id": "719649", "url": "https://cs.wikipedia.org/wiki?curid=719649", "title": "Mercury Records", "text": "Mercury Records\n\nMercury Records je americké hudební vydavatelství, založené v roce 1945. Vydavatelství založili Irving Green, Berle Adams a Arthur Talmadge. Mezi nejznámější umělce, kteří s touto společností spolupracovali, patří například Ohio Players, Con Funk Shun, Cameo, The Bar-Kays, Kurtis Blow, Queen, Lindisfarne, Hole, Billy Eckstine, JJ Cale, Justin Bieber, Sarah Vaughan, U2, The Runaways, Oscar Peterson, New York Dolls, The Nice nebo Van Morrison.\n\n\n"}
{"id": "719650", "url": "https://cs.wikipedia.org/wiki?curid=719650", "title": "Parazit (povídka)", "text": "Parazit (povídka)\n\nParazit (anglicky \"The Parasite\") je sci-fi hororová povídka spisovatele Arthura C. Clarka, která vyšla v ČR ve sbírce \"Zkazky z planety Země\" (Knižní klub 1996 a Baronet 1996, 2011 ).\n\nV angličtině vyšla např. ve sbírce \"Tales from Planet Earth\".\n\nAutor v předmluvě k povídce podává vysvětlení, že jde o obdobný námět jako u povídky Ten druhý tygr. Obě napsal na začátku 50. let a doufá, že obě jsou fantasy, nikoli sci-fi. Tím chce spisovatel sdělit, že doufá, že se příběhy z obou povídek nikdy nestanou skutečností a zůstanou jen literární fantazií. Kromě hororového zabarvení povídka obsahuje i psychologický profil protagonisty Connollyho.\n\n\nLiterární práce Arthura C. Clarka vypráví příběh ženatého muže jménem Connolly, jenž příliš nedbá na manželskou věrnost a své ženě Ruth zahýbá. Každý románek je pro něj něčím novým. Tento věčný donchuán je stále zklamáván, neboť to, co hledá, lze najít jen v kolébce či hrobě, ale nikde mezi tím. Jednoho dne zničehonic odjede na středomořský ostrov Syrene, kde se izoluje.\n\nNavštíví jej zde jeho přítel Pearson, jenž mu chce pomoci, ale neví jak. Netuší, co se s přítelem děje. Podaří se mu přimět Connollyho k rozhovoru. Connolly se jej zeptá, zdá si o něm Pearson myslí, že má přehnanou fantazii. Pearson odpoví záporně. Connolly tedy začne hovořit.\n\nVše začalo na jednom večírku, kdy se seznámil s jistou Maude Whiteovou a odešel s ní do bytu. Nalil pro sebe a pro ni drink – a mimoděk nachystal ještě jeden. V ten moment si uvědomil, že se mu v hlubinách mozku ukrývá vetřelec. Ztratí na chvíli vědomí a když se probere, všude kolem je spousta krve (pravděpodobně se zranil při pádu). Vyděšená Maude mu omývá tvář. Connolly má pocit, že se zbláznil. Pomalu zjišťuje, čeho je tajemná entita v mozku – Omega, jak si ji pojmenuje – schopna. Je přesvědčen, že se mu usídlila v mozku již před lety. Je to tvor z daleké budoucnosti, jenž se přenesl časem a telepaticky se mu usadil v mozku. Popásá se na jeho emocích, sdílí s Connollym veškeré myšlenky.\n\nConnolly se domnívá, že lidstvo v budoucnosti zdegenerovalo, protože veškeré významné objevy již byly odhaleny, všechny hvězdy již vydaly svá tajemství a světy byly dobyty. Příslušníci jeho druhu se vracejí do minulosti, neboť ta jediná jim skýtá ještě nějaké dobrodružství. Connolly dokonce ve své mysli dokáže vidět projekci vetřelce – tkví ve vejčitém jakoby prázdném prostoru, do něhož se čas od času zanoří dokonalé ruce – pravděpodobně však robotické – aby jej nakrmily a namasírovaly. Nemá končetiny, jen leží stočený ve vejci a jeho velké chladné oči bez víček neustále pozorují. Jeho mozek pořádá štvanice stoletími a vyhledává oběti.\n\nPearson naslouchá vyprávění svého přítele, ale nedokáže uvěřit. Má dojem, že tato halucinace je personifikací viny, špatného svědomí za Connollyho nestálost a přelétavost v sexuálních vztazích. Během citových krizí, kterých již pár bylo, se Connolly vždy uchyloval na tento malý ostrov, kde se narodil svým slabým rodičům. Pearson ví, že jeho přítel zde hledá atributy, jichž se mu nedostává a jež marně hledal v náručí Ruth i ostatních žen – klid a spokojenost.\n\nPokusí se přemluvit Connollyho, aby s ním zašel do hotelu na večeři, ale on odmítá. Nechce být nablízku tolika lidem. Odchází domů.\n\nRáno se Pearson vzbudí po neklidné noci a v recepci hotelu si povšimne dvou anglických kufrů. Ze zvědavosti si prohlédne jmenovky, aby zjistil jméno krajana a ztuhne. Do hotelu přijela Maude Whiteová, nějak zjistila místo pobytu svého milence Connollyho. Musí také trpět, protože byla odmrštěna a neví proč. Jak mu již přítel naznačil, je to vytrvalá žena. Pearson se rozhodne odebrat se do vily, kde Connolly přebývá a stane se účastníkem dramatu. Žena vytáhne pistoli, ale Connolly je apatický a probere se až v momentě, kdy jej Pearson výkřikem varuje. Po krátkém zápasu se Connolly zmocní zbraně. Maude stojí ochromena strachem a zahanbením a omlouvá se.\nConnolly jí velmi klidně odvětí, ať si s tím vůbec neláme hlavu. Svému příteli sdělí, že pochopil, na co vetřelec čeká. Protože je z budoucnosti, musí dokonale vědět, co se stane. Obrátí pistoli proti sobě a vystřelí.\n\nPearson si v ten okamžik zřetelně uvědomí, že Omega si bude muset najít novou oběť. Svět se mu zatmí před očima a v mysli mu vyvstane odporný tvor s velkýma očima.\n\n"}
{"id": "719658", "url": "https://cs.wikipedia.org/wiki?curid=719658", "title": "Al-Džazárí", "text": "Al-Džazárí\n\nAbu al-'Iz Ibn Isma'il ibn al-al-Razāz Jazari (1136 – 1206) (arabsky: أَبُو اَلْعِزِ بْنُ إسْماعِيلِ بْنُ الرِّزاز الجزري) byl kurdský muslimský všeuměl: vědec, vynálezce, strojní inženýr, řemeslník, umělec, matematik a astronom z Al-Džazíry v Mezopotámii, který žil v Zlatém věku Islámu (ve středověku). Stal se známý především dík sepsání knihy Kitáb al-fi ma'rifat hiyal al-handasiyya (\"Kniha znalostí důmyslných mechanických zařízení\") z roku 1206, kde popsal padesát mechanických zařízení spolu s pokyny k jejich konstrukci.\n\n\n"}
{"id": "719659", "url": "https://cs.wikipedia.org/wiki?curid=719659", "title": "Quo (album)", "text": "Quo (album)\n\nQuo je sedmé studiové album anglické rockové skupiny Status Quo, vydané v roce 1974. Album vyšlo u Vertigo Records ve Spojeném království a u A&M Records v USA.\n\n"}
{"id": "719663", "url": "https://cs.wikipedia.org/wiki?curid=719663", "title": "Lípa v Chabech", "text": "Lípa v Chabech\n\nLípa v Chabech, také známá jako Chabská lípa, je památná lípa malolistá v pražských Chabech jižně od Zličína. Je nejstarší žijící lípou v Praze a patří k rodovým lipám, které bývaly vysazované u selských stavení.\n\n\nNízký kmen se dělí zhruba na deset kosterních větví, které tvoří širokou korunu. Otvory do dutiny jsou zakryté proti zatékání. Strom roste za zídkou soukromého pozemku, takže není veřejně přístupný.\nLípě byl věnován prostor v pořadu České televize Paměť stromů, konkrétně v dílu č. 2: Pražské památné stromy. Přestože jde o nejstarší lípu na území hlavního města Prahy, nevztahují se k ní žádné pověsti.\n\n"}
{"id": "719665", "url": "https://cs.wikipedia.org/wiki?curid=719665", "title": "Lazar Pick a synové", "text": "Lazar Pick a synové\n\nLazar Pick a synové byla firma židovského podnikatele Lazara Picka. Původně se zabývala výrobou potaše pálením dřeva a jeho prodejem sklárnám. Ve dvacátých letech 19. století však začal Lazar Pick podnikat i mezi skláři. Řadě sklářů se nedostávalo finančních prostředků k pronájmu hutí, vyplacení celoročního nájmu či složení vysokých kaucí, nákup materiálu apod. Lazar Pick přišel s nápadem týdenních splátek nájemného. Jejich roční součet však výrazně převyšoval obvyklé roční nájemné. \n\nOd roku 1830 měl Pickové v pronájmu od bývalého poštmistra Aloise Zubatého sklárnu v Ostředku, kterou však stejný rok podpronajali Františku Kavalírovi. Kavalír platil Pickům 20 zlatých týdně, což při čisté provozní době 40 týdnů za rok činilo 800 zlatých. Obvyklé roční nájemné z takto velké hutě však představovalo 300 až 350 zlatých. Pickové měli však ještě příjem z výhradních dodávek potaše a nářadí.\n\nV roce 1835 Lazar Pick uzavřel smlouvu s Antonínem Valdštejnem, majitelem panství Litomyšl, na výstavbu a dvacetiletý provoz sklárny v Lubné. Huť zde však pro nedostatek dřeva byla v provozu jen 15 let.\n\nOd roku 1836 měla firma v pronájmu skelnou huť v Budislavi. Od roku 1844 měli Pickové v pronájmu i huť v Tasicích a pronajímali jí dále Ignáci Rücklovi. V této době si také berou do pronájmu i loukovskou huť. Od roku 1846 pronajímali Pickové stejným způsobem i sklářskou huť v Ostrově.\n\n"}
{"id": "719667", "url": "https://cs.wikipedia.org/wiki?curid=719667", "title": "El Vizcaíno", "text": "El Vizcaíno\n\nEl Vizcaíno je rozlehlé chráněné území v centrální části Kalifornského poloostrova ve státě Baja California Sur.\n\nV roce 1988 zde byla vyhlášena biosférická rezervace o rozloze větší než 25 000 km². Svojí rozlohou patří El Vizcaíno k největším chráněným územím nejen v Mexiku, ale i na celém americkém kontinentu. Panuje zde velmi suché klima (průměrný roční srážkový úhrn pouze 80 mm), nacházejí se zde ekosystémy pouště, teplomilných rostlinných společenstev, dubových lesů či pobřežních mangrovových porostů.\n\nV roce 1993 byla část (370 950 ha) biosférické rezervace vyhlášena za lokalitu přírodního dědictví UNESCO pod názvem „velrybí útočiště El Vizcaíno“. Jedná se o dvě laguny na západním pobřeží poloostrova – Laguna de Ojo de Liebre (227 994 ha) a Laguna San Ignacio (142 956 ha). V těchto lagunách jsou ideální podmínky pro reprodukci plejtvákovce šedého. V zimním období se zde vyskytuje 300 až 400 jedinců. Kromě této velryby se zde vyskytují i populace lachtana kalifornského, tuleně obecného či rypouše severního. Místo zároveň domovem několika druhů mořských želv (kareta pravá, kareta obecná, kareta obrovská, kareta zelenavá) a velkého množství mořských ptáků. Zároveň je využíváno jako místo přezimování některými migrujícími ptáky. \n"}
{"id": "719670", "url": "https://cs.wikipedia.org/wiki?curid=719670", "title": "Blue for You", "text": "Blue for You\n\nBlue for You je deváté studiové album anglické rockové skupiny Status Quo, vydané v roce 1976. Album vyšlo u Vertigo Records ve Spojeném království a u Capitol Records v USA.\n\n"}
{"id": "719671", "url": "https://cs.wikipedia.org/wiki?curid=719671", "title": "Mistrovství světa v ragby 2011", "text": "Mistrovství světa v ragby 2011\n\nMistrovství světa v ragby 2011 se konalo od 9. září do 23. října 2011 na Novém Zélandu. Bylo to v pořadí sedmé mistrovství světa v ragby union. Šampionát vyhrál domácí tým zvaný All Blacks, pro nějž to byl druhý zisk poháru Webba Ellise v historii.\n\nTurnaje se zúčastnilo 20 týmů. Dvanáct týmů se kvalifikovalo díky umístění na prvních třech místech v základních skupinách na předchozím mistrovství v roce 2007, zbylých osm týmů muselo projít přes regionální kvalifikace, kterých se zúčastnilo celkem 79 družstev.\n\nHrálo se na 12 různých stadionech po celém Novém Zélandu, centrem šampionátu ale byl Eden Park v Aucklandu, který hostil vyjma dvou zápasů celé playoff včetně finále.\n\n"}
{"id": "719672", "url": "https://cs.wikipedia.org/wiki?curid=719672", "title": "Vlk indický", "text": "Vlk indický\n\nVlk indický (\"Canis lupus pallipes\") je psovitá šelma, klasifikovaná jako poddruh vlka obecného (\"Canis lupus\"). Nedávná genetická studie však ukazuje, že vlk indický představuje samostatný druh vlka.\n\nV Indii se nachází dvě izolované populace vlků. Menší skupina vlků žije v oblasti Himálají. Větší skupina žije níže na Indickém poloostrově. Jde o tyto vlky:\nJak vlk himálajský, tak i vlk indický jsou ohroženými druhy podle indických zákonů. Analýzou DNA bylo zjištěno, že vlk himálajský se geneticky liší od vlka indického, stejně jako od všech ostatních vlků světa, včetně vlka himálajského z Číny. Vysoký stupeň genetické diferenciace vlka himálajského od vlka indického, a také těchto dvou od jiných vlků, vede k závěru, že jde o samostatné druhy vlků \"Canis himalayaensis\" a \"Canis indica\".\n\nSrst je žlutohnědá nebo špinavě červeno-bílá, některé chlupy jsou na koncích černé, což dává prošedivělý vzhled. Na obličeji a na končetinách je srst načervenalá. Spodní část trupu a vnitřní část končetin jsou světlejší. Ocas je huňatý a chlupy jsou na konci ocasu černé. Ve skutečnosti se zabarvení vlků velmi liší.\n\nVlk indický má v zimě delší srst, ale nikdy není tak dlouhá, jako u vlka himálajského. Na zádech jsou chlupy 50–85 mm dlouhé, na bocích jsou 35 až 65 mm dlouhé. Indický vlk má malou nebo žádnou podsadu, proto může dobře odolávat teplu. V létě má krátkou, řídkou srst, ale na zádech zůstávají dlouhé chlupy. Pravděpodobně jde o ochranu před slunečním zářením. Ve srovnání s vlkem obecným je menší. Hmotnost závisí na pohlaví a lokalitě, kde žije. Velikost se mění pravděpodobně v souvislosti s množstvím potravy, která je k dispozici v dané oblasti. Zvláštností tohoto vlka je, že štěká a jen málokdy vyje.\n\nV některých zemích je populace vlka indického stabilní nebo se mírně zvětšuje. V jiných zemích je naopak ohrožen.\n\nNěkteří odborníci se domnívají, že právě z vlka indického se vyvinul pes domácí. Toto tvrzení se opírá o mnoho společných vlastností vlka indického a psa. Vlk indický má totiž na rozdíl od „severních” vlků:\n\nV Indii, ve státě Uttarpradéš, bylo v roce 1878 zabito vlky 624 lidí. V reakci na to bylo zabito 2600 vlků. Roku 1900 bylo zabito 285 lidí ve střední Indii. V letech 1910–1915 bylo 115 dětí zabito vlky ve státě Bihár a 122 lidí bylo zabito ve stejné oblasti v letech 1980–1986. Ve státě Uttarpradéš vlci zabili 21 dětí a 16 dalších zranili v období od 27. března 1996 do 1. července 1996. Od dubna 1993 do dubna 1995, pět vlčích smeček napadlo 80 dětí v Biháru (20 z nich bylo zachráněno). Děti byly napadány především v létě ve večerních hodinách, často přímo v lidských sídlech. Vlci v Indii téměř neútočí na dospělé, většinou útočí pouze na děti.\n\nStejně jako v Indii, existují i v Íránu případy, kdy vlci zaútočili na lidi. Biolog Rashid Jamsheed popsal případ, při němž byl zabit jeden policista a částečně sněden třemi vlky. V roce 2005, v severovýchodním Íránu, vlčí smečka napadla před svědky bezdomovce. I když policie zasáhla, muž podlehl svým zraněním. Na počátku listopadu 2008 napadl vlk starší ženu na hřbitově v obci Kashan ve středním Íránu. Ženě se podařilo vlka zadusit.\n\n"}
{"id": "719673", "url": "https://cs.wikipedia.org/wiki?curid=719673", "title": "Luodis", "text": "Luodis\n\nJezero Luodis je 6. (šesté) největší jezero v Litvě, je v okrese Zarasai u městečka Salakas, 17 km na jih od okresního města. Jeho východní břeh tvoří hranici s okresem Ignalina. Je to průtočné jezero ledovcového původu, plocha je 1320 ha, největší hloubka je 18,4 m, průměrná – 6,7 m. Břehy jsou nízké, suché, lesnaté, je zde několik tábořišť. V jezeře jsou dva dosti velké (16,5 ha) ostrovy: Alaunė neboli Krutamoja (podle toho, že lidé, kteří zde bydleli, byli velmi pracovití) a Sadausko sala neboli Juodojo Astravo sala a ježtě dva další, menší ostrovy. V okolí ostrovů je jezero dosti mělké (1 – 1,5 m) i jinde je množství mělčin; nejhlubší prolákliny jsou v nejširší východní části jezera. Protéká jím horní tok řeky Šventoji, která přitéká od východu, z jezera Dūkštas (tímto jezerem také protéká), a vzápětí, sotva pár set metrů severně od ústí jezero Luodis opět opouští směrem k severu a protéká dalším jezerem Luodykštis, které kdysi bylo zátokou jezera Luodis. V okolí jezera je množství dalších, dosti velkých i menších jezer. 20 km na východ je největší jezero v Litvě Drūkšiai. Jezero je na jižním okraji ChKO Gražutės regioninis parkas.\n\nPobřeží je poměrně členité. Je zde celkem devět poloostrovů (nejzajímavější je Žvėrinčiaus iškyšulis (pusiasalis); další jménem Juodojo rago pusiasalis) a jeden dosti protáhlý záliv, jménem Plavėjų įlanka neboli Kopta. Záliv je zpočátku asi 1 km široký, vybíhá směrem k jihu a pozvolna se návevkovitě zužuje. U vsi Plavėjai se stáčí k východu, zužuje se na necelých 200 m a dále se pozvolna rozšiřuje až na 400 m. Celková délka zálivu je přes 3,5 km; na jeho konci se vlévá nevýznamný přítok, přinášející vody z nedalekého menšího jezera.\n\n\nJezero je pronajato firmě UAB „Abramis”, Justiniškių g. 95-19, Vilnius, která vydává povolení k rybaření a poskytuje další informace.\n"}
{"id": "719678", "url": "https://cs.wikipedia.org/wiki?curid=719678", "title": "Fernando Saunders", "text": "Fernando Saunders\n\nFernando Saunders je americký rockový a jazzový baskytarista a zpěvák. Proslavil se hlavně jako člen doprovodné skupiny Lou Reeda, se kterým hrál již od začátku 80. let 20. století. Spolupracoval také s Janem Hammerem a Jeffem Beckem, se kterými nahrál album \"Jeff Beck with the Jan Hammer Group Live\". Se svoji kapelou již několikrát vystupoval i v Česku. V roce 2011 vydal již čtvrté sólové album s názvem \"Plant a Seed\", na které se mimo jiné podílel i český hudebník, člen skupiny Čechomor, Karel Holas. Objevili se zde i další čeští hudebníci, což bylo hlavně z důvodu, že album vznikalo převážně v Ostravě. Zde také Saunders řadu let žije. Rovněž byl producentem alba \"Don't Stop Dreaming\" italského písničkáře Paola Preite.\n\n\"Tento seznam není kompletní.\"\n\n\n\n\n\n\n\n\n\n\n\n\n\n"}
{"id": "719681", "url": "https://cs.wikipedia.org/wiki?curid=719681", "title": "Logániovité", "text": "Logániovité\n\nLogániovité (\"Loganiaceae\") je čeleď vyšších dvouděložných rostlin z řádu hořcotvaré (\"Gentianales\"). Jsou to byliny i dřeviny s jednoduchými vstřícnými listy a pravidelnými květy. Čeleď zahrnuje asi 420 druhů ve 13 rodech a je rozšířena v tropech a subtropech celého světa, některé druhy přesahují i do mírného pásu. Z různých druhů rodu kulčiba jsou získávány indolové alkaloidy. V současné taxonomii je součástí čeledi i bývalá čeleď kulčibovité (\"Strychnaceae\").\n\nLogániovité jsou jednoleté nebo vytrvalé byliny, keře a liány, řidčeji i nevysoké stromy s jednoduchými vstřícnými celokrajnými listy. Žilnatina je zpeřená nebo u rodu kulčiba (\"Strychnos\") často tvořena 3 paralelními žilkami jdoucími od báze k vrcholu čepele. Zástupci rodu kulčiba mají často úžlabní úponky nebo trny.\n\nKvětenství jsou vrcholičnatá, vrcholová nebo úžlabní. Květy jsou pravidelné, 4 nebo 5četné, oboupohlavné,\nKalich je srostlý na bázi. Koruna je srostlá, se 4 nebo 5 cípy. Tyčinky jsou přirostlé v korunní trubce, v počtu 4 nebo 5. Semeník je svrchní nebo polospodní, srostlý ze 2 plodolistů a se 2 komůrkami, obvykle s mnoha vajíčky. Čnělky bývají srostlé. Plodem je tobolka nebo bobule.\n\nČeleď zahrnuje asi 420 druhů ve 13 rodech. Největší rody jsou kulčiba (\"Strychnos\", asi 190 druhů), \"Mitrasacme\" a \"Geniostoma\" (po 55 druzích). Čeleď je pantropicky rozšířena s nehojnými přesahy do mírného pásu.\n\nBělavé květy rodu kulčiba (\"Strychnos\") jsou opylovány můrami, červené květy rodu \"Spigelia\" pravděpodobně kolibříky. Semena přinejmenším některých druhů kulčiby jsou šířena opicemi pojídajícími plody navzdory tomu, že semena jsou velmi jedovatá. Křídlatá semena rodu \"Antonia\" jsou šířena větrem.\n\nČeleď logániovité byla tradičně řazena do řádu hořcotvaré (\"Gentianales\"). Někteří taxonomové (např. Tachtadžjan) oddělovali čeledi \"Loganiaceae\" a \"Strychnaceae\". Občas sem byl také řazen rod komule (\"Buddleja\"), dnes řazený do nově pojaté čeledi krtičníkovité (\"Scrophulariaceae\").\n\nRod kulčiba (\"Strychnos\") obsahuje komplexní indolové alkaloidy blízké alkaloidům z čeledi toješťovité (\"Apocynaceae\").\n\nVysoce jedovatý alkaloid strychnin se získává z kulčiby dávivé (\"Strychnos nux-vomica\"), případně z mnohých dalších asijských, afrických i jihoamerických druhů.\nV Jižní Americe se z některých druhů kulčiby připravují šípové jedy zvané kurare. Z druhu \"Antonia ovata\" je v Guyaně připravován jed na lov ryb (tzv. barbasco).\n\nExtrakt z kulčiby má také široké využití v medicíně, je využíván při léčení horečky, malárie, revmatismu, trávicích obtíží, pohlavních nemocí a plicních infekcí. \"Geniostoma\" je na tichomořských ostrovech používána k léčení trávicích a kožních potíží. Také extrakty z rodu \"Usteria\" jsou místně využívány k léčení horečky. Oddenek \"Spigelia marilandica\" je tradiční prostředek severoamerických indiánů proti střevním parazitům. V tropické Americe jsou podobně využívány i jiné druhy tohoto rodu.\n\nPlody některých, zvláště afrických druhů kulčiby jsou jedlé.\n\n\n\"Antonia\", \"Bonyunia\", \"Gardneria\", \"Geniostoma\", \"Logania\", \"Mitrasacme\", \"Mitreola\", \"Neuburgia\", \"Norrisia\", \"Pseudospigelia\", \"Spigelia\", \"Strychnos\", \"Usteria\"\n\n"}
{"id": "719685", "url": "https://cs.wikipedia.org/wiki?curid=719685", "title": "Úřad Vysokého komisaře OSN pro uprchlíky", "text": "Úřad Vysokého komisaře OSN pro uprchlíky\n\nÚřad vysokého komisaře OSN pro uprchlíky (angl. \"United Nations High Commissioner for Refugees, UNHCR\") je jedna z pomocných organizací Organizace spojených národů.\n\nUNHCR se věnuje uprchlíkům, osobám žádajícím o azyl, uprchlíkům, kteří se vrátili do zemí původu, osobám bez státní příslušnosti i velké části z takzvaných vnitřně přesídlených osob po celém světě. Podporuje prosazování mezinárodních dohod o uprchlících, poskytuje jim potraviny a lékařskou péči. \n\nOrganizace byla založena Valným shromážděním OSN 14. prosince 1950. Organizace UNHCR pomohla více než 50 milionům uprchlíků ve světě a proto obdržela v letech 1950 a 1981 Nobelovu cenu míru.\n\nV roce 2003 pracovalo v 254 kancelářích úřadu přes 5000 zaměstnanců v 115 zemích světa. Úřad spolupracuje s 700 mezivládními i nevládními organizacemi ve světě. Programy instituce schvaluje a řídí výkonný výbor z 64 členských zemí. Rozpočet pro rok 2003 činil 1,18 miliardy dolarů.\n\nOd roku 2016 je nejvyšším představitelem (Vysokým komisařem) Filippo Grandi z Itálie. Sídlí ve švýcarské Ženevě . Vysoký komisař je volen na pětileté funkční období.\n\nV Praze 5 na náměstí Kinských působí styčný úřad UNHCR.\nŠvýcarská poštovní správa v roce 1950 opatřila 8 druhů švýcarských známek v nákladu 24 000 kusů přetiskem ORGANISATION INTERNATIONALE POUR LES RÉFUGIÉS. Byly ve švýcarské měně.\n\n"}
{"id": "719687", "url": "https://cs.wikipedia.org/wiki?curid=719687", "title": "Metal Machine Trio", "text": "Metal Machine Trio\n\nMetal Machine Trio byla americká superskupina, založená v roce 2008. Členové skupiny byli Lou Reed, Ulrich Krieger a Sarth Calhoun. Skupina hrála mnoho žánrů, například minimalistickou hudbu, free jazz, noise music nebo volnou improvizaci. Název skupiny vznikl z Reedova experimentálního alba \"Metal Machine Music\" z roku 1975. Skupina zanikla po Reedově smrti v říjnu 2013.\n\n\n"}
{"id": "719688", "url": "https://cs.wikipedia.org/wiki?curid=719688", "title": "Megazvířata", "text": "Megazvířata\n\nMegazvířata (v anglickém originále Mega Beasts) je populární americký šestidílný dokument, poprvé vysílaný 13. září 2009 na kanálu Discovery Channel. Pomocí počítačové grafiky zde tvůrci spolu s vědci \"oživili\" dávno vyhynulé tvory. Dokument má šest epizod: Největší masožravý dinosaurus, Varan kosatčí, Pes medvědovitý, Pták děsivý, Obří americký predátor a T-Rex z hlubin. V originále jsou však epizody po sobě vysílané jinak. Na 2 DVD poprvé dokument vyšel v roce 2010 a vydala jej firma Amazon. V Česku ale zatím nevyšel. \n\n"}
{"id": "719691", "url": "https://cs.wikipedia.org/wiki?curid=719691", "title": "OAP Bratislava", "text": "OAP Bratislava\n\nOAP Bratislava (celým názvem: Oddiel armádnych pretekárov [pretěkárou], česky \"Oddíl armádních závodníků\") byl slovenský fotbalový klub existující v letech 1941–1944 a reprezentující armádu Slovenského státu. V roce 1940 vydal ministr obrany Ferdinand Čatloš rozkaz, podle kterého všichni fotbalisté ve výkonu základní vojenské služby museli hrát za nově vytvořený armádní klub. Ten byl založen 21. ledna 1941 a hned první rok se probojoval do nejvyšší soutěže. V roce 1943 se OAP stal mistrem Slovenska. Hráli za něj přední fotbalisté jako Jozef Marko, Michal Benedikovič a další. Příslušníci OAP měli tu výhodu, že se vyhnuli bojovému nasazení. V roce 1944, kdy se Tisův režim ocitl na pokraji zániku, ukončil klub činnost a hráči byli povoláni do zbraně.\n\n\nJán Šarmír – Viliam Vanák, Ján Hrivnák, Tibor Kováč, Jozef Tibenský, Karol Gašpar, Martin Matúšek, Gabriel Ferenčík, Jozef Kuchár, Pavol Oslanský, Ľudovít Dubovský, Štefan Stankovič, … Fekete, Vojtech Fedor, … Kvasnica, Anton Pažický – trenér Leopold Šťastný\n\nTheodor Reimann, Ján Šarmír – Viliam Vanák, Pavol Golian, Ján Hrivnák, Tibor Kováč, František Nagy, Jozef Tibenský, Karol Gašpar, František Bolček, Jozef Bielek, Jozef Baláži, Milan Riedl, Jozef Kuchár, Pavol Oslanský, František Vysocký, Miroslav Petrášek, Jozef Ulehla, Rudolf Janček, … Kordoš, Michal Štibrányi, Ľudovít Venutti, Štefan Rampáček, Pavol Beniač – trenér Leopold Šťastný\nTheodor Reimann, František Boledovič – Vladimír Venglár, Ferdinand Macháček, Ondrej Lörinc, Mikuláš Kaššay, Jozef Marko, Michal Benedikovič, Štefan Gürtler, Štefan Šipka, Michal Vičan, František Kušnír, Július Korostelev, Anton Beleš, František Nagy, Jozef Baláži, Miroslav Petrášek, František Vysocký, Vojtech Zachar – trenér Leopold Šťastný\n\n"}
{"id": "719693", "url": "https://cs.wikipedia.org/wiki?curid=719693", "title": "Lost in the Stars: The Music of Kurt Weill", "text": "Lost in the Stars: The Music of Kurt Weill\n\nLost in the Stars: The Music of Kurt Weill je tribute album, vydané v roce 1985. Několik hudebníků zde zahrálo skladby Kurta Weilla.\n"}
{"id": "719699", "url": "https://cs.wikipedia.org/wiki?curid=719699", "title": "UM 70/35", "text": "UM 70/35\n\nMeopton UM 70/35 je stabilní profesionální filmový projektor ryze československé konstrukce. Byl vyvinut na přelomu 50. a 60. let XX. století v národním podniku Meopta Přerov, která ho měla ve výrobním programu v letech 1961 – 1971.\n\nProjektor je zajímavý tím, kolik filmových formátů je schopen promítat:\n\nUnikátnost stroje spočívá i v dalších věcech:\nPřed uvedením tohoto projektoru se formát 70 mm promítal v Československu zejména na drahých jednoúčelových strojích (především z USA, NSR a SSSR). Meopta zvolila cestu víceúčelových projektorů a čas jí dal za pravdu – špičkový československý výrobek se exportoval do celého světa, a těmto kvalitním a poměrně levným strojům tuzemské výroby vděčí řada měst za dobrá kina. Zatímco v zahraničí se vyplatilo pořízení Kina 70 až velkoměstům, v tehdejší ČSSR si jej pořizovala i města výrazně menší, třeba i jen čtyřtisícová (např. Jilemnice, Jaroměř, Krnov atd.).\nZajímavé bylo kanadské angažmá těchto projektorů. Při přípravě světové výstavy EXPO 1967 MONTREAL hledalo Československo jako výrobce nejrůznějších vyspělých strojů světové kvality vhodnou formu sebepropagace. Přípravný výbor naší účasti využil tehdejšího světového hitu, jímž byl filmový pás šíře 70 mm. Tři tyto projektory tedy pořadatelé v Montrealu instalovali pro panoramatické promítání – tzv. polyekran. Nadčasový design a unikátní technologie vzbudily celosvětový zájem a stroje byly oceněny Zlatou medailí. \n\nV době československé normalizace 70. let však byla Meopta nucena orientovat se především na vojenský program. Jedním ze zrušených výrobků se stal i tento projektor, přestože zájem o něj byl stále značný a výrobce uvedl i modernizovanou verzi UMS 70/35. Nové projektory k nám tehdy začali dodávat zejména výrobci z NDR (Ernemann a Dresden/Pentacon), SRN (Kinoton – těmi byl vybaven například velký sál Paláce kultury) a SSSR, ale v důsledku ropné krize 70. let došlo k celosvětovému útlumu technologie 70 mm a tyto projektory spíš jen dožívaly, zejména v 90. letech pak bylo mnoho biografů zrušeno či přestavěno a projektory v lepším případě modernizovány nebo uchovány jako exponát, v horším případě sešrotovány.\n\nDnes jsou v ČR patrně jen tři veřejná kina, která jsou schopná 70 mm film reprodukovat celý – jde o Kino Panorama Varnsdorf a kino \"Mír 70 Krnov\". Další dva provozuschopné projektory nalezneme ve Velkém kině ve Zlíně. Ač toto kino dlouhá léta nemohlo promítat filmy celé, neboť jeden z projektorů byl vystaven ve vestibulu, zatímco druhý fungoval jako záložní při případné poruše modernějších strojů Meo 5, v roce 2012 při příležitosti zlínského filmového festivalu a následné přehlídky 70 mm filmů k výročí 80 let provozu kina, byl vystavený projektor trvale přemístěn zpět do promítací kabiny a v současnosti jsou oba stroje kdykoli připraveny k akci. V Jilemnici je projektor výrobního čísla 69126 exponátem ve dvoraně kina. \n\n"}
{"id": "719701", "url": "https://cs.wikipedia.org/wiki?curid=719701", "title": "Jasmínovcovité", "text": "Jasmínovcovité\n\nJasmínovcovité (\"Gelsemiaceae\") je čeleď vyšších dvouděložných rostlin z řádu hořcotvaré. Jsou to dřeviny s jednoduchými listy a pětičetnými, většinou žlutými nebo bílými květy. Čeleď zahrnuje 11 druhů ve 3 rodech. Vyskytuje se v tropické Asii, Africe, Madagaskaru a Americe. Někteří zástupci, např. jasmínovec vždyzelený, jsou velmi jedovatí. Využití je zejména v lékařství a domorodé medicíně.\n\nJasmínovcovité jsou keře, polokeře, stromy nebo liány s jednoduchými vstřícnými nebo řidčeji střídavými (\"Pteleocarpa\") listy. Stromovitý druh \"Pteleocarpa lamponga\" dorůstá výšky až 37 metrů. Listy jsou celokrajné nebo nevýrazně zubaté, se zpeřenou žilnatinou. Palisty jsou přítomny, jsou však velmi redukované.\nKvětenství jsou úžlabní, z několika málo květů nebo jsou květy jednotlivé. Květy jsou pravidelné, oboupohlavné, pětičetné (u rodu \"Mostuea\" výjimečně čtyřčetné), jednotlivé nebo v chudých úžlabních květenstvích či bohatých vrcholových latách. Kališní lístky jsou volné až srostlé. Koruna je srostlá (u rodu \"Pteleocarpa\" jen s krátkou korunní trubkou), nálevkovitá, obvykle bílá nebo žlutá, výjimečně oranžová, červená nebo fialová. Tyčinek je 5, jsou přirostlé v korunní trubce. Častá je heterostylie. Semeník je svrchní, srostlý ze 2 plodolistů a se 2 komůrkami, s jednou nebo řidčeji 2 téměř až od báze volnými čnělkami. V každém plodolistu je obvykle 1 až 8 vajíček. Plodem je tobolka, u rodu \"Pteleocarpa\" samara. Semena \"Gelsemium sempervirens\" jsou křídlatá.\n\nČeleď zahrnuje 11 druhů ve 3 rodech. Je rozšířena v jihovýchodní Asii, v tropické Africe, na Madagaskaru a v Americe.\nSedm druhů rodu \"Mostuea\" se vyskytuje v subsaharské Africe, 1 z nich i na Madagaskaru, a jeden druh roste v Jižní Americe v oblasti Guyany. Rod \"Gelsemium\" zahrnuje 3 druhy. Dva se vyskytují v Severní a Střední Americe od nejjižnějších oblastí USA po Guatemalu, jeden je rozšířen v jihovýchodní Asii. Rod \"Pteleocarpa\" je monotypický a vyskytuje se v tropické Asii.\n\nV dřívějších systémech byly rody \"Gelsemium\" a \"Mostuea\" součástí čeledi logániovité (\"Loganiaceae\"). Ve starších verzích systému APG čeleď zahrnovala pouze tyto dva rody. Rod \"Pteleocarpa\" sem byl přiřazen v systému APG IV z roku 2016. Předtím byl veden jako rod s nejasným zařazením. Podle molekulárních studií je sesterskou skupinou \"Gelsemiaceae\" čeleď toješťovité (\"Apocynaceae\"). \n\nZástupci obou rodů obsahují účinné indolové alkaloidy, např. gelsemin a sempervirin, podobné struktury jako jsou alkaloidy z čeledí toješťovité (\"Apocynaceae\") a mořenovité (\"Rubiaceae\").\n\n\nDruhy rodu \"Gelsemium\" jsou velmi jedovaté, po požití způsobují ochromení a smrt zástavou dechu podobně jako kurare. Oddenek \"Gelsemium sempervirens\" byl v Americe v minulých staletích používán především ke snížení horečky a jako sedativum. \"Mostuea\" je v Africe využívána jako stimulans, proti parazitům, na léčení zranění, při bolestech zubů, při nachlazení a zažívacích potížích.\nOdvar asijského druhu \"Gelsemium elegans\" je využíván zevně v čínské medicíně při ošetřování kožních problémů, revmatismu apod. Již odvar ze 3 listů může při požití způsobit smrt.\n\n\"Gelsemium\", \"Mostuea\", \"Pteleocarpa\"\n\n"}
{"id": "719704", "url": "https://cs.wikipedia.org/wiki?curid=719704", "title": "The True Story of Frank Zappa's 200 Motels", "text": "The True Story of Frank Zappa's 200 Motels\n\nThe True Story of Frank Zappa's 200 Motels je dokumentární film Franka Zappy z roku 1989. Film popisuje natáčení filmu \"200 Motels\" z roku 1971.\n\n\n"}
{"id": "719705", "url": "https://cs.wikipedia.org/wiki?curid=719705", "title": "Historky od Bílého jelena", "text": "Historky od Bílého jelena\n\nHistorky od Bílého jelena (anglicky \"Tales from the White Hart\") je sbírka 16 povídek spisovatele Arthura Charlese Clarka. Vyšla v roce 1957.\n\nČesky knihu vydalo nakladatelství Polaris v roce 2001.\n\nČtenáře provází knihou fiktivní postava jménem Harry Purvis, vědec, jenž vypráví rozmanité a leckdy stěží uvěřitelné příběhy.\n\n\n"}
{"id": "719706", "url": "https://cs.wikipedia.org/wiki?curid=719706", "title": "Třída Yavuz", "text": "Třída Yavuz\n\nTřída Yavuz je třída víceúčelových fregat tureckého námořnictva. Jedná se o německou modulární konstrukci typové řady MEKO 200 loděnice Blohm + Voss, označenou MEKO 200 TN. Všechny jsou stále v aktivní službě a protože se osvědčily, Turecko zakoupilo ještě další čtyři, mírně vylepšené, jednotky třídy \"Barbaros\" (typ MEKO 200 TN II).\n\nObjednány byly celkem čtyři fregaty této třídy. První pár postavily německé loděnice Blohm + Voss v Hamburku a Howaldtswerke-Deutsche Werft v Kielu, přičemž druhý pár již byl postaven v turecké loděnici Gölcük. Celá čtveřice byla stavěna v letech 1985–1989. Fregaty nesou jména \"Yavuz\" (F-240), \"Turgut Reis\" (F-241), \"Fatih\" (F-242) a \"Yildirim\" (F-243).\n\nV dělové věži na přídi je jeden americký 127mm kanón Mk 45. Před komínem jsou umístěny dva čtyřnásobné kontejnery Mk 141 pro protilodní střely Harpoon a na střeše nástavby je, mezi hangárem a komínem, umístěn osminásobný vypouštěcí kontejner Mk 29 pro protiletadlové řízené střely Sea Sparrow. K bodové obraně proti letadlům a protilodním střelám slouží tři systémy Oerlikon Contraves Seaguard. Protiponorkovou výzbroj tvoří dva trojhlavňové 324mm protiponorkové torpédomety MK 32. Na zádi fregat je přistávací paluba a hangár pro uskladnění jednoho vrtulníku.\n\nPohonný systém je koncepce CODAD se čtyřmi diesely MTU 20V1163 TB 93. Nejvyšší rychlost dosahuje 27 uzlů.\n"}
{"id": "719707", "url": "https://cs.wikipedia.org/wiki?curid=719707", "title": "Baby Snakes", "text": "Baby Snakes\n\nBaby Snakes je koncertní film Franka Zappy, nahraný v roce 1977 v Palladium Theater v New York City. Obsahuje animace Bruce Bickforda. Film vyšel 21. prosince 1979 a trvá 166 minut.\n"}
{"id": "719708", "url": "https://cs.wikipedia.org/wiki?curid=719708", "title": "Baby Snakes (rozcestník)", "text": "Baby Snakes (rozcestník)\n\nBaby Snakes může znamenat:\n"}
{"id": "719709", "url": "https://cs.wikipedia.org/wiki?curid=719709", "title": "Kartuše", "text": "Kartuše\n\nKartuše může znamenat:\n"}
{"id": "719713", "url": "https://cs.wikipedia.org/wiki?curid=719713", "title": "Mimosa (koktejl)", "text": "Mimosa (koktejl)\n\nMimosa je označení pro americký koktejlový nápoj. Tvoří se smícháním jednoho podílu šampaňského (či jiného sektu) a jednoho podílu důkladně vychlazeného pomerančového džusu. Tradičně se servíruje ve sklenici určené pro šampaňské k pokrmům označovaným jako brunch, například hair of the dog. Také se často podává hostům na svatbách. Buck's Fizz je podobný koktejl, ovšem tentokrát se mísí dva podíly šampaňského a jeden pomerančového džusu. \n"}
{"id": "719714", "url": "https://cs.wikipedia.org/wiki?curid=719714", "title": "Klipka žebrovaná", "text": "Klipka žebrovaná\n\nKlipka žebrovaná (\"Chaetodon austriacus\") je endemický druh malé útesové ryby z čeledi klipkovitých. Jejím domovem je pouze Rudé moře, kde žije na korálových útesech. Tato ryba, dorůstající do velikosti okolo 14 cm, se vyskytuje většinou v párech, ojediněle jednotlivě. Živí se korálovými polypy, které vykusuje.\n\n\n"}
{"id": "719715", "url": "https://cs.wikipedia.org/wiki?curid=719715", "title": "200 Motels", "text": "200 Motels\n\n200 Motels je americký film z roku 1971. Film režírovali Tony Palmer a Frank Zappa a produkovali Herb Cohen a Jerry D. Good. Soundtrack k filmu na LP vyšel v tomtéž roce a na CD vyšel až v roce 1997.\n"}
{"id": "719717", "url": "https://cs.wikipedia.org/wiki?curid=719717", "title": "Muhammad Atta", "text": "Muhammad Atta\n\nMuhammad Atta (1. září 1968 Kafr aš-Šajch – 11. září 2001 New York) byl vůdce skupiny únosců letadel během teroristických útoků 11. září 2001, který sám navedl let American Airlines 11 do Severní věže Světového obchodního centra.\n\nNarodil se v egyptském městě Kafr al-Šajh v deltě Nilu. Jeho otec byl právník, matka byla z bohaté rodiny. Když mu bylo 10 let, přestěhovali se do Káhiry. Od roku 1985 Atta studoval na Káhirské technické univerzitě, v roce 1990 promoval jako architekt. Během studia také navštěvoval kurzy angličtiny na Americké univerzitě v Káhiře. Po vystudování pracoval na káhirské radnici na odboru územního plánování.\n\nPři práci začal navštěvovat kurzy němčiny v místním Goethe-Institutu. V roce 1992 na přání otce odjel studovat architekturu na Technickou univerzitu v Hamburku. Během studií jako silně věřící navštěvoval místní mešitu, kde se seznámil se skupinou dalších studentů, kteří stejně jako on smýšleli protiizraelsky a protiamericky. V roce 1998 zformovali tzv. Hamburskou buňku, když se Atta, Marwan al-Shehhi a Ramzi bin al-Shibh společně přestěhovali do velkého bytu (nájemní smlouva byla na Attu). Zde pořádali pravidelná setkání s dalšími podobně smýšlejícími studenty. Scházelo se zde hned několik pozdějších únosců teroristických útoků 11. září.\n\nZačátkem roku 1999 Atta dokončil svou diplomovou práci a srpnu 1999 jí úspěšně obhájil. Koncem roku 1999 se Atta spolu s dalšími čtyřmi členy buňky rozhodli odcestovat do Čečenska a bojovat v druhé čečenské válce. Dva z nich se však náhodně ve vlaku seznámili s osobou, která jim doporučila kontaktovat Mohameda Ould Slahiho, spolupracovníka Al-Káidy, a probrat s ním jejich plány. Ten je přesvědčil, aby místo cesty do Čečenska jeli raději na výcvik do Afghánistánu. Doporučil jim cestovat do pákistánského Karáčí a poté v Kvétě vyhledat v kanceláři Tálibánu Umara al-Masuriho.\n\nSkupina pěti členů buňky se tak postupně přepravila do Pákistánu, Atta letěl v listopadu 1999. Společně pak v Kvétě vyhledali \"Umara al-Masuriho\", což nebyla existující osoba ale signál pro osazenstvo kanceláře Tálibanu, aby byli dopraveni do Kandaháru. Zde se stali členy Al-Káidy a osobně se setkali s Usámou bin Ládinem, který jim nabídl účast na sebevražedné misi proti USA. Všichni souhlasili a Atta byl vybrán jako vedoucí operace. Atta se vrátil zpět do Německa v únoru 2000.\n\nV březnu 2000 začal Atta e-mailem obesílat letecké školy v USA, ve kterém je žádal o letecký výcvik na profesionální piloty pro sebe a skupinu dalších arabských studentů. Těchto e-mailů odeslal přes 50. V květnu 2000 si zažádal o americké vízum, které jako dlouhodobě bydlící v Německu a vysokoškolsky vzdělaný bez problémů hned druhý den dostal. 2. června odjel autobusem do Prahy, odkud druhý den odletěl do USA.\n\nZde se o pár dní později Atta setkal s Marwanem al-Shehhím a společně bydleli po hotelech. Pokračovali v kontaktování letových škol, několik jich osobně navštívili. Nakonec se rozhodli pro školu ve floridském Venice. Zde od července 2000 intenzivně studovali. Další z únosců a člen Hamburské buňky Ziad Jarrah, studoval ve stejném městě v jiné škole. V listopadu 2000 získal Atta pilotní průkaz pro malá letadla a pokračoval ve studiu na větší stroje. Mimo jiné navštěvoval i simulátor Boeingu 767, který později při útocích pilotoval. V dubnu 2001 pomáhal, když do USA přiletěli pozdější únosci nepiloti. V červenci 2001 Atta odjel do Španělska, kde se setkal s Ramzím bin al-Shibhehem. Ten se po několika neúspěšných pokusech dostat americká víza stal spojkou mezi Attou a Al-Káidou. Ve Španělsku spolu s Attou dokončovali plán útoků. Ještě během července 2001 se Atta vrátil do USA a pokračoval v přípravách na útok.\n\n10. září 2001 se setkal s jedním ze spoluúnosců a 11. září brzy ráno letěli z Portlandu do Bostonu, kde přesedali na Let American Airlines 11. Před odletem ještě Attovi volal jeden z dalších spoluúnosců, kteří se připojili v Bostonu. V osm hodin ráno let American Airlines 11 odstartoval a o patnáct minut později únosci ovládli letadlo, Atta zasedl na místo pilota. Atta v průběhu únosu také mluvil do palubního rozhlasu a uklidňoval pasažéry, několikrát však zmáčknul špatné tlačítko a místo do palubního rozhlasu omylem promlouval k řízení letového provozu. Ve tři čtvrtě na devět letadlo pilotované Attou narazilo do severní věže Světového obchodního centra.\n"}
{"id": "719718", "url": "https://cs.wikipedia.org/wiki?curid=719718", "title": "Névárská Wikipedie", "text": "Névárská Wikipedie\n\nNévárská Wikipedie je jazyková verze Wikipedie v névárštině, jazyce používaném v Nepálu Névárci. V lednu 2020 obsahovala přes 72 200 článků a pracovali pro ni 2 správci. Registrováno bylo přes 21 000 uživatelů, z nichž bylo asi 20 aktivních. V počtu článků byla 76. největší Wikipedie.\n"}
{"id": "719720", "url": "https://cs.wikipedia.org/wiki?curid=719720", "title": "Kino 70 Jilemnice", "text": "Kino 70 Jilemnice\n\nKino 70 Jilemnice je jednosálový biograf v západokrkonošském městečku Jilemnice. Organizačně i stavebně je součástí Společenského domu JILM a sídlí na adrese Jilemnice, Roztocká 500.\n\nKino je unikátní tím, že šlo o jedno z nejmenších sídel s projekční technologií 70 mm. Bylo zprovozněné jako teprve druhé „sedmdesátkové“ kino v tehdejším Východočeském kraji (po Pardubicích). Až později měly technologii 70 mm Hradec Králové, Jičín, Jaroměř, Turnov a další města – mít Kino 70 totiž znamenalo zpravidla pořídit zcela novou budovu. Proto se ve východních Čechách postavilo „jen“ asi 9 kin na formát 70 mm.\n\nTechnologie pro projekci 70 mm byla v Jilemnici oficiálně zrušena 30. 1. 2000 a nadále se promítal jen klasický 35 mm film, od podzimu 2013 je kino digitalizováno podle DCI standardů pro 3D technologii.\n\nDosavadní jilemnické kino se nacházelo na tehdejší Gottwaldově třídě v tzv. \"Dvoraně\" – víceúčelové budově, která byla koncem 19. století vybudována pro potřeby města a sídlil zde například úřad, městská spořitelna, hostinec či hasiči. Kino do této budovy přesídlilo po II. světové válce, kdy bylo zrušené sokolské kino ve vedlejší budově Sokolovny. Fakt, že tento divadelní sál měl špatnou akustiku, nevyhovující sedačky a pronikal do něj provozní hluk z budovy i ze souběžné hlavní třídy, přiměl v listopadu 1966 plenární zasedání MěNV Jilemnice k rozhodnutí postavit zcela nové kino s moderní filmovou technologií. Jako optimální řešení se jevilo přistavět kino k (tehdy zánovnímu) kulturnímu domu na Roztocké ulici. Celý následující rok se pak vedla složitá jednání o pozemcích, projektu a financování, přičemž zejména pozemkové problémy (roubená chaloupka vedle kina) vedly k řadě kompromisů a tím bylo zaděláno na množství pozdějších problémů při výstavbě i provozu.\n\nPrvní přípravné práce na staveništi tak byly provedeny až v prosinci 1967, kdy byl posunut plot zahrady u zmíněné chaloupky, postaven přístřešek pro nářadí a shrnuta ornice z pozemku. Práce pod vedením stavitele pana Bartoše nešly nijak rychle (převládala ruční práce, kterou prováděli většinou přidělení pracovníci z MěNV, brigádníci z družebního podniku Cutisin nebo občané „se závazky“; veškerou mechanizaci na stavbě zastávaly jen dvě stabilní míchačky a později také dva pásové transportéry), například základy byly vyměřeny teprve v květnu 1968 a výkopy byly zahájeny až 20. 5. 1968, kopalo se do hloubky 140 cm a výkopové práce byly ukončeny teprve 1. 7. 1968. Základy se také rovnou průběžně betonovaly (mj. kvůli tomu, že průtrž mračen 3. 6. 1968 spláchla vodu z širokého okolí právě na staveniště), s betonováním základů byli stavebníci hotovi 29. 7. 1968 a začali vyzdívat suterénní prostory, aby se u nich mohlo koncem srpna 1968 začít s betonováním stropů. Souběžně se boural přístavek hlavní budovy, kde byl vyhlouben pomocný sklep na uhlí.\n\nSocialistická organizace práce přinášela stálá provizoria. Například 21. 9. 1968 musely ustat zednické práce po spotřebování poslední cihly, protože cihelna v Libštátě byla pro poruchu mimo provoz. Poruchu odstranil jilemnický zámečník Bukovský a do tří dnů se na stavbu navážely nové cihly, ale namísto pro budovu kina byly použity pro stavbu nového sklepa a přístavby domovnického bytu – a právě tato přístavba pak překážela při dokončování stavby kina. Problémy se zajištěním materiálu nakonec vyřešila cihelna v Horní Sytové, která cihly dodávala až do dokončení kina. Dochované snímky dokazují, jak různorodý materiál byl používán – klasické plné cihly, velkoformátové plné cihly, CDN bloky, vibrolisované škvárobetonové tvarovky aj. Počátkem prosince 1968 stavební práce na budově kina ustaly na úrovni budoucí podlahy hlediště, zdivo bylo svrchu zakryto a zedníci se přestěhovali do zmíněné přístavby hlavní budovy, kde si s dokončením dvou místností dávali načas až do dubna 1969.\n\nDne 24. 4. 1969 byla přivezena první část nosníků pro stropní a střešní konstrukci kinosálu. Chyběla však drobnost: obvodové stěny kina, na které by se mohl strop umístit. Pod dohledem stavebního technika MěNV O. Patky už práce hýbaly rychleji, byla vyzděna celá západní část kina až po strop budoucí promítací kabiny, v přední části kina se od 8. do 21. 5. 1969 montovala 16 metrů dlouhá železobetonová podlaha budoucího hlediště (PZ desky zasouvané do šikmých traverz) a hned poté na ní začalo růst dřevěné lešení pro dostavbu celé obvodové stěny kina. V červnu 1969 se však zjistilo, že zedníci špatně vyměřili převýšení hlediště a část vnitřního zdiva se musela opět vybourat (objemově to činilo okolo 1000 cihel) – důsledkem toho jsou dodnes zjevné příliš nízké stropy v místnostech pod hledištěm a nelogické schody ve vestibulu. Podle harmonogramu měla být stropní vazba na stavbu umístěna už po 1. 8. 1969 – toho dne bylo skutečně dosaženo roviny stavby, jenže se nedařilo sehnat jeřáb. Stropní konstrukce se tedy svařovala na zemi a na místo ji teprve 22. 9. 1969 dostal elektrický jeřáb zapůjčený podnikem Výstavba kamenouhelných dolů Kladno. Nosné konstrukce byly dokončeny až 28. 9. 1969 a ve dnech 1. až 21. 10. 1969 se pak, bez větší mechanizace, vytahovala střešní vazba kinosálu. Klidné teplé počasí umožňovalo tesařům z Okresního stavebního podniku (OSP) střechu relativně rychle zabedňovat, ale 28. 10. 1969 se přihnala vichřice a část střechy poškodila, pak se už počasí nezlepšilo a provizorní zastřešení se dokončovalo už v listopadových mrazech. Oplechování střechy se nestihlo provést, což v následující (na sníh bohaté) zimě přineslo značné problémy se zatékáním a sníh se musel často ručně odklízet, což samozřejmě působilo další poškození střechy a ta se musela často provizorně opravovat. Klempíři z OSP nastoupili až v půli dubna 1970.\n\nPrůchozí vestibul na západní straně kina byl zastřešen souběžně s kinosálem a mohly tedy probíhat práce uvnitř budov – 27. 11. 1969 se začalo s instalací ústředního topení, 15. 12. 1969 se v kině poprvé topilo a zedníci prováděli vnitřní omítky, souběžně byl zaizolován a obložen strop kinosálu. Elektrikáři z OSP pod vedením P. Hanče nastoupili 6. 1. 1970 a čekalo je natažení 30 kilometrů silových, ovládacích a signálních kabelů, 5 kilometrů elektrovodného potrubí a instalace dvou elektrických rozvoden. Opět se projevilo nedostatečné naplánování prací, protože se musely do hotové omítky opět vysekávat široké pruhy pro kabelovody. Elektroinstalace byla dokončena až 25. 12. 1970 a náklady na ni činily 483.372 Kčs.\n\nVelké problémy čekaly v dubnu 1970 také na vzduchotechniky OSP pod vedením p. Šolce, protože hrubá stavba kina se rozměrově značně lišila od plánů dodaných pro potřeby vzduchotechniky a stavbu i dodanou techniku čekala řada změn. Naopak bezproblémově a rychle pracoval dodavatelský podnik MPT, který měl na starosti výpočet a realizaci akustických obkladů v kinosále a který pod vedením K. Honce odvedl natolik dobrou práci, že kinosál splňuje akustické normy i po čtyřiceti letech provozu. V květnu 1970 byla vybetonována podlaha v kinosále, po vyschnutí betonu bylo nalepeno podlahové PVC a v létě 1970 se mohlo začít se složitým sestavováním hlediště složeného z 18 řad po 18 sklopných sedadlech, vyrobených podnikem TON Bystřice pod Hostýnem.\n\nS dosavadními dodavatelskými problémy ostře kontrastovala aktivita sedmi zedníků-brigádníků z vedlejšího podniku Autobrzdy pod vedením p. Pitry, kteří v srpnu 1970 dokázali stovky čtverečných metrů vnějších stěn kina kompletně omítnout během šesti dní.\nOd poloviny roku 1970 byly také postupně instalovány technologie – kromě dvojice projektorů UM 70/35 z přerovské Meopty to byl kompletní akustický řetězec Tesla nebo oponové technologie včetně průzvučného projekčního plátna o výšce 6,5 metru.\n\nPrvní představení pro veřejnost se konalo v pátek 25. prosince 1970, kdy byl premiérově promítán film „Hejtman Florián“ z produkce NDR (zkušebně a neveřejně byl několikrát promítaný už od 21. prosince) a v následujících dnech se dočkal ještě 14 vyprodaných repríz. V programu ho pak nahradily například velkofilmy , Grand Prix a Kleopatra. Jen v roce 1971 navštívilo kino dnes neuvěřitelných 250.000 lidí – a díky obrovskému zájmu se pořizovací náklady kina vrátily už po pěti letech. Diváky lákal neslýchaný prostorový zvuk, velké plátno (až 6,5×14,5 m), zvukově velmi dobře konstruovaný kinosál s pohodlnými sedačkami pro 322 diváků, moderní interiér a dobré zázemí včetně bufetu.\n\nDrobnou epizodou v 70. a 80. letech bylo využívání kina i k pracovním projekcím filmových štábů (např. při výrobě filmu S tebou mě baví svět).\n\nOd 80. let však diváků postupně ubývalo, pravděpodobně i vlivem rozmachu barevné televize, přestože kvalita obrazu (natož zvuku) je s prostředím kina nesrovnatelná. Rychle také ubylo filmových titulů, distribuovaných na 70 mm filmu – ropný šok nejprve zdražil surovinu, rozšíření optického záznamu zvuku v kvalitě Dolby pak znamenalo zánik magnetického záznamu. Po roce 1990 se tedy sice návštěvnost kina držela na solidní úrovni díky přílivu nových snímků ze zahraničí a stále se promítalo až 60 představení měsíčně, strmý pokles návštěvnosti však přineslo vybavování domácností VHS a později DVD a internetem – v roce 1999 přišlo na asi 250 projekcí přibližně 10.700 diváků, v roce 2011 už bylo projekcí jen asi 140 a navštívilo je okolo 3500 lidí. Zjevný byl i vliv politiky filmových distributorů, kteří do oběhu pouštěli od jednotlivých filmových titulů stále méně kopií, přednostně je nasazovali do vícesálových kin ve větších městech a do malých městských kin se takové filmy obvykle dostaly až dva nebo tři měsíce po české premiéře, kdy už pochopitelně nevzbuzovaly takový zájem diváků a kdy i technická kvalita kopií pochopitelně utrpěla mnoha stovkami představení.\n\nChvályhodným počinem v té době bylo využívání kina např. pro filmové festivaly v rámci česko-polské družby Jilemnice – Karpacz, kde byl biograf již před lety zrušen (2008-2011) a pro přímé přenosy sportovních utkání (2009-2012), kdy byl vstup zdarma a počty diváků se nesledovaly. Šlo například o veřejné projekce ledního hokeje; snahy o projekci přenosů z Mistrovství Evropy ve fotbale 2012 zhatil požadavek fotbalového svazu na licenční poplatky v řádu desítek tisíc korun.\n\nOd roku 2014 se zde pořádá filmový festival MNOHO SVĚTŮ v Jilemnici.\n\nZvláštností kinosálu je jeho půdorys ve tvaru nesouměrného Y – dlouhá jižní stěna (původní obvodová zeď budovy KD, přiléhající k hlavnímu sálu KD) je využita pro projekční plochu, a ve zúžené severní „noze“, s postupně se zvyšující podlahou smerem vzad k promítací kabině, je hlediště. Vnitřek kinosálu je obložen akusticky pohltivými materiály – barevné mozaiky z různotvarých koženkových obkladů na stěnách a textilní tapety na stropě. Z těžkého, zvukopohltivého textilu jsou i opony.\n\nPůvodní počet míst byl 322 (18 řad po 18 místech), uprostřed kinosálu se nacházel zamykatelný ovládací pultík pro sálovou službu a bylo zde možné přímé ovládání osvětlení, opon, klimatizace a hlasitosti zvuku. V původním zapojení navíc bylo možné odsud přímo ovládat také projektory v kabině – start, stop, vertikální posun obrazu a dálkové zaostřování. Protože však původní sedačky již nevyhovovaly soudobým nárokům na komfort, došlo v únoru 2014 k jejich nahrazení novými sedačkami klubovkového typu. Zvětšené rozestupů mezi řadami sedadel výrazně zlepšilo přístupnost obsazených míst. Nově je zde tedy 180 míst (12 řad po 15 sedačkách). Při této rekonstrukci bylo zároveň hlediště přestupňováno, nášlapné povrchy z lesklého PVC nahrazeny tmavým zátěžovým kobercem a byl zrušen ovládací pultík. V souvislosti s touto rekonstrukcí bylo také zprovozněno objednávání a kupování vstupenek po internetu.\n\nPrůzvučná projekční plocha byla původně textilní bílá, při digitalizaci byla na podzim 2014 nahrazena postříbřenou. Její velikost je proměnná: šířku lze pomocí tří maskovacích opon nastavit v rozmezí 6,5 až 14,5 m, výšku 4,5 až 6,5 m. Jeviště disponuje celkem pěti oponami – v pořadí od hlediště to jsou tmavooranžová hlavní, tmavočervená efektová, maskovací opona pro vodorovné formátování a horní+dolní opona pro svislé formátování. Opony jsou dvoudílné, vodorovně posuvné s napínacím zatěžujícím řetězem v dolním švu – jedinou výjimkou tvoří jednodílná, svisle posuvná spodní opona.\n\nProjekční kabina je umístěna za hledištěm, s výškou podlahy cca 80 cm nad nejvyšším bodem podlahy kinosálu, se kterým není přímo komunikačně spojena.\nVýchozí stav na počátku provozu:\n\nVe všech projektorech sloužily jako zdroj světla vysokointenzitní uhlíky, roku 1981 byly projektory UM přestavěny na vertikální xenonové výbojky 4000 W a v 90. letech se horizontální xenonky 2500 W dočkal i projektor Meopton IV. Sklíčkový projektor měl ručně seřizované uhlíkové světlo až do konce.\n\nProjektory UM se od počátku provozu potýkaly s opakovanými závadami prolínacího zařízení, pohonů a elektroinstalace, víceméně bezporuchový provoz nastal až po roce 1973. Bez větších závad pak sloužily řadu let, a to až do 30. ledna 2000, kdy se s nimi veřejnost i zaměstnanci rozloučili vpravdě stylově: nejoblíbenějším českým filmem roku 1999 – komedií „Pelíšky“, kterou ten den vidělo 560 lidí (pro úplnost: poslední oficiální promítání 70 mm pro veřejnost bylo 26. ledna 2000, kdy se pro 70 věrných diváků promítlo několik dochovaných úryvků „sedmdesátek“ – „My Fair Lady“, „Oliver Twist“ a efektní krátkometrážní film „Nebe nad Holandskem“.)\n\nStroje UM jsou však konstruovány na stálý denní provoz a vadí jim několikadenní přestávky. Začátkem února 2000 byl proto opotřebovanější stroj UM č. 126 demontován a vystaven ve foyer kina, kde je dodnes, a zachovalejší stroj č. 118 zůstal v kabině jako záložní projektor (Meopton IV byl poté sešrotován). Na původní místa strojů UM přišly novější stroje Meo 5X-B (rok výroby 1985) – nebyly však nové, ale použité (zakoupené o rok dříve za 100.000 Kč z demontovaného kina v Třebechovic pod Orebem) a na předchozím působišti již odpromítaly 2×1200 provozních hodin. Sice jsou jen pro formát 35 mm, ale jejich výhodou je nižší energetická náročnost a fakt, že se dají upravit na snímání záznamu zvuku Dolby. K této úpravě však došlo až po digitalizaci kina.\n\nV roce 2009 došlo k instalaci malého digitálního projektoru EPSON EB-G5200W a přehrávače Panasonic DMP-BD80, díky kterým byla umožněna projekce z DVD, Blu-ray a televizního vysílání.\n\nZvuk byl od počátku provozu zajišťován několikastupňovým zesilovačem Tesla AKT 635, který byl schopen zpracovat šestikanálový signál (pět kanálů pro směrový zvuk s reproduktory Tesla AKR 303 za promítacím plátnem, šestý efektový pro reproduktory v kinosále). Šestikanálový zvuk bylo možné snímat z magnetické stopy 70 mm filmu, nebo ho nahradit čtyřkanálovým zvukem z magnetické stopy 35 mm filmu. Ostatní vstupy (opticky snímaný zvuk z filmu, magnetofon, gramofon, mikrofon, gong) byly v kinosále reprodukovány monofonně.\n\nRychlý úbytek filmových titulů, distribuovaných na 35 mm filmové kopii, a tedy i faktický silný útlum provozu donutil konečně i město Jilemnice k rozhodnutí o osudu kina: uvažovalo se, zda kino zcela zrušit, nebo zakonzervovat v dožívající podobě, nebo adaptovat na nové podmínky a zmodernizovat. Od 1. 6. 2013 byl provoz kina dočasně ukončen a byla vypsána podlimitní veřejná zakázka 07/VZe/2013 „Digitalizace KINA 70“, kterou pak zpracovávala externí firma \"Centrum evropského projektování a.s. Hradec Králové\". Rada města Jilemnice na své 58. schůzi (při účasti 3 členů) vybrala dne 14. 8. 2013 jako vítěze veřejné zakázky společnost \"AV MEDIA a.s. Praha\", která nabídla cenu 2.849.000 Kč bez DPH. Dne 9. 9. 2013 byla mezi Městem a AV MEDIA podepsána smlouva o dílo, předpokládající ukončení prací k 20. 9. 2013.\n\nDošlo k výrazným úpravám promítacího řetězce. Projektor UM byl rozmontován a vyřazen, levá střední Meo 5 přesunuta do levé krajní pozice a uprostřed kabiny byl osazen DCI projektor Christie CP-2000X se serverem pro digitální úložiště. Letitá zvuková aparatura Tesla byla demontována a nahrazena rackovým rozvaděčem pro DCI, který dokáže přebírat zvuk z jakéhokoliv zdroje.\n\nPrvní digitální projekcí pro veřejnost se stal film Turbo ve formátu 3D, který byl v neděli 20. října 2013 promítán hned 3× po sobě.\n\nV průběhu času utrpělo původně velkorysé kino necitlivými zásahy: při rekonstrukci kulturního domu v letech 1987–89 sice vznikla nová stylová pokladna a šatna, došlo také k částečné opravě sedadel a podlah kinosálu, ale byl zrušen bufet (na jeho místě vznikly nové pánské toalety, ovšem jen částečně funkční) a započala, ale nikdy se nedokončila úprava elektroinstalace. Všechny ostatní části, zejména promítací technologie, dožívaly. Navíc nedomyšlené zazdění oken ve vestibulu kina přineslo nutnost stálého umělého osvětlení.\n\nPři druhé rekonstrukci a dostavbě kulturního střediska v roce 2002 se na potřeby kina už vůbec nebral ohled a kromě neplánované, ale vynucené dvouměsíční odstávky bylo postiženo novými zásahy: jednak bylo do dvorany vestavěno nouzové schodiště přístavby, jednak bylo zřízeno nové, prakticky neregulovatelné osvětlení dvorany a rušivé světlo od té doby vnikalo do kinosálu při každém otevření dveří.\n\nV souvislosti s okolnostmi vynucenou digitalizací pak byla připravena částečná rekonstrukce kina, která kromě zbrusu nové promítací technologie zahrnovala i částečnou renovaci kinosálu a provozního zázemí. V létě 2013 tak byla – z velké části svépomocí – zrenovována sociální zařízení a ve vestibulu vznikl nový bufet pro návštěvníky.\n"}
{"id": "719723", "url": "https://cs.wikipedia.org/wiki?curid=719723", "title": "Beat the Boots II", "text": "Beat the Boots II\n\nBeat the Boots II je box set Franka Zappy, vydaný v roce 1992. Jedná se o pokračování box setu \"Beat the Boots\". Je zde zaznamenaný i koncert, ze kterého vznikla skladba „Smoke on the Water“ od Deep Purple.\n"}
{"id": "719724", "url": "https://cs.wikipedia.org/wiki?curid=719724", "title": "Okres Mińsk", "text": "Okres Mińsk\n\nOkres Mińsk Mazowiecki je okres v Polsku v Mazovském vojvodství, vytvořený v roce 1999 v rámci administrativních reforem. Sídlem správy je Mińsk Mazowiecki.\n\nOkres zahrnuje:\n\n\n\n\nDo nejcennějších přírodních oblastí na území okresu patří 8 přírodních rezervací:\n\n"}
{"id": "719725", "url": "https://cs.wikipedia.org/wiki?curid=719725", "title": "Erfurtská radnice", "text": "Erfurtská radnice\n\nErfurtská radnice je novogotická budova stojící na náměstí Fischmarkt v Erfurtu.\n\nPočátky budovy sahají do 11. století. Do roku 1706 dosáhl komplex budov dnešní velikosti. V roce 1830 byla stará radnice stržena, jako důvod bylo označeno malé poškození na střeše. Po nashromáždění finančních prostředků začala roku 1869 výstavba radnice v její dnešní novogotické podobě. Roku 1875 se začali do budovy stěhovat první pracoviště a oficiálně zprovozněna byla budova dne 2. června 1882.\n\nRadnice se skládá ze slavnostního sálu, jehož výzdobu v podobě výjevů z dějin Erfurtu zhotovil historický malíř Johann Peter Theodor Janssen. Dalšími nádhernými obrazy je vyzdobeno schodiště, o jehož výzdobu se postaral Eduard Kaempffer v letech 1889/96, a velká část veřejnosti přístupných prostor, které zdobí výjevy z Fausta příběh hraběte z Gleichen.\n\nNa obou stranách balkonu, umístěného v průčelí budovy, jsou umístěny od roku 1878 jako upomínka na znovusjednocení Německé Říše sochy Fridricha I. Barbarossy a Viléma I. Obě 2,80 metrů vysoké z kelheimského vápence vytvořené sochy byly 4. července 1945 ze svých podstavců svrženy a rozbity. Tvůrce soch Georg Kugel je také autorem tří svícnů zdobících schodiště, dvou zinkových chrličů, postavy muže pod balkonem a městského znaku na štítu budovy.\n\nVe třicátých letech 20. století byla radnice rozšířena o rozsáhlé přístavby podle návrhů, které vyhotovil Johannes Klass.\n"}
{"id": "719728", "url": "https://cs.wikipedia.org/wiki?curid=719728", "title": "The Frank Zappa Guitar Book", "text": "The Frank Zappa Guitar Book\n\nThe Frank Zappa Guitar Book je výběr některých kytarových sól Franka Zappy. Kniha byla distribuována společností The Hal Leonard Publishing Corporation v roce 1982.\n\n"}
{"id": "719730", "url": "https://cs.wikipedia.org/wiki?curid=719730", "title": "Kimrský rajón", "text": "Kimrský rajón\n\nKimrský rajón ( ) je jedním z rajónů Tverské oblasti v Rusku. Jeho administrativním centrem je město Kimry. V roce 2010 zde žilo 13 800 obyvatel.\n\nRajón leží na jihovýchodě Tverské oblasti a jeho rozloha je 2514 km². Protéká tudy řeka Volha. Skládá se ze 14 samosprávných obecních obvodů, z toho je jeden městský a 13 vesnických.\n\nSousední rajóny:\n"}
{"id": "719731", "url": "https://cs.wikipedia.org/wiki?curid=719731", "title": "Dvanáct na houpačce", "text": "Dvanáct na houpačce\n\nDvanáct na houpačce (zkráceně Houpačka) byla hitparáda Československého rozhlasu, kterou uváděl Jiří Černý se svou ženou Miroslavou Černou v letech 1964–1969. Od roku 1966 se pořad přejmenoval na Třináct na houpačce, od dubna 1968 Čtrnáct na houpačce. Výsledky otiskoval \"Mladý svět\".\n\nHoupačka je nápad Josefa Hollera, vzešel z dopisů čtenářů \"Mladého světa\" při příležitosti druhého ročníku Zlatého slavíka. Přípravou pořadu byl pověřen Jiří Černý. Údaje o prodaných deskách byly nespolehlivé, tak byl vymyšlen systém dvanácti písniček nasazovaných přímo tvůrci pořadu, podle diváckého hlasování prvních osm postupovalo do dalšího kola a k nim přibyly čtyři nové. Každý lichý díl se zabýval zahraniční scénou, každý sudý domácí scénou. Hitparáda se vysílala každou neděli (každou druhou neděli se ale reprízoval poslední díl) od 13. prosince 1964 na Československu II. Průvodní texty psali manželé Černí, Houpačku uváděli Jana Malknechtová a Jiří Jelínek, po několika měsících je ale nahradili autoři. Znělkou byla skladba \"Exodus\" nahraná TOČRem a Rudolfem Roklem. Pořad trval zprvu 50 minut, později (od 25. července 1965) hodinu. V červenci 1965 se také začaly vysílat středeční reprízy na Československu I a vysílal se také jako první polovina pořadu \"Mikrofórum\", což zvýšilo divácký ohlas (v porovnání s počátkem přišlo téměř desetkrát více dopisů až k 20 000). Od roku 1967 výsledky hitparády tiskla \"Melodie\".\n\nS časem a přibývajícími písněmi se trochu měnila pravidla, v pořadu \"Čtrnáct na houpačce\" postupovalo do dalšího kola sedm nahrávek, sedm bylo nových.\n\n25. ledna 1969 se vysílala speciální Houpačka v souvislosti se smrtí Jana Palacha. Hrály se písně Karla Kryla z chystaného alba \"Bratříčku, zavírej vrátka\", Mertova \"Dlouho se mi zdá\" a také \"Balada o smutnom Jánovi\" od Prúdů. Mezi písněmi byly citáty z Bible. Pásek s nahraným pořadem poté Marie Rottrová odvezla do Západního Německa, kde pásmo vysílali na Svobodné Evropě.\n\nPoslední Houpačka se vysílala 30. března 1969, kdy ji vyhrála písnička \"Běž domů, Ivane\" (pod názvem \"Nezapomeň si tu klobouk\"). Vedení rozhlasu požadovalo vyřazení této písně a písně \"Bratříčku, zavírej vrátka\", která byla aktuálně pátá, ale jeden z předchozích dílů vyhrála. Černí rozhlasu nevyhověli a pořad byl zrušen.\n"}
{"id": "719738", "url": "https://cs.wikipedia.org/wiki?curid=719738", "title": "Franz Reinisch", "text": "Franz Reinisch\n\nFranz Reinisch (1. února 1903, Feldkirch – 21. srpna 1942, Brandenburg) byl rakouský katolický kněz a člen řádu pallotinů. Byl popraven nacisty kvůli tomu, že odmítl přísahat věrnost Adolfu Hitlerovi.\n\nReinisch se narodil ve Feldkirchu, ale během jeho dětství se rodina přestěhovala do Bolzana, Brunecku a nakonec do Innsbrucku. Studoval františkánské gymnázium v Hall in Tirol, kde odmaturoval v létě 1922. Poté začal studovat práva, ale po dvou semestrech se rozhodl stát se knězem, studoval na univerzitě v Innsbrucku a v semináři v Brixenu. Vysvěcen byl 29. června 1928 v Innsbrucku, poté vstoupil do řeholní společnosti pallotinů. Teologické studium ukončil roku 1932, stal se docentem.\n\nOd roku 1933 působil v bavorském Friedbergu, kde pracoval s mládeží a uplatňoval svůj řečnický talent. V roce 1938 se přes několik dalších míst dostal do Schönstattu. Protože kázal o neslučitelnosti křesťanství a nacismu, byl dne 2. září 1940 předvolán na gestapo, kde mu byly zakázány veřejné projevy na celém území Třetí říše.\n\nV březnu 1941 dostal rozkaz k vojenské pohotovosti, aby se vrátil zpět do civilu, přijal na půl roku zastupování duchovního správce v šumavské Kvildě. \n\nV březnu 1942 obdržel povolávací rozkaz do wehrmachtu. Dne 14. dubna 1942 se měl hlásit v kasárnách Bad Kissingen. Reinisch protestoval tím, že nastoupil do kasáren o den později (tj. 15. dubna 1942), než bylo v rozkazu uvedeno, a uvedl, že odmítá přísahat poslušnost Adolfu Hitlerovi.\n\nV reakci na to byl dne 16. dubna 1942 zatčen a posléze 7. července 1942 odsouzen vojenským soudem v Berlíně k trestu smrti. Popraven byl 21. srpna 1942 stětím hlavy ve věznici Görden v Brandenburgu. Po válce byl jeho popel pohřben na poutním místě v Schönstattu.\n\nŘeholníci z bavorského Friedbergu a Augsburgu usilují o Reinischovo blahořečení.\n"}
{"id": "719742", "url": "https://cs.wikipedia.org/wiki?curid=719742", "title": "Sian Ka'an", "text": "Sian Ka'an\n\nSian Ka'an je rozlehlé chráněné území na východě Yucatánského poloostrova na pobřeží Karibského moře ve státě Quintana Roo. Název „Sian Ka'an“ v máyském jazyce znamená „Místo, kde se rodí nebe“. Od roku 1987 je tato biosférická rezervace zapsána na seznamu světového přírodního dědictví UNESCO.\n\nCelková výměra činí 5 280 km² (pro porovnání: Olomoucký kraj má rozlohu 5 267 km²). Z toho je 4 080 km² pevniny a 1 200 km² vodní plochy. Na pevnině se nacházejí ekosystémy tropického deštného lesa, břehových mangorových porostů, mokřadů a bažin. Po celé délce pobřeží biosférické rezervace (zhruba 110 km) se táhne Mezoamerický korálový útes (celková délka 1200 km, druhý největší na světě).\n\nMezi zvířata, která zde žijí, patří například jaguár, puma, ocelot, margay, jaguarundi, tapír středoamerický, vřešťan mono, jelenec běloocasý, mazama červený, pekari bělobradý, pekari páskovaný, paka nížinná, aguti středoamerický, hyrare, mravenečník čtyřprstý, kynkažu, kapustňák širokonosý, ibis bílý, kolpík růžový, plameňák karibský, čáp jabiru, kareta obrovská, kareta obecná, kareta pravá, krokodýl americký či krokodýl Moreletův.\n"}
{"id": "719743", "url": "https://cs.wikipedia.org/wiki?curid=719743", "title": "Mistrovství světa v atletice 2011 – Ženy 400 metrů", "text": "Mistrovství světa v atletice 2011 – Ženy 400 metrů\n\n"}
{"id": "719745", "url": "https://cs.wikipedia.org/wiki?curid=719745", "title": "The Amazing Mr. Bickford", "text": "The Amazing Mr. Bickford\n\nThe Amazing Mr. Bickford je animovaný film z roku 1987. Obsahuje orchestrální skladby Franka Zappy a animace Bruce Bickforda.\n\n"}
{"id": "719747", "url": "https://cs.wikipedia.org/wiki?curid=719747", "title": "Tauragnas", "text": "Tauragnas\n\nJezero Tauragnas je nejhlubší a zároveň nejvýše položené (165 m n. m.) jezero v Litvě, je v okrese Utena, v Aukštaitském národním parku.\n\nJihovýchodní část pánve jezera se opírá o štěrkovité podloží, proto se voda jezera prosakuje a částečně napájí jezero Pliaušys, které je 3 km na severovýchod od této části jezera a které prostřednictvím říčky Pliaušė napájí také jezero Almajas. Do jezera Tauragnas se vlévají čtyři potůčky, z nich jeden přitéká z jezera Labė, která je západně za městysem Tauragnai. Na opačné, jihojihovýchodní straně z jezera vytéká říčka Tauragna, která protéká jezerem Pakasas a dále soustavou velkých jezer, spojených různojmennými říčkami až do řeky Žeimena. Sama říčka Tauragna v sušších letech vysychá až na dno. Během roku hladina jezera kolísá až o 70 cm, na jaře v rozmezí 50 cm. Jezero zamrzá v průměru kolem 19. prosince, rozmrzá v průměru kolem 16. dubna, i když bývají zimy, kdy jezero zcela nezamrzne. Voda bývá nejteplejší v červenci a v srpnu, kdy dosahuje 19 °C. Voda v jezeře přes léto naakumuluje hodně tepla, proto průměrná teplota v říjnu dosahuje 9,7 °C a v listopadu 5,8 °C.\n"}
{"id": "719756", "url": "https://cs.wikipedia.org/wiki?curid=719756", "title": "Quai d'Issy-les-Moulineaux", "text": "Quai d'Issy-les-Moulineaux\n\nQuai d'Issy-les-Moulineaux (někdy též zkráceně Quai d'Issy) je nábřeží v Paříži. Nachází se v 15. obvodu. Je pojmenováno podle sousedního francouzského města Issy-les-Moulineaux.\n\nNábřeží vede po levém břehu řeky Seiny mezi mosty Garigliano a Aval. Začíná na křižovatce s \"Boulevardem du Général-Martial-Valin\", kde proti proudu navazuje \"Quai André-Citroën\" a končí u mostu Aval městského okruhu na hranicích Paříže, odkud dále pokračuje \"Quai du Président-Roosevelt\" na území města Issy-les-Moulineaux.\n\n"}
{"id": "719757", "url": "https://cs.wikipedia.org/wiki?curid=719757", "title": "Uncle Meat (film)", "text": "Uncle Meat (film)\n\nUncle Meat je film napsaný a režírovaný Frankem Zappou. Film vyšel v roce 1987. Název filmu vznikl ze stejnojmenného alba z roku 1969.\n\n\n"}
{"id": "719758", "url": "https://cs.wikipedia.org/wiki?curid=719758", "title": "Zappanale", "text": "Zappanale\n\nZappanale je od roku 1990 každoročně konaný hudební festival. Věnuje se tvorbě amerického hudebníka a skladatele Franka Zappy a koná se v německém městě Bad Doberan. Často zde vystupovali například i hudebníci, kteří v minulosti se Zappou spolupracovali. Během let zde hráli například Adrian Belew, Ike Willis či česká kapela The Plastic People of the Universe. V roce 2002 organizátoři sehnali peníze na vyrobení Zappovy busty. Tu vytvořil český sochař Vaclav Cesak a je umístěna v centru Bad Doberan. V listopadu 2007 byli organizátoři festivalu zažalováni členy Zappovy rodiny kvůli používání jeho jména v názvu. Soud se konal v Düsseldorfu v srpnu 2008 a nakonec obě strany dostaly možnost mimosoudního vyrovnání. V lednu 2009 soud rozhodl, že festival nadále může tento název využívat.\n\n"}
{"id": "719759", "url": "https://cs.wikipedia.org/wiki?curid=719759", "title": "Groteska (výtvarné umění)", "text": "Groteska (výtvarné umění)\n\nGroteska je ve výtvarném umění označení pro drobné dekorativní malby či plastiky z rostlinných, figurálních i fantastických motivů, inspirované hlavně nástěnnými malbami ze starověkých Pompejí a Říma. Nemají žádné spojující téma či předmět, s velkým smyslem pro symetrii harmonicky pokrývají vymezenou plochu a kombinují rozmanité prvky, nejčastěji na světlém pozadí.\n\nŘímské dekorativní nástěnné malby, zejména v soukromých prostorách, užívaly hlavně rostlinné motivy, což snad Římané převzali z etruského umění. Slovo groteska pochází z italského \"stile grottesco\", doslova jeskynní styl. Odvolává se na živý a hravý sloh tehdy právě objevených dekorativních maleb v císařském paláci v Římě (\"Domus aurea\"). Protože byly objeveny pod zemí, označovali je jako \"jeskynní\". Označení se poprvé vyskytuje roku 1502 ve smlouvě na výzdobu dómské knihovny v Sieně, vlastním původcem groteskního stylu je však Raffael Santi, který jej rozvinul hlavně při výzdobě papežského paláce ve Vatikánu. Na rozdíl od vážného a převážně tematického starověkého i středověkého umění překvapoval groteskní styl svou hravou lehkostí a rychle se rozšířil po celé Evropě. Nenesl žádné poselství ani sdělení a působil čistě esteticky. Baroknímu vkusu příliš nevyhovoval, ale znovu oživl v klasicismu a v některých směrech 20. století. Od 19. století se od tohoto původního významu slova odvíjejí další významy, jako směšný a humorný.\n\nGroteska dnes označuje dekorativní dílo menších rozměrů, které člení a vyplňuje danou plochu. Skládá se hlavně z rostlinných motivů, do nichž jsou zasazeny lidské tváře a lidské i zvířecí postavy tak, že nedávají dohromady žádný smysl, ale plochu lehce oživují a dávají jí harmonický vzhled. Starší grotesky bývají hodně symetrické a v zájmu lehkosti nikdy zcela nepokrývají danou plochu.\n\n"}
{"id": "719760", "url": "https://cs.wikipedia.org/wiki?curid=719760", "title": "Quai Saint-Exupéry", "text": "Quai Saint-Exupéry\n\nQuai Saint-Exupéry (\"nábřeží Saint-Exupéryho\") je nábřeží v Paříži. Nachází se v 16. obvodu. Je pojmenováno podle francouzského letce a spisovatele Antoina de Saint-Exupéryho. Nábřeží je součástí rychlostní komunikace Voie Georges-Pompidou.\n\nNábřeží vede po pravém břehu řeky Seiny. Začíná na křižovatce s \"Boulevardem Murat\", kde na něj navazuje \"Quai Louis-Blériot\" a končí až za hranicemi Paříže na území města Boulogne-Billancourt, kde na něj navazuje \"Quai du Point-du-Jour\".\n\n"}
{"id": "719761", "url": "https://cs.wikipedia.org/wiki?curid=719761", "title": "Johann Peter Theodor Janssen", "text": "Johann Peter Theodor Janssen\n\nJohann Peter Theodor Janssen zvaný \"Peter Janssen starší\" (12. prosince 1844, Düsseldorf – 19. února 1908, tamtéž) byl německý malíř.\n\nPeter Jannsen se narodil jako prvorozený syn mědirytce a spoluzakladatele düsseldorfského spolku umělců „Malkasten“  Tammea Weyerta Theodora Jannsena  (1816–1894) a jeho ženy Laury (1822–1899), rozené Hasenclever. Měl dva bratry, architekta Theodora (1846–1886) a sochaře Karla (1855–1925.)\n\nUž ve 14 letech byl Janssen přijat do Düsseldorfské akademie umění. Po ukončení svého vzdělání cestoval v roce 1864 Holandskem a Belgií. V roce 1865 pracoval v Mnichově a Drážďanech.\n5. září 1873 se oženil s Jüdin Constanze Gottschalk se kterou měl čtyři děti. Jeho nejstarší syn Peter (* 1874) byl otcem umělce Petra Janssena mladšího a jeho syn Otto se stal vysokoškolským profesorem filozofie v Münsteru.\n\nRoku 1877 byl Jannsen zaměstnán Düsseldorfskou akademií umění jako profesor.\n\nJanssen vytvořil mnohé obrazové cykly, například výjevy z historie Erfurtu, které dnes visí ve slavnostním sále tamní radnice. Na düsseldorfské radnici je umístěna malba Bitva u Worringenu. Dalšími jeho díly tohoto žánru jsou Bitva u Torgau, Bitva u Hohenfriedebergu a Bitva u Fehrbellin\n"}
{"id": "719762", "url": "https://cs.wikipedia.org/wiki?curid=719762", "title": "Gail Zappa", "text": "Gail Zappa\n\nGail Zappa, narozena jako Adelaide Gail Sloatman (1. ledna 1945 Filadelfie, Pensylvánie — 7. říjen 2015 Los Angeles, Kalifornie) je druhá manželka zesnulého hudebníka Franka Zappy, za kterého se provdala 21. září 1967. Seznámili se, když pracovala v losangeleském klubu Whisky a Go Go. Její neteř je modelka Lala Sloatman. Po smrti svého manžela vedla společnost Zappa Family Trust. Zemřela roku 2015 ve věku 70 let.\n"}
{"id": "719763", "url": "https://cs.wikipedia.org/wiki?curid=719763", "title": "Vlk arabský", "text": "Vlk arabský\n\nVlk arabský (\"Canis lupus arabs\") je nejmenší poddruh vlka obecného. Dříve obýval celý Arabský poloostrov, ale nyní žije jen v malé části jižního Izraele, v Kuvajtu, Ománu, Jemenu, Jordánsku, Saúdské Arábii a pravděpodobně v některých místech na Sinajském poloostrově v Egyptě. Výskyt v Iráku a Sýrii je nejistý, respektive není zřejmé, zda v případě místních vlků nejde výhradně o poddruh \"Canis lupus pallipes.\" Ve Spojených arabských emirátech nebyl ve volné přírodě spatřen od 80. let 20. století.\n\nVlk arabský, trinomickým jménem \"Canis lupus arabs\", je uznávaným poddruhem vlka obecného, jehož vědecky zařadil Reginald Innes Pocock v roce 1934. V arabštině se nazývá \"theeb\", hebrejsky pak \"ze´ev Aravi,\" anglicky se mu někdy říká \"desert wolf\". Možným problémem statusu této subspecie je předpokládaný genetický mix se psem domácím.\n\nArabský vlk je malý, štíhlý, pouštní vlk. Na délku měří 70 až 80 cm a výšku v kohoutku má 40 až 65 centimetrů. Ocas je 30 až 34 cm dlouhý a má černou špičku. Dospělci váží v průměru 18 až 20 kg. Pohlavní dimorfismus není nijak zásadní. Samci odchycení v Negevské poušti vážili mezi 17,4 a 22,5 kg, samice mezi 15,7 a 18,9 kg. Jeho uši jsou v poměru k velikosti těla ve srovnání s jinými poddruhy větší, přizpůsobené k rozptýlení tělesného tepla. V létě má krátkou, řídkou srst, ale delší chlupy na zádech mu dlouho zůstávají. Pravděpodobně jde o adaptaci zlepšující ochranu před slunečním zářením. Zimní srst je dlouhá, ale je kratší, než u „severních” vlků. Zbarvení srsti kolísá od světle hnědé po šedožlutou. Srst na tvářích má obvykle bílou barvu. Většina jedinců má žluté oči, ale někteří mají oči hnědé, zřejmě v důsledku křížení se zdivočelými psy. Arabští vlci se liší od jiných vlků tím, že prostřední dva prsty jejich tlapek jsou srostlé. V porovnání s vlkem indickým má světlejší srst, je v průměru o něco menší a má úměrně menší hlavu.\n\nCelkově je vlk arabský štíhlé tělesné konstituce, což je dáno teplým prostředím a prakticky neustálým aktivním sháněním potravy, která je v pouštních a polopouštních oblastech poměrně vzácná.\n\nU vlka arabského byl zaznamenán i melanismus. Černí vlci se vyskytují především v západní části Saúdské Arábie, zvláště ve vlhčích oblastech.\nArabští vlci se obvykle nesdružují do velkých smeček. Žijí buď osamoceně, v párech nebo ve skupinách čítajících tři až čtyři zvířata. Do větších smeček se sdružují jen, když je dostatek potravy. Největší zaznamenaná skupina čítala 17 jedinců. Jsou zvláštní tím, že vyjí jen zcela výjimečně. Jsou výrazně teritoriální jen v období, kdy vychovávají mláďata. To si rodičovský pár nárokuje území o velikosti 11 až 33 km. Nedokáží přežít delší období bez příjmu tekutin (na rozdíl od mnoha jiných pouštních zvířat), proto nezacházejí příliš daleko do vyprahlých pouštních oblastí bez zdrojů vody. Jsou aktivní především za soumraku a v noci. Během dne zůstávají v úkrytech, které jim poskytují stín. Hloubí si poměrně hluboká doupata, v nichž přečkávají nejteplejší části dne.\n\nVlk arabský loví většinou sám a v noci. Jeho kořistí se stávají malá a středně velká zvířata, jako jsou hlodavci, zajíci, lišky, menší antilopy a gazely (gazela dorkas, \"Gazella marica\", gazela arabská, gazela obecná), divoké druhy koz (například kozorožec horský), plazi, ptáci a hmyz. Živí se také mršinami, v některých částech výskytu může jít o hlavní část jeho potravy. Jídelníček doplňuje ovocem a rostlinami. V některých oblastech, například v jižním Izraeli, tvoří významnou část potravy odpadky.\n\nÚtočí též na hospodářská zvířata, může napadnout jakékoliv domácí zvíře až do velikosti kozy. V důsledku toho ho zemědělci bez váhání střílejí, tráví jedem nebo chytají do pastí.\n\nRozmnožování probíhá mezi říjnem a prosincem. Březost trvá 63 až 65 dní, následně samice porodí obvykle 2 až 3 mláďata. Někdy to může být i více a zaznamenaný rekord je 12 vlčat. Mláďata se rodí slepá a jsou matkou kojena 6 až 8 týdnů. Pak přecházejí na tuhou stravu, což je zpočátku rodiči natrávené a vyvržené maso ulovených zvířat. Pohlavně dospělí se mladí jedinci stávají přibližně ve dvou letech. Délka života se pohybuje okolo 10 let.\n\nObecně platí, že populace vlků je vysoká tam, kde je nízká hustota lidského osídlení. V Ománu se populace vlků výrazně zvýšila od té doby, co byl zakázán jejich lov. Je velmi pravděpodobné, že se výskyt na určitých místech regionu v blízké budoucnosti přirozeně obnoví. V Izraeli žije asi 100 až 150 arabských vlků v Negevské poušti a v Aravském údolí. V Jordánsku žije asi 200 jedinců. V Saúdské Arábii se vyskytuje několik stovek vlků, odhady z přelomu tisíciletí hovořily o 500 až 700 kusech. Celková populace dosahuje zřejmě 1000 až 2000 zvířat.\n\nTento poddruh vlka má neoficiální status (samostatně není hodnocen IUCN) kriticky ohrožený. Hlavní hrozbou pro něj je konflikt s lidmi, kteří šelmy tradičně a dlouhodobě považují za škůdce a snaží se je všemi možnými způsoby zabíjet. Dalším problémem je křížení s potulnými domácími psy. Předpokládá se, že hybridi psů a vlků jsou hůře adaptovaní na pouštní život a můžou vykazovat agresivnější chování vůči dobytku. Ztráta biotopu může být rovněž příčinou úbytku vlčí populace. V Ománu trpí vlci vzteklinou.\n\nV Ománu, Izraeli a některých oblastech Saúdské Arábie je vlk arabský chráněn. V Egyptě a Spojených arabských emirátech existuje chovný program.\n\nVlk je často zmiňován v Bibli jako nepřítel, symbol zrady a dravosti a krvežíznivosti (Sírachovec 13:17 – \"Jak může být vlk ve spolku s beránkem?\", Matouš 7:15 – \"Střezte se lživých proroků, kteří k vám přicházejí v rouchu ovčím, ale uvnitř jsou draví vlci.\"). Pokolení Benjamín, vzhledem ke svému bojovnému charakteru, bylo často přirovnáváno k vlku.\n\n"}
{"id": "719764", "url": "https://cs.wikipedia.org/wiki?curid=719764", "title": "Skunkovití", "text": "Skunkovití\n\nSkunkovití (Mephitidae) jsou jednou z čeledí savců z řádu šelem (Carnivora). Praví skunkové (3 rody) se vyskytují pouze na americkém kontinentu a obývají různorodá prostředí. Nicméně jejich blízce příbuzné dva druhy jezevců rodu \"Mydaus\" žijí v Asii. Jsou to všežravci s výrazně černobíle zbarvenou srstí. Pod ocasem mají pachové žlázy sloužící k obraně. Člení se do 4 existujících a mnoha vyhynulých rodů.\n\n\n"}
{"id": "719766", "url": "https://cs.wikipedia.org/wiki?curid=719766", "title": "Suzy Creamcheese", "text": "Suzy Creamcheese\n\nSuzy Creamcheese byla fiktivní zpěvačka. Poprvé se objevila na albu \"Freak Out!\". Je zachycena ve skladbě „The Return of the Son of Monster Magnet“, kde povídá:\n"}
{"id": "719771", "url": "https://cs.wikipedia.org/wiki?curid=719771", "title": "Beat the Boots", "text": "Beat the Boots\n\nBeat the Boots je box set složený z koncertních nahrávek Franka Zappy, vydaný v roce 1991. V roce 1992 vyšlo pokračování \"Beat the Boots II\".\n"}
{"id": "719774", "url": "https://cs.wikipedia.org/wiki?curid=719774", "title": "Richie Faulkner", "text": "Richie Faulkner\n\nRichard Ian Faulkner (* 1. ledna 1980, Londýn, Anglie) je britský heavy metalový kytarista. Byl členem doprovodné skupiny dcery Stevea Harrise z Iron Maiden Lauren Harris a v roce 2011 nahradil K. K. Downinga ve skupině Judas Priest.\n\n"}
{"id": "719776", "url": "https://cs.wikipedia.org/wiki?curid=719776", "title": "Dave Kilminster", "text": "Dave Kilminster\n\nDave Kilminster (* 25. ledna 1962) je britský kytarista, zpěvák, hudební skladatel a producent. Jako hudebník při turné spolupracoval například s Keithem Emersonem a Rogerem Watersem, se kterým hrál na jeho turné The Dark Side of the Moon Live (2006–2008) a The Wall Live (2010–2013).\n\n\n"}
{"id": "719777", "url": "https://cs.wikipedia.org/wiki?curid=719777", "title": "Veľký Horeš", "text": "Veľký Horeš\n\nVeľký Horeš () je obec na jihovýchodním Slovensku v Košickém kraji v okrese Trebišov. Obec leží asi 7 kilometrů od města Kráľovský Chlmec a slovensko-maďarských hranic a asi 20 kilometrů od slovensko-maďarsko-ukrajinského trojmezí. Obyvatelstvo je z části maďarské národnosti. V obci leží železniční stanice na trati Košice – Čierna nad Tisou.\n"}
{"id": "719778", "url": "https://cs.wikipedia.org/wiki?curid=719778", "title": "Jan Žížala", "text": "Jan Žížala\n\nJan Žížala (16. května 1878 Libouň – 16. února 1940 Praha) byl český katolický kněz a odborový funkcionář.\n\nStudoval na gymnáziích v Pelhřimově a Příbrami, poté pokračoval na pražské bohoslovecké fakultě. Roku 1903 byl vysvěcen na kněze a toto povolání vykonával postupně v Klecanech, Hostivaři a Nuslích. V roce 1912 se stal kaplanem na Smíchově.\n\nPo vzniku Československa se zapojil do reformního hnutí v rámci Jednoty duchovenstva československého. Když její výbor pod tlakem církevní hierarchie navrhl roku 1921 toto sdružení rozpustit, vzdal se Žížala na protest kněžského povolání a vstoupil do podnikatelské sféry. Stal se tajemníkem Pražských vzorkových veletrhů, ale zakrátko se zaměřil na činnost v odborech. Zastával funkci tajemníka Revírní rady zřízenců a Svazu hornicko-hutnického Jednoty soukromých úředníků na Kladně. Po sloučení odborových svazů se stal ústředním tajemníkem Svazu báňských a hutních úředníků v Praze. V lednu 1932 byl zvolen vedoucím, později generálním tajemníkem Jednoty soukromých úředníků, dílovedoucích a zřízenců.\n\nOd počátku třicátých let patřil k významným odborovým představitelům. Iniciativně a obětavě hájil zájmy úředníků v soukromých firmách. Přispěl k tomu, že Jednota soukromých úředníků vyrostla na jednu z hlavních odborových organizací své doby.\n\nKnižně vydal:\n"}
{"id": "719779", "url": "https://cs.wikipedia.org/wiki?curid=719779", "title": "G. E. Smith", "text": "G. E. Smith\n\nGeorge Edward Smith (* 27. ledna 1952, Stroudsburg, Pensylvánie, USA) je americký kytarista. Je členem doprovodné skupiny pořadu \"Saturday Night Live\". Doprovázel také Rogera Waterse při turné The Wall Live (2010-2013).\n"}
{"id": "719781", "url": "https://cs.wikipedia.org/wiki?curid=719781", "title": "Eduard Kaempffer", "text": "Eduard Kaempffer\n\nEduard Kaempffer (* 13. května 1859 v Münsteru, ve Vestfálsku; † 1926 v Oborniki Śląskie) byl německý malíř.\n\nByl studentem Adolpha Menzela a učitelem Paula Plontkeho, Ericha Kittmanna, Rudolfa Priebeho, Roberta Karla Polloga a dalších.\n\nKaempfferovými nejvýznamnějšími díly jsou obrazové cykly umístěné na schodišti erfurtské radnice, které vytvořil v letech 1889 až 1896. Na svých malbách znázorňuje mimo jiné legendu o Faustovi, pověst o hraběti z Gleichen a jeho dvou manželkách a roky Martina Luthera strávené v Erfurtu.\n"}
{"id": "719790", "url": "https://cs.wikipedia.org/wiki?curid=719790", "title": "Bluejeans &amp; Moonbeams", "text": "Bluejeans &amp; Moonbeams\n\nBluejeans & Moonbeams je deváté studiové album amerického zpěváka Captaina Beefhearta, vydané v roce 1974. Tři skladby z tohoto alba byly později použity na albu \"Party of Special Things to Do\" skupiny The White Stripes.\n\n"}
{"id": "719792", "url": "https://cs.wikipedia.org/wiki?curid=719792", "title": "Operace „Kindigo!“", "text": "Operace „Kindigo!“\n\nOperace „Kindigo!“ je studiové album české kapely Midi lidi. Vydáno bylo 30. září 2011 a pokřtěno 18. října 2011 v pražské MeetFactory. Album obsahuje 14 písní, jsou k poslechu na webu Novinky.cz. Autorem všech textů je Petr Marek. Kapela se dle svých slov snažila natočit „hezky pitomou taneční desku“, která by měla víc než jejich předchozí tvorba blíž k popu.\n\nV souvislosti s vydáním desky kapela připravila parodický žebříček „20 NEJ tuzemských alb“, podle nějž je album \"Operace „Kindigo!“\" na sedmém místě.\n\nNa albu můžeme poprvé slyšet Tomáše Kelara, nového člena Midi lidi. I díky němu zní deska v porovnání s předchozími alby kapely více akusticky.\n\n"}
{"id": "719803", "url": "https://cs.wikipedia.org/wiki?curid=719803", "title": "Clear Spot", "text": "Clear Spot\n\nClear Spot je sedmé studiové album amerického zpěváka Captaina Beefhearta, vydané v říjnu 1972 u Reprise Records. Album produkoval Beefheart a Ted Templeman.\n\nVšechny skladby napsal Don Van Vliet.\n"}
{"id": "719805", "url": "https://cs.wikipedia.org/wiki?curid=719805", "title": "Vlk polární", "text": "Vlk polární\n\nVlk polární (\"Canis lupus tundrarum\") je poddruh vlka obecného. Obývá převážně tundry na Aljašce, při pobřeží Severního ledového oceánu. Tento druh je poměrně velký; délka těla i s ocasem se pohybuje mezi 130–160 cm a samec může vážit až 80 kg. Samice jsou menší, je zde výrazný pohlavní dimorfismus. Je to jeden z největších vlků Severní Ameriky. Srst vlka polárního je obvykle bílá nebo světle šedá, poměrně dlouhá, i když ne tak dlouhá jako u podobného vlka sibiřského, se kterým je často zaměňován. Dožívá se asi 7 let.\n\nTito vlci loví především pižmoně, soby karibu a další velké savce. Je však oportunistou a nepohrdne ani menšími zvířaty nebo rostlinnou stravou. Vydrží i týdny bez jídla. Loví ve smečkách a umějí spolupracovat, zvláště pokud se jedná o lov. Ten většinou probíhá tak, že skupina vlků žene stádo před sebou a vlci, kteří běží zepředu se snaží od stáda oddělit slabé jedince; mláďata, nemocné nebo staré. Při úspěšném lovu vždy první žere alfa pár, později zbytek lovců a nakonec i mláďata.\n\nSamec vlka polárního dosahuje pohlavní dospělosti ve 3 letech, samice již ve 2. Vlci polární se rozmnožují v měsíci březnu a březost trvá asi 62 dní. Samice několik dní před porodem hrabou malé jámy nebo se uchýlí do jeskyní, kde mláďata porodí. Obvykle jsou v jednom vrhu 2 - 4 mláďata . O mláďata se v prvních dnech stará matka, která je kojí. Po více jak měsíci mláďata nechává ve společnosti jednoho či dvou \"hlídačů\" a sama odchází na lov.\n\nVlk polární je smečkové zvíře, které se zdržuje ve smečkách o několika až po dvaceti jedincích. Smečku vede alfa pár, samec a samice, to jsou ve většině případů jediní vlci, kteří se ve smečce páří, ale není to dané pravidlo. Dále jsou také jeden nebo dva podřadnější jedinci, kteří hlídají mláďata, kdy jde skupina na lov. Zbytek jsou většinou lovci bez výrazného postavení.\n"}
{"id": "719808", "url": "https://cs.wikipedia.org/wiki?curid=719808", "title": "Ach, rodný bratře, kde tě mám?", "text": "Ach, rodný bratře, kde tě mám?\n\nAch, rodný bratře kde tě mám? (v originále Oh Brother, Where Art Thou?) je 15. díl 2. řady, amerického animovaného serialu \"Simpsonovi\".\n\nHomer Simpson zjistí, že jeho otec měl ještě jednoho syna, který byl dán do sirotčince. Rozhodne se svého bratra najít. Po dlouhém pátrání Homer zjistí, že jeho bratr Herbert je bohatý průmyslník, který díky Homerovi zkrachuje.\n"}
{"id": "719810", "url": "https://cs.wikipedia.org/wiki?curid=719810", "title": "Elektronová litografie", "text": "Elektronová litografie\n\nElektronová litografie \"(angl. electron-beam lithography, e-beam lithography, EBL)\" je postup, při kterém je svazek elektronů emitován tak, aby vytvořil vzory (obrazy) na ploše pokryté tenkou vrstvou elektronového rezistu (expozice) a následně jsou selektivně odstraněny (rozpuštěny) buď exponované nebo neexponované oblasti rezistu (vyvolání rezistu).\n\nÚčelem tohoto postupu je vytvořit v rezistu velmi malé struktury, které pak mohou být přeneseny do materiálu podložky. Elektronová litografie byla vyvinuta pro potřeby výroby integrovaných obvodů (zejména výroba masek pro jednotlivé technologické operace). Používá se rovněž pro vytváření struktur v oblasti nanotechnologie.\nZařízení umožňující zápis elektronovým svazkem nazýváme elektronový litograf. Podle tvaru svazku existují litografy s Gaussovským svazkem nebo s tvarovaným svazkem. Svazek je možné vychylovat buďto v pravidelném rastru podobně jako v rastrovacích mikroskopech (rastrový zápis) nebo na libovolnou pozici vychylovacího pole (vektorový zápis).\n\nZákladní částí elektronového litografu je kovová trubka neboli tubus (na obrázku válcová část vpravo nahoře), který je podobný jako u řádkovacího elektronového mikroskopu: zdroj elektronů a urychlovací systém (elektronová tryska), clona (pro nastavení proudu ve svazku případně pro tvarování svazku), elektronově optická soustava a systém vychylování svazku. Do pracovní komory (na obrázku vpravo dole) se umísťuje rámeček s uchyceným vzorkem. Vzhledem k omezenému rozsahu vychylování svazku je další důležitou součástí přesný litografický stolek pro posuv substrátu (viz wafer), jehož pozice je odměřována pomocí laserové interferometrie.\n\nElektronový litograf (podobně jako ostatní zařízení pracující se svazkem elektronů: mikroskop, svářečka) je ultravakuové zařízení. Tohoto stupně vakua se dosahuje pomocí několika typů vývěv (rotační, turbomolekulární, iontové).\nPři zavážení vzorku do  vakuové pracovní komory dojde ke zhoršení vakua v této komoře; pro urychlení výměny (resp. obnovení pracovního tlaku) se používá vakuová propust.\n\nElektronový rezist je makromolekulární látka citlivá na elektromagnetické záření. Působením energie v elektronovém svazku dochází buď k síťovacím procesům (negativní rezisty) nebo k degradačním procesům (pozitivní rezisty). Tyto procesy vedou k lokální změně molekulové hmotnosti rezistu (velikosti molekul). Velikost molekul úzce souvisí s rychlostí rozpouštění rezistu v dané vývojce. Typickým představitelem pozitivního rezistu je PMMA (prakticky dobře známé plexisklo).\n\nPodložka s expoznovaným rezistem se vyvolá pomocí vhodné vývojky. U negativního rezistu se rozpustí neexponované oblasti. U pozitivního rezistu se rozpustí exponované oblasti. Výsledkem je rezistová šablona (maska) s otvory, přes které je možné opracovat vlastní podložku. Základními parametry pro technologii vyvolávání jsou citlivost a kontrast vývojky.\n\nPro opracování podložky lze použít různé technologie. Podmínkou je, aby vůči tomuto zpracování byla rezistová maska dostatečně odolná.\n\n\n"}
{"id": "719811", "url": "https://cs.wikipedia.org/wiki?curid=719811", "title": "Paul Simon (album)", "text": "Paul Simon (album)\n\nPaul Simon je druhé sólové studiové album amerického písničkáře Paula Simona, vydané v roce 1972 u Columbia Records. Jedná se o jeho první album od roku 1965, kdy vydal \"The Paul Simon Songbook\".\n\n"}
{"id": "719813", "url": "https://cs.wikipedia.org/wiki?curid=719813", "title": "Detroit cheers", "text": "Detroit cheers\n\nDetroit Community Scrip (také Detroit cheers) je lokální měna ve formě vlastních hotovostních peněz s působností omezenou na město Detroit ve státě Michigan v USA. Směnný kurz k dolaru je 1:1. Ke konci roku 2008 bylo možné cheers použít v 12 obchodech. Jde o peníze tří místních obchodníků, přičemž každý za tímto účelem předem uložil u bank 1500 USD. Vzhledem ke kurzu jde o specifický druh reklamy.\n"}
{"id": "719814", "url": "https://cs.wikipedia.org/wiki?curid=719814", "title": "Sídhe", "text": "Sídhe\n\nSídh (množné číslo Sídhe) je v původně keltském, dnes irském a skotském bájesloví označení pro tzv. vílí kopce, roztroušené po celém území Irska a Skotska.\n\nPoté co na území Irska přišli Milesiané, národ smrtelníků, lidí; se strhla poslední velká bitva o nadvládu nad Irskem, které se zúčastnili Tuatha dé Danann. Svou mocí sice měli nad lidmi mnohonásobnou převahu, ale ukázalo se, že lidské kovové zbraně dokáží Danany vážně poranit a dokonce i zabít. Došlo k dlouhé a krvavé bitvě a jelikož se štěstí nepřiklánělo ani k jedné straně, rozhodl se jejich vůdce Lugh přenechat zemi smrtelníkům. Následně se snesla mlha tak hustá, že nikdo z lidí neviděl na vlastní ruce. Poté, co se mlha zvedla, už na bojišti žádného Danana nenašli.\n\nKrál Lugh se rozhodl odejít se svou rasou do zásvětí (dnes se často ve spojitosti s touto legendou mluví o vstupu do jiné dimenze, prostoru či času) a nechal mezi důležité zástupce Dananů rozdělit Sídhe, vílí kopce (sídh znamená v irštině kopec nebo pahorek). Kopce označované za dávné Sídhe jsou dodnes roztroušené po většině území Irska a částečně i ve Skotsku a má se jednat o dutou horu obsahující vstup (portál) do světa Tuatha dé Danann. Každá důležitá osobnost Tuatha dé Danann má na starosti jeden tento vílí kopec a může skrz něj vstupovat do světa smrtelníků a zase zpět, přičemž pravděpodobně ho mohou používat i jeho poddaní, ovšem ne sami.\n\nDnes se ovšem označení Sídhe používá nejenom pro vílí kopce, ale i pro většinu tvorů z těchto kopců pocházejících.\n\nJelikož jsou v irském folklóru Dananové považováni za božstvo, za čas se do jejich označení přenesl i název míst, kde se měli údajně zjevovat smrtelníkům a stali se známí jako lidé ze Sídhe. Tak časem vzniklo označení Fear-Sídhe, muž z kopců, Bean-Sídhe, žena z kopců, z nichž nejznámější je pravděpodobně Banshee, s níž je často a nesprávně ztotožňována či Aes Sídhe (občas psáno Aos Sídhe), lid z kopců, souhrnné označení pro ostatní bytosti nepřímo patřících k Tuatha dé Danann.\n\nAes Sídhe lze ovšem přeložit volně i jako \"Mocnosti hory\" a jako takové se vyskytují i v naší české mytologii coby známě \"Svatováclavské vojsko\" v hoře Blaník (a některých jiných horách u nás i na Slovensku), jakožto dědictví po keltských praobyvatelích našeho území. Rovněž v češtině zůstala stopa v pojmenování \"šídové kopce\".\n"}
{"id": "719821", "url": "https://cs.wikipedia.org/wiki?curid=719821", "title": "Reklamní kampaň (povídka)", "text": "Reklamní kampaň (povídka)\n\nReklamní kampaň (anglicky \"Publicity Campaign\") je krátká sci-fi povídka spisovatele Arthura C. Clarka, která vyšla v ČR ve sbírkách \"Zkazky z planety Země\" (Knižní klub 1996 a Baronet 1996, 2011 ), \"Odvrácená strana nebe\" a v antologii (fanbook) \"SCIENCE FICTION 1989/12.(XXXVII)\".\n\nV angličtině vyšla např. ve sbírce \"Tales from Planet Earth\".\n\nArthur C. Clarke napsal tuto povídku v březnu 1953 a záhy byla otištěna v londýnských novinách \"Evening News\". Tři roky poté (v říjnu 1956) se objevila v americkém časopise \"Satellite Science Fiction\". \n\nTvůrci filmu \"Příšery z vesmíru\" a reklamní agenti filmového studia rozebírají po předváděcím promítání film a jeho ziskovost. Zdá se, že film bude kasovní trhák, jeden z agentů na reklamu plánuje masovou reklamní kampaň. Nechají se vyrobit tisíce natahovacích atrap chlupatých mimozemských příšer, plakáty s textem \"POZOR NA OBLOHU! SIRIANÉ PŘICHÁZEJÍ!\" a \"ZEMĚ! MĚJ SE NA POZORU!\" budou vylepeny všude po ulicích.\n\nKampaň je velmi úspěšná, film plní první stránky novin, lidé omdlévají při promítání.\nZrovna v té době přilétají mimozemští vyslanci Třetí galaktické říše navázat s lidmi mírumilovný kontakt. Akce byla pečlivě naplánována během tisíciletí, nepředpokládají se problémy. Vyspělé civilizace dokážou spolupracovat poté, co překonají úvodní šok ze zjištění, že nejsou ve vesmíru samy.\n\nFilm však vyvolal v lidech vlnu xenofobie, k níž také přispěl jistý astronom svým prohlášením o pravděpodobném nepřátelství případných návštěvníků z kosmu. Mimozemšťané přistanou v New Yorku a jsou rozsápáni davem, druhá mise se pokusí navázat kontakt na opačné straně planety Země a dopadne stejně. K flotile mimozemských lodí se začnou přibližovat útočné rakety a velitel výpravy – princ Zervashni vydá rozkaz k drastickým opatřením. Během 20 minut je Země zbavena veškerého života.\n\nČtyřoký princ Zervashni, jenž by člověku mohl připomínat pandu s purpurovým kožichem se táže svého vědeckého poradce Sigisnina II., (jenž měl navázání mírumilovného kontaktu na starost) co se nepodařilo. Sigisnin II., jehož teorie a pověst jsou nadobro zničeny, si nervózně proplete tucet ohebných prstů a odvětí, že tomu vůbec nerozumí. Pozemšťané se chovali jako posedlí.\n\n"}
{"id": "719822", "url": "https://cs.wikipedia.org/wiki?curid=719822", "title": "Toješťovité", "text": "Toješťovité\n\nToješťovité (\"Apocynaceae\") je čeleď vyšších dvouděložných rostlin z řádu hořcotvaré (\"Gentianales\"). Náleží sem sukulenty, byliny, stromy i liány. Je rozšířena po celém světě, ve vlhkých tropech převažují stromy a liány, v sušších oblastech, zvláště v Africe a na Madagaskaru, sukulenty. V české květeně je čeleď zastoupena dvěma původními druhy (barvínek menší a tolita lékařská) a jedním zdomácnělým (klejicha hedvábná).\n\nDo čeledi \"Apocynaceae\" byla v systému APG na základě výsledků fylogenetických studií vřazena dříve samostatná čeleď \"Asclepiadaceae\" (klejichovité).\n\nČeleď toješťovitých je vzhledově velmi různorodá. Nalezneme zde sukulenty se zdužnatělými stonky a redukovanými listy, byliny, keře, epifyty, mohutné stromy i dřevité a bylinné liány.\n\nVětšina dřevnatých druhů je stálezelená. Listy jsou nejčastěji vstřícné, řidčeji přeslenité (\"Rauvolfia\", \"Hemipogon\") nebo střídavé (\"Aspidosperma\", \"Vallesia\"), jednoduché, celokrajné, většinou bez palistů. U mnohých sukulentních rodů jsou listy redukované nebo zcela chybějí a asimilační funkci přebírají stonky. Při poranění rostliny velmi často roní nápadný mléčně bílý latex.\n\nKvětenství jsou úžlabní i vrcholová, různých typů, řidčeji jsou květy jednotlivé. Květy jsou téměř nebo zcela pravidelné, oboupohlavné, pětičetné, u některých zvláště sukulentních zástupců až bizarního vzhledu.\nKališní lístky jsou částečně nebo zcela srostlé. Koruna tvoří krátkou až dlouhou korunní trubku. Tyčinek je 5, jsou přirostlé ke korunní trubce a těsně přidružené k semeníku, volné nebo srostlé v trubičku okolo semeníku. U podčeledí \"Asclepiadoideae\" a \"Secamonoideae\" srůstají zbytnělé konektivy tyčinek se zvětšenou bliznovou hlavou a tvoří strukturu zvanou gynostegium. V květech jsou přítomna nektária, volná nebo srostlá v disk, obklopující bázi semeníku. U zástupců s gynostegiem se nektar tvoří z výrůstků tyčinek. Semeník je svrchní, výjimečně polospodní, ze 2 nebo až 8 volných nebo částečně či zcela srostlých plodolistů. Vajíček je většinou velký počet. Plody jsou různorodé, často dvojice volných nebo srostlých měchýřků různého tvaru, tobolky, bobule, peckovice. U některých zástupců jsou semena křídlatá nebo s míškem. Semena obsahují olejnatý endosperm.\n\nToješťovité náleží mezi 10 největších čeledí kvetoucích rostlin. Čeleď zahrnuje přes 4500 druhů v přibližně 415 rodech. Rozšíření je celosvětové, chybí pouze v chladných oblastech severní polokoule. Největší diverzity dosahují v tropech. Největší rody jsou \"Cynanchum\" (asi 200 druhů), \"Matalea\" (180), svícník (\"Ceropegia\", 160), \"Alyxia\", \"Parsonsia\" a \"Taberaemontana\" (po 120), \"Mandevilla\" (115) a \"Rauvolfia\" (110).\n\nV České květeně je čeleď zastoupena 2 druhy: barvínek menší (\"Vinca minor\") a tolita lékařská (\"Vincetoxicum hirundinaria\"). V Evropské flóře je původních celkem 23 druhů. V jižní Evropě roste oleandr obecný (\"Nerium oleander\"), \"Trachomitum venetum\", \"Caralluma europaea\", \"Caralluma munbyana\", \"Cionura erecta\", \"Cynanchum acutum\", \"Periploca graeca\", \"Periploca laevigata\", několik druhů tolity (\"Vincetoxicum fuscatum\", \"V. canescens\", \"V. huteri\", \"V. nigrum\", \"V. pannonicum\", \"V. speciosum\") a několik druhů barvínků (\"Vinca balcanica\", \"V. difformis\", \"V. herbacea\", \"V. major\"). Na Krymu jsou endemické druhy \"Trachomitum tauricum\", \"Vincetoxicum schmalhausenii\" a \"Vincetoxicum juzepczukii\", další dva druhy tolity (\"Vincetoxicum rossicum\" a \"V. scandens\") rostou v jiných oblastech Ruska. Některé druhy, jako \"Asclepias curassavica\" nebo \"Gomphocarpus fruticosus\" jsou ve Středomoří zplanělé.\n\nToješťovité jsou opylovány většinou hmyzem přilákaným nektarem, pouze některé druhy jsou opylovány ptáky. Semena jsou šířena nejčastěji větrem, případně zvířaty.\nSpecializovaná struktura květů u zástupců podčeledí \"Asclepiadoideae\" a \"Secamonoideae\" je vykládána jako adaptace opylování hmyzem a je svojí pokročilostí srovnatelná pouze s květy orchidejí.\n\nToješťovité jsou klasickou živnou rostlinou housenek babočkovitých motýlů podčeledi \"Danainae\". Pyrrolizidinové alkaloidy a kardenolidy ze skupiny steroidních glykosidů obsažené v rostlinách se hromadí v tělech housenek a činí je stejně jako dospělé motýly nepoživatelnými pro ptáky. Obdobný proces probíhá i u býložravých tesaříkovitých brouků rodu \"Tetraopes\".\n\nU bylinných a částečně i dřevnatých zástupců čeledi lze nalézt nejrůznější typy sukulence. Vyskytují se téměř výhradně ve Starém světě. Z celkového počtu 415 rodů toješťovitých je asi 65 rodů výlučně sukulentních, mnohé sukulenty však lze nalézt i v dalších rodech. Celkový počet sukulentních druhů této čeledi dosahuje 800. Nejběžnějším typem je stonková sukulence,\n\nStonková sukulence je v této čeledi nejběžnějším typem. Jednu skupinu tvoří tzv. stapélie z tribu \"Ceropegieae\" podčeledi \"Asclepiadoideae\". Jsou to sukulentní byliny charakteristické hranatými stonky s velmi redukovanými listy a čirou šťávou. Centrum jejich rozšíření je v Africe. Podobným typem je i většina svícníků (\"Ceropegia\"), rostoucích především v Africe a Arábii. Dalším typem jsou rostliny s listy a válcovitými tenkými sukulentními stonky, zastoupené především rody \"Cynanchum\" a \"Sarcostemma\" z tribu \"Asclepiadeae\". Při poranění roní mléčnou nebo žlutavou šťávu. Centrum jejich rozšíření je na Madagaskaru. Poslední skupinu tvoří dřevnatějící a často robustní zástupci, jako jsou rody \"Pachypodium\" a \"Adenium\".\n\nSkupina stapélií zahrnuje celkem 326 druhů, z toho je 167 druhů endemity jižní Afriky. Dále se stapélie vyskytují v téměř celé Africe mimo centrální části Sahary a rovníkové západní Afriky, v Arábii, na jižním Madagaskaru (6 druhů rodu \"Stapelianthus\"), v Asii (rody \"Caralluma\" a \"Frerea\") a Evropě. V Asii je několik samostatných areálů rozšíření: ve větší části Indie a na Sri Lance, v Pákistánu a přilehlých oblastech Íránu a sz. Indie, v Barmě, drobná arela je i v Nepálu. V Evropě se vyskytují 2 druhy rodu \"Caralluma\" v jižním Španělsku. Tyto rostliny mají jen výjimečně listy nebo trny. Jejich dužnaté a mnohdy červeně či hnědě zbarvené a páchnoucí květy jsou specializovány na opylování mouchami.\n\nZástupci rodu \"Fockea\" a některé svícníky mají spodní podzemní část stonku přeměněnou v hlízu, která může u některých zástupců nabýt velikosti až 1 metr. Kořenové sukulentní hlízy je možno nalézt u různých rodů podčeledi \"Periplocoideae\", jako jsou rody \"Ischnolepis\", \"Stomatostemma\", \"Raphionacme\" a \"Schlechterella\".\n\nSukulentní listy mají zástupci rodů hoja (\"Hoya\"), \"Dischidia\" a několika příbuzných drobných rodů. Jsou to převážně liány, epifyty a litofyty a vyskytují se od Indie po jihovýchodní Asii a Austrálii. Velký počet druhů roste v deštných lesích Malajsie, Indonésie a Papuy-Nové Guiney. Mezi listové sukulenty náleží i několik druhů afrických svícníků (\"Ceropegia\").\n\nZvláště v tropických pralesích náleží k toješťovitým i mohutné stromy. V tropické Americe rostou běžně např. zástupci rodů \"Aspidosperma\", \"Couma\", \"Ambelania\", \"Lacmellea\", \"Macoubea\" a mnohé jiné. Většina druhů mimo rodu \" Aspidosperma\" má řídký mléčný latex a vstřícné, případně přeslenité listy. V tropických pralesích východní Austrálie roste zejména \"Alstonia scholaris\".\n\nVe většině tradičních taxonomických systémů (Cronquist, Dahlgren) byly rozlišovány 2 čeledi: toješťovité (\"Apocynaceae\", 164 rodů) a klejichovité (\"Asclepiadaceae\", 250 rodů). Molekulárními metodami však bylo zjištěno, že čeleď toješťovité je v tomto pojetí parafyletická a obě čeledi byly v systému APG sloučeny do jedné.\n\nV dnešní taxonomii se tato čeleď dělí na 5 podčeledí:\n\nPodčeledi \"Rauvolfioideae\" a \"Apocynoideae\" byly shledány parafyletickými.\n\nToješťovité obsahují celou paletu účinných látek, charakteristické jsou zvláště indolové alkaloidy, dále pyridinové, pyrrolizidinové a steroidní alkaloidy, iridoidy, kardioaktivní glykosidy.\n\nToješťovité jsou významné díky účinným obsahovým látkám především pro medicínu, mnohé druhy také poskytují textilní a jiná vlákna a kaučuk. Je mezi nimi relativně málo potravin. Některé druhy slouží jako okrasné rostliny.\n\nNěkteré druhy jsou zdrojem účinných látek využívaných v medicíně, např. při chemoterapii (\"Catharanthus roseus\"), při léčbě potíží s prokrvováním mozku (\"Vinca minor\") nebo při léčení vysokého krevního tlaku (\"Rauvolfia serpentina\"). Sušená kůra \"Alstonia scholaris\" je v Indické medicíně využívána pod názvem 'chatim' při léčbě úplavice a horečky a kdysi se dovážela i do Evropy. Místně se v Asii i tropické Africe používají různé druhy \"Holarrhena\" jako prostředek proti parazitům, při léčbě úplavice, cholery, bronchitidy, hemoroidů a jiných chorob. Dnes již jen velmi málo jsou používána velmi účinná kardiotonika z různých druhů rodu krutikvět (\"Strophanthus\"). Afričtí šamani využívají kořeny \"Tabernanthe iboga\" a semena \"Voacanga africana\" při rituálních obřadech.\n\nLidová medicína využívá toješťovité vzhledem k jejich jedovatosti omezeně. Nať barvínku menšího (\"Vinca minor\") je používána na snížení krevního tlaku a regeneraci krve, při úplavici, krvácení z nosu a vykašlávání krve a zevně pak na rány a ústní infekce. Tolita lékařská (\"Vincetoxicum hirundinaria\") je dns využívána již jen zevně, při léčení vyrážek a některých typů ekzémů. V tradiční čínské medicíně jsou v omezeném rozsahu využívány druhy \"Cynanchum atratum\" a \"Trachelospermum jasminoides\".\n\nMnohé druhy toješťovitých poskytují vlákna většinou místního významu, získávaná buď z lýka nebo z chmýru semen. Lýko některých druhů toještě (\"Apocynum\") je zdrojem měkkých ale pevných vláken. V Severní Americe se takto využívá druh \"Apocynum cannabinum\", jehož vlákna využívali indiáni k výrobě tkanin, provazů a rybářských sítí odolných proti rozkladu. V Indii se pro vlákna místně pěstuje \"Baumontia grandiflora\", \"Marsdenia tenacissima\", \"Calotropis gigantea\" a \"C. procera\". Z dalších jsou to různé druhy klejichy, např. \"Asclepias incarnata\" a \"A. curassavica\", .\n\nKaučuk se v Africe těžil z různých druhů rodu \"Landolphia\" a také z druhu \"Funtumia elastica\". Jihoamerický strom \"Couma macrocarpa\" a některé příbuzné druhy poskytují chutný latex, používaný jako mléko do kávy a po povaření dávající žvýkací gumu. Jedlé jsou i plody.\n\nDřevo jihoamerických stromů rodu \"Aspidosperma\" je velmi pevné a je běžně využíváno na stavbu mostů, lešení, výrobu pádel a podobně.\n\nPlody \"Ambelania acida\" se jedí v Amazonii, nejprve se ale musí zakvasit, jinak působí projímavě. V Africe i Asii slouží jako místní ovoce bobule různých druhů \"Carissa\", podobně v tropické Americe \"Lacmellea\".\n\nMnohé druhy slouží zvláště v tropech jako okrasné rostliny. Často mají velké a nápadné květy. Ve Středomoří je běžně pěstován v různých barevných variantách oleandr obecný (\"Nerium oleander\"). Dalším oblíbeným druhem je bělokvětá bujně rostoucí liána \"Trachelospermum jasminoides\", používaná ve Středomoří k ozelenění stěn a pergol. Dále se v tropech a subtropech pěstují okrasné druhy \"Adenium obesum\", \"Allamanda cathartica\", \"Plumeria alba\" a \"Plumeria rubra\", \"Thevetia peruviana\" a mnohé jiné.\n\nJako pokojové rostliny se pěstují především hoji (\"Hoya\"), svícník \"Ceropegia woodii\" a věncovec květnatý (\"Stephanotis floribunda\"). Mnohé rody a druhy především afrických stapélií jsou pěstovány ve sbírkách sukulentů.\n\n\"Absolmsia\",\n\"Acokanthera\",\n\"Adelostemma\",\n\"Adenium\",\n\"Aganonerion\",\n\"Aganosma\",\n\"Aidomene\",\n\"Alafia\",\n\"Allamanda\",\n\"Allomarkgrafia\",\n\"Allowoodsonia\",\n\"Alstonia\",\n\"Alyxia\",\n\"Amalocalyx\",\n\"Ambelania\",\n\"Amblystigma\",\n\"Ampelamus\",\n\"Amphidetes\",\n\"Amsonia\",\n\"Anatropanthus\",\n\"Ancylobothrys\",\n\"Anechites\",\n\"Angadenia\",\n\"Anisopus\",\n\"Anisotoma\",\n\"Anodendron\",\n\"Anomotassa\",\n\"Apocynum\",\n\"Araujia\",\n\"Artia\",\n\"Asclepias\",\n\"Asketanthera\",\n\"Aspidoglossum\",\n\"Aspidosperma\",\n\"Astephanus\",\n\"Asterostemma\",\n\"Atherandra\",\n\"Atherolepis\",\n\"Atherostemon\",\n\"Baeolepis\",\n\"Baissea\",\n\"Barjonia\",\n\"Baroniella\",\n\"Baseonema\",\n\"Basistelma\",\n\"Batesanthus\",\n\"Beaumontia\",\n\"Blepharodon\",\n\"Blyttia\",\n\"Bousigonia\",\n\"Brachystelma\",\n\"Cabucala\",\n\"Calathostelma\",\n\"Callichilia\",\n\"Calocrater\",\n\"Calostigma\",\n\"Calotropis\",\n\"Cameraria\",\n\"Campestigma\",\n\"Camptocarpus\",\n\"Caralluma\",\n\"Carissa\",\n\"Carruthersia\",\n\"Carvalhoa\",\n\"Catharanthus\",\n\"Cerbera\",\n\"Cerberiopsis\",\n\"Ceropegia\",\n\"Chamaeclitandra\",\n\"Chilocarpus\",\n\"Chlorocyathus\",\n\"Chonemorpha\",\n\"Chunechites\",\n\"Cibirhiza\",\n\"Cionura\",\n\"Cleghornia\",\n\"Clemensiella\",\n\"Clitandra\",\n\"Condylocarpon\",\n\"Conomitra\",\n\"Cordylogyne\",\n\"Corollonema\",\n\"Cosmostigma\",\n\"Costantina\",\n\"Couma\",\n\"Craspidospermum\",\n\"Crioceras\",\n\"Cryptolepis\",\n\"Cryptostegia\",\n\"Curinila\",\n\"Curroria\",\n\"Cyathostelma\",\n\"Cycladenia\",\n\"Cyclocotyla\",\n\"Cylindropsis\",\n\"Cynanchum\",\n\"Cyprinia\",\n\"Dalzielia\",\n\"Decabelone\",\n\"Decalepis\",\n\"Decanema\",\n\"Decastelma\",\n\"Delphyodon\",\n\"Dewevrella\",\n\"Dicarpophora\",\n\"Dictyanthus\",\n\"Dictyophleba\",\n\"Diplolepis\",\n\"Diplorhynchus\",\n\"Diplostigma\",\n\"Dischidanthus\",\n\"Dischidia\",\n\"Dischidiopsis\",\n\"Ditassa\",\n\"Dittoceras\",\n\"Dolichostegia\",\n\"Dorystephania\",\n\"Dregea\",\n\"Drepanostemma\",\n\"Duvalia\",\n\"Duvaliandra\",\n\"Dyera\",\n\"Ecdysanthera\",\n\"Echidnopsis\",\n\"Echites\",\n\"Ecliptostelma\",\n\"Ectadiopsis\",\n\"Ectadium\",\n\"Edithcolea\",\n\"Elytropus\",\n\"Emicocarpus\",\n\"Emplectanthus\",\n\"Epigynum\",\n\"Epistemma\",\n\"Eucorymbia\",\n\"Eustegia\",\n\"Exolobus\",\n\"Fanninia\",\n\"Farquharia\",\n\"Fernaldia\",\n\"Fimbristemma\",\n\"Finlaysonia\",\n\"Fischeria\",\n\"Fockea\",\n\"Folotsia\",\n\"Forsteronia\",\n\"Frerea\",\n\"Funastrum\",\n\"Funtumia\",\n\"Galactophora\",\n\"Geissospermum\",\n\"Genianthus\",\n\"Glossonema\",\n\"Glossostelma\",\n\"Gomphocarpus\",\n\"Gongronema\",\n\"Gongylosperma\",\n\"Gonioanthela\",\n\"Gonioma\",\n\"Goniostemma\",\n\"Gonocrypta\",\n\"Gonolobus\",\n\"Graphistemma\",\n\"Grisebachiella\",\n\"Grisseea\",\n\"Gunnessia\",\n\"Gymnanthera\",\n\"Gymnema\",\n\"Gymnemopsis\",\n\"Hancornia\",\n\"Hanghomia\",\n\"Haplophyton\",\n\"Harmandiella\",\n\"Harpanema\",\n\"Heliostemma\",\n\"Hemidesmus\",\n\"Hemipogon\",\n\"Heterostemma\",\n\"Heynella\",\n\"Himantostemma\",\n\"Himatanthus\",\n\"Holarrhena\",\n\"Holostemma\",\n\"Hoodia\",\n\"Hoya\",\n\"Hoyella\",\n\"Huernia\",\n\"Huerniopsis\",\n\"Hunteria\",\n\"Hypolobus\",\n\"Ibatia\",\n\"Ichnocarpus\",\n\"Ischnolepis\",\n\"Ischnostemma\",\n\"Isonema\",\n\"Ixodonerium\",\n\"Jacaima\",\n\"Janakia\",\n\"Jobinia\",\n\"Kamettia\",\n\"Kanahia\",\n\"Karimbolea\",\n\"Kibatalia\",\n\"Kinepetalum\",\n\"Kopsia\",\n\"Labidostelma\",\n\"Lachnostoma\",\n\"Lacmellea\",\n\"Lagoa\",\n\"Landolphia\",\n\"Laubertia\",\n\"Lavrania\",\n\"Laxoplumeria\",\n\"Leichardtia\",\n\"Lepinia\",\n\"Lepiniopsis\",\n\"Leptadenia\",\n\"Leuconotis\",\n\"Lhotzkyella\",\n\"Loniceroides\",\n\"Lorostelma\",\n\"Lugonia\",\n\"Lygisma\",\n\"Macoubea\",\n\"Macropetalum\",\n\"Macropharynx\",\n\"Macroscepis\",\n\"Macrosiphonia\",\n\"Madarosperma\",\n\"Mahafalia\",\n\"Malinvaudia\",\n\"Malouetia\",\n\"Mandevilla\",\n\"Mangenotia\",\n\"Margaretta\",\n\"Marsdenia\",\n\"Mascarenhasia\",\n\"Matelea\",\n\"Meladerma\",\n\"Melinia\",\n\"Mellichampia\",\n\"Melodinus\",\n\"Menabea\",\n\"Meresaldia\",\n\"Merrillanthus\",\n\"Mesechites\",\n\"Metalepis\",\n\"Metaplexis\",\n\"Metastelma\",\n\"Micholitzia\",\n\"Micrechites\",\n\"Microdactylon\",\n\"Microloma\",\n\"Microplumeria\",\n\"Microstelma\",\n\"Miraglossum\",\n\"Mitolepis\",\n\"Molongum\",\n\"Mitostigma\",\n\"Mondia\",\n\"Morrenia\",\n\"Mortoniella\",\n\"Motandra\",\n\"Mucoa\",\n\"Myriopteron\",\n\"Nautonia\",\n\"Neisosperma\",\n\"Neobracea\",\n\"Neocouma\",\n\"Neoschumannia\",\n\"Nephradenia\",\n\"Nerium\",\n\"Notechidnopsis\",\n\"Nouettea\",\n\"Ochrosia\",\n\"Odontadenia\",\n\"Odontanthera\",\n\"Odontostelma\",\n\"Oistonema\",\n\"Oncinema\",\n\"Oncinotis\",\n\"Oncostemma\",\n\"Ophionella\",\n\"Orbea\",\n\"Orbeanthus\",\n\"Orbeopsis\",\n\"Oreosparte\",\n\"Orthanthera\",\n\"Orthopichonia\",\n\"Orthosia\",\n\"Oxypetalum\",\n\"Oxystelma\",\n\"Pachycarpus\",\n\"Pachycymbium\",\n\"Pachypodium\",\n\"Pacouria\",\n\"Papuastelma\",\n\"Papuechites\",\n\"Parahancornia\",\n\"Parameria\",\n\"Parapodium\",\n\"Parquetina\",\n\"Parsonsia\",\n\"Pattalias\",\n\"Peckoltia\",\n\"Pectinaria\",\n\"Peltastes\",\n\"Pentabothra\",\n\"Pentacyphus\",\n\"Pentagonanthus\",\n\"Pentalinon\",\n\"Pentanura\",\n\"Pentarrhinum\",\n\"Pentasacme\",\n\"Pentastelma\",\n\"Pentatropis\",\n\"Pentopetia\",\n\"Pentopetiopsis\",\n\"Peplonia\",\n\"Pergularia\",\n\"Periglossum\",\n\"Periploca\",\n\"Petchia\",\n\"Petopentia\",\n\"Pezisicarpus\",\n\"Phaeostemma\",\n\"Pherotrichis\",\n\"Philibertia\",\n\"Phyllanthera\",\n\"Physostelma\",\n\"Piaranthus\",\n\"Picralima\",\n\"Platykeleba\",\n\"Plectaneia\",\n\"Pleiocarpa\",\n\"Pleioceras\",\n\"Pleurostelma\",\n\"Plumeria\",\n\"Podandra\",\n\"Podostelma\",\n\"Poicillopsis\",\n\"Polystemma\",\n\"Pottsia\",\n\"Prestonia\",\n\"Prosopostelma\",\n\"Prosthecidiscus\",\n\"Pseudibatia\",\n\"Pseudolithos\",\n\"Pseudomarsdenia\",\n\"Pseudopectinaria\",\n\"Pteralyxia\",\n\"Ptycanthera\",\n\"Pycnobotrya\",\n\"Pycnobregma\",\n\"Pycnoneurum\",\n\"Pycnorhachis\",\n\"Pycnostelma\",\n\"Quaqua\",\n\"Quiotania\",\n\"Quisumbingia\",\n\"Raphionacme\",\n\"Raphistemma\",\n\"Rauvolfia\",\n\"Rhabdadenia\",\n\"Rhazya\",\n\"Rhigospira\",\n\"Rhodocalyx\",\n\"Rhyncharrhena\",\n\"Rhynchodia\",\n\"Rhyssolobium\",\n\"Rhyssostelma\",\n\"Rhytidocaulon\",\n\"Riocreuxia\",\n\"Rojasia\",\n\"Rothrockia\",\n\"Saba\",\n\"Sacleuxia\",\n\"Salpinctes\",\n\"Sarcolobus\",\n\"Sarcorrhiza\",\n\"Sarcostemma\",\n\"Sattadia\",\n\"Schistogyne\",\n\"Schistonema\",\n\"Schizoglossum\",\n\"Schizozygia\",\n\"Schlechterella\",\n\"Schubertia\",\n\"Scyphostelma\",\n\"Secamone\",\n\"Secamonopsis\",\n\"Secondatia\",\n\"Seshagiria\",\n\"Sindechites\",\n\"Siphonostelma\",\n\"Sisyranthus\",\n\"Skytanthus\",\n\"Socotranthus\",\n\"Solenostemma\",\n\"Spathidolepis\",\n\"Sphaerocodon\",\n\"Spirella\",\n\"Spirolobium\",\n\"Spongiosperma\",\n\"Stapelia\",\n\"Stapelianthus\",\n\"Stapeliopsis\",\n\"Stathmostelma\",\n\"Steleostemma\",\n\"Stelmatocodon\",\n\"Stemmadenia\",\n\"Stenomeria\",\n\"Stenostelma\",\n\"Stephanostegia\",\n\"Stephanostema\",\n\"Stephanotis\",\n\"Stigmatorhynchus\",\n\"Stipecoma\",\n\"Stomatostemma\",\n\"Strempeliopsis\",\n\"Streptocaulon\",\n\"Streptomanes\",\n\"Strobopetalum\",\n\"Strophanthus\",\n\"Stuckertia\",\n\"Swynnertonia\",\n\"Tabernaemontana\",\n\"Tabernanthe\",\n\"Tacazzea\",\n\"Tainionema\",\n\"Tanulepis\",\n\"Tassadia\",\n\"Telectadium\",\n\"Telesilla\",\n\"Telminostelma\",\n\"Telosma\",\n\"Temnadenia\",\n\"Tenaris\",\n\"Tetraphysa\",\n\"Thenardia\",\n\"Thevetia\",\n\"Thozetia\",\n\"Thyrsanthella\",\n\"Tintinnabularia\",\n\"Tonduzia\",\n\"Toxocarpus\",\n\"Trachelospermum\",\n\"Trachycalymma\",\n\"Treutlera\",\n\"Trichocaulon\",\n\"Trichosacme\",\n\"Trichosandra\",\n\"Tridentea\",\n\"Triodoglossum\",\n\"Tromotriche\",\n\"Tweedia\",\n\"Tylodontia\",\n\"Tylophora\",\n\"Tylophoropsis\",\n\"Urceola\",\n\"Urnularia\",\n\"Urostephanus\",\n\"Utleria\",\n\"Vahadenia\",\n\"Vailia\",\n\"Vallariopsis\",\n\"Vallaris\",\n\"Vallesia\",\n\"Vinca\",\n\"Vincetoxicopsis\",\n\"Vincetoxicum\",\n\"Voacanga\",\n\"Vohemaria\",\n\"White-Sloanea\",\n\"Widgrenia\",\n\"Willughbeia\",\n\"Woodia\",\n\"Woytkowskia\",\n\"Wrightia\",\n\"Xylinabaria\",\n\"Xysmalobium\",\n\"Zacateza\",\n\"Zygostelma\"\n\n"}
{"id": "719832", "url": "https://cs.wikipedia.org/wiki?curid=719832", "title": "Sídliště Velká Ohrada", "text": "Sídliště Velká Ohrada\n\nSídliště Velká Ohrada je část Jihozápadního Města v Praze-Stodůlkách. Bylo vybudováno v letech 1988–1993 východně od Velké Ohrady a jižně a jihozápadně od Malé Ohrady. Bylo navržené pro 13 tisíc obyvatel.\n\nJeho základ tvoří 9 čtvercových bloků panelových domů s vnitrobloky, uspořádaných do velkého čtverce, kolem nějž se nachází několik dalších bloků a areály škol a školek. Severozápadně od středu sídliště jsou čtverce bloků přerušeny obchodním centrem, v jihovýchodním rohu se nachází budova s poštou a lékárnou. Autory této paladiánské koncepce byli Jan Bočan a Zdeněk Rothbauer.\n\nNázvy ulic na sídlišti Velká Ohrada nesou jména českých lékařů žijících ve 20. století. Ze severní, východní a jižní strany obchází panelové bloky sídliště ulice Janského, na západní straně ho ohraničuje ulice Bašteckého. Západně od ulice Bašteckého vede ulice Červeňanského, po níž jsou vedeny autobusové linky k otočce Velká Ohrada; obě ulice jsou od sebe odděleny pásem parkovacích domů a parkovišť. V severojižním směru rozdělují sídliště ulice Drimlova a na ni za obchodním centrem navazující Prusíkova a ulice Kurzova, v západovýchodním směru je protínají ulice Borovanského a Přecechtělova. Na třech křižovatkách uvnitř sídliště se nacházejí kruhové objezdy, které jsou využívány i k parkování. Vnitřní ulice nejsou v celé délce průjezdné, ale jsou otočkami rozděleny na soustavu krátkých obslužných slepých ulic. Školy a školky jsou umístěny vně vlastního útvaru sídliště, a to na jižní a východní straně, u ulic Klausova, Netouškova a Herčíkova. Na severní straně odděluje sídliště Velká Ohrada a Malou Ohradu ulice Tlumačovská, po níž je rovněž vedena závlekem přes otočku Nad Malou Ohradou městská autobusová doprava.\n"}
{"id": "719835", "url": "https://cs.wikipedia.org/wiki?curid=719835", "title": "Eukalyptol", "text": "Eukalyptol\n\nEukalyptol (známý také jako \"cineol\") je organická sloučenina patřící mezi cyklické ethery a monoterpenoidy. Za běžných podmínek se jedná o bezbarvou kapalinu vyskytující se v přírodě. Eukalyptol je znám pod širokou škálou synonym, například jako 1,8-cineol, cineol, limonenoxid, kajeputol, 1,8-epoxy-\"p\"-menthan nebo 1,8-oxido-\"p\"-menthan.\n\nV roce 1870 F. S. Cloez identifikoval eukalyptol jako dominantní složku oleje rostliny \"Eucalyptus globulus\" a přisoudil mu toto jméno. S eukalyptolem by neměl být zaměňován eukalyptový olej, obecný souhrnný název pro oleje rostlin rodu \"Eucalyptus\".\n\nEukalyptol tvoří až 90 % esenciálního oleje některých druhů eukalyptového oleje, což mu dalo jeho název. Je však obsažen také v kafrovníku lékařském, bobkovém listu, kajeputu střídavolistém, pelyňku černobýlu, bazalce pravé, rozmarýně lékařské, šalvěji lékařské a v listech dalších aromatických rostlin. Frakční destilací eukalyptového oleje lze získat eukalyptol o čistotě 99,6 až 99,8 %.\n\nEukalyptol má svěží kafrovou vůni a kořennou, chladivou chuť. Je nerozpustný ve vodě, lze ho však mísit s etherem, ethanolem a chloroformem. Teplota varu je 176 °C, teplota vzplanutí 49 °C. Eukalyptol tvoří krystalické addukty s halogenkyselinami, \"o\"-kresolem, resorcinolem a kyselinou fosforečnou. Tvorba těchto adduktů je užitečná pro čištění.\n\nDíky příjemné vůni a chuti má mnohá použití jako ochucovadlo v léčivech (sirupy proti kašli), obecně jako aroma (žvýkačky), přidává se i do parfémů, mýdel nebo šampónů, prostředků ústní hygieny (zubní pasty, kloktadla) apod. Eukalyptol se používá jako insekticid a repelent. Nicméně je velice přitažlivý pro samečky některých druhů včel, které jsou za pomocí eukalyptolu lákány do pastí pro vědecké studie.\n\nPřestože se eukalyptol v malých dávkách používá k ochucování a jako součást léčiv, ve větších dávkách je toxický. Už jeden mililitr eukalyptolu může způsobit přechodné kóma. Ve vyšších dávkách je eukalyptol nebezpečný při požití, styku s kůží i při vdechování par. Působí na dýchací a nervový systém. Častými příznaky předávkování je zvracení, chřipkové symptomy, svalová slabost, apatie. Akutní orální smrtelná dávka LD pro potkany je 2 480 mg/kg. Eukalyptol je klasifikován jako toxický pro reprodukci.\n\n"}
{"id": "719839", "url": "https://cs.wikipedia.org/wiki?curid=719839", "title": "Čeněk Hevera", "text": "Čeněk Hevera\n\nČeněk Hevera (7. prosince 1836 Kolín – 27. ledna 1896 Kolín) byl český politik za staročeskou stranu, organizátor hospodářského života na Kolínsku a odborný spisovatel. Podílel se na vzniku průmyslových podniků, usiloval o rozvoj družstevních záložen. V letech 1874–1889 zasedal v českém zemském sněmu a 1873–1891 na Říšské radě. Byl autorem řady publikací, zejména s ekonomickou a správní tematikou.\n\nNarodil se v Kolíně 7. prosince 1836. Brzy ztratil oba rodiče a musel se starat o tři mladší bratry. Pevnou vůlí se mu ale podařilo překonat nesnáze a soukromě si zajistit vzdělání, které jiní získávali na vysokých školách.\n\nPracoval nejprve na okresním úřadě v Přibyslavi a roku 1865 získal místo okresního tajemníka v Kolíně. Usiloval o rozvoj okresu. Jako člen výboru okresní hospodářské a průmyslové jednoty se podílel na založení banky, akciového skladu na střižní zboží a továrny na umělá hnojiva. Podporoval také české vlastenecké iniciativy. Jeho zásluhou byl také v Kolíně vybudován železný most.\n\nSnažil se o rozvoj družstevních záložen. Reorganizoval kolínskou záložnu, která pak poskytovala rozsáhlé úvěry drobným rolníkům. Roku 1873 se na sjezdu v Mladé Boleslavi vyslovil pro podporu českých peněžních ústavů. O dva roky později byl povolán do komise pro povznesení hospodářského úvěru. Jeho názory se lišily od postojů dalších členů a když se je pokusil zveřejnit v deníku \"Politik\", byl článek zkonfiskován.\n\nV letech 1868–72 byl hlavním řečníkem na několika táborech lidu – ve Vysoké a Malíně na Kutnohorsku a v Ledči nad Sázavou. Počátkem 70. let také uskutečnil několik cest: 1870 po Čechách, Německu a Belgii, 1871 do Švýcarska a o dva roky později do Francie.\n\nV letech 1874–89 zasedal v Českém zemském sněmu jako poslanec staročeské strany za venkovské obce okresů Hradec Králové a Nechanice. V letech 1873–1891 byl rovněž poslancem rakouské Říšské rady. V prvních přímých volbách do Říšské rady roku 1873 získal mandát poslance za kurii venkovských obcí, obvod Kolín, Poděbrady atd. V souladu s tehdejší českou opoziční politikou pasivní rezistence ale mandát nepřevzal a do sněmovny se nedostavil, čímž byl jeho mandát i přes opakované zvolení prohlášen za zaniklý.\n\nV roce 1879 Eduard Taaffe, tehdy představitel konzervativního německorakouského tábora, inicioval jednání s českou opozicí, na jejichž konci byl český vstup na Říšskou radu, zahájení aktivní politiky a přechod Čechů do provládního tábora. Ve volbách do Říšské rady roku 1879 byl Hevera zvolen za kurii venkovských obcí, obvod Kolín, Poděbrady atd. Nyní mandát převzal. Zaměřoval se zejména na národohospodářské otázky. Za tentýž volební obvod byl zvolen i ve volbách do Říšské rady roku 1885.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885.\n\nJeho přičiněním získala Česká akademie věd a umění Šichův fond ve výši cca 48 tisíc zlatých.\n\nZa zásluhy byl jmenován čestným občanem několika obcí a čestným členem řady spolků.\n\nHevera byl známý jako odborný spisovatel, zejména v oblasti národního hospodářství a veřejné správy. Knižně vydal např.:\n\nPosmrtně vyšla \"Podrobná mapa okolí pražského\" a \"365 odpoledních výletů z Prahy\", na jejichž sestavení se podílel.\n\n"}
{"id": "719843", "url": "https://cs.wikipedia.org/wiki?curid=719843", "title": "Clíodhna", "text": "Clíodhna\n\nClíodhna (též známá jako Clíona, Clídna, Clíodna či poangličtěle Cleena) je jednou z lidu Tuatha dé Danann a je v keltském bájesloví označována za jednu z Bean-Sídhe a královnu Banshee. Velice zřídka se také můžeme setkat s názorem, že Clíodhna je bohyní lásky a krásy a má tři velice pestře zbarvené ptáky, kteří jedí pouze jablka z tajuplného stromu nacházejícího se v zásvětí a tito ptáci mají mít moc zazpívat velice nádhernou píseň, která dokáže uzdravovat i těžce nemocné.\n\nPodle legend Clíodhna opustila svou domovinu na ostrově ve světě známém jako Tir Tairngire a odešla do lidského světa kde žila se smrtelníkem Ciabhánem, ale jednoho dne usnula na pobřeží v Glandore v hrabství Cork, kde ji odnesla velká vlna. Dodnes se u tohoto pobřeží říká přílivu Tonn Chlíodhna, Clíodhnina Vlna.\n\nExistují dvě verze Clíodhnina příběhu:\n\nV první verzi příběhu Clíodhna pochází z ostrova Země Mládí a jednoho dne uteče do země lidí žít se smrtelníkem. Její milenec Ciabhán (poangličtěle Keevan) pak po několika letech zemřel při lovu v lese. Truchlící Clíodhna se pak jednoho dne nechá uspat krásnou melodií ze Země Mládí na pobřeží a vlna ji strhne zpět do moře.\n\nV druhé verzi příběhu se Clíodhna jednoho dne prochází po pobřeží a lehne si do písku. Po chvíli ji uspí kouzelná melodie, kterou hraje bard z Manannánu, jejího rodného domova. Nakonec se přižene velká vlna a stáhne spící Clíodhnu do moře, kde ji tiše a jemně odnese zpět do Země Víl, nechávajíc tak jejího přítele zničeného z jejího zmizení, ovšem v této verzi příběhu Ciabhán neumírá. Na památku Clíodhny se proto od těch dob přílivu u tohoto pobřeží říká Cleenina Vlna.\n\nV Irské literatuře je Cleena z Carrigcleen (Cleena of Carrigcleena) popisována jako nejmocnější z Banshee, jenž má moc tvořit pravidla a vládnout jako královna všem Sheoques v jižním Munsteru. Někde je dokonce označována jako hlavní ženské božstvo celého Munsteru.\n\nS Carraig Chlíodhna, CarrigCleena či Carrig-Cleena, tzv. Cleeninou skálou, se můžeme setkat v hrabství Cork. Toto jméno nesou dvě veliké skály zasvěcené Clíodhně. Více známá z těchto dvou leží 7 mil (11,2 km) jiho-jihozápadně od Mallow v hrabství Cork a je považována za bránu do jiného světa. Venkované zde ještě v pozdním 19. století věřili, že Clíodhnino požehnání i nadále přetrvává ve světě lidí v trávě v kamenném kruhu a její moc ochrání kraj před zničením plodin na polích, nemocemi zvířat a černou magií. Druhá Clíodhnina skála leží poměrně hodně stranou od moře, 2 míle (3,2 km) jihovýchodně od Ross Carbery, hrabství Cork.\n"}
{"id": "719844", "url": "https://cs.wikipedia.org/wiki?curid=719844", "title": "IBM Personal Computer XT", "text": "IBM Personal Computer XT\n\nIBM Personal Computer XT (též IBM XT, PC XT nebo IBM 5160) je v informatice označení osobního počítače uvedeného firmou IBM na trh v USA dne 8. března 1983. Zkratka XT v názvu počítače znamená eXtended Technology (\"„rozšířená technologie“\"), čímž společnost IBM upozorňovala na nová rozšíření, která nebyla v původním IBM PC dostupná. Mezi nejvýznamnější novinky patřil standardně montovaný pevný disk s kapacitou 10 MiB. Další důležitá změna se týkala slotů rozšiřující sběrnice, jejichž počet vzrostl z 5 na (později) standardních 8. Základní architektura se však prakticky nezměnila – srdcem počítače zůstal procesor Intel 8088 s taktem 4,77 MHz propojený s periferiemi prostřednictvím 8bitových rozšiřujících slotů. Jako nástupce počítačů PC XT byl v srpnu 1984 představen model PC AT, který mimo jiné přinesl i nový procesor a širší (16bitovou) sběrnici.\n\nStandardní výbavou PC XT bylo 128 KiB RAM, 5,25″ mechanika pro diskety s kapacitou 360 KiB, 10 MB pevný disk Seagate ST–412 a 130 W napájecí zdroj. Pozdější modely nabízely 256 KiB operační paměti jako standard a možnost instalace pevného disku s kapacitou 20 MiB. Z osmi rozšiřujících slotů základní desky byly 3 obsazeny adaptérem disketové jednotky, řadičem pevného disku a asynchronním adaptérem (sériový port RS-232). Osmý slot byl zapojen mírně odlišně, než ostatní sloty, což mělo za důsledek nekompatibilitu s některými kartami. Tento slot byl využíván pro připojení grafického adaptéru MDA nebo CGA. Od roku 1984 byly k dispozici grafické karty typu EGA a PGC.\n\nJako operační systém byl použit PC DOS 2.0 a jeho vyšší verze. Mimo to byl k dispozici programovací jazyk BASIC, který bylo možné zavést přímo z paměti ROM na základní desce. BASIC byl automaticky vyvolán, pokud nebyl v počítači nalezen operační systém.\n\nV průběhu života PC XT společnost IBM vyrobila a osazovala dva výrazně odlišné typy základních desek. Původně dodávané XT obsahovaly desku, která podporovala 256 KiB paměti RAM (čtyři banky pro 64 KiB čip). Maxima 640 KiB bylo možné v těchto systémech dosáhnout pouze použitím rozšiřujících karet. Novější revize z roku 1986 měla jiné rozložení obvodů (přibyl obvod na pozici U90) a podporovala 640 KiB paměti přímo na desce (dvě banky pro 256 KiB a dvě banky pro 64 KiB čip). Novější desky byly také přímo z výroby opatřeny novější verzí systému BIOS. Změny v BIOSu mimo jiné přinesly kompatibilitu s novými periferiemi, které byly představeny spolu s počítači PC/AT.\n\nZačátkem roku 1985 byly PC XT nabízeny bez pevného disku (model 068 a 078). Pozdější modely s 256 KiB–640 KiB verzí základní desky bylo možné zakoupit s disketovými jednotkami poloviční výšky (místo původní jednotky s plnou výškou) a pevným diskem Seagate ST–225 poloviční výšky s kapacitou 20 MiB. K těmto modelům se dodávaly klávesnice s „vylepšeným“ rozložením kláves (např. Model M bez LED panelu, ale kompatibilní s XT i AT standardem).\n\nKlávesnice IBM PC a PC XT nejsou kompatibilní s většinou moderních PC (tj. s PC AT a novějšími), a to ani pří použití (pasivní) redukce DIN konektoru na mini-DIN PS/2, protože PC XT klávesnice komunikuje prostřednictvím odlišného (jednosměrného) protokolu, než PC AT klávesnice, používá odlišné scankódy a nepodporuje LED indikátory stavu kláves. Některé klávesnice vyrobené v období, kdy byly současně populární systémy AT i XT, mají elektroniku kompatibilní s oběma standardy. Tyto klávesnice bylo typicky nutné ručně přepnout do režimu XT či AT pomocí speciálního přepínače na její spodní straně. Jelikož klávesnice v režimu XT neumožňuje obousměrnou komunikaci (díky omezením komunikačního protokolu) nebudou LED indikátory fungovat, nebo jejich stav nemusí odpovídat skutečnosti (běžící program může stav kláves změnit, ale klávesnice nemá možnost se o změně dozvědět). \n\nV roce 1986 byl představen model XT 286 (IBM 5162). Počítač byl namontován do skříně podobné jako u klasického XT, avšak uvnitř se nacházel prakticky plnohodnotný systém třídy AT. Základní deska XT 286 byla osazena 6 MHz procesorem Intel 80286. K dispozici byla kombinace 8 a 16bitových slotů sběrnice ISA. Ukázalo se, že tento systém byl v některých aplikacích ve skutečnosti rychlejší, než model AT s procesorem 286 taktovaným na 8 MHz. To bylo možné díky odlišně časované paměti RAM, která v XT 286 pracovala v režimu bez čekacích cyklů, což umožňovalo přenášet data rychleji ve srovnání s PC AT, kde byl zařazen jeden čekací stav.\n"}
{"id": "719845", "url": "https://cs.wikipedia.org/wiki?curid=719845", "title": "Quai d'Ivry", "text": "Quai d'Ivry\n\nQuai d'Ivry je nábřeží v Paříži. Nachází se ve 13. obvodu. Je pojmenováno podle sousedního města Ivry-sur-Seine.\n\nNábřeží vede po levém břehu řeky Seiny. Začíná na hranici Paříže s městem Ivry-sur-Seine před mostem Amont na křižovatce s \"Rue Bruneseau\", kde proti proudu navazuje \"Quai Marcel-Boyer\" a končí u pařížského mostu National na křižovatce s Boulevardem du Général-Jean-Simon, odkud dále pokračuje \"Quai Panhard-et-Levassor\"\n\n"}
{"id": "719847", "url": "https://cs.wikipedia.org/wiki?curid=719847", "title": "Šelmuo", "text": "Šelmuo\n\nŠelmuo je říčka na západě Litvy, v okrese Šilutė. Pramení 4 km na západojihozápad od městečka Vainutas, ústí do řeky Šustis 12,2 km od jejího ústí jako její levý přítok ve městě Žemaičių Naumiestis. Teče převážně směrem západním, protéká jižně od vesnic Grygališkė a Šiaudviečiai, kde se stáčí prudce na sever, křižuje silnici č. 165 Šilutė – Vainutas, za kterou se stáčí opět na západ. V blízkosti soutoku s Vanagisem je memoriální hřbitov obětí hitlerizmu.\n\n\nObecné slovo \"šelmuo\" v litevštině znamená hřebenovou část žemaitské doškové rákosové sedlové střechy, kde jsou došky mohutnější a hustěji uložené. Jeho synonymy jsou obecná slova \"kraigas\", \"gūbrys\", \"čiukuras\". Litevský název vlaštovky obecné je \"šelmeninė\" kregždė.\n\nPodle říčky se jmenuje fotbalový klub Žemaičių Naumiestisu: Šelmuo (FK).\n\nNázev Šelmuo je v litevštině rodu ženského, číslo jednotné, skloňování je v poměrně zřídka se vyskytující V. třídě, kde se v jiných (než v 1. p. č.j.) pádech mezi kmen a příponu vkládá vsuvka -en-. Pokud by se měla respektovat tato zvláštnost, skloňovalo by se v češtině takto:\n1. p. Šelmuo\n2. p. Šelmeně\n3. p. Šelmeni\n4. p. Šelmuo\n5. p. Šelmeni!\n6. p. (o) Šelmeni\n7. p. Šelmení\nPřivlastńovací přídavné jméno: Šelmenský, -á, -é. \nTento způsob skloňování není potvrzen ÚJČ AV ČR!\n"}
{"id": "719850", "url": "https://cs.wikipedia.org/wiki?curid=719850", "title": "Mohučské kolo", "text": "Mohučské kolo\n\nMohučské kolo je obecná heraldická figura v heraldice mohučského arcibiskupství a územních celků, měst a obcí, jež mu v minulosti podléhaly. Najdeme ho ve znaku spolkové země Porýní-Falc, jež zahrnuje část bývalého mohučského teritoria, dále ve znacích několika zemských okresů v Porýní-Falci, Hesensku a Durynsku, ve znacích více než dvou set měst a obcí, v symbolech vojenských jednotek, sportovních klubů či průmyslových podniků. Ve znaku mohučských kurfiřtů-arcibiskupů (nyní pouze biskupů) je stříbrné kolo o šesti loukotích na červeném poli, ve znaku města Mohuč ve stejných barvách dvě kola spojená křížem.\n\nNejstarší doložený výskyt znaku je na mincích arcibiskupa Siegfrieda III. z Eppsteinu (1230-1249) v podobě dvou kol. Původ znaku není jednoznačně doložen, je více pověstí i domněnek. Podle jedné legendy biskup Willigis na přelomu 10. a 11. století byl synem koláře, za což se mu jeho urození nepřátelé posmívali a vymalovali mu kolo na dveře. Podle střízlivějších výkladů pochází mohučské kolo z Kristova monogramu Chí-Ró nebo z atributu svatého Martina, jemuž je zasvěcena mohučská katedrála.\n"}
{"id": "719852", "url": "https://cs.wikipedia.org/wiki?curid=719852", "title": "Bánov (hrad)", "text": "Bánov (hrad)\n\nHrad Bánov stával severně od kostela sv. Martina v obci Bánov, na území PP Hrádek.\n\nMísto, kde hrad stával, bylo obydleno už od pozdní doby kamenné, kdy se zde nacházelo hradiště bošácké kultury. Údajně se zde mělo také nacházet hradiště z doby Velkomoravské říše, ale to se doposud nepodařilo prokázat. Stejně tak není přesně známo, kdy vznikl hrad. Údjaně k tomu mělo dojít v poslední čtvrtině 11. století, kdy je zmiňován Kosmasem v Kronice české. Archeologické nálezy však vznik posouvají ke sklonku 12. století. Za stavitele jsou považováni uherští králové, protože ti v této době oblast jihovýchodní Moravy ovládali. Jiří Kohoutek posouvá vznik dokonce až do druhé poloviny 13. století. První písemná zmínka o hradě, uvedeného jako \"castrum Banoue\", pochází z roku 1294, kdy patřil Vítkovcům, resp. Oldřichovi II. z Hradce. V době po vymření Přemyslovců jej obsadil Matúš Čák Trenčiansky. V roce 1315 se mu podařilo odrazit útok českého vojska, které se jej pokoušelo vytlačit. Roku 1339 hrad páni z Hradce vyměnili za Telč a Bánov tak přešel do rukou panovníka. Roku 1407 jej do zástavy získal Petr z Kravař a roku 1464 páni z Cimburku. Kdy hrad zanikl není známo. Uvádí se, že za husitských válek byl poškozen, protože majitelé stáli na straně krále Zikmunda. Během česko-uherských válek pak byl zničen. Roku 1490 předal Ctibor z Cimburka Bánov se dvorem , patronátem a mlýnem Čeňkovi ze Žeravic. V té době je hrad uváděn jako pusté tvrziště. Na počátku 16. století byl nahrazen tvrzí postavenou ve vsi.\n\nHrad stával na andezitové kupě, jejíž svahy převyšují okolí přibližně o 15 metrů, což zajišťovalo ochranu hradu. Výjimkou byla jižní strana, kde stávalo předhradí. Jednalo se o dvojdílný hrad. Jeho podoba se dnes již nedá rekonstruovat, protože téměř celý byl ve 20. století zničen při těžbě andezitu. Předhradí dnes slouží jako hřbitov.\n\nHrad se nacházel na skále v blízkosti dnešní silnice spojující Bánov se silnicí I/50, která vede od Uherského Brodu na Bystřici pod Lopeníkem.\n\n"}
{"id": "719853", "url": "https://cs.wikipedia.org/wiki?curid=719853", "title": "Real Gone", "text": "Real Gone\n\nReal Gone je studiové album Toma Waitse, vydané 3. října 2004 v Evropě a 5. října 2004 ve Spojených státech. Album vyšlo u vydavatelství ANTI-. Tom Waits toto album propagoval na turné Real Gone Tour.\n\n"}
{"id": "719855", "url": "https://cs.wikipedia.org/wiki?curid=719855", "title": "Quai Louis-Blériot", "text": "Quai Louis-Blériot\n\nQuai Louis-Blériot (\"nábřeží Louise Blériota\") je nábřeží v Paříži. Nachází se v 16. obvodu. Je pojmenováno podle francouzského letce Louise Blériota. Nábřeží je součástí rychlostní komunikace Voie Georges-Pompidou.\n\nNábřeží vede po pravém břehu řeky Seiny. Začíná na křižovatce s \"Avenue de Versailles\" u mostu Grenelle v blízkosti Maison de Radio France a končí na křižovatce s \"Boulevardem Murat\", kde na něj navazuje \"Quai Saint-Exupéry\".\n\n"}
{"id": "719856", "url": "https://cs.wikipedia.org/wiki?curid=719856", "title": "Robert Christgau", "text": "Robert Christgau\n\nRobert Christgau (* 18. dubna 1942, New York City, New York, USA) je americký esejista a hudební kritik. Narodil se v newyorském Queensu a docházel na školu Dartmouth College, kde strávil čtyři roky a kde získal diplom z angličtiny. Nejprve psal povídky, ale zanedlouho se začal věnovat sportovní žurnalistice. Později se začal věnovat hudební tematice a své články publikoval například v novinách \"The Village Voice\", \"Esquire\" či \"New York\". Označil Louise Armstronga, Thelonious Monka, Chucka Berryho, The Beatles a New York Dolls za pět největších hudebních umělců všech dob.\n\n"}
{"id": "719857", "url": "https://cs.wikipedia.org/wiki?curid=719857", "title": "Quai de Béthune", "text": "Quai de Béthune\n\nQuai de Béthune (\"Béthunovo nábřeží\") je nábřeží v Paříži. Nachází se ve 4. obvodu na ostrově svatého Ludvíka.\n\nNábřeží vede po jižním okraji ostrova podél Seiny mezi mosty Sully a Tournelle. Začíná na jihovýchodním okraji ostrova u křižovatky s \"Boulevardem Henri-IV\" a končí na křižovatce s \"Rue des Deux-Ponts\", odkud dále pokračuje \"Quai d'Orléans\".\n\nNábřeží bylo postaveno v letech 1614-1646 pod názvem \"Quai du Dauphin\" (Dauphinovo nábřeží), později \"Quai des Balcons\" (podle balkonů, které architekt Louis Le Vau zřídil na všech domech na nábřeží), za Velké francouzské revoluce se nazývalo \"Quai de la Liberté\" (nábřeží Svobody) a nakonec získalo jméno po ministrovi krále Jindřicha IV. Maximilienu de Béthune, baronu de Rosny, vévodovi de Sully (1559-1641).\n\n\n\n"}
{"id": "719859", "url": "https://cs.wikipedia.org/wiki?curid=719859", "title": "Bergerac", "text": "Bergerac\n\nBergerac je francouzské město v departementu Dordogne, v regionu Nová Akvitánie. V roce 2008 zde žilo 27 555 obyvatel. Je střediskem arrondissementu Bergerac.\n\n\n\n"}
{"id": "719860", "url": "https://cs.wikipedia.org/wiki?curid=719860", "title": "Roman Vishniac", "text": "Roman Vishniac\n\nRoman Vishniac (; 19. srpna 1897 Pavlovsk, Rusko – 22. ledna 1990 New York, USA) byl rusko‑americký fotograf známý svými obrazy kultury Židů ve střední a východní Evropě a holokaustu. Byl všestranný fotograf, zkušený biolog, učitel, sběratel a učitel dějin umění. Učinil významný vědecký přínos v mikrofotografii a technice časosběrné fotografie, kterým se věnoval po celý život. Zajímal se o historii, měl silné spojení se svými židovskými kořeny a byl sionistou.\n\nFotografoval život na židovských místech před válkou, portrétoval známé osobnosti a pořizoval snímky týkající se mikrobiologie. Známá je jeho kniha \"Ztracený svět\" vydaná v roce 1983, která se stala jednou z prvních obrazových dokumentací židovské kultury východní Evropy. V jeho práci se projevuje humanismus, respekt a pietní přístup ke světu. Kompletní archiv jeho práce je uložen v Mezinárodním centru fotografie (International Center of Photography).\n\nNarodil se v zemi svých prarodičů ve městě Pavlovsk poblíž Petrohradu a vyrůstal v Moskvě. Jeho otec Solomon Vishniac byl bohatý výrobce deštníků a jeho matka Manja byla dcerou zámožného kupce diamantů (Roman Vishniac měl ještě sestru Katju). Letní měsíce Vishniac komentoval: „V Moskvě to bylo pro moji rodinu nepříjemné, byli jsme nuceni trávit léto na chatě, pár kilometrů od města.“\n\nJako dítě se zajímal o biologii a fotografování – jeho pokoj byl plný rostlin, hmyzu, ryb a malých zvířat. Ve svých sedmi letech dostal k narozeninám od své babičky mikroskop, ke kterému brzo připevnil fotoaparát – tím fotografoval například svaly na nohou švába se 150násobným zvětšením. Mladý Vishniac používal tento mikroskop často: fotografoval vše, co mohl najít: mrtvý hmyz, pyl i prvoky.\n\nDo svých deseti let se učil doma, od deseti do sedmnácti let navštěvoval soukromou školu, kde získal zlatou medaili a stipendium. Od roku 1914 strávil šest let v Šanjavském ústavu (nyní Moskevská národní univerzita A. L. Šanjavského) v Moskvě. V ústavu získal doktorát v oboru zoologie a stal se docentem v oboru biologie. Jako postgraduální student pracoval s prestižním biologem Nikolajem Kolcovem a experimentoval s metamorfózou axolotla mexického. I když jeho pokusy byly úspěšné, nemohl svou vědeckou práci s podrobnými závěry v Rusku publikovat kvůli chaosu v důsledku Ruské revoluce v roce 1917. Přesto ještě pokračoval tři roky ve studiu medicíny.\n\nV roce 1918 se celá rodina přestěhovala do Berlína kvůli antisemitismu, způsobenému třetí ruskou revolucí. Krátce po příjezdu se oženil s Lute Baggovou, se kterou měli dvě děti, Marii a Wolfa. Roman Vishniac rodinu včetně svých rodičů velmi podporoval, pracoval v několika zaměstnáních. Ve svém volném čase studoval východní umění na berlínské Humboldtově univerzitě. Zkoumal endokrinologii a optiku a také fotografoval. V Berlíně často přednášel o naturalismu.\n\nVe 30. letech v důsledku rostoucího antisemitismu v Německu cestoval po východní Evropě, kde fotografoval kulturu chudých Židů v horských vesnicích a městských obcích. Za přibližně čtyři roky pořídil tisíce fotografií dokumentující osobní životy lidí, kteří jej zvali do svého domu a současně podporovali jeho rodinu v Berlíně. V roce 1939 se jeho manželka a děti přestěhovaly do Švédska, aby zůstaly s rodiči Luty daleko od německých nepřátel. V létě se Lute setkala s rodiči v Nice.\n\nVishniac se vrátil do Paříže na konci léta 1940, kde ho zatkla vichistická policie a internovala ho v táboře Camp du Ruchard ve francouzském Clichy. Vishniac byl občanem Lotyšska, které bylo v té době včleněno do SSSR, a byl tak považován za člověka „bez státní příslušnosti“. Po třech měsících úsilí jeho manželky a za pomoci Amerického židovského spojeného distribučního výboru získal vízum, které mu umožnilo dostat se se svou rodinou přes Lisabon do USA. Jeho otec zůstal a strávil válku ve Francii, jeho matka zemřela na rakovinu v roce 1941 v Nice.\n\nVishniacova rodina uprchla přes Lisabon do New Yorku, kam přišla v roce 1940. Vishniac se snažil několik dní najít práci, ale nedařilo se mu to: „Byl to pro mě čas odtržení a strachu“. Hovořil mnoha jazyky, ovládal němčinu, ruštinu a jidiš, ale nemluvil anglicky, což mu působilo potíže. Podařilo se mu udělat několik portrétů převážně pro zahraniční klientelu. V této době, v roce 1942, pořídil jeden ze svých nejznámějších portrétů – Alberta Einsteina. Přišel k Einsteinově domu v Princetonu v New Jersey, vstoupil do jeho kanceláře a vyfotografoval Einsteina, který byl zaneprázdněn prací. Einstein později označil tuto fotografii jako svou oblíbenou.\n\nV roce 1946 se s Lutou rozvedli a o rok později se oženil s Editou Ernstovou. O několik let později opustil fotografické portréty a pokračoval v nezávislé práci v oblasti mikrofotografie.\n\nVe Spojených státech se Roman Vishniac zoufale snažil získat sympatie pro chudé Židy z východní Evropy. Když vystavoval své práce v roce 1943 na Kolumbijské univerzitě, napsal dopis Eleanor Rooseveltové, pozval ji na výstavu, avšak tehdejší první dáma nepřišla. Několik fotografií poslal také prezidentu Rooseveltovi, který mu za ně poděkoval.\n\nV porovnání s 16 000 fotografiemi pořízenými ve východní Evropě nasnímal v Americe pouze 2 000 fotografií. Většinu z těchto negativů Vishniac s rodinou pečlivě skrývali.\n\nI když byl starší, byl velmi aktivní. V roce 1957 byl jmenován výzkumným pracovníkem na Albert Einstein College, kde učil medicínu a v roce 1961 získal titul „profesora biologie“. V sedmdesátých a osmdesátých letech pracoval v Institutu Pratt. V této době žili se svou ženou Editou na západní straně Manhattanu.\n\nBěhem svého života byl Vishniac tvůrcem mnoha filmů a dokumentů, z nichž nejznámější byl \"Living Biology\" (\"Živá biologie\"). Skládá se ze sedmi filmů s tématy: buněčné biologie, embryologie, orgánových systémů, evoluce, genetiky, ekologie, botaniky, volně žijících živočichů a světa mikroorganismů. Film byl financován grantem nadace National Science Foundation.\n\nRoman Vishniac získal čestný doktorát univerzit Rhode Island, Columbia College of Art a California College of the Arts. Zemřel 22. ledna 1990 na zhoubný nádor tlustého střeva.\n\nVishniac je známý především svými dramatickými snímky ze života chudých Židů ve východoevropských městech. Nejprve byl pověřen, aby tyto fotografie zhotovil pro úřad American Jewish Joint Distribution Committee, ale sám měl o tuto práci osobní zájem. Cestoval tam a zpět z Berlína do slumů v Rusku, Polsku, Rumunsku, Československu a Litvě.\n\nZatímco cestoval po Evropě, vydával se za obchodníka s textilem. Při svých cestách po východní Evropě byl často za své fotografie zatýkán policií, a někdy i obviněn ze špionáže.\n\nPozději, když svá díla publikoval, měly tyto fotografie vliv na jeho popularitu, vystavoval na samostatných výstavách na Kolumbijské univerzitě, v Židovském muzeu v Praze, International Center of Photography a dalších podobných institucích.\n\nVishniac tvrdí, že v tomto období pořídil asi 16 000 fotografií, nicméně pravdivost těchto faktů je sporná. Aby došel až do malých vesnic v horách, musel by po strmých silnicích nosit na zádech těžké příslušenství (fotoaparáty Leica, Rolleiflex, videokamery, stativy, atd.), které podle něj dosahovalo celkové váhy 52 kg. V roce 1983 se výrazně podílel na knížce \"Ztracený svět\", ve které publikoval fotografie z východní Evropy. Vishniac nasnímal tisíce chudých Židů, „… aby se zachoval v obrazech svět, který může brzy přestat existovat.“\n\nPři pořizování záběrů uvnitř budov, při kterých používal fotoaparát Leica, se potýkal s nedostatkem světla. Někdy s sebou nosil petrolejovou lampu, s jejíž pomocí scénu dosvětloval a při fotografování se opíral zády o stěnu a zadržoval dech. Tímto způsobem minimalizoval pohybovou neostrost na svých snímcích. Fotoaparát Rolleiflex používal převážně pro venkovní scény.\n\nRoman Vishniac chtěl nejen uchovat vzpomínky na Židy, ale také aktivně bojoval na zvýšení západního povědomí o zhoršující se situaci ve východní Evropě, dokonce „se pomocí svých fotografií snažil upozornit zbytek světa na hrůzy nacistické perzekuce“. Například na konci roku 1938 se vplížil do internačního tábora ve Zbąszyni poblíž Německo‑polských hranic, kde Židé čekali na deportaci do Polska. Po dvou dnech fotografování „špinavých baráků“, jak situaci později popsal, unikl v noci z tábora skokem z druhého patra a odplížil se pryč. Pořízené fotografie pak použil pro Společnost národů jako důkaz existence takovýchto táborů.\n\nPo smrti Romana Vishniaca byly objeveny další fotografie a prezentovány na výstavě v Berlíně. Na konci některých ruliček fotografického filmu byly nalezeny snímky, které pořizoval a používal ve svých vědeckých výzkumech.\n\nVishniacovy fotografie ze 30. let jsou komponované ve velmi odlišném stylu, ale všechny se zaměřují na dosažení stejné myšlenky: zachytit jedinečnou kulturu židovských ghett ve východní Evropě, především jejich náboženství a chudobu. Jeho publikované fotografie se z velké části soustředí na portréty lidí, většinou v malých skupinách a věnujících se svému každodennímu životu: velmi často studují (obecně náboženské texty), jdou (mnohdy v drsném počasí) nebo prostě sedí a koukají. Scény jsou dramatické. „Na některé ze zachycených tváří se sotva objeví náznak úsměvu, podezřívavé oči se na nás dívají zpoza starých okenních křídel, nebo patří podomnímu obchodníkovi, dětem z přeplněných školních učeben nebo lidem na pustých nárožích…“ Gene Thornton píšící pro \"The New York Times\", to pojmenoval jako „… temnota s chudobou a šedé světlo evropské zimy“.\n\nSnímky jsou černobílé, pořízené v dostupném světle nebo osvětlené lucernou, přesto jsou „překvapivě ostré jako břitva s velkou hloubkou ostrosti“. „Jsou to klasické zrnité snímky typické Vishniacovým realistickým stylem, můžeme se téměř prstem dotknout hrubé textury kabátu a šály, oděvy lidí se více podobají kůře stromů, než dobře vyžehlenému vlněnému obleku elegána.“ Vishniac byl známý tím, že při popisech fotografií přeháněl, a někdy si příběhy k nim dokonce vymýšlel.\n\nVishniacovy fotografie z tohoto období jsou ve sbírkách řady galerií a stálých expozic mnoha muzeí. Edward Steichen označil jeho snímky z období před holokaustem jako „nejlepší dokumentární fotografie doby a místa“. Nicméně, také se objevila kritika Vishniacových prací například za nedostatek rozmanitosti a objektivity jeho snímků z východní Evropy a také za špatnou kvalitu kompozice. Argumentem bylo, že kromě nemajetných Židů v ghettech měl také fotografovat Židy bohatší. Thornton kritizoval jeho fotografie za neprofesionální kvalitu s odvoláním na „chyby v zaostření a nedostatky v kompozici, jako například nevysvětlená třetí noha a chodidlo vyčnívající z dlouhého pláště spěchajícího vzdělance.“\n\nVishniacovy fotografie měly velký vliv na literaturu o holokaustu a ilustrují řadu tematických publikací o židovských ghetech. Například dramatický snímek \"The Only Flowers of her Youth\" inspiroval Miriam Nerloveovou k napsání románu, který se zakládal na příběhu zobrazené dívky.\n\nZa své dílo Roman Vishniac obdržel v roce 1956 ocenění Memorial Award od společnosti American Society of Magazine Photographers. V roce 1984 vyhrál také v kategorii vizuální umění na shromáždění Židovské knižní rady; snímek \"The Only Flowers of her Youth\" byl v roce 1952 na Singapurské mezinárodní fotografické výstavě v Lucernu označen za „nejpůsobivější“; a získal ocenění Grand Prize v kategorii Umění ve fotografii, New York Coliseum.\n\nKromě momentní fotografie, která jej nejvíce proslavila, se Vishniac věnoval také oblasti mikrofotografie (zvláště interferenční mikroskopii a filmové mikrofotografii). Se zaměřením na fotografování živého hmyzu měl talent na pořizování snímků pohybujících se vzorků v „ten správný okamžik“, podobně jako Philippe Halsman, bývalý prezident sdružení American Society of Magazine Photographers. Ohledně Vishniacovy dovednosti v mikroskopii Halsman prohlásil, že má „zvláštní druh geniality“. Pracoval s mnoha různými druhy vzorků od prvoků, přes světlušky až po aminokyseliny. Vishniacova práce v mikroskopii byla v tomto oboru velmi oceňována. Během tří po sobě jdoucích let od roku 1952, vyhrál ocenění biologické fotografické asociace Biological Photographic Association v New Yorku.\n\nJedním z nejznámějších úspěchů Romana Vishniaca v oblasti mikrofotografie jsou jeho revoluční fotografie pořizované zvnitřku oka mouchy domácí zpoza 4 600 malých a složitě uspořádaných ommatidii. Některé snímky, například cirkulující krev na tváři křečka, pořizoval na lékařské fakultě Boston University. Vishniac vymyslel nové metody pro relativně snadné pořizování barevné mikrofotografie. Jeho metoda barvení (vyvinutá v 60. letech a na počátku 70. let) používala polarizované světlo pronikající do určitých míst buněčné struktury a výrazně zlepšovala detaily.\n\nV oblasti biologie se Vishniac specializoval na mořskou mikrobiologii, fyziologii nálevníků, oběhový systém jednobuněčných rostlin a endokrinologií (na které pracoval především v Berlíně) a metamorfózu. Přes jeho úspěchy v této oblasti byla většina jeho práce v oboru biologie vzhledem k fotografii sekundární: Vishniac studoval anatomii organismů především kvůli kvalitnější fotografii. Kromě experimentů s metamorfózou axolotla amerického zkoumal v roce 1920 také morfologii chromozomů; oboje v Berlíně. Jako biolog a filozof se v roce 1950 přiklonil k hypotéze polyfyletismu, teorie, že život vznikl z několika nezávislých biochemických reakcí. Jako filozof v 50. letech „vyvinul principy racionální filosofie“.\n\nVishniac je pozoruhodný svými fotografiemi páření hmyzu, záběry hodování mořčáků nebo animacemi dalších živých bytostí. Trpělivě trávil hodiny hledáním hmyzu nebo podobných jiných objektů na předměstí New Yorku. Před samotným fotografováním dokázal maskován travou ležet více než hodinu v trávě a čekat na příležitost. Nenápadně se pak přiblížil ke svému objektu a zarámoval scénu zrcadlovkou vybavenou mezikroužky. Za tímto účelem trénoval zadržení dechu až na dvě minuty, aby během nich mohl nerušeně fotografovat.\n\nVishniacovy subjekty zájmu se po celý jeho život měnily. Někdy se zaměřil na dokumentaci berlínského každodenního života, později pořídil známé portréty Alberta Einsteina a Marca Chagalla. Byl též průkopníkem v oboru časosběrné fotografie, jimž se věnoval hlavně mezi roky 1915 a 1918.\n\nKompletnější seznam publikací o/od Romana Vishniaca byl publikován na stranách 94 a 95 v knize \"Roman Vishniac\", kterou publikoval ICP a archiv knihovny Library of Congress.\n\n\n"}
{"id": "719862", "url": "https://cs.wikipedia.org/wiki?curid=719862", "title": "Bavorov (hrad)", "text": "Bavorov (hrad)\n\nHrad Bavorov stával jihovýchodně od náměstí ve městě Bavorov.\n\nHrad byl založen Bavorem III. ze Strakonic pravděpodobně spolu s městečkem kolem roku 1290. Ten zde sídlil až do své smrti roku 1317. V roce 1318 panství zdědil Vilém ze Strakonic. Bavorové ze Strakonic drželi Bavorov do roku 1351, kdy jej koupili páni z Rožmberka. Brzy poté byl na západ od Bavorova postaven hrad Helfenburk, kam se přesunula správa panství. Bavorovský hrad zanikl ještě ve 14. století a dnes jej připomíná pouze místní jméno \"Hradiště\", které se poprvé objevilo roku 1519, kdy byl pod ním založen rybník.\n\nHrad stával na nevysoké ostrožně a dnes se již nedá rekonstruovat jeho podoba. Z oblého tvaru současné zástavby se lze pouze domnívat, jaký měl půdorys.\n\n"}
{"id": "719867", "url": "https://cs.wikipedia.org/wiki?curid=719867", "title": "Babie", "text": "Babie\n\nBabie je obec na Slovensku v okrese Vranov nad Topľou v Prešovském kraji.\n\nV roce 2011 zde žilo 247 obyvatel.\n"}
{"id": "719868", "url": "https://cs.wikipedia.org/wiki?curid=719868", "title": "Renault 21", "text": "Renault 21\n\nRenault 21, zkráceně také \"R21\", byl automobil vyráběný francouzskou automobilkou Renault v letech 1986–1994 jako nástupce Renault 18.\n\nAutomobil se vyráběl v karosářské variantě sedan a od roku 1987 také jako kombi pod názvem \"R21 Nevada\". V roce 1989 automobilka provedla facelift a automobil dostal novou přední masku. S faceliftem přišla také nová karosářská varianta liftback a byla také přepracována palubní deska včetně ovladačů.\n\nModel R21 byl v roce 1994 nahrazen modelem Renault Laguna. Karosářská varianta kombi se vyráběla ještě v roce 1995.\n\nZajímavostí je, že Renault 21 byl prvním prezidentským vozem Václava Havla, který jej dostal jako osobní dar od portugalské hlavy státu Mario Soarese.\n\n"}
{"id": "719870", "url": "https://cs.wikipedia.org/wiki?curid=719870", "title": "Liezen", "text": "Liezen\n\nLiezen () je město v rakouské spolkové zemi Štýrsko v okrese Liezen, které leží na břehu řeky Enže. Žije zde obyvatel.\n\nMěstem prochází spolková silnice B320, která jej spojuje s nedalekou \"Pyhrnskou dálnicí\" A9, a železniční trať ze Selzthalu do Bischofshofenu.\n\n"}
{"id": "719871", "url": "https://cs.wikipedia.org/wiki?curid=719871", "title": "Jelena Kondakovová", "text": "Jelena Kondakovová\n\nJelena Vladimirovna Kondakovová ( , * 30. března 1957 Mytišči, Moskevská oblast, RSFSR, SSSR) je bývalá ruská kosmonautka, členka oddílu kosmonautů RKK Eněrgija. Během dvou letů strávila ve vesmíru více než 178 dní.\n\nNarodila se 30. března 1957 v Mytišči v Moskevské oblasti SSSR v rodině Vladimira A. Kondakova a Klaudie S. Kondakovové. V roce 1980 absolvovala strojní fakultu na Baumanově vysoké škole technické v Moskvě, po ukončení studia pracovala ve společnosti RKK Energija. V roce 1989 byla vybrána mezi kandidáty oddílu kosmonautů RKK Eněrgija. Prodělala všeobecnou kosmonautickou přípravu, kterou úspěšně dokončila v březnu 1990 a získala kvalifikaci zkušební kosmonautka.\n\nV roce 1985 se provdala za kosmonauta Valerije Rjumina, mají jednu dceru.\n\nOd ledna 1994 se připravovala na dlouhodobý pobyt na orbitální stanici Mir. Do vesmíru odstartovala jako palubní inženýrka 3. října 1994 kosmickou lodí Sojuz TM-20 spolu s velitelem Alexandrem Viktorenkem a kosmonautem výzkumníkem Ulfem Merboldem z Německa. Merbold se po měsíčním pobytu na stanici vrátil s předchozí dlouhodobou posádkou na Zemi a Kondakovová, Viktorenko a Valerij Poljakov pokračovali v práci na Miru jako 17. základní expedice. Věnovali se většinou lékařským experimentům, na Zemi přistáli 22. března 1995 v kazašské stepi.\n\nPodruhé se do vesmíru dostala při misi STS-84 raketoplánu Atlantis. Start proběhl 15. května 1997 z Kennedyho vesmírného střediska, Jelena Kondakovová působila v posádce jako letová specialistka. Hlavním cílem mise bylo spojení raketoplánu se stanicí Mir a doprava zásob. Po devíti dnech a pěti hodinách letu přistál raketoplán na kosmodromu na Floridě.\n\nJelena Kondakovová byla třetí ruskou kosmonautkou (po Valentině Těreškovové a Světlaně Savické) a první ženou, která absolvovala dlouhodobý vesmírný let. Ve vesmíru strávila 178 dní, 10 hodin a 42 minut.\n\nPo zvolení poslankyní Státní dumy Federálního shromáždění Ruské federace v prosinci 1999 na kandidátce volebního bloku Vlast – Celé Rusko odešla z oddílu kosmonautů i společnosti Eněrgija. Nadále se věnuje politice, roku 2001 se Vlast – Celé Rusko a hnutí Jednota spojily ve stranu Jednotné Rusko, za kterou byla znovuzvolena do Státní dumy roku 2003 i 2007.\n\n"}
{"id": "719872", "url": "https://cs.wikipedia.org/wiki?curid=719872", "title": "Triky a pověry", "text": "Triky a pověry\n\nTriky a pověry je název populární české parodické formace z 80. let 20. století, kterou zejména textař Karel Šíp reagoval na tehdejší vlnu italských diskotékových hitů. Dalšími členy byl skladatel Jaroslav Uhlíř a zpěvačka Petra Janů.\n\nNázev \"Triky a pověry\" je přímým odkazem na známou italskou skupinu Ricchi e Poveri. Zejména do jejich podoby (dva muži a jedna žena), stylu oblékání a stylu hudby se česká formace stylizovala, ale nepohrdla ani dalšími italskými interprety. Skutečnou lahůdkou bylo převzetí i některých ryze českých písní, jejichž původní autoři italský styl hudby zdárně napodobili.\n\nJinak byla tato česká formace koncipována v podstatě spíše jen jako jednorázová záležitost. Vystoupila několikrát v Československé televizi (např. v hudebním pořadu Písničky z obrazovky, studiové estrádě Galasuperšou či velkém zábavním pořadu Možná přijde i kouzelník) a v roce 1990 jí vyšel singl \"Italská směs\", na kterém byly některé její parodie.\n\nSkupina vznikla v roce 1982. Zvuk písní neměl nějak velkou kvalitu, šlo hlavně o pobavení.Petra Janů, ze skupiny zpívala nejlépe.Jaroslav Uhlíř naopak nejhůře, ale publikum bylo pobaveno.Skupina skončila v roce 1989.Pak už žádné nové písně nevydávala.\n\n\n"}
{"id": "719881", "url": "https://cs.wikipedia.org/wiki?curid=719881", "title": "Ušlechtilé důvody", "text": "Ušlechtilé důvody\n\n„Ušlechtilé důvody“, v originále „The High Ground“, je v pořadí dvanáctá epizoda třetí sezóny seriálu \"\".\n\nV této epizodě se členka lodi Hvězdné flotily USS Enterprise D stane rukojmím teroristů, kteří doufají, že zapojením Spojené federace planet do svých plánů se jim podaří dosáhnout svých cílů.\n\nPosádka USS Enterprise D dopravila zdravotnický materiál na planetu Rutia IV, která není součástí Federace, když tu náhle exploduje na veřejném prostranství bomba a zraní mnoho kolemjdoucích. Doktorka Crusherová se snaží pomáhat raněným, a to i přes rozkaz kapitána Picarda, aby se vrátila na loď, ale její snaha je přerušena, když je unesena nějakým mužem za použití neznámé technologie transportu. Kapitán a jeho posádka se dozví od šéfky rutijské policie Alesany Devos, že bomba a únos doktorky Crusherové byly dílem teroristické organizace Ansata, kteří usilují o nezávislost na rutijské vládě, a doktorku zřejmě využijí jako rukojmí. Po zamítnutí vyřešení konfliktu mezi vládou a teroristy za použití zbraní Enterprise Devos přikáže tvrdé výslechy všech, kteří sympatizují s Ansatou. Tento akt shledá posádka Enterprise za nemorální a začne zkoumat jejich transportní technologii. Zjistí, že používají dimenzionální posun, který jim umožňuje překonat silová pole a že pokud budou jejich transport sledovat, podaří se jim určit umístění základny teroristů. Wesley se na této analýze aktivně podílí, aby pomohl zachránit svou matku.\n\nNa základně Ansaty se doktorka Crusherová dozvídá, kdo je jejím únoscem. Jde o vůdce celé organizace jménem Kyril Finn. Crusherová se řídí předpisy Hvězdné flotily a zaujme postoj, kdy odmítá jíst či jakkoliv s Finnem spolupracovat. Po několika hodinách ji přestane omezovat a žádá po ní, aby pomohla s léčbou jejich raněných. Ona přijde na to, že použití jejich transportní technologie způsobuje nezvratné poškození DNA a že mnoho z nich je nemocných právě kvůli jejímu nadměrnému používání. Finn připustí, že tato technologie je jejich jediná zbraň proti rutijské vládě. Po uplynutí dalších několika hodin se Finn domnívá, že Federace spolupracuje s rutijsou vládou, a zahájí útok na Enterprise. A to i přes požadavek Crusherové, aby se nic nestalo jejímu synovi. Ansatě se podaří umístit bombu na warp jádro. Tuto La Forge urychleně transportuje do volného prostoru, ale odvedení pozornosti je dostatečně silné na to, aby se teroristům povedlo proniknout na můstek a unést kapitána Picarda. Později se s kapitánem Finn na Enterprise vrátí, přenese se s ním k poradkyni Troi a přednese své požadavky: Aby Federace vstoupila do rozepře mezi nimi a vládou a působila jako mediátor. Stihne se s kapitánem vrátit na planetu ještě, než dorazí členové bezpečnosti. Doktorka Picardovi objasní svoji situaci a ten jí řekne, aby pokračovala v získávání Finnovy důvěry a že se snad podaří vyřešit tento problém mírovou cestou.\n\nPo Finnově transportu jsou Dat a Wesley schopni lokalizovat, kde má Ansata svou základnu. Riker a Devos shromáždí své síly. Po transportu na základnu jsou schopny tyto spojené jednotky rychle potlačit odpor teroristů. Finn se na poslední chvíli pokusí popravit Picarda, ale Devos jej zabije. Věří, že kdyby zůstal naživu, jeho uvěznění by mohlo zažehnout ještě větší odpor, zatímco smrt v bitvě z něj udělá mučedníka a násilí poklesne. Když se mladý člen Ansaty chce pomstít na Devos, doktorce se podaří jej přesvědčit, aby sklonil zbraň, na což Riker poznamená, že je to náznak, že budoucí diskuse na vyřešení tohoto problému mohou být úspěšnější. Členové posádky Enterprise se vrátí na svou loď a doktorka Crusherová se znovu setká se svým synem, kterému děkuje za snahu při její záchraně.\nVe své studii o terorismu Dat poznamená, že Irsko bylo sjednoceno po úspěšné teroristické kampani v roce 2024. Výsledkem toho bylo, že tato epizoda nebyla ve Spojeném království řadu let odvysílána žádnou nekódovaně (zdarma) vysílající televizní stanicí. V Irsku byla epizoda odvysílána celá, pouze s upozorněním, že obsah a narážky byly pouze fiktivní. Na satelitním kanále Sky1 byla epizoda v premiérovém vysílání upravena. Neupravená tam byla vysílána v květnu 2006 a konečně na BBC Two během reprízy epizod třetí sezóny po půlnoci v září 2007.\n\n"}
{"id": "719895", "url": "https://cs.wikipedia.org/wiki?curid=719895", "title": "Orfeus Music Assembler", "text": "Orfeus Music Assembler\n\nOrfeus Music Assembler je hudební editor pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Tomáš Vilím, který jej napsal pod přezdívkou \"Universum\". Vydavatelem programu byla společnost Proxima - Software v. o. s., program byl vydaný v roce 1990.\n\nV programu je možné skládat dvouhlasou hudbu s nezávislým kanálem bicích, která je reprodukována přes vestavěný reproduktor ZX Spectra ovládaný přímo ULou. Program umožňuje používat různé délky not, pomlk a posuvky (křížky, béčka, odrážky).\n\nNapsanou hudbu je možné zkompilovat do strojového kódu a použít ve vlastních programech.\n\nProgram umí načítat skladby vytvořené v programu Wham!.\n\nKe skládání hudby tento program používá Mister Beep.\n\n"}
{"id": "719896", "url": "https://cs.wikipedia.org/wiki?curid=719896", "title": "Devast Ace II", "text": "Devast Ace II\n\nDevast Ace II je monitor strojového kódu pro počítače Sinclair ZX Spectrum a kompatibilní (například Didaktik) s připojenou disketovou jednotkou Didaktik 40 nebo Didaktik 80 a pro počítač Didaktik Kompakt. Program rozšiřuje možnosti programů Devast Ace a Devastace+ především o diskové operace a o možnost přepínání mezi původní ROM a ROM disketové jednotky a trasování programů v ní. Program je relokovatelný, ale nemůže běžet v obrazové části paměti. Program existuje pouze v disketové verzi.\n\nDevast Ace II je program českého původu, autorem je Tomáš Vilím, který jej napsal pod přezdívkou \"Universum\". Vydavatelem programu byla společnost Proxima - Software v. o. s., program byl vydán v roce 1992.\n\n"}
{"id": "719897", "url": "https://cs.wikipedia.org/wiki?curid=719897", "title": "Mustafa Abdul Džalíl", "text": "Mustafa Abdul Džalíl\n\nMustafa Mohamed Abdul Al Džalíl, (* 1952 Bajdá; arabsky: ) nejčastěji anglicky Abdul Jalil, nebo také Abdul-Jelil, Abdul-Jalil, Abdel-Jalil, Abdeljalil o Abud Al Jeleil), je libyjský politik a od 5. března 2011 předseda přechodné rady v Libyi.\n\nMustafa Abdul Džalíl získal vzdělání na fakultě Univerzity Libye na Katedře práva šaría, práva v arabském jazyce a islámských studií. Své vzdělání dokončil v roce 1975, a v roce 1978 byl jmenován soudcem. Ačkoliv během své soudcovské kariéry získal pověst soudce který průběžně soudil v nesouladu s práními režimu, stal se v roce 2002 soudcem Odvolacího soudu a dvakrát potvrdil trest smrti pro zadržované bulharské sestry. V roce 2007 pak získal s podporou Sajfa Isláma, který podle BBC chtěl ukázat reformní tvář režimu, funkci ministra spravedlnosti.\n\nVe funkci ministra spravedlnosti si však již získal přízeň lidskoprávních organizací a západních zemí, jenž oceňovaly jeho reformní snahy, konkrétně pak boj proti svévolnému zatýkání.\n\nStřety s konzervativními představiteli režimu, včetně Muammara Kaddáfího osobně, vyústily v roce 2010 v bezprecedentní projev odporu vůči režimu. V televizním projevu Všeobecnému lidovému kongresu oznámil že hodlá rezignovat na svou funkci, přičemž vyčetl institucím Džamáhíríje zadržování politických vězňů a nedostatečné informovaní rodin o situaci jednotlivých vězňů. Muammar Kaddáfí následně jeho rezignaci odmítl.\n\nV únoru roku 2011 byl vyslán vládou na východ země aby pomohl režimu urovnat povstání, nicméně dle jeho vlastních slov odešel z funkce kvůli nesouhlasu s nepřiměřeným použitím síly proti protestujícím.\n\nPo zformování Dočasné národní přechodové rady se pak stal jejím předsedou, jako takový je i zmíněn v zakládací listině uveřejněné 5. března 2011.\n"}
{"id": "719898", "url": "https://cs.wikipedia.org/wiki?curid=719898", "title": "Prometheus (program)", "text": "Prometheus (program)\n\nPrometheus je integrovaný ladicí systém (editor a monitor) assembleru procesoru Z80 pro počítače Sinclair ZX Spectrum a kompatibilní (například Didaktik). Jedná se o program českého původu, autorem je Tomáš Vilím, který jej napsal pod přezdívkou \"Universum\". Vydavatelem programu byla společnost Proxima - Software v. o. s., program byl vydán v roce 1990.\n\nVytvářený program je kompilován dvouprůchodově, při prvním průchodu se zjistí hodnoty návěstí a při druhém průchodu probíhá vlastní kompilace. \n\nSoučástí programu je instalátor, pomocí kterého je možné Promethea nakonfigurovat (adresa, na které běží, barvy, připojení/odpojení monitoru, typ písma a to, zda instrukce budou vypisovány malými nebo velkými písmeny) a v nastavené konfiguraci ho uložit.\n\nProgram umí importovat zdrojové kódy vytvořené v programu Gens.\n\nProgram původně vznikl pro počítače se 48 KiB paměti, později vznikla i verze pro počítače se 128 KiB paměti, která umožňuje velikost zdrojového kódu až 64 KiB, přičemž ten je uložený ve stránkách č. 1, 3, 4 a 6. 128 KiB verze existuje ve 3 variantách:\n128 verze programu neumožňuje odpojit monitor.\n\n\n"}
{"id": "719899", "url": "https://cs.wikipedia.org/wiki?curid=719899", "title": "SQ-Tracker", "text": "SQ-Tracker\n\nSQ-Tracker je hudební editor pro počítače Sinclair ZX Spectrum a kompatibilní (například Didaktik), ve kterém je možné skládat hudbu pro hudební čip AY-3-8912. Jedná se o program českého původu, autorem je Jiří Koudelka (pod přezdívkou \"George K.\"). Vydavatelem programu byla společnost Proxima - Software v. o. s., program byl vydaný v roce 1993.\n\nSkládání hudby se provádí trackerovým způsobem, nikoliv zápisem not. Skladba je rozdělena na pozice, ke které jsou přiřazeny patterny, které na dané pozici mají být přehrávány.\n\nProgram navazuje na podobný program Soundtracker polského původu, má ale rozšířené možnosti, např. umožňuje mít patterny různých délek, patterny je možné psát pro každý kanál nezávisle (pouze do jedné pozice je možné umístit pouze patterny stejné délky), pokud hudba dohraje do konce, nemusí být opakována od začátku, ale i od jiné pozice, každá pozice může být přehrávána jinou rychlostí. Stejný pattern může být přehráván současně ve dvou i ve třech kanálech.\n\nSoučástí programu jsou SQ-Compiler, který umožňuje napsanou hudbu zkompilovat a používat ve vlastních programech a SQ-Linker, pomocí kterého je možné spojit více zkompilovaných skladeb do jednoho souboru. Na ZX Spectru 128K jsou SQ-Compiler a SQ-Linker použitelné jako funkce hudebního editoru, na ZX Spectru 48K je nutné je použít jako samostatné programy. Pomocí linkeru je možné do jednoho souboru spojit až 28 skladeb.\n\nV nabídce společnosti Proxima - Software, v. o. s. byl i nezávislý komplet SQ-Demo, který obsahoval demoverzi hudebního editoru SQ-Tracker, několik hudeb, hudebních samplů a zvukových ornamentů. Dále byl obsažen konvertor skladeb ze Soundtrackeru do SQ-Trackeru a dvě hudebně grafická dema: SQ-Demo a Duckmania.\n\nProgram umožňuje hudbu ukládat nejen na kazetu, ale i na diskový systém. Protože diskové operace jsou vykonávané prostřednictvím Basicu, je možné diskové příkazy přizpůsobit pro libovolný diskový systém.\n\nProgram je pojmenován po dvou českých hudebnících činných na ZX Spectru, kteří jej společně navrhli, známých pod jmény Scalex a Qjeta.\n\n\n"}
{"id": "719906", "url": "https://cs.wikipedia.org/wiki?curid=719906", "title": "Ana Popović", "text": "Ana Popović\n\nAna Popović (13. května 1976, Bělehrad, Srbsko) je srbská blues-rocková zpěvačka, kytaristka a skladatelka. V roce 2003 byla nominována na cenu Blues Music Award.\n\n\n\n\n\n"}
{"id": "719912", "url": "https://cs.wikipedia.org/wiki?curid=719912", "title": "Mikrocirkulace", "text": "Mikrocirkulace\n\nMikrocirkulace je pojem označující oběh tělních tekutin (krve, tkáňové tekutiny, lymfy) na úrovni jednotlivých tkání. Základem mikrocirkulace jsou drobné krevní a lymfatické cévy. Porucha mikrocirkulace má za následek zhoršení výživy tkání. Opakem mikrocirkulace je makrocirkulace, tedy oběh krve celým organismem.\n\nArterioly jsou drobné tepénky o průměru do 100 mikrometrů. Ve stěně mají četné buňky hladké svaloviny, pomocí kterých mohou regulovat průsvit a tedy i tok krve do tkáně.\n\nKapiláry jsou tenkostěnné cévy, ve kterých dochází k výměně živin a plynů mezi tkání a krví.\n\nVenuly jsou tenké žíly do průměru 200 mikrometrů, odvádějí většinu tekutin z kapilár.\n\nLymfatické cévy odvádějí z tkání tekutinu, která se neodvede v žilách.\n\nV kapilárách se uplatňuje řada fyzikálních a fyzikálně-chemických dějů, které usnadňují výměnu kyslíku a živin:\n\nPoruchy mikrocirkulace jsou příčinou nebo průvodním jevem řady onemocnění nebo patologických stavů. Jedná se například o následující onemocnění:\n"}
{"id": "719913", "url": "https://cs.wikipedia.org/wiki?curid=719913", "title": "Boleradice (hrad)", "text": "Boleradice (hrad)\n\nHrad Boleradice stával na svahu kopce Hrad nad obcí Boleradice.\n\nHrad pravděpodobně nechal založit Lev II. z Klobouk, který se po něm v letech 1235-1270 psal. V majetku pánů z Klobouk zůstal do konce 13. století. V první polovině 14. století se po něm psali Drslav, Oto a Diva z Branišovic a roku 1358 se jako majitel uvádí Vilém z Kunštátu, jenž založil boleradickou větev. Hrad je poprvé zmiňován až roku 1373. Po roce 1471 se ho zmocnil uherský hejtman Jan Zelený, v jehož majetku byl deset let. Páni z Kunštátu hrad vlastnili do roku 1490, kdy byl Bočkem z Kunštátu intabulován Protivcovi ze Zástřizl, ale roku 1512 se vrací pánům z Kunštátu. Ti však o něj ztratili zájem a hrad tak chátral. Ještě v roce 1531 je zmiňován jako zámek, ale v roce 1536, kdy Heralt z Kunštátu prodal panství pánům z Víckova, je uváděn jako pustý. Později byl rozebrán.\n\nHrad byl jednodílné dispozice obdélníkového půdorysu o rozměrech 100 × 68 metrů. Po obvodu jej chránil příkop široký 20-25 metrů, před nímž se nacházel val. Jelikož všechny nadzemní části byly rozebrány, nedá se bez archeologického průzkumu provést jeho rekonstrukce.\n\nMísto je dostupné po NS Paseky.\n\n"}
{"id": "719915", "url": "https://cs.wikipedia.org/wiki?curid=719915", "title": "Čeněk Vyhnis", "text": "Čeněk Vyhnis\n\nČeněk Vyhnis, vl. jm. Vincenc Vyhnis (8. října 1842 Kostelec nad Labem – 23. března 1897 Praha), byl český středoškolský profesor, klasický filolog, novinář a překladatel. Působil na gymnáziích v Hradci Králové, Příbrami a Praze. Překládal ze sanskrtu, řečtiny a němčiny. Přispíval do \"Národních listů\". Současníci oceňovali jeho hlubokou znalost klasických literatur a pedagogické schopnosti.\n\nNarodil se 8. října 1842 v Kostelci nad Labem v chudé rodině. Studoval na akademickém gymnáziu a po maturitě r. 1864 nastoupil na filosofickou fakultu, kde se věnoval klasické filologii, srovnávacímu jazykozpytu a filosofii. Už jako student překládal zahraniční literaturu do časopisů a účastnil se diskusí v Umělecké besedě.\n\nPrvní zaměstnání získal jako suplent v Budějovicích, odkud se přestěhoval do Hradce Králové. Roku 1870 se po vykonání učitelských zkoušek stal profesorem. Byl oceňovaný pro hluboké znalosti a nadšení pro jejich předávání. Jeho výklad byl poutavý, působil na rozum i cit žáků. Podporoval nadané žáky. Zvlášť si oblíbil pozdějšího básníka Bohdana Jelínka, který si jej získal tím, že na zadané téma z latiny odevzdal báseň místo očekávaného pojednání. K jeho žákům patřil také orientalista Josef Brandejs a spisovatel Alois Jirásek.\n\nRoku 1872 se stal ředitelem gymnázia v Příbrami. Jeho zásluhou získaka škola roku 1881 statut vyššího gymnázia a o tři roky později byla zestátněna. Přispěl také k založení učitelského ústavu (1874). Požíval velké důvěry studentů i kolegů. Od roku 1875 zasedal v obecním zastupitelstvu, kde se věnoval především školským otázkám. 16. března 1889 spoluzakládal s profesorem báňské akademie Josefem Hrabákem příbramský odbor Klubu českých turistů a stal se jeho prvním předsedou.\n\nRoku 1891 opustil na vlastní žádost ředitelské místo a stal se profesorem vyššího gymnázia v Žitné ulici v Praze, kde také vyučoval jeho bývalý žák Alois Jirásek. Zanedlouho ale začal trpět chrlením krve, ze kterého se nakrátko zotavil na ozdravném pobytu v Ondřejově, ale nemoc jej nakonec sklátila 23. března 1897. Pohřben byl za velké účasti pedagogů, spisovatelů a dalších občanů na vinohradském hřbitově. V červnu téhož roku byla pod vedením Al. Jiráska zorganizována sbírka pro vybudování pomníku. Náhrobek, pořízený žáky a přáteli, zdobí verše Jaroslava Vrchlického.\n\nVyhnis přispíval do novin a časopisů, zejména do \"Národních listů\". Projevoval svobodomyslné, pokrokové smýšlení.\n\nKnižně vydal překlady:\n\nPřeložil také Kálidásovu tragédií \"Urvaší\", tiskem ale vyšla jen ukázka ve výroční zprávě příbramského gymnázia za rok 1878.\n\n"}
{"id": "719916", "url": "https://cs.wikipedia.org/wiki?curid=719916", "title": "I Spent a Week There the Other Night", "text": "I Spent a Week There the Other Night\n\nI Spent a Week There the Other Night je třetí plnohodnotné sólové studiové album Maureen Tucker, vydané v roce 1991. Na albu se podílejí i její dřívější spoluhráči ze skupiny The Velvet Underground Lou Reed, Sterling Morrison a John Cale, což je celá klasická sestava této skupiny. Album obsahuje i skladbu „I'm Waiting for the Man“, která pochází z alba \"The Velvet Underground & Nico\" z roku 1967.\n\n"}
{"id": "719917", "url": "https://cs.wikipedia.org/wiki?curid=719917", "title": "Moe Rocks Terrastock", "text": "Moe Rocks Terrastock\n\nMoe Rocks Terrastock je druhé koncertní album Maureen Tucker. Album vyšlo jen v Japonsku. Hraje zde i dřívější člen skupiny The Velvet Underground Doug Yule.\n\n"}
{"id": "719924", "url": "https://cs.wikipedia.org/wiki?curid=719924", "title": "Turecká líska v Ronově", "text": "Turecká líska v Ronově\n\nTurecká líska v Ronově nad Doubravou, také známám jako Ronovská líska, je významný památný strom, který je spojován s řadou osobností, jako jsou například Ing. Pavel Kyzlík, akademický malíř Jaroslav Turek a krajinář Antonín Chittussi. Líska uschla během zimy na přelomu let 2010 a 2011.\n\n\nRonovská líska byla typická svým habitem, trojsměrně vějířovitým větvením. Začala usychat po smrti Jaroslava Turka roku 2005. V roce 2010 měla ještě dvě živé větve, na jaře 2011 již neobrazila. Strom byl ořezán a ponechán na místě jako přírodní socha.\nOdborník na památné stromy Pavel Kyzlík na Ronovskou lísku vzpomínal jako na vůbec první strom, který poznal v Pardubickém kraji, když roku 1960 dostal první umístěnku na lesní závod Ronov nad Doubravou. Z Ronova rovněž pochází (a je zde i pochován) malíř památných stromů Jaroslav Turek, narodil se zde i krajinář Antonín Chittussi.\n\nLísce byl věnován prostor i v pořadu České televize Paměť stromů, konkrétně v dílu č. 2: Pražské památné stromy, kde byla (2003) srovnávána s tehdy krátce zaniklou tureckou lískou na Strahově. O dva roky později se dostala mezi finalisty ankety Strom roku 2005, kde s počtem 1431 hlasů dosáhla devátého místa.\n\n\n"}
{"id": "719928", "url": "https://cs.wikipedia.org/wiki?curid=719928", "title": "Bernášek", "text": "Bernášek\n\nPříjmení Bernášek a Bernášková nosí více různých osobností:\n\n"}
{"id": "719930", "url": "https://cs.wikipedia.org/wiki?curid=719930", "title": "Drachenburg", "text": "Drachenburg\n\nHrad Drachenburg (též Drakov) stával na skále u samoty Drakov nedaleko obce Heřmanovice.\n\nO historii hradu se nám nedochovaly žádné písemné zprávy a ani archeologické nálezy nejsou moc bohaté. Pravděpodobně vznikl v první polovině 14. století a mělo se jednat o doplněk nedalekého Quinburku. V 15. století vyhořel a poté již nebyl obnoven. Jeho funkcí bylo chránit vstup na Moravu ze severu – tvořil část řetězce hradů, které tento vstup střežily – a také strategicky významnou cestu údolím Černé Opavy. Do současnosti se z hradu nic nedochovalo a dokonce jej často opomíjí i odborná literatura.\n\nHrad byl vystavěn na protáhlém skalisku o rozměrech 23 × 9 metrů. Přístup byl možný po šíji ze severu. Kromě skály chránil hrad také příkop široký 10–12 metrů s valem. Většina hradu byla pravděpodobně dřevěná, ale k výstavbě se použil i kámen, o čemž svědčí drobné zbytky zdiva na severní a jižní straně skály. Bližší podobu hradu by mohl přinést případný archeologický průzkum. Mezi skálou a řekou jsou patrné zbytky zaniklé středověké komunikace.\n\nMístem, kde hrad stával, prochází červená turistická značka od Rejvízu podél Černé Opavy směrem Mnichov, místní část Vrbna pod Pradědem. Její průběh kopíruje také trasa NS Údolím lapků z Drakova.\n\n"}
{"id": "719932", "url": "https://cs.wikipedia.org/wiki?curid=719932", "title": "Nehasil", "text": "Nehasil\n\nPříjmení Nehasil nosí více různých osobností:\n\n"}
{"id": "719936", "url": "https://cs.wikipedia.org/wiki?curid=719936", "title": "Jarolímek", "text": "Jarolímek\n\nPříjmení Jarolímek, přechýleně Jarolímková, nosí více různých osobností:\n\n\n"}
{"id": "719937", "url": "https://cs.wikipedia.org/wiki?curid=719937", "title": "Bounced Checks", "text": "Bounced Checks\n\nBounced Checks je první kompilační album Toma Waitse. Album obsahuje skladby ze všech jeho předchozích alb s výjimkou alba \"Closing Time\" z roku 1973. Album vyšlo u Asylum Records a produkoval ho Bones Howe.\n\nVšechny skladby napsal Tom Waits.\n"}
{"id": "719941", "url": "https://cs.wikipedia.org/wiki?curid=719941", "title": "Pavlína Braunová", "text": "Pavlína Braunová\n\nPavlína Braunová (* 5. března 1965 Sokolov) je česká folková zpěvačka, bývalá členka hudební skupiny Minnesengři a skupin Freska a Sem Tam. Za svůj život nahrála asi 19 písní, několikrát vystupovala i v Československé televizi. Dne 6. srpna 1988 zmizela beze stop.\n\nV roce 2013 bývalý zvukař skupiny Minnesengři Jan Friedl a básník, textař, kytarista a autor repertoáru Minnesengrů z konce 80. let 20. století Jiří Smrž za pomoci Pavla Anděla Pokorného vydali folkrockové album původních archivních demo nahrávek Pavlíny Braunové s názvem \"Bílé místo\".\n\nV době zmizení žila u své babičky ve Strakonicích. Dne 6. srpna 1988 zmizela ve chvíli, kdy jela na zkoušku skupiny Minnesengři do Českých Budějovic. Je vedena jako pohřešovaná.\n\nNa zkoušku sice plánovala jet ze Strakonic vlakem, podle svých známých ale často cestovala stopem. Podle zpáv v médiích našla později policie prázdnou kabelku a jednu botu v lese za Strakonicemi blízko silnice na České Budějovice, kde měla Pavlína stopovat. Policie tuto fámu vyvrátila.\n\nO důvodech jejího zmizení se dodnes spekuluje. Pravděpodobně se stala obětí násilného trestného činu a její tělo nebylo doposud nalezeno. V roce 1988 se mohlo jednat o utajenou emigraci z Československa, není ale pravděpodobné, že by se po Sametové revoluci v 1989 neohlásila, alespoň svým rodičům. Tato alternativa by mohla platit v případě, že by v emigraci zemřela.\n\n"}
{"id": "719942", "url": "https://cs.wikipedia.org/wiki?curid=719942", "title": "Mamut kolumbuský", "text": "Mamut kolumbuský\n\nMamut kolumbuský (\"Mammuthus columbi\") je vyhynulý druh chobotnatce ze čtvrtohor, který žil v Severní Americe mezi Spojenými státy a Nikaraguou a Hondurasem v pozdním pleistocénu. Je považován za stejný druh jako je jeho mírně větší příbuzný, mamut americký, především díky podobnosti nalezišť a velikostí fosilií.\n\nMamut kolumbuský byl jedním z posledních členů americké megafauny, který vyhynul, a to před přibližně 12 500 lety. Některé fosilie byly ale datovány do doby před devíti tisíci lety a jedna nedaleko Nashvillu byla stará pouze asi 7 800 let.\n\nNové poznatky ukazují, že je totožný s mamutem stepním (\"Mammuthus trogontherii\"), který migroval na severoamerický kontinent z euroasijských stepí, a není tak potomkem druhu mamut jižní (\"Mammuthus meridionalis\"), jak se předpokládalo dříve.\n\n\nMamut kolumbuský je jedním z největších druhů mamuta a s výškou čtyř metrů a vahou deseti tun je také jedním z největších slonů, kteří kdy žili. V jeho hlavě bylo 12 až 25 procent celkové váhy. Mamut kolumbuský měl impozantní spirálovité kly, které měřily až dva metry. Pětimetrový pár klů nalezený ve středním Texasu byl vůbec největším sloním klem, který se kdy našel.\n\nMamut kolumbuský byl býložravec, jehož potrava se skládala z různých rostlin od trav až po jehličnaté stromy. Také se má za to, že byl jediným velkým býložravcem, který jedl obří plody Severní Ameriky, jako jsou např. maklura oranžová, nahovětvec dvoudomý a dřezovec trojtrnný. Podle studií průměrný slon africký spotřebuje 320 kilogramů rostlin denně, zatímco mamut kolumbuský si každý den vystačil se 150 kilogramy živin.\n\nZbytky mamutů kolumbuských byly nalezeny v asfaltovém jezeře La Brea Tar Pits v Los Angeles a kostra jednoho z nich je vystavena v přilehlém muzeu George C. Page. V texaském městě Waco se nachází památka, kde je největší koncentrace koster mamutů, kteří zemřeli kvůli stejné katastrofě. Zbytky mamuta kolumbuského jsou obvyklé také v Mexiku. V regionálním muzeu ve městě Guadalajara je kostra jednoho velkého mamuta kolumbuského hlavní atrakcí. V Texasu bylo objeveno hromadné pohřebiště 24 jedinců těchto mamutů ve vrstvách starých asi 67 000 let.\n\nV roce 1998 byl mamut kolumbuský zvolen státní fosilií amerického státu Washington.\n\n"}
{"id": "719943", "url": "https://cs.wikipedia.org/wiki?curid=719943", "title": "Erste Bank Eishockey Liga 2011/2012", "text": "Erste Bank Eishockey Liga 2011/2012\n\nSezóna 2011/2012 byla 82. sezónou Rakouské ligy. Od této sezony se v lize představil také český zástupce Orli Znojmo, který dosud hrál 1. českou hokejovou ligu (2. nejvyšší soutěž v Česku). Vítězem ročníku se stal tým EHC Linz.\n\nV základní části se hrálo celkem 44 kol (v každém kole měl jeden tým volno, celkem tedy 40 zápasů). Po základní části se pokračovalo nádstavbovou částí, kde se týmy rozdělily do dvou skupin. Ve skupině A hrálo 6 nejlepších týmů a ve skupině B zbylých 5 týmů. Celá skupina A a dva nejlepší týmy ze skupiny B postoupili do playoff, které se hrálo na 4 vítězné zápasy.\n\nBodovalo se stejně jako v NHL - za vítězství obdržel vítěz 2 body, za porážku v prodloužení nebo na nájezdy 1 bod, za prohru v základním čase pak 0 bodů.\n\nVýsledky z první fáze se do nadstavby nezapočítávaly, týmy si pouze odnesly bonusové body za umístění v první fázi (uvedeny v závorkách).\n\n\n\n\n"}
{"id": "719945", "url": "https://cs.wikipedia.org/wiki?curid=719945", "title": "Gynostegium", "text": "Gynostegium\n\nGynostegium je specializovaný útvar v květech některých zástupců čeledi toješťovité (\"Apocynaceae\"), především u bylinných rodů z bývalé čeledi klejichovité (\"Asclepiadaceae\"). Gynostegium vzniká srůstem tyčinek a semeníku. Často mívá různě tvarované výrůstky připomínající pakorunku. \n\nNa rozdíl od podobné struktury, zvané gynostemium a přítomné např. v květech orchidejí nebo podražců, zde srůstají tyčinky s celým semeníkem a nikoliv jen s čnělkou a bliznou.\n"}
{"id": "719952", "url": "https://cs.wikipedia.org/wiki?curid=719952", "title": "1. československá fotbalová liga 1956", "text": "1. československá fotbalová liga 1956\n\n1. československá fotbalová liga 1956 byl 31. ročník československé fotbalové ligy. Naposledy se hrálo systémem „jaro-podzim“, na jaře ještě jako Přebor republiky, podzimní část byla zahájena pod tradičním názvem I. liga. Nejlepší dvě mužstva jarní části (Dukla Praha a Slovan Bratislava) si vybojovala účast v Středoevropském poháru. V listopadu došlo ke zrušení zařazení vojenských sportovců k ústřednímu domu armády a byla zřízena vojenská tělovýchovna jednota Dukla. Mistrem se tak stal tým, který většinu sezóny odehrál jako ÚDA Praha, jen poslední dva ligové zápasy hrál pod novým názvem Dukla Praha. Nováčky ročníku byly Spartak Hradec Králové a Spartak Košice VSS. Hradečtí „votroci“ se v 1. kole uvedli výhrou 3:0 nad obhájcem titulu Slovanem Bratislava. V napínavém souboji o záchranu pomohla Slavii (tehdy Dynamo Praha) remíza Sparty (tehdy Spartak Praha Sokolovo) na půdě Žiliny, lepší skóre Slavie rozhodlo o tom, že sestoupily dva slovenské týmy.\n\nTento ročník začal v neděli 11. března 1956 kompletním 1. kolem a skončil v neděli 25. listopadu téhož roku v Hradci Králové zbývajícím utkáním 22. kola mezi Spartakem Hradec Králové a Tatranem Prešov (3:0).\n\nBřetislav Dolejší (12/0/5),\nVáclav Pavlis (10/0/5) –\nJaroslav Borovička (22/7),\nJiří Čadek (14/0),\nKarol Dobay (16/3),\nMilan Dvořák (19/14),\nJan Hertl (9/0),\nLadislav Hlaváček (7/3),\nJiří Ječný (16/0),\nJosef Masopust (22/3),\nLadislav Novák (18/0),\nSvatopluk Pluskal (20/1),\nLadislav Pones (2/0),\nLadislav Přáda (13/11),\nFrantišek Šafránek (10/9),\nJiří Trnka (7/0),\nIvo Urban (13/0),\nMiloš Urban (12/6) –\ntrenér Karel Kolský\n\nFerdinand Hasoň (1/0/0),\nViliam Schrojf (21/0/10) –\nMichal Benedikovič (5/0),\nIvan Benko (3/0),\nPavol Beňa (17/1),\nAnton Bíly (21/6),\nMikuláš Čírka (5/0),\nVlastimil Hlavatý (16/6),\nJozef Jajcaj (18/1),\nVojtech Jankovič (21/1),\nJúlius Kováč (17/5),\nJozef Král (1/0),\nAlexander Matúšek (1/0),\nPavol Molnár (17/3),\nAnton Moravčík (20/10),\nJozef Obert (7/0),\nEmil Pažický (11/4),\nViktor Tegelhoff (1/0),\nMartin Varga (3/0),\nJozef Vengloš (19/0),\nMichal Vičan (17/0) –\ntrenér Leopold Šťastný\n\nAndré Houška (20/0/6),\nZdeněk Roček (2/0/0) –\nJosef Crha (19/7),\nJiří Hejský (19/3),\nJan Hertl (7/0),\nJiří Hledík (18/0),\nJosef Kadraba (17/14),\nLadislav Koubek (3/0),\nTadeáš Kraus (18/5),\nRadovan Macek (5/5),\nOldřich Menclík (16/0),\nArnošt Pazdera (21/0),\nMiroslav Pergl (3/4),\nVlastimil Preis (3/0),\nZdeněk Procházka (21/1),\nKarel Skuček (1/0),\nVáclav Starý (21/1),\nEmil Svoboda (18/8),\nZdeněk Zikán (5/0),\nMiroslav Zuzánek (5/0) –\ntrenéři Erich Srbek\n\nJan Benedikt (19/0/3),\nKarel Hobšil (3/0/1) –\nZdeněk Crlík (10/0),\nFrantišek Drga (1/0),\nJiří Křižák (20/13),\nSlavomír Kudrnoha (10/0),\nSvatopluk Míček (21/14),\nMilan Michna (19/0),\nMiroslav Mikeska (16/4),\nJaroslav Němčík (1/0),\nJiří Nevrlý (7/0),\nJosef Ondračka (20/0),\nLadislav Reček (17/0),\nKarel Sedláček (4/2),\nZdeněk Stanczo (12/0),\nJosef Sousedík (16/0),\nZdeněk Šajer (7/0),\nJosef Vludyka (3/0),\nMiroslav Wiecek (22/14),\nVilém Závalský (14/4) –\ntrenéři Ferenc Szedlacsek\n\nFrantišek Hlavatý (19/0/6),\nŠtefan Šimončič (3/0/0) –\nMilan Balážik (20/5),\nTitus Buberník (11/9),\nDezider Cimra (19/4),\nMilan Dolinský (20/7),\nKazimír Gajdoš (19/1),\nJozef Gögh (19/0),\nArnošt Hložek (2/0),\nLadislav Kačáni (20/4),\nJuraj Kadlec (9/0),\nJaroslav Košnar (14/8),\nBožin Laskov (5/1),\nŠtefan Matlák (1/0),\nPavol Molnár (3/1),\nGustáv Mráz (18/0),\nJiří Tichý (18/1),\nBohdan Ujváry (3/0),\nAnton Urban (18/0),\nJosef Vojta (1/0) –\ntrenér Theodor Reimann\n\nMiroslav Čtvrtníček (22/0/8) –\nZdeněk Böhm (3/0),\nFrantišek Bragagnolo (7/2),\nJan Fábera (22/0),\nVladimír Fous (1/0),\nStanislav Hlusička (3/1),\nVáclav Hovorka (7/1),\nJosef Kozlík (2/0),\nJiří Kuchler (18/3),\nJosef Leipner (2/0),\nJindřich Lidický (1/1),\nMiroslav Linhart (22/0),\nJosef Majer (20/7),\nMiloslav Muzikář (5/0),\nKarel Němeček (19/7),\nStanislav Pekrt (17/0),\nMiroslav Rys (20/0),\nVáclav Sršeň (19/3),\nAntonín Šolc (10/1),\nJaroslav Tesárek (22/7) –\ntrenér Jaroslav Šimonek\n\nFrantišek Matys (22/0/6) –\nMiroslav Andrejsek (18/0),\nKarel Dvořák (13/2),\nVlastimil Chobot (13/1),\nJaroslav Kosina (1/0),\nZdeněk Krejčí (22/0),\nZdeněk Macek (19/6),\nKarel Mach (20/0),\nFrantišek Malík (15/3),\nMiroslav Michálek (4/0),\nZdeněk Pičman (21/7),\nMiroslav Reif (4/2),\nFrantišek Šindelář (20/4),\nLuboš Štěrba (22/0),\nOldřich Šubrt (21/3),\nJiří Vlasák (7/1) –\ntrenér Josef Ludl\n\nAlois Večerka (21/0/6),\nGejza Vrabeľ (1/0/0) –\nEduard Ciulis (1/0),\nJozef Eliášek (16/0),\nJozef Ferenc (18/5),\nJán Feriančík (7/0),\nJán Karel (22/0),\nKarol Košúth (1/0),\nFrantišek Kušnír (10/0),\nBelo Malaga (11/0),\nLadislav Pavlovič (19/13),\nRudolf Pavlovič (22/3),\nKarol Petroš (20/6),\nJán Sabol (19/0),\nFrantišek Semeši (22/2),\nGejza Šimanský (20/3),\nIvan Valášek (2/0),\nAnton Varga (3/0),\nRudolf Zibrínyi (7/0) –\ntrenér Jozef Karel\n\nJozef Medovič (2/0/0),\nImrich Stacho (20/1/5) –\nŠtefan Deglovič (10/0),\nŠtefan Demovič (10/0),\nKarol Fako (7/0),\nAlexander Ištvánovič (15/0),\nViliam Jakubčík (20/7),\nStanislav Jarábek (11/0),\nJozef Kalivoda (4/2),\nJán Klein (11/0),\nVladimír Kopanický (11/1),\nAlexander Lančarič (3/0),\nAnton Malatinský (8/1),\nŠtefan Pšenko (22/0),\nŠtefan Slanina (22/0),\nŠtefan Slezák (9/0),\nJán Šturdík (22/4),\nValerián Švec (8/0),\nKarol Tibenský (22/7),\nDezider Zaťko (5/0) –\ntrenéři Anton Malatinský (hrající) a Karol Fekete\n\nAlois Jonák (21/0/2),\nEmil Kabíček (1/0/0) –\nJán Andrejkovič (20/0),\nFrantišek Fiktus (8/0),\nOta Hemele (20/6),\nJiří Hildebrandt (21/0),\nStanislav Hlaváček (16/2),\nVáclav Hovorka (10/1),\nLadislav Hubálek (11/4),\nFrantišek Ipser (9/0),\nJaroslav Jareš (19/6),\nStanislav Kocourek (20/0),\nBedřich Köhler (2/0),\nJan Lála (6/0),\nFrantišek Morávek (1/1),\nKarel Nepomucký (7/2),\nJiří Pešek (22/11),\nLadislav Svoboda (4/0),\nMiloš Štádler (19/2),\nBohumil Trubač (5/0) –\ntrenéři Josef Bican (1.–17. kolo), Emil Seifert (18. a 19. kolo) a Antonín Rýgr (20.–22. kolo)\n\nPavel Belluš (9/0/2),\nJán Danko (5/0/0),\nTheodor Reimann (6/0/2),\n... Vendrák (2/0/0) –\n... Babík (5/0),\nGustáv Bánovec (4/0),\nJúlius Dávid (11/4),\nRudolf Ducký (10/0),\nIgor Fillo (18/10),\nEduard Hančin (19/6),\nPavol Majerčík (5/1),\nJuraj Kadlec (9/0),\nAnton Kopčan (22/2),\nMilan Mravec (7/1),\n... Pagáč (16/2),\nMilan Rovňan (1/0),\nJán Saga (11/0),\nEmil Stalmašek (15/1),\nJozef Šalamon (3/0),\nJozef Šátek (1/0),\nLadislav Šmárik (22/0),\nBoris Timkanič (20/0),\nJán Urbanič (13/0),\n... Vavrík (8/0) –\ntrenéři Alexander Bartosiewicz\n\nJozef Bobok (17/0/2),\nSáva Prošek (5/0/0) –\nTitus Buberník (11/3),\nJán Czeszciczky (7/0),\nTibor Čiták (16/5),\nJúlius Dávid (3/1),\nAlexander Felszeghy (19/0),\nJán Gajdoš (19/3),\nJozef Gašparík (7/0),\nJúlius Kánássy (17/2),\nLadislav Kozák (6/1),\nLadislav Labodič (17/0),\nViliam Lenárt (3/0),\nMichal Pavlík (10/0),\nJán Polgár (17/4),\nFrantišek Samuelčík (22/0),\nVojtech Skyva (13/1),\nJozef Schwarz (11/3),\nJiří Trnka (9/3),\nViktor Vargovčík (1/0),\nJúlius Vaško (3/1),\nRudolf Zibrínyi (9/1) –\ntrenéři Jozef Steiner\n\n\n"}
{"id": "719953", "url": "https://cs.wikipedia.org/wiki?curid=719953", "title": "Kunigiaupis", "text": "Kunigiaupis\n\nKunigiaupis je říčka na západě Litvy (Telšiajský kraj) v Žemaitsku na Žemaitijské vysočině. Pramení 1,5 km na jihovýchod od vsi Kungiai, okres Rietavas. Je dlouhá 6,3 km, což je mnohem více, než délka říčky Alkupis (3,6 km), do které se vlévá. Říčka teče zpočátku směrem západním, záhy se stáčí k severu, přibírá nevýznamný pravý přítok, křižuje silnici č. 3204 Daugėdai - Medingėnai, po soutoku s dvěma nevýznamnými pravými přítoky se stáčí k jihozápadu a křižuje zpět silnici č. 3204, za kterou ve vsi Kungiai se stáčí k jihu a potom ostře k západu, zde ještě ve vsi Kungiai postupně přibírá tři nevýznamné levé přítoky a protéká Kungajským rybníkem. Dále protéká ve městě Daugėdai, I. Daugėdský rybník, přes který vede opět silnice č. 3204. Za tímto rybníkem přibírá pravý přítok a vzápětí se vlévá do II. Daugėdského rybníka. Hlavní osu tohoto rybníka se třemi nevelkými zálivy tvoří koryto Kunigiaupisu. Do třetího zálivu, který je těsně u hráze rybníka, přitéká Alkupis, jehož pravým přítokem Kunigiaupis je. (2 km na jih od města je ještě Daugėdské jezero). Místo soutoku je vzdáleno 0,9 km od ústí Alkupisu do řeky Minija.\n\nKunigiaupis má jen nevýznamné přítoky: 4 pravé a 3 levé.\n"}
{"id": "719955", "url": "https://cs.wikipedia.org/wiki?curid=719955", "title": "Coniunctio", "text": "Coniunctio\n\nConiunctio je společné instrumentální album dvou českých skupin, rockového Blue Effectu (v pořadí druhé album) a jazzového Jazz Q (debutové album). Deska byla vydána ve vydavatelství Supraphon (katalogové číslo 113 0845) v roce 1970. Roku 1971 vyšla též exportní verze, která je až na anglické názvy skladeb a souboru Jazz Q Prague a shodná s českou verzí. Na CD v remasterované podobě bylo album \"Coniunctio\" vydáno v roce 2001 (Sony Music/Bonton), v roce 2009 vyšlo také v rámci box setu \"1969–1989 Alba & singly & bonusy\".\n\nNa přebalu alba se nachází reprodukce obrazu Mikuláše Medka \"Sensitivní signál IV\" (1967).\n\n"}
{"id": "719956", "url": "https://cs.wikipedia.org/wiki?curid=719956", "title": "Mezoamerický korálový útes", "text": "Mezoamerický korálový útes\n\nMezoamerický korálový útes též Mezoamerický systém korálových útesů nebo Mezoamerický bariérový útes je rozsáhlý systém korálových útesů a atolů v oblasti Střední Ameriky. Kromě korálových útesů a atolů zdejší ekosystém vytvářejí písečné pláže a duny, pobřežní laguny a mokřady, mangrovové lesy či podmořské louky řas a trav.\n\nRozkládá se ve výsostných vodách 4 států - Mexika, Belize, Guatemaly a Hondurasu. Dosahuje délky přibližně 1000 km, je to největší korálový útes na západní polokouli (v celosvětovém měřítku je větší jen Velký bariérový útes na pobřeží severovýchodní Austrálie). Táhne se podél východního pobřeží Yucatánského poloostrova (jako počátek korálového systému bývá uváděn mys Cabo Catoche na severu mexického státu Quintana Roo), podél pobřeží Belize, přes Honduraský záliv až k honduraskému souostroví Islas de la Bahía.\n\nBylo zde napočítáno na 60 druhů korálů a 500 druhů ryb. Žije zde významná populace kapustňáka širokonosého a žraloka obrovského.\n\nVýznamná část korálového útesu byla prohlášena za národní parky, mořské rezervace či jiná chráněná území. Následující výčet uvádí jen nejrozlehlejší chráněná území.\n\n\n\n"}
{"id": "719957", "url": "https://cs.wikipedia.org/wiki?curid=719957", "title": "Gabrielina Huť", "text": "Gabrielina Huť\n\nGabrielina Huť (, lidově \"Gabrielka\") je název zaniklé osady v okrese Chomutov v Ústeckém kraji. Nacházela se v Krušných horách v nadmořské výšce 590 m n. m. v údolí Telčského potoka. Nacházela se necelé 4 km severovýchodně od Kalku. Její katastr má rozlohu 1 193 ha. Po odsunu Němců po druhé světové válce nebyla dosídlena a v roce 1955 byla úředně zrušena.\n\nNázev vesnice vznikl spojením slov huť (železárna) a křestního jména dcery hraběte \"Jindřicha z Rottenhanu,\" který železárnu založil. V historických pramenech se jméno vyskytuje ve tvarech Gabriela Hütten (1787), Gabrielahütten (1846) nebo Gabrielčina huť (1854).\n\nOsada byla založena roku 1779, podle některých pramenů stávala na stejném místě dříve osada Telč, která mohla dát jméno Telčskému potoku, který bývalou osadou protéká.\n\nV letech 1778–1780 zde vybudoval hrabě Jindřich Rottenhan, majitel Červeného Hrádku, železárnu. Na počest své dcery Gabriely nazval huť Gabrielinou Hutí a tento název přenesl i na vznikající vesnici. Do té doby zde bylo jen pár roztroušených domků uhlířů a lesních dělníků. Od roku 1869 byla vesnice osadou Kalku. Téhož roku vznikla Thunská silnice do Rudolic v Horách, v roce 1833 vznikla silnice do Brandova.\n\nPoměrně dlouho zde byl jen jeden hamr na zpracovávání železa. Pak se výroba začala rozšiřovat, zvláště když se majitelkou po smrti otce stala Gabriela, provdaná za hraběte Jiřího Buquoye. Postupně zde vznikla vysoká pec, drtírna rudy, tři tyčové hamry a plechařský hamr. Na počátku 19. století byly všechny zdejší hamry přeměněny na plechařské. Roku 1835 byla zřízena také válcovna plechů a výroba byla velmi úspěšná. Pobočka v Kalku byla roku 1842 rozšířena ještě o cínovnu na výrobu leštěných anglických plechů.\n\nV roce 1859 patřily k huti tři hamry se třemi nadhazovacími kladivy a třemi vodními koly, válcovna plechů se třemi žhavícími výhněmi na dřevo a hnědé uhlí a dvěma nůžkami, válcovna na leštění plechu, pudlovací pec a válcovna tyčí. K pohonu sloužil parní stroj s výkonem 36 koňských sil a pětice vodních kol o celkovém výkonu 65 koňských sil. Roku 1857 byl již zaveden parní buchar a k vytápění pecí sloužil Siemensův generátor. Po polovině 19. století železárny vyráběly až 1538 tun surového železa a litinového zboží a ve válcovně se vyrobilo přes dvanáct tisíc metrů litinových rour.\n\nGabrielina Huť neměla kostel ani hřbitov, pouze od roku 1838 jednotřídní školu, kterou z větší části platila až do roku 1874 vrchnost. Farou i poštou patřila ke Kalku. Dříví pro hutě sem bylo plavené po potoce. Roku 1858 nechal hraběcí lesní úřad instalovat stroj na výrobu šindelů poháněný vodním kolem. Konkurence nových železáren nakonec přivodila konce zdejší železárny, která měla nejen špatné dopravní cesty, ale i přísun málo bohatých surovin. V roce 1871 prodala hraběnka Trattmannsdorfová, poté co roku 1867 ukončila zdejší výrobu, železárnu \"Krušnohorské železářské a ocelářské společnosti v Chomutově.\" Ani ta však neuspěla a provoz byl zastaven v roce 1874. Poté se noví majitelé šest let marně pokoušeli provoz obnovit a výroba roku 1882 definitivně skončila.\n\nV roce 1890 zde byla místo hutě zřízena Karlem Engelhartem z Rübenau továrna na dřevitou lepenku. Byla poháněna vodní turbínou. Byla zde také dílna na výrobu dřevěných pažeb k dětským puškám. Tehdy byly ve vsi dva hostince, jejichž majitelé měli i řeznictví a byl zde jeden kramář. V té době byla Gabrielina Huť oblíbeným místem letních bytů. Celá vesnice však byla závislá na průmyslu, a když zanikl, lidé odsud odcházeli.\n\nZ původních domů se zachovaly jen zbytky základů, terénní nerovnosti a několik doposud stojících zbytků zdí postavených z cihel a z modré strusky. Zaniklou obec také připomíná obnovená vodní nádrž s kamennou hrází na Telčském potoce.\n\nPři sčítání lidu v roce 1921 zde žilo 141 obyvatel (z toho 68 mužů), z nichž byli dva Čechoslováci, 132 Němců a sedm cizinců. S výjimkou osmi evangelíků patřili k římskokatolické církvi. Podle sčítání lidu z roku 1930 měla vesnice 151 obyvatel: šest Čechoslováků, 137 Němců a osm cizinců. Kromě jednoho člověka bez vyznání a deseti evangelíků se hlásili k římskokatolické církvi.\n\n\n\n\n"}
{"id": "719958", "url": "https://cs.wikipedia.org/wiki?curid=719958", "title": "Internace Američanů japonského původu", "text": "Internace Američanů japonského původu\n\nKoncentrační tábory pro osoby japonského původu žijící na území Spojených států byly zřizovány v období druhé světové války. Od roku 1942 bylo do internačních táborů ve vnitrozemí USA přesunuto až 110 000 obyvatel západního pobřeží, kteří byli nuceni opustit své domovy a živnosti, a z nichž 62 % tvořili občané USA, kteří se většinou v zemi již narodili. Důvodem bylo přesvědčení americké vlády, že by lidé japonského původu mohli v době války napomáhat nepříteli – Japonskému císařství.\n\nV době po pro mnohé Američany šokujícím útoku na Pearl Harbor 7. prosince 1941 zavládla na území USA vlna nejistoty a protijaponských nálad. V souvislosti s válečnými úspěchy Japonského císařství v Tichomoří rostl i strach Američanů z možného útoku Japonců na samotné území USA, tedy v první řadě na západní pobřeží. Atmosféra nenávisti k expanzivnímu nepříteli se přelila i na domácí obyvatele japonského původu i na věci je připomínající. Ve Washingtonském parku byly dokonce pokáceny japonské třešně, situaci zhoršovaly i výroky některých politiků. Např. guvernér státu Idaho prohlásil: „Nejlepším řešením by bylo poslat je všechny zpátky do Japonska a pak celý ostrov potopit. Žijí jako krysy a chovají se jako krysy.“\n\nV době útoku na Pearl Harbor žilo na západním pobřeží USA asi 112 000 obyvatel japonského původu. Zhruba 32 000 až 40 000 z nich byla tzv. generace \"Issei\", první generace přistěhovalců bez amerického občanství. Ovšem zbylých zhruba 72 000 až 80 000 bylo již z druhé generace, tzv. \"Nissei\", která se ve Spojených státech již narodila a měla americké občanství. Jednalo se tedy zhruba o 62 % všech později internovaných osob.\n\nNařízením exekutivy prezidenta Franklina D. Roosevelta (exekutivní nařízení č. 9066) z 19. února 1942, tedy zhruba dva měsíce po útoku na Pearl Harbor, byla ministerstvu války přikázána deportace osob japonského původu bez ohledu na státní občanství do speciálně zřízených internačních zařízení ve vnitrozemí. Vláda sáhla k tomuto opatření z důvodů národní bezpečnosti, domnívala se totiž, že by lidé japonského původu mohli být např. snadněji získáni nepřítelem k projaponské špionáži či k sabotážním akcím. Na tichomořském pobřeží byly zřízeny vojenské zóny a zakázaná území, ze kterých byli američtí Japonci převezení do internačních táborů mimo tyto zóny. Valná většina z asi 110 000 deportovaných byli převezeni do některého z deseti táborů, označovaných jako \"Relocation Centers\", zřizovaných vládní agenturou WRA (\"War Relocation Authority\"), která se starala také o internování Němců a Italů na území USA. Zařízení ležela ve státech Arkansas, Idaho, Wyoming, Utah, Kalifornie, Arizona a Colorado.\n\nAmerická justice koncentrování osob japonského původu několikrát potvrdila a shledala oprávněným. V procesu Hirabayashi vs. Spojené státy z 21. června 1943 rozhodl jednomyslně Nejvyšší soud, že je legálním řešením v zájmu národní bezpečnosti zákaz vycházení pouze pro osoby japonského původu, jelikož nepřátelé téže rasy by mohli konat protistátní činnost. Nejdůležitější rozhodnutí ve věci internačních táborů přišlo 18. prosince 1944, kdy byl vynesen rozsudek nad procesem Korematsu vs. Spojené státy. Nejvyšší soud rozhodl, že vojenská nutnost opravňuje selektivní roztřídění podle ras i násilné zadržení občanů USA, a že Kongres a prezident mají na takovouto akci v době války právo.\n\nJelikož bylo ohromné množství lidí nuceno opustit nejen své domovy, ale i živnosti, vznikla jim značná finanční ztráta, za kterou je nikdo nekompenzoval. Jsou známé i případy úmrtí internovaných osob v táborech, např. v táboře Manzanar v Kalifornii zemřelo 146 „vězňů“. Mnoho lidí psychicky strádalo, jelikož se většina z nich cítila být Američany a byli zklamáni z postoje země, do které odcestovali s vidinou lepšího života a svobody. Podobné příkoří, které se dělo v USA vůči obyvatelům japonského původu, se odehrávalo také v Kanadě.\n\nV roce 1983, po dlouholetém snažení \"Japanese American Citizens League\" (Ligy japonsko-amerických občanů), americká vláda uznala odpovědnost za způsobená příkoří a uznala nespravedlivost tehdejší internační politiky. O pět let později, v roce 1988, bylo Kongresem Spojených států rozhodnuto o výši odškodnění pro dosud žijící oběti. Jednalo se o asi 60 000 Američanů, z nichž každý dostal jednorázové odškodnění 20 000 dolarů z k tomuto účelu vytvořeného fondu v celkové výši 1,25 mld dolarů.\n\n"}
{"id": "719962", "url": "https://cs.wikipedia.org/wiki?curid=719962", "title": "Laba (rozcestník)", "text": "Laba (rozcestník)\n\nNázev Laba může znamenat:\n\n\n\n\n\n\n"}
{"id": "719967", "url": "https://cs.wikipedia.org/wiki?curid=719967", "title": "Dubno (hrad)", "text": "Dubno (hrad)\n\nHrad Dubno stával v obci Dolní Dubňany, západně od Moravského Krumlova.\n\nOsídlení obce je archeologickými nálezy doložitelné od 9. století. V polovině 13. století získali obec páni z Deblína, kteří si zde vystavěli rezidenční objekt. Už Ladislav Hosák a po něm i další historikové předpokládali, že se jednalo o hrad. Na základě poznatků se však nedá vyloučit, že se mohlo jednat o dvorec neznámé polohy. Opevněný objekt, jehož nepatrné zbytky se nacházejí v jižní části obce, by tak vznikl až v pozdější době. Veškeré zmínky o hradu jsou pouze nepřímé. První písemná zmínka je z roku 1263, kdy se objevuje v predikátu Hartleba z Dubna. Hartleb se řadil k významným královským úředníkům a pravděpodobně byl zakladatelem hradu Dubno. Poté se ještě objevuje v predikátu Jenče z Dubna a naposledy v roce 1292 v predikátu Hartleba mladšího z Dubna. Jaký byl další osud hradu a dubňanské větve rodu, není známo. V letech 1375 a 1406 se sice objevují zemané z Dolních Dubňan, ale nevíme, zda sídlili na hradě, protože k němu opět chybí jakékoliv přímé písemné zprávy. V roce 1837 uvádí historik Gregor Wolny, že ve 14. století existovala v obci tvrz. Nálezy keramiky z pravděpodobného místa šlechtického sídla jsou datovány do druhé poloviny 14. a počátku 15. století.\n\n"}
{"id": "719971", "url": "https://cs.wikipedia.org/wiki?curid=719971", "title": "Hugh Banton", "text": "Hugh Banton\n\nHugh Banton (* jako Hugh Robert Banton; duben 1949, Yeovil, Somerset, Anglie) je britský klávesista a varhaník. Je členem art rockové skupiny Van der Graaf Generator.\n"}
{"id": "719972", "url": "https://cs.wikipedia.org/wiki?curid=719972", "title": "2 blbouni v Paříži", "text": "2 blbouni v Paříži\n\n2 blbouni v Paříži (\"Seuls Two\", tj. \"Sami dva\") je francouzský hraný film z roku 2008, který režírovali hlavní protagonisté Ramzy Bedia a Éric Judor podle vlastního scénáře. Film pojednává o policistovi a zloději, kteří se ocitnou sami v liduprázdné Paříži. Film se odehrává v reálných pařížských exteriérech i interiérech, které byly pro potřeby natáčení kompletně uzavřeny pro dopravu a pro chodce, a nabízí tak mj. neobvyklý pohled na prázdné ulice a pamětihodnosti.\nDetektiv Gervais se už dlouho snaží chytit zloděje Curtise, ovšem neúspěšně. Při poslední akci, kdy Curtis ukradne bankomat, je zesměšněn před svými kolegy. Curtis mezitím prodává kradené zboží přes překupnici a schovává se před bratry Bouglioni, kteří ho chtějí zabít. Jednoho dne opět pronásleduje Curtise a když vběhne na Avenue des Champs-Élysées, náhle zjistí, že celá ulice je prázdná. A stejně tak i celé město. Týden bloumá vylidněnými ulicemi, po Place de la Concorde, Montmartru, Severním nádraží, Châtelet – Les Halles, obvolává všechny obyvatele z telefonního seznamu, ale nikoho nemůže najít. Jednoho dne ale uvidí, jak po nábřeží jezdí závodní formule. Z policejních kamer zjistí, že je to Curtis, který také zůstal jako jediný v Paříži. Rozhodne se ho chytit a zatknout. Curtis mezitím vykradl sbírky v Louvru, jezdí po Paříži v kradených automobilech a hraje si s míčem na Stade de France. Nakonec ho dopadne v muzeu voskových figurín Musée Grévin a zavře do vazby. Pak ho ale stejně pustí. Curtis ho vezme na výstavu umění do Petit Palais. Jedou společně do Marseille zjistit, kam se poděli všichni lidé. Zastaví na dálnici, udělají si piknik a usmíří se. Náhle se objeví auta a lidé. Pak zase zmizí. Objeví se znova, když tankují u benzínové pumpy. Gervais ihned zavolá policii, aby zatkla Curtise. Setkají se v Marseille ve vězení, když jde Gervais udělat výslech. Lidé opět zmizí. Oba zjistí, že se objeví vždy až tehdy, když si vzájemně oba odpustí. Gervais chce lidi zpět, protože se bude ženit. Curtis se naopak bojí o život. Gervais se vrací autem do Paříže, Curtis ukradne na cestu zpět TGV a ukryje se před ním v pařížské ZOO, kde má schované kradené obrazy. Opět se usmíří a lidé se objeví a s nimi i bratři Bouglioni, kteří pronásledují Curtise. Gervais spolu s Curtisem odnesou obrazy a podstrčí je Bouglionim, kteří jsou dopadeni na Gervaisově svatbě.\n\n"}
{"id": "719974", "url": "https://cs.wikipedia.org/wiki?curid=719974", "title": "Svatojánská lípa", "text": "Svatojánská lípa\n\nNázev Svatojánská lípa nese několik památných stromů vysazených zpravidla poblíž sakrálních staveb:\n"}
{"id": "719975", "url": "https://cs.wikipedia.org/wiki?curid=719975", "title": "New Age (píseň, The Velvet Underground)", "text": "New Age (píseň, The Velvet Underground)\n\n„New Age“ je pátá skladba ze čtvrtého alba newyorské skupiny The Velvet Underground \"Loaded\" z roku 1970. Je to jedna z mála písní, ve které zpívá Doug Yule. Hudbu i texty napsal Lou Reed. Skladba také vyšla na koncertní albu \"\", zde ale zpívá Lou Reed. V roce 2001 skladbu předělala Tori Amos na svém albu \"Strange Little Girls\".\n"}
{"id": "719976", "url": "https://cs.wikipedia.org/wiki?curid=719976", "title": "Rebirth (album, Lil Wayne)", "text": "Rebirth (album, Lil Wayne)\n\nRebirth je sedmé studiové album amerického rappera Lil Waynea. Bylo vydáno 2. února 2010 společnostmi Young Money Entertainment, Cash Money Records a Universal Motown. Jde o jeho rap rockový debut.\n\nAlbum bylo plánováno k vydání na začátek roku 2009, ale po několika odloženích bylo vydáno až v únoru 2010. Také se uvažovalo, že by šlo o re-edici úspěšného alba \"Tha Carter III\", která by nesla název \"Tha Carter III: The Rebirth\". Ovšem i od toho se ustoupilo, a tak vyniklo kompletně nové rap rockové album.\n\nProdukci převážně zajistili hip hopoví producenti Cool & Dre, DJ Infamous, J.U.S.T.I.C.E League, Hit-Boy, StreetRunner, ale také rockoví producenti Kevin Rudolf a Travis Barker.\n\nNa albu hostují umělci, jako jsou zpěvačka Shanell, zpěvák Kevin Rudolf a rappeři Nicki Minaj a Eminem.\n\nPrvním singlem z alba byla rocková píseň \"Prom Queen\" (ft. Shanell), která se umístila na 15. příčce žebříčku Billboard Hot 100, čím se stala nejlépe umístěným singlem z alba \"Rebirth\".\n\nO jedenáct měsíců později byl vydán druhý singl píseň ve stylu Electro hop s názvem \"On Fire\". Ta se umístila na 62. příčce žebříčku Billboard Hot 100.\n\nTřetím a posledním singlem z alba byla hip hopová píseň \"Drop the World\" (ft. Eminem). Tento singl se umístil na 18. příčce a jako jediný z alba získal certifikaci od společnosti RIAA, a to rovnou platinovou.\n\nPo vydání se v žebříčku Billboard Hot 100 objevily dvě další písně z alba. Nejdříve \"American Star\" (ft. Shanell), která se umístila na 91. příčce, a poté \"Knockout\" (ft. Nicki Minaj), která se vyšplhala na 44. příčku a získala zlatou certifikaci.\n\nAlbum debutovalo na druhé příčce žebříčku Billboard 200 se 176 000 prodanými kusy v první týden prodeje v USA. Celkem se alba v USA prodalo 775 000 kusů. Album tedy získalo certifikaci zlatá deska od společnosti RIAA za 500 000 prodaných kusů.\n\n\n"}
{"id": "719977", "url": "https://cs.wikipedia.org/wiki?curid=719977", "title": "Deutschlandsberg", "text": "Deutschlandsberg\n\nDeutschlandsberg je rakouské město ve spolkové zemi Štýrsko. Je sídlem okresu Deutschlandsberg. Žije zde obyvatel.\n\nMezi firmy, které zde sídlí patří výrobce polovodičů Epcos, kterou vlastní firma TDK. Mezi další důležité zaměstnavatele patří SVI Austria GmbH, LOGICDATA Electronic & Software Entwicklungs GmbH a Kaiser Systeme.\n\n"}
{"id": "719981", "url": "https://cs.wikipedia.org/wiki?curid=719981", "title": "1930 v hudbě", "text": "1930 v hudbě\n\nTento článek obsahuje události související s hudbou, které proběhly v roce 1930.\n\n"}
{"id": "719983", "url": "https://cs.wikipedia.org/wiki?curid=719983", "title": "Herb Cohen", "text": "Herb Cohen\n\nHerb Cohen, rodným jménem Herbert Cohen (30. prosince 1932, New York City, New York, USA - 16. března 2010, Napa, Kalifornie, USA) byl manažer Franka Zappy, Toma Waitse a mnoha dalších hudebníků. Zemřel ve věku 77. let kvůli komplikacím spojených s rakovinou.\n"}
{"id": "719984", "url": "https://cs.wikipedia.org/wiki?curid=719984", "title": "Dukla Pardubice", "text": "Dukla Pardubice\n\nDukla Pardubice byl československý armádní fotbalový klub.\n\nByl založen v roce 1953 pod názvem Tankista Praha, aby reprezentoval pozemní síly ozbrojených složek. Hned po svém založení byl dosazen do\nnejvyšší fotbalové soutěže. Po třech sezónách klub sestoupil, o rok později se vrátil do první ligy, ovšem ztratil svůj původní název a přestěhoval se\nz Prahy do Pardubic. Po dalších třech sezónách přišel opět sestup do II. ligy. V roce 1961 klub zanikl sloučením s VCHZ Pardubice.\n\nV 1. československé fotbalové lize klub postupně pod oběma názvy\nodehrál v 6 sezónách celkem 142 zápasů, z nichž 40 vyhrál, 33 remizoval a 69 prohrál, celkové skóre měl 208:278.\n\nZdroj: \n\n\nNejvíce ligových startů (celkem 95) si připsal Miroslav Ošťádal, nejlepším ligovým střelcem byl Bedřich Šonka (25 gólů).\nPůsobili zde jako vojáci základní vojenské služby Kvašňák, Kos, Zikán, Pospíchal, Lála, Nepomucký, Fáfa Morávek a další, kteří se později prosadili v první lize.\n\nZdroj: \n\n"}
{"id": "719985", "url": "https://cs.wikipedia.org/wiki?curid=719985", "title": "Masarykovo náměstí (Jindřichův Hradec)", "text": "Masarykovo náměstí (Jindřichův Hradec)\n\nMasarykovo náměstí se nalézá na severním okraji centra okresního města Jindřichův Hradec na cestě z centra města k vlakovému i autobusovému nádraží. Ve středověku tady stávala velká gotická \"Pražská brána\". Uprostřed náměstí je rozlehlá kašna.\n\nZáchranný archeologický výzkum na Masarykově náměstí probíhá od ledna 2006 a byl vyvolán zahájením celkové rekonstrukce této části města. Vzhledem ke skutečnosti, že se archeologové pohybují v prostoru severního okraje původní středověké aglomerace, je předpoklad odkrytí a možnosti podrobného průzkumu reliktů středověkého a novověkého opevnění města, včetně tzv. Pražské brány. Ta stávala někde v prostoru dnešního napojení Masarykova náměstí a Panské ulice.\n\nV létě se na Masarykově náměstí konají populární Letní a Promenádní koncerty (např. Retro Bandu Josefa Boháče).\n\nNa Masarykově náměstí sídlí také známé jindřichohradecké kino Střelnice a kulturní středisko.\n\nNově je zde zbudována s hudbou a projekcí synchronizovaná fontána nabízející zejména turistům v podvečer nevšední zážitek.\n"}
{"id": "719986", "url": "https://cs.wikipedia.org/wiki?curid=719986", "title": "Jodid hlinitý", "text": "Jodid hlinitý\n\nJodid hlinitý je hlinitá sůl kyseliny jodovodíkové. Podobně jako většina jodidů je dobře rozpustný ve vodě. Stějně jako u chloridu a bromidu hlinitého jde o silnou Lewisovu kyselinu,která by neměla být vystavena atmosféře.\n\nJodid hlinitý lze připravit reakcí kyseliny jodovodíkové (HI) s hliníkem (Al) či oxidem hlinitým (AlO), avšak lze jej připravit i reakcí jódu a hliníku.\n\nReakce je exotermní, proto se zvyšuje rychlost reakce, jelikož dochází ke zvyšování teploty a následné sublimaci jódu. Při této reakci vzniká fialový dým, což vytváří pěkný efekt. Avšak právě kvůli fialovému dýmu není tento postup vhodný do laboratorního prostředí, jelikož snadno ulpívá a tím vše zašpiní. Tyto skvrny lze ale odstranit za pomocí ethanolu či diethyletheru.\n\nJodid hlinitý vzniká společně s kyslíkem při rozpadu jodnanu, jodečnanu či jodistan hlinitý, či rozpadem jodidu hliného.\n\nJodid hlinitý se používá jako katalyzátor, a velice zřídka na výrobu organických sloučenin, například reakcí s butyllithiem vzniká jodid lithný a tributylhliník, ovšem za tímto účelem se spíše používá chlorid hlinitý.\n"}
{"id": "719990", "url": "https://cs.wikipedia.org/wiki?curid=719990", "title": "Hlodný", "text": "Hlodný\n\nHrad Hlodný stával na kopci severovýchodně od Skuhrova nad Bělou.\n\nJediná písemná zmínka o hradě pochází z roku 1576, kdy bylo panství děleno mezi syny Benjamina z Vlkanova. Tehdy je Hlodný uváděn jako pustý zámek. Hrad byl pravděpodobně založen v polovině 14. století při kolonizaci okolí pány ze Žampachu. Zanikl nejspíš na počátku 15. století, kdy si majitelé panství, páni z Častolovic, postavili nedaleko Nový hrad.\n\nHrad stával na jihovýchodním konci ostrohu, na jihu vymezeném strží a na západě údolím řeky Bělé. Ze severu jej chránil asi 15 metrů široký příkop, který se stáčel k jihozápadu, a také val. Na severozápadě valu vedl pravděpodobně most přes příkop, vedoucí do jednodílného hradu. Podobu severní části hradeb není bez archeologického průzkumu možno rekonstruovat. Nachází se zde pahorek, jenž bývá interpretován jako zbytek po bergfritu, případně jako přirozená bariéra - skalní val (podobný se nachází např. na Koberštejně. Jedinou budovou hradu byl obdélný palác, stojící na jihozápadě, mezi nimž a věží se nacházelo nádvoříčko.\n\nNedaleko místa, kde hrad stával, vede žlutá turistická značka od Uhřínova Antoniiným údolím na Lomy. Část trasy kopíruje také silnice II/321 od Skuhrova nad Bělou na Jedlovou v Orlických horách.\n\n"}
{"id": "719992", "url": "https://cs.wikipedia.org/wiki?curid=719992", "title": "Locus Solus (album)", "text": "Locus Solus (album)\n\nLocus Solus je studiové album Johna Zorna, poprvé vydané v roce 1983 u Rift Records. V roce 1990 vyšla reedice u Eva/Wave a v roce 1997 u Tzadik Records.\n\n"}
{"id": "719994", "url": "https://cs.wikipedia.org/wiki?curid=719994", "title": "First Recordings 1973", "text": "First Recordings 1973\n\nFirst Recordings 1973 je studiové album Johna Zorna. Album vyšlo v roce 1995 u Tzadik Records. Nahrávky pochází z let 1973-1974.\n\n"}
{"id": "719998", "url": "https://cs.wikipedia.org/wiki?curid=719998", "title": "Cikánka (obraz)", "text": "Cikánka (obraz)\n\nCikánka (francouzsky \"La Bohémienne\", nizozemsky \"Zigeunermeisje\") je obraz, jehož autorem je holandský malíř Frans Hals. Obraz byl vytvořen mezi lety 1628 a 1630. Představuje mladou smějící se Cikánku. Olejomalba na dřevě se nachází v pařížském muzeu Louvre.\n\n"}
{"id": "720001", "url": "https://cs.wikipedia.org/wiki?curid=720001", "title": "Interzone (album)", "text": "Interzone (album)\n\nInterzone je studiové album amerického skladatele a saxofonisty Johna Zorna, vydané 23. listopadu 2010 u Tzadik Records.\n\nVšechny skladby složil John Zorn.\n"}
{"id": "720004", "url": "https://cs.wikipedia.org/wiki?curid=720004", "title": "Dictée/Liber Novus", "text": "Dictée/Liber Novus\n\nDictée/Liber Novus je studiové album amerického avantgardního skladatele a saxofonisty Johna Zorna, vydané 21. května 2010 u Tzadik Records\n\nVšechny skladby napsal John Zorn.\n"}
{"id": "720007", "url": "https://cs.wikipedia.org/wiki?curid=720007", "title": "Papežská diplomatika", "text": "Papežská diplomatika\n\nPapežská diplomatika ze zabývá diplomatikou písemností papežské kanceláře, jež byla v období celého středověku nejvýznamnější kanceláří vůbec a její produkce listin a dalšího diplomatického materiálu byla na bezkonkurenčně nejvyšší úrovni co do kvality i vydaného množství. Papežství hrálo zejména v období středověku ústřední roli v evropském politickém dění.\n\nPapežská diplomatika se dělí celkem na šest základních období, ve kterých dochází k diplomatickým reformám a změně v podobě či produkci diplomatického materiálu.\n\nToto období končí koncem pontifikátu papeže Štěpána III. (24. ledna 772).\n\nZ tohoto období existuje v dnešní době na 2500 papežských písemností, všechny jsou však dochovány pouze v opisech, není znám žádný originál. Všechny jsou zároveň dochovány ve formě listu. Tyto opisy jsou často poškozeny nebo porušeny (formou zkráceného či nedbalého zápisu), proto si dnes lze velmi těžko udělat představu o skutečné podobě papežských listů a velmi těžko lze prokázat také jejich domnělá pravost. Je známo pouze to, že listy byly psány na papyru a patrně od počátku byly pečetěny olověnou bulou. Většinou navazují na starořímské listy. Začínají intitulací – obsahují titul \"episcopus\". Až za papeže Řehoře I. Velikého (590 – 604) byl zaveden širší titul \"episcopus servus servorum Dei\", k pravidelnému užití tohoto titulu však došlo až později.\n\nSoučástí listů byla inskripce a někdy i salutace. V kontextu listu proběhl značný vývoj. Nejprve převládal volný popis, za Řehoře I. Velikého začíná pronikat stereotypní stylizace. V závěrečném protokolu se objevuje papežův podpis a někdy také datum. Podpis však neobsahoval papežovo jméno, byl stylizován jako žehnající či jako pozdravná formule. Psán byl papežem vlastnoručně.\n\nNejstarší datované písemnosti pocházejí z konce 4. století (od Siricia 384 – 399). Koncem 5. století přibyly do datovací formule léta vlády východořímských konzulů.\n\nJako listy (\"epistolae\") označujeme v této době listinnou produkci bez ohledu na pozdější rozlišování, tj. na obsah (sdělení, příkaz, udělení práva apod.). Od většiny papežských formulí se odlišují jen listiny synodální (konstituta). Ty obsahují zápisy o jednání a rozhodnutí církevních synod. Obsahují invokaci, datum, seznam členů synody, obsah synody a podpis papeže a dalších účastníků synody. V synodálních listinách se papežský podpis skládá ze jména papeže a obšírné formule.\n\nPodle vzoru Říma užívali papežové registra od 4. století (od dob Liberia 352 – 366). Nedochovala se však v originále. Do těchto register byly někdy zapisovány zároveň i listy došlé a také se přidávaly poznámky o různých událostech. Samostatná registra ve vlastním slova smyslu se objevila až za papeže Řehoře I. Ještě v 9. století existovalo 14 papyrových svitků Řehořových register. Na každém svitku bylo obsaženo celkem 12 odstavců podle jednotlivých měsíců v roce a jeden svitek tvořil samostatný rok.\n\nPravděpodobně existovaly již v kanceláři Řehoře I. Velikého. Žádná se však nedochovala ani v opise. Některé pozdější sbírky z tohoto období byly převzaty do formulářové sbírky Liber Diurnus.\n\nExistenci papežské kanceláře je možné pokládat již od 4. století. Přesná informace o existenci papežské kanceláře je známa z doby Řehoře I. Velikého. V počátcích byla spojena s notářstvím města Říma. Za Řehoře existovali papežští notáři, kteří dohromady tvořili korporaci schola notariorum. V ní přední postavení zaujímali regionální notáři, kterých bylo 7 podle sedmi církevních obvodů města Říma. V čele notářů byl primicerius notariorum a jeho zástupcem pak secundicerius notariorum. První zmínka o primiceriovi pochází z roku 340, secundicerius je zmíněn později až v 6. století. Primicerius byl jednou z nejvlivnějších osob, stál v čele papežské kanceláře, v čele archivu a v čele knihovny spojené s kanceláří (lat. \"scrinium\"). Notáři, kteří pracovali v kanceláři se nazývali scriniarii.\n\nToto období začíná nástupem Hadriána I. a končí smrtí Damase II.\n\nZ tohoto období se zachovalo na 4000 písemností. V tomto období forma listu zůstala stejná jako v období předcházejícím. Z listů se však dochovaly pouze 2 v originále. Prvním je zlomek listu Hadriána adresovaný Karlu Velikému z roku 778. Druhým je pak nedatovaný list papeže Klementa II. pro císaře Jindřicha III. sepsaný kolem roku 1047.\n\nZa Hadriána I. Byla zavedena privilegia. V originále se zachovalo asi 50 kusů, z části na papyru a z části na pergamenu. Používání papyru bylo starší, až později se objevil pergamen, který začal postupem doby převažovat. Nejstarší dochované privilegium je privilegium papeže Paschala I. z roku 819 pro arcibiskupství v Raveně. \n\nPapyrová privilegia byla stáčena do svitků. Byla psána do počátku 11. století kuriálou, kterou postupně vytlačovala karolinská minuskula. Měla velký formát – nejdelší dochované privilegium má dálku 7 metrů (na výšku) a 1 metr šířky (standardní šířka těchto privilegií).\n\nNejstarší pergamenové privilegium je privilegium Jana XIII. z roku 967. Následují další 3 privilegia Jana XVIII. z let 1005, 1006 a 1007, nicméně jejich pravost je sporná. Souvislá řada se pak objevuje od roku 1013 za pontifikátu Benedikta VIII.\n\nVnitřní znaky jsou podobné jako u písemností z prvního období. Začínají intitulací (běžně stylizovaná již za Řehoře I. Velikého); titul \"episcopus servus servirum Dei\", v tomto období je tento titul již zcela běžný. Intitulace je od poloviny 10. století psána větším písmem než zbytek textu. Zpočátku je psána kuriálou, ke konci 10. století je vystřídána kapitálou. Obsažena je inskripce, někdy zvěčňovací formule a salutace – \"Salutem et apostolicum benedictionem\". Od doby Hadriána I. se objevuje užívání 2 nových formulí:\nInkarnační rok (rok od narození Krista) se poprvé objevuje až za Jana XIII. (968), ale jen velmi výjimečně. Křesťanský letopočet se pravidelně objevuje až v padesátých letech 11. století. Datovací formule následuje až po formuli scriptum per manum, někdy jsou obě formule spojeny do jedné Pod těmi to formulemi je formule pozdravná \"BENE VALETE\", někdy považovaná (zejména staršími badateli) za papežův podpis. Většinou ji ale psali úředníci kanceláře, pouze někdy papež samotný. Většinou je tato formule psána větším písmem a je běžně psaná kapitálou (jinak než zbytek textu. Někdy bývá zakončena křížkem (možno i před touto formulí).\n\nPrivilegia byla pečetěna olověnou bulou. Na jedné straně se nacházelo jméno papeže a na druhé straně papežský titul.\n\nZachován je zbytek registra Jana VIII. (876 – 882). Svazek je uložen ve vatikánském archivu a označen jako první svazek tohoto archivu. Obsahuje 314 listů z posledních šesti let pontifikátu Jana VIII. Obsahuje rovněž informace o slovanské liturgii a Svatém Metodějovi. Nejde však o originál nýbrž o pozdější opis z 11. století z kláštera Monte Cassino psaný beneventským národním písmem.\n\nNejstarší dochovaná formulářová sbírka pochází právě z tohoto období. Je jím tzv. Liber Diurnus (celým názvem \"Liber Diurnus Romanorum Pontificum\"). Zachovala se ve třech rukopisech. Nejstarší z nich pochází z konce 8. století a je uložen ve vatikánském archivu. Druhý rukopis pocházel z počátku 9. století a je od roku 1763 nezvěstný. Byl majetkem jezuitské koleje v Clermontu. Třetí svazek pochází ze druhé poloviny 9. století a je uložen v Miláně v Ambrosiánské knihovně. Obsahuje celkem 99 vzorců a vznikl složením několika formulářových sbírek, které se nedochovaly. Podle Theodora Sickela pochází její jádro z doby po roce 625, kolem roku 670 byla rozšířena o vzorce 64–81 a v době Hadriána I. na konci 8. století doplněna o vzorce 82–99. Liber Diurnus však nikdy nebyla oficiální příručkou papežské kanceláře, pouze pomůckou papežských úředníků.\n\nZ tohoto období existuje o papežské kanceláři více informací než z období prvního. V nově zavedených formulích v privilegiích jsou vedeni šéf kanceláře a písař, který listinu zhotovil. Od dob Hadriána I. se ve formuli datum per manum objevují i jiní úředníci, např. bibliothecarius, který se postupem času dostává do čelní funkce vedení kanceláře a postupem času (asi od 10. století) vytlačil primiceria a secundiceria z jejich pozic. Bibliotékáři bývali většinou suburbální biskupové (biskupové mimo město Řím). V roce 1037 udělil Benedikt IX. tuto funkci „na věčné časy“ biskupům z diecéze Silva Candida. V letech 1005–1007 se v papežské kanceláři objevuje jistý opat Petr nikoli s titulem bibliothecarius nýbrž do té doby titulem zcela neznámým cancellarius. O něco později v roce 1042 byl v čele kanceláře pouhý jáhen také se jménem Petr s titulem bibliothecarius et cancellarius.\n\nToto období začíná nástupem Lva IX. a končí koncem pontifikátu Celestina III.\n\nToto období lze rozdělit na dvě poloviny, přičemž mezníkem je rok 1130, tj. počátek pontifikátu Inocence II.. První polovina tohoto období byla zahájena velkými změnami ve vnějším vzhledu především privilegií. Hledání nových forem písemností však probíhalo i za některých dalších papežů. Objevuje se návrat ke starým formám a vůbec experimentování s podobou listin. Nástupem Inocence II. na papežský stolec dochází k dotvoření nových forem písemností, ustálení forem privilegií a druhá polovina je již charakterizována ustálenou formou písemností. Základní dělení expedovaných písemností na privilegia a listy zůstává stejné, ale tyto dvě skupiny se dále člení:\n\nPrivilegia\n\nListy\n\nPrivilegia\n\nV úpravě privilegií došlo v tomto období k následujícím významným změnám. Pozdravná formule Bene vale (valete) dosud vypisovaná, byla změněna na grafické znamení s podobou počátečních písmen. Toto grafické znamení bylo doprovázeno zvláštním interpunkčním znaménkem nazývaným komma. Byla zavedena rota. Za Paschala II. (1099–1118) se rota ustálila tak, že v horních kvadrantech byla ve zkratce uvedena jména apoštolů Petra a Pavla a přes dva dolní kvadranty bylo uvedeno jméno papeže. Zůstává nadále v užívání datovací formule psaná na zvláštním řádku na dolním konci privilegia. Papežův podpis je umístěn mezi rotu a formuli Bene valete. Původně jej psal vlastnoručně, později psal vlastnoručně pouze první písmeno podpisové formule. Časem se objevují podpisy kardinálů, pravidelně pak od roku 1130. Od Štěpána IX. se pravidelně objevuje údaj o místě vyhotovení. Za Mikuláše II. se stává pravidlem uvádění inkarnačního roku. Koncem 11. století se privilegia začínají rozdělovat na slavnostní a prostá.\n\nSlavnostní privilegium – od roku 1130 musí mít 8 znaků:\nPrivilegia jsou psána na výšku (\"charta transversa\") a jsou zpečetěna olověnou bulou.\n\nProsté privilegium – nemá rotu ani formuli Bene valete. Úvodní protokol končí pozdravnou formulí \"Salutem et apostolicam benediktionem\" (většinou zkráceno na \"Salt et aplicam ben\"). 1. řádek je většinou psán také větším písmem, ale v některých privilegiích je větším písmem psáno jen jméno papeže. Většinou mívají papežův podpis, ale v některých případech může chybět. Podpisy kardinálů se většinou neobjevují. Datovací formule je umístěna až na dolním okraji (nad plikou). Většinou užito velkého datování. Tato privilegia nepřežila přelom 12. a 13. století a jejich funkci převzaly litterae cum filo serico. Objevuje se také symbolická invokace (\"labarum\") – obrázek přeškrtnutého písmene P (\"Christos\")\n\nListy (\"litterae\") – dochovány oproti předchozímu období v hojnější míře v originálech. Mají jednodušší úpravu než privilegia. Jejich formát je menší a je psáno na šířku (\"charta recta\"). Zpočátku bylo papežovo jméno naznačeno počátečním písmenem, od roku 1130 a 1133 bývá jméno vypsáno. Úvodní protokol končí salutací (stejně jako u prostých privilegií). Nebyly datovány, datum se objevuje až na konci 11. století za pontifikátu Urbana II. (1088–1099) vždy ale bez inkarnačního roku. Datovací formule oddělena od textu a umístěna dole. Nemají rotu, formuli Bene valete, podpisy kardinálů ani podpis papeže. Původně se tento list používal jako mandát pro sdělování příkazů a k vyřizování záležitostí administrativní a juristické povahy. Od počátku 12. století se jich užívá také pro udělování práva milosti, takže leckteré listy mají charakter listin. K jistému ustálení formy dochází po roce 1130 za Inocence II. a zejména od dob Lucia II. (od roku 1144) dochází k rozdělení na dvě skupiny, a to podle způsobu přivěšení buly:\n\nLitterae clausae (listy uzavřené) – expedovány byly uzavřené. List byl složen do úzkého proužku a jeho okrajem byl protažen konopný provázek, na němž visela bula. List se otevřel přestřižením provázku nebo se rozřízl list. Na zadní straně byla napsána vnější adresa v dativu. Nemají pliku.\n\nJako pečeti byly používány olověné buly o průměru zhruba 3 centimetrů. Za Řehoře VII. (1073–1085) se poprvé objevují na bule jako obrazový motiv hlavy apoštolů Petra a Pavla. Stabilní typ buly po několika změnách se prosadil za Paschala II. Na aversu jsou hlavy apoštolů Petra a Pavla a nad nimi zkratky SPA (\"sanctus Paulus\") a SPE (\"sanctus Petrus\"). Za reversu je pak jméno papeže, zkratka jeho titulu PP (\"papa\") a pořadová číslovka. Vše je zapsáno celkem ve třech řádcích.\n\nV originále se zachoval 1 svazek register Řehoře VII. Uložen je ve vatikánském archivu jako druhý svazek. Obsahuje 381 zápisů. Privilegia pouze minimálně (jen 9 kusů), zbytek jsou expedované listy.\n\nDochována je formulářová sbírka Forma dictandi, jejímž autorem byl Albert de Mora, pozdější papež Řehoř VIII. (pontifikát v roce 1187). Je zde obsažena nauka o tzv. rytmickém kurzu v papežských listinách (určení přízvuku na konci větných celků; střídání přízvučných a nepřízvučných slabik). Podle papeže nazýván Cursus Gregorianus. Ve 13. století byl v papežských listinách povinný. Pokud v některé listině chybí, je podezřelá jako padělek.\n\nV čele stojí od roku 1042 do své smrti v roce 1050 již výše zmíněný jáhen Petr s titulem bibliotékář a kancléř. V roce 1050 povolal Lev IX. do papežské kanceláře kolínského biskupa s titulem arcikancléř. Byl však pouze formálním představeným kanceláře dočasně do roku 1067. Skutečným výkonným vedoucím kanceláře byla osoba s titulem kancléř nebo bibliotékář, případně kancléř a bibliotékář za Lucia II. Nakonec došlo k ustálení na titul kancléř. Na sklonku 11. století jsou za kancléře ustanovování kardinálové. V případě nepřítomnosti byl kardinál zastoupen jiným kardinálem, pokud se jednalo o nepřítomnost delší, zastupoval jej některý z úředníků kanceláře. V této době také probíhaly konkurenční boje mezi novými scriniáři a palácovými notáři a také boj o užívání kuriály a karolinské minuskuly, tento boj byl završen rokem 1130. Od 12. století se užívá pro palácové notáře titul scriptor (písař) vedle titulu notarius. Ve 13. století se tyto dvě hodnosti vydělily a notář stál výše postaven než scriptor.\n\nToto období začíná nástupem Inocence III. a končí nástupem Martina V.\nV tomto období končí kolísání při vydávání písemností. Pro jednotlivé typy písemností se vytváří (z části za Inocence III. a z části od 2. poloviny 13. století) pevné a závazné předpisy, jež byly dodržovány. Na počátku čtvrtého období se objevují tytéž typy písemností jako ve druhé polovině třetího období, tzn. privilegia slavnostní a prostá a listy. Dochází ke zpřesnění vnějších forem, přesnější vytyčení rozdílů jednotlivých typů a užívání jednotlivých typů. Postupně roste význam listů na úkor privilegií. Těch se vydává stále méně a ve 14. století končí jejich vydávání zcela. Papežský list může být prostým sdělením. mandátem i listinou. Vzniká však zcela nový typ písemností a tím je bula.\n\nPrivilegia slavnostní – základní úprava zůstává stejná jako v předchozím období ale proběhla některá zpřesnění.\n\nPrivilegia prostá – forma je stejná jako v předchozím období, ve 13. století zanikají. jejich funkci převzala zčásti slavnostní privilegia a zčásti buly.\n\nListy – Stejně jako ve druhé polovině třetího období platí rozdělení na listy s hedvábným závěsem, konopným závěsem a clausae. Od 2. poloviny 13. století jsou zvýrazněny rozdíly mezi oběma typy listu – jak z hlediska právního obsahu, tak z hlediska vnější formy:\n\nV obou listech zpřesněna i některá fakta. Datovací formule se z estetických důvodů měly vyplňovat až do konce (zarovnány vpravo). Mezi jednotlivými údaji jsou proto mezery. Jednotlivé části datovacích údajů nesmí být od sebe odděleny řádkem (např. \"quarto nova aprilis\" musí být napsáno na jediném řádku).\n\nVzniká nový typ bul Litterae solemnes (\"listy slavnostní\"). Vznikají v polovině 13. století za pontifikátu Inocence IV. (1243 - 1254). Jedná se o jakýsi kříženec mezi slavnostními privilegii a listy s hedvábným závěsem. Jejich znaky jsou následující:\nNázev bula se v pozdějším středověku a novověku přenesl na všechny papežské písemnosti pečetěné olověnou bulou.\n\nPečetní pole olověné buly zůstalo téměř nezměněno. Tvoří ji hlavy apoštolů Petra a Pavla na přední straně a na zadní straně papežovo jméno ve třech řádcích. Přesto se však objevuje novinka a tou je tzv. poloviční bula (\"bula dimidia\", \"bula bianca)\". Užívali ji papežové v krátké době mezi zvolením a uvedením do úřadu (korunovace, konsekrace). Pečetní obraz je jen na jedné straně (hlavy apoštolů Petra a Pavla), na reversní straně je pak prázdná. Takto pečetěné písemnosti mají koroboraci, která je jinak u papežských písemností velmi vzácná. V ní se příjemci sděluje, proč je bula neúplná. Užívalo se jí zřejmě od Inocence III., nejstarší dochovaná poloviční bula je z počátku 15. století z doby Řehoře XII. (1404 - 1415).\n\nOd počátku tohoto období, tj. od roku 1198 existuje dochována pravidelná řada papežských register.\n\nNejdůležitější příručkou byla tzv. Liber cancellariae, která vznikala postupně od počátku 13. století asi do 60. let 13. století. Její jádro tvoří tzv Liber provincialis (seznam jednotlivých církevních provincií, tj. arcibiskupství, biskupství, patriarchátů apod.)\n\nPočínaje Janem XXII. byly vydávány kancelářské řády (\"regulae cancellariae apostolicae\"). Byly platné pouze vždy pro jeden papežův pontifikát, upravovaly postup při projednávání úředních záležitostí a sloužily hlavně koncipistům jako vodítko pro stylizování konceptů.\n\nOd dob Inocence III. se pravidelně kancelář označuje termínem Cancelaria apostolice místo dřívějšího názvu scrinium. Po smrti Inocence III. stál v čele kanceláře cancelarius, od dob Honoria III. (1216) se přestalo titulu kancléř (cancelarius) užívat. Šéf kanceláře se od té doby nazýval pouze vicekancléř (\"viccecancelarius\"). Později byl vybírán z řad kardinálů. Notářů bylo 6 až 7, později byli nazýváni protonotáři. Společně s notáři vyhotovovali koncepty také abreviátoři (\"abbreviatores\"). Čistopisy pak psali písaři (\"scriptores\"). Distributor rozdával písařům koncepty na opsání na čisto. Rescribendarius rozdával písařům čistopisy s chybami za účelem oprav. Ty prováděli korektoři. Po sepsání listiny bulou pečetili pracovníci nazývaní bulatores. Po úplném vyhotovení písemnosti byla zapsána do register. Tento úkol prováděli úředníci s titulem registrátoři. Od roku 1341 se v papežské kanceláři objevují sekretáři (\"secretarii\"), kteří mají za úkol vyřizovat politickou korespondenci.\n\nSoučástí kanceláře bylo také od roku 1205 oddělení audientia litterarum contradictarum, v jejímž čele byl auditor. V tomto oddělení mohly strany vznášet námitky proti papežským písemnostem ještě předtím, než byly expedovány.\n\nToto poměrně krátké období začíná nástupem Martina V. a končí smrtí Sixta IV.\nDo této doby byly papežské písemnosti pečetěny olověnou bulou, nyní se však pravidelně objevuje zcela nový typ písemnosti pečetěný přitištěnou voskovou pečetí, tzv. rybářským prstenem (\"anulus piscatoris\"). Tyto písemnosti se nazývají breve. Jejich znaky jsou následující:\nBreve byla původně expedována uzavřená. Uzávěrku složeného listu tvoří přiložená vosková pečeť (rybářský prsten). Na opačné straně proti pečeti byla adresa psaná v dativu. Později vznikla také otevřená breve. U nich byla pečeť přitištěna vpředu pod textem, případně také vzadu. Někdy místo salutace mohou mít i formulaci, která připomíná bulu. Od roku 1842 se všechna breve stala otevřená a od roku 1878 ji plně nahradil otisk razítka. Původně bylo jejich užívání omezeno na záležitosti politické a správní, ale od druhé poloviny 15. století se jich začíná užívat stále více např. pro udělování práv a výsad a tak se časem breve stalo nejpoužívanějším typem expedovaných papežských písemností.\n\nMimo běžné buly se v tomto období začíná prosazovat nový typ a tím je tzv. konzistoriální bula. Od prosté buly se liší tím, že má navíc rotu, podpis papeže a kardinálů a ostatní základní znaky buly. Rota a podpisy byly převzaty ze zaniklých slavnostních privilegií. Jejich název pochází od projednávání v konzistoriálu kardinálů.\n\nRegistra se užívají i nadále. Vzniká nová řada register pro breve.\n\nFormulářové sbírky zanikají. Jejich funkci převzaly kancelářské řády.\n\nV čele kanceláře stojí vicekancléř, stejně jako v předešlém období. Protonotáři poklesli na významu a nyní už mají pouze správní a procesní pravomoci. Z minulého období existují referendáři přednášející papeži supliky, jež psali abreviátoři. Objevuje se nový úředník a tím je datarius. Datariové poznamenávali na supliky datum jejich kladného vyřízení. Postupně se kolem nich utvořil úřad dataria. Objevují se také scriptores brevium – písaři pro breve. Pro pečetění olověnou bulou zůstali bulatores.\n\nPoslední období začíná nástupem Inocence VIII..\n\nVzniká nový typ písemností tzv. motu proprio. Má následující znaky:\nPoužívaly se u kuriálního úřadu a v církevní správě. Vyvinuly se z breve.\n\nNastává úpadek písemností pečetěných olověnou bulou. Mění se forma, začíná se užívat gotického písma. To je stále více vyumělkované, až se stává téměř nečitelným. Tzv. \"Scriptura bollatica (littera sancti Petri\"). Počátek tohoto bulového písma spadá do konce 16. století (podle některých badatelů již do poloviny 15. století). Plně se vyvinulo za Alexandra VII. (1655 - 1667). Jelikož je kaligrafie velmi obtížně čitelná, dělaly se často opisy. Toto písmo bylo odstraněno za Lva XIII. v roce 1888.\n\nRozsáhlejší listy byly vydávány ve formě knihy. Objevují se také zlaté buly (např. bula Řehoře III. pro Ivana IV. Hrozného z roku 1614).\n\nLev XIII. rovněž stanovil, aby bulou byly dále pečetěny pouze nejvýznamnější dokumenty, pro zbytek písemností se používalo červeného razítka. To se od roku 1842 již vyskytovalo u breve.\n\nDochází ke změnám v terminologii, konzistoriální buly se nazývají nově litterae decretales; prosté buly pak constitutiones. Nadále jsou v užívání i listy.\n\nDochází k úpadku papežské kanceláře a její počet zaměstnanců se neustále zmenšuje. Od konce středověku a počátkem novověku vznikají nové instituce, které na sebe přebírají část písemné agendy. Např. apoštolská komora (obdoba ministerstva financí) či sekretariát (obdoba ministerstva zahraničí) apod. V 16. století vznikají kardinálské kongregace (pro šíření víry, inkviziční, posvátných obřadů).\n\nV roce 1908 proběhla reorganizace papežské kanceláře. V jejím čele stál kancléř (jmenován z řad kardinálů), jeho zástupcem byl regens. Abreviátoři zanikli a na jejich místo nastoupili protonotáři. V kanceláři se nacházeli 4 písaři, kteří pouze zhotovovali listy a vyřizovali ty písemné záležitosti, na které papež Lev XIII. nechal užívání olověné buly. Ke druhé reorganizaci kanceláře došlo v roce 1967, za Pavla VI. Breve se od té doby vyřizuje v hlavní kanceláři. V roce 1973 byla kancelář začleněna do státního sekretariátu a stalo se z ní 1. oddělení Cancelaria litterarum apostolicarum.\n\n"}
{"id": "720008", "url": "https://cs.wikipedia.org/wiki?curid=720008", "title": "Svatojánská lípa (Dobřichovice)", "text": "Svatojánská lípa (Dobřichovice)\n\nSvatojánská lípa je považována za nejkrásnější lípu v Dobřichovicích případně v rámci České republiky. Roste v Dobřichovicích u zámku nedaleko mostu přes Berounku.\n\nLípa je v dobrém zdravotním stavu, ošetřována je pravidelně. Tři kosterní větve vytvářejí mírně asymetrickou, ale celistvou korunu. Poblíž je umístěna informační tabule.\n\nLípa byla vysazena roku 1729 společně s umístěním sochy svatého Jana Nepomuckého. Ačkoli je uváděn věk stromu , bude lípa pravděpodobně zhruba o 10 let starší, lípy se obvykle vysazují jako mladé stromky. Název Svatojánská nese od května 1997, kdy byla po zrestaurování na místo vrácena a znovuvysvěcena socha. Protože nedaleko protéká řeka Berounka, stačí desetiletá voda k tomu, aby se kořeny ocitly pod hladinou. Opakovaně se kmen dostal i do závalu ker, stalo se tak v letech 1940, 1941, 1942 a především během 9. až 15. března 1947. Rovněž byla svědkem vůbec největší povodně (asi pětisetleté) v květnu 1872.\n\nLípy byly původně čtyři, současná z nich zůstala jako poslední. Z ostatních pukla jedna za kruté zimy roku 1788 a další zanikla v roce 1993, kdy už jako dožívající torzo ohrožovala zámek a musela být odstraněna.\n\n\n"}
{"id": "720017", "url": "https://cs.wikipedia.org/wiki?curid=720017", "title": "Levice (hrad)", "text": "Levice (hrad)\n\nHrad Levice stojí v centru slovenského města Levice.\n\nHrad byl postaven ve druhé polovině 13. století na skalním ostrohu nad močály. První písemná zmínka pochází z roku 1318, kdy se uvádí v donační listině Matúše Čáka Trenčianského Juliu z Topoľčianek. Ten však po Matúšově smrti musel hrad odevzdat uherskému králi Karlu I. Robertovi. Hlavní funkcí hradu bylo chránit cestu k báňským městům v Horních Uhrách a ke klášteru v Hronském Beňadiku.\n\nVe vlastnictví uherských král zůstal do roku 1395, kdy jej Zikmund Lucemburský věnoval Ladislavu Sáraimu. Jeho syn Petr Čech z Levic byl přívržencem Zikmunda a je během husitských válek často uváděn. V roce 1434 zachvátil hrad požár a byl téměř celý zničen. Roku 1553 umírá Jan Levai, poslední člen rodu] Čechů z Levic, a na hradě se střídá velké množství majitelů.\n\nRoku 1535 došlo k zařazení hradu do linie opevnění proti Turkům a začalo se se zmohutněním obrany hradu. Hradní příkop napustili vodou a přes něj vedl padací most. Dále byly vybudovány dělové bašty, takže v roce 1544 odolal tureckému nájezdu. V opevňování pokračoval po roce 1558 i nový majitel Štefan Dobó, který také nechal přistavět opevněný renesanční zámek. V roce 1578 hrad odolal dalšímu útoku Turků a v roce 1605 také vojskům Štefana Bočkaje, který vyplenil město. Až do roku 1663 byl klid. Toho roku k Levicím přitáhl vezír Ahmed Köprili. Levice se vzdali bez boje, protože obrana by byla marná. Roku 1664 přitáhl k hradu generál Louis Raduit de Souches a Turky vyhnal. Ti se ale nechtěli hradu vzdát tak snadno a v červenci 1664 přitáhli znovu. Pod hradem však byli poraženi císařskými vojsky z Trnavy. V roce 1678 hrad obsadila vojska Imricha Thökölyho a poté se držitelé měnili. V roce 1703 byl hrad znovu obsazen, tentokrát kuruky Františka II. Rákocziho, ale na konci října byli vyhnáni. Brzy poté se však vrátili s posilami a hrad dobyli. Na hradě zůstali do roku 1708, kdy je vyhnal generál Sigbert Heister.\n\nPo těchto bojích byl hrad poškozen a majitel se jej rozhodl neopravovat. Od roku 1709 tak chátral. Ve 20. století došlo k zakonzervování zříceniny hradu a opravení části, která dnes slouží Tekovskému muzeu.\n\nV horní části hradu se nacházejí zbytky gotického paláce, nejstaršího opevnění a kruhové bašty. Ta byla v 19. století přestavěná na letohrádek. Dále z hradu zachovalo obvodové zdivo, nárožní rámování, gotický vstupní portál do paláce, fragmenty omítek a opevnění. Součástí hradu je kaštel, ve kterém sídlí Tekovské muzeum založené roku 1927, v němž se nacházejí přírodopisné sbírky z oblasti Tekova. V prostorách muzea jsou také renesanční křížové a lunetové klenby ze 16. a 17. století.\n\n\n"}
{"id": "720018", "url": "https://cs.wikipedia.org/wiki?curid=720018", "title": "Dasha", "text": "Dasha\n\nDasha, vlastním jménem Dagmar Sobková, (* 27. června 1981 Zlín) je česká zpěvačka a muzikálová herečka, držitelka Ceny Thálie pro rok 2010.\n\nZpěvu a hudbě se věnuje od dětství, kdy hrála na housle a zpívala v pěveckém sboru Filharmonie Bohuslava Martinů ve Zlíně.\n\nV roce 1996 vyhrála pěveckou soutěž mládeže Zlíntalent. Po studiu zpěvu na Pražské konzervatoři u Lídy Nopové se roku 1998 stala doprovodnou zpěvačkou Karla Gotta, později začala spolupracovat i s Helenou Vondráčkovou.\n\nJde také o velmi obsazovanou a úspěšnou muzikálovou herečku a zpěvačku, která vystupovala na mnoha významných českých hudebních scénách včetně plzeňského Divadla J. K. Tyla nebo na jevišti Hudebního divadla v Karlíně, kde ztvárnila postavu Máří Magdaleny ve světově proslulém muzikálu \"Jesus Christ Superstar\". Za tuto roli v roce 2010 pak obdržela Cenu Thálie.\n\nJako sólistka vystupuje i samostatně v kapelách Moondance Orchestra a Pájky Pájk kapelníka a svého přítele Martina Kumžáka.\n\nV roce 2009 propůjčila český zpívaný hlas Tianě (Anika Noni Rose, mluvené slovo nadabovala Zuzana Kajnarová) v Disneyovce \"Princezna a žabák\".\n\nOd prosince 2011 vysílá společně se zpěvákem Janem Smigmatorem hudební pořad \"Klub Evergreen\" na vlnách Dvojky Českého rozhlasu.\n\n\n\n"}
{"id": "720019", "url": "https://cs.wikipedia.org/wiki?curid=720019", "title": "Kyanidy", "text": "Kyanidy\n\nKyanidy jsou soli kyseliny kyanovodíkové, obsahují kyanidový aniont CN.\n\nRozpustné kyanidy jsou prudké jedy, na vzduchu vlivem vlhkosti a oxidu uhličitého a také v kyselém prostředí uvolňují rovněž prudce jedovatý kyanovodík. Jejich jedovatost spočívá v zablokování buněčného dýchání.\n\nKyanidy jsou obvykle vysoce toxické. Nejnebezpečnější sloučeninou je kyanovodík. Smrtelná dávka kyanidu je 200 mg v pevném skupenství či jako roztok, smrt přichází během několika minut.\n\n"}
{"id": "720023", "url": "https://cs.wikipedia.org/wiki?curid=720023", "title": "Prokop Remeš", "text": "Prokop Remeš\n\nMUDr. Mgr. Prokop Remeš (* 12. dubna 1952, Praha) je český lékař, gynekolog, psychoterapeut a religionista specializující se na sekty a nové náboženské směry a zakládajícím členem Společnosti pro studium sekt a nových náboženských směrů.\n\nPo absolvování klasické třídy Akademického gymnázia ve Štěpánské ulici 22 ukončil roku 1977 studium na FVL UK v Praze. V roce 1980 získal atestaci z gynekologie a v roce 1997 atestaci z psychiatrie. Od roku 1984 působí jako samostatně pracující lékař - gynekolog v Psychiatrické léčebně v Bohnicích, kde zároveň od roku 1992 vede psychoterapeutické skupiny hagioterapie v rámci léčby látkových závislostí. V roce 1994 ukončil dálkové studium teologie na KTF UK, čímž dovršil svá předchozí studia teologie ve strukturách podzemní církve, v tzv. Dvořákově skupině (Ivan O. Štampach). V době totality prošel současně výcvikovými semináři pastorační terapie (ve spolupráci s podzemními aktivitami v bývalé NDR). V rámci České křesťanské akademie pak absolvoval skupinový výcvik u PhDr. Darji Kocábové se zaměřením na hlubinnou psychoterapii komunitní tradice SUR (1997 – 2002) a v roce 2008 absolvoval supervizní výcvik ČIS. V současné době pracuje jako výcvikový terapeut – senior v rámci výcvikových komunit SUR Je tréninkovým lektorem a učitelem Pražské vysoké školy psychosociálních studií. a jako externista přednáší studentům středních i vysokých škol. Aktivně pracuje v etické komisi České psychoterapeutické společnosti. V roce 2000 se stal zakládajícím členem Společnosti pro hagioterapii a pastorační medicínu a zároveň byl zvolen jejím předsedou. V roce 2008 se stal předsedou Psychoterapeutické sekce České křesťanské akademie.\n\nJako atestovaný psychiatr, vystudovaný teolog a erudovaný psychoterapeut je zakladatelem psychoterapeutického směru hagioterapie, který rozvinul v rámci svého působení v psychoterapeutických skupinách pro závislé. Jedná se o formu existenciální terapie, prováděnou prostřednictvím biblických příběhů, které se dotýkají hlubokých existenciálních témat, jako je vina, utrpení, dobro, zlo, smrt, smysl života apod. Bible tak slouží klientovi jako zrcadlo jeho vlastních náhledů na život. Metoda je vhodná i pro věřící i nevěřící klienty. \n\nV roce 1992 spoluzaložil Společnost pro studium sekt a nových náboženských směrů. V rámci této společnosti poskytuje poradenství členům sekt i jejich rodinám. Často poskytuje odborné komentáře a expertizy k problematice sekt a satanismu.\n\n\nČastěji přispívá do čtvrtletníků Revue Universum České křesťanské akademie http://www.krestanskaakademie.cz/revue-universum/, Dingir, religionistického časopisu o současné náboženské scéně http://www.dingir.cz/ a do slovenského časopisu Rozmer, časopisu pre kresťansků duchovnú orientáciu https://web.archive.org/web/20110917190904/http://www.sekty.sk/.\n\n\n"}
{"id": "720024", "url": "https://cs.wikipedia.org/wiki?curid=720024", "title": "Espace Saint-Michel", "text": "Espace Saint-Michel\n\nEspace Saint-Michel je kino v Paříži, které se nachází na náměstí \"Place Saint-Michel\" č. 7 v 5. obvodu. Kino se specializuje na nezávislé filmy a je jedním z nejstarších v Paříži. V roce 1988 bylo kino podpáleno na protest proti promítání filmu \"Poslední pokušení Krista\" režiséra Martina Scorseseho.\n\nKino otevřel 22. prosince 1911 Victor Gandon, majitel restaurace, který přeměnil část svého podniku na kino. V majetku této rodiny je kino dodnes. Původní sál měl kapacitu 500 míst a v roce 1981 byl rozdělen na dva menší sály s kapacitou 100 a 110 míst. Kino se časem zaměřilo na promítání nezávislých filmů.\n\nV noci z 22. na 23. října 1988 byl kvůli uvedení filmu \"Poslední pokušení Krista\" v kině spáchán žhářský útok. Atentát spáchali ultrapravicoví fundamentalisté a bylo při něm zraněno 13 osob, z toho čtyři těžce. Kino bylo na tři roky uzavřeno a opět otevřeno v říjnu 1991.\n\n"}
{"id": "720025", "url": "https://cs.wikipedia.org/wiki?curid=720025", "title": "Útok na kino Saint-Michel v Paříži", "text": "Útok na kino Saint-Michel v Paříži\n\nÚtok na kino Saint-Michel v Paříži byl žhářský útok na kino Espace Saint-Michel v Paříži, které se nachází na náměstí \"Place Saint-Michel\" v 5. obvodu. Atentát provedla ultrapravicová \"Všeobecná aliance proti rasismu a za respekt francouzské a křesťanské identity\" (Alliance générale contre le racisme et pour le respect de l'identité française et chrétienne) z řad katolických tradicionalistů z kostela Saint-Nicolas-du-Chardonnet v noci z 22. na 23. října 1988 na protest proti uvedení filmu \"Poslední pokušení Krista\" režiséra Martina Scorseseho.\n\nOheň vypukl krátce po půlnoci pod jedním ze sedadel v suterénním sále, kde se právě promítal film \"Bouřlivé pondělí\" režiséra Mika Figgise. Zápalné zařízení obsahovalo chlorečnan draselný aktivovaný ampulí kyseliny sírové. Útok si vyžádal 13 zraněných, z toho čtyři těžce. Pět členů aliance bylo zatčeno a odsouzeno 3. dubna 1990 k podmíněnému odnětí svobody a náhradě škody ve výši 450 000 franků.\n\n"}
{"id": "720030", "url": "https://cs.wikipedia.org/wiki?curid=720030", "title": "Lída Nopová", "text": "Lída Nopová\n\nLída Nopová (* 9. května 1947 v Domažlicích) je česká zpěvačka, klávesistka, hudební pedagožka, hudební skladatelka a aranžérka.\n\nHru na klavír vystudovala na Plzeňské konzervatoři, kompozici a zpěv studovala soukromě.\n\nOd roku 1987 působí jako pedagožka na Pražské konzervatoři, kde je od roku 1993 vedoucí oddělení populární hudby. Vyučuje též na Konzervatoři Jana Deyla.\n\nJejí bývalý zeť je tanečník, herec a moderátor Richard Genzer.\n\n\n\n\n\n"}
{"id": "720034", "url": "https://cs.wikipedia.org/wiki?curid=720034", "title": "Bílkova vila (Ronov nad Doubravou)", "text": "Bílkova vila (Ronov nad Doubravou)\n\nBílkova vila (někdy také \"Nečasova vila\", nesprávně \"Chittussiho vila\") je dvoupodlažní secesní budova v Čáslavské ulici v Ronově nad Doubravou (okres Chrudim). Byla postavena v letech 1932–1934 podle projektu sochaře a architekta Františka Bílka pro jeho švagra, pražského lékaře Jaromíra Nečase. Je chráněna jako kulturní památka České republiky.\nVila je vestavěna do mírného svahu a má rozměry 14,6 × 8 m. Z interiéru je nejcennější centrální čtvercová patrová hala, z níž se vstupuje do pěti obytných místností. Do 1. patra vede v hale dřevěné dubové schodiště s řezbářsky výjimečným zábradlím. Prostorová dispozice patra je obdobná jako v přízemí.\n\nCennou součástí jsou dva venkovní Bílkovy reliéfy: bronzová hlava Krista (70 × 60 cm) a terakotová luneta Jak čas utíká (202 × 234 cm).\n\nVila sloužila pouze k letnímu pobytu. V roce 1954 ji manželé Nečasovi darovali obci s tím, že bude použita ke kulturním účelům. Nyní je v ní umístěna \"Galerie Antonína Chittussiho\", proto se stavba někdy označuje jako \"Chittussiho vila\".\n\n"}
{"id": "720036", "url": "https://cs.wikipedia.org/wiki?curid=720036", "title": "Brigitte Blobel", "text": "Brigitte Blobel\n\nBrigitte Blobel (* 21. listopadu 1942 Hamburk) je německá novinářka a spisovatelka.\n\nVyrostla v Hamburku, studoval divadlo a politické vědy a pracoval ve Frankfurtu nad Mohanem jako redaktorka pro The Associated Press. Brigitte Blobel je podruhé vdaná. Má čtyři děti, po dvou z každého manželství. Nyní žije ve svém rodném městě. Kromě své práce nezávislé novinářky a scenáristky, píše knihy pro mládež a dospělé, za které byla již několikrát oceněna.\n\n"}
{"id": "720039", "url": "https://cs.wikipedia.org/wiki?curid=720039", "title": "Ranko Bugarski", "text": "Ranko Bugarski\n\nRanko Bugarski (v srbské cyrilici Ранко Бугарски; 1. ledna 1933, Sarajevo) je srbský filolog a také profesor Filologické fakulty Bělehradské univerzity. Jako vědec, autor i přednášející se věnuje struktuře a rozboru anglického jazyka, zároveň se však orientuje také i na poli sociolingvistiky, teorie překladu, či historické lingvistiky. Sepsal celou řadu děl, které se věnují vývoji vnímání srbského jazyka a rozpadu konceptu srbochorvatského. Přispěl také i do debaty o užívání latinky, či azbuky.\n\nBugarski přednášel na celé řadě univerzit nejen v Evropě, ale také i ve Spojených státech amerických, či Austrálii. Účastnil se řady mezinárodních kongresů. Je členem řady srbských, ale i mezinárodních učených společností.\n"}
{"id": "720042", "url": "https://cs.wikipedia.org/wiki?curid=720042", "title": "Atentát v ulici Rennes v Paříži", "text": "Atentát v ulici Rennes v Paříži\n\nAtentát v ulici Rennes v Paříži byl teroristický bombový útok, který se odehrál 17. září 1986 v ulici \"Rue de Rennes\" v 6. obvodu v Paříži před obchodním domem Tati. Při atentátu bylo sedm osob zabito a 55 zraněno. Jednalo se o poslední a nejkrvavější ze série 13 atentátů, které od února 1985 proběhly v Paříži.\n\nK útoku se přihlásil \"Výbor pro solidaritu s arabskými politickými vězni a ze Středního východu\" (Comité de solidarité avec les prisonniers politiques arabes et du Proche-Orient). To bylo krycí jméno, za kterým se skrýval Hizballáh, který požadoval propuštění libanonského vůdce Georgese Ibrahima Abdallaha. Vůdcem teroristické buňky zodpovědné za útoky byl Fouad Ali Salah, který byl zatčen v březnu 1987.\n\n"}
{"id": "720044", "url": "https://cs.wikipedia.org/wiki?curid=720044", "title": "Anna Girò", "text": "Anna Girò\n\nAnna Girò (1710/1711 – po roce 1748), též Anna Giraud \"La Mantovana\", vlastním jménem Anna Maddalena Teseire, byla italská pěvkyně. Je známá díky spolupráci s hudebním skladatelem Antoniem Vivaldim, který pro ni napsal množství oper.\n\nNarodila se okolo roku 1710, není známo kde. Velkou část svého dětství strávila v Mantově kterou ve 12 letech opustila a vydala se do Benátek. Byla jedinou dcerou francouzského parukáře Pietra a jeho ženy Bartolomey Tessieri. Oba manželé měli ještě děti z předešlého manželství. Pietro měl dva syny a Bartolomea měla dceru jménem Paolina Trevisan, všichni sourozenci byli starší než Anna. Někteří historici uvažují o tom, že Paolina nebyla Aninou sestrou nýbrž matkou. V Benátkách začala studovat u Thomase Albinoniho. V roce 1724 vystupovala v Benátkách v Albinoniho opeře vedle Chiari Orlandi, také Albinoniho studentky.\n\nOkolo roku 1725/1726 se stala studentkou a společnicí Antonia Vivaldiho a společně se svou sestrou se stala pravidelnou součástí jeho doprovodu. V roce 1927 poprvé vystoupila v jeho opeře Farnace.\n\nPřesné detaily jejich vztahu jsou nejasné, ale je jisté, že Anna byla pravděpodobně nejbližší osobou jeho rodiny. O jejich vztahu se hodně diskutovalo a církev jejich vztah hodně napadala. Nesrovnával se s celibátem, který Vivaldi musel dodržovat jakožto kněz. Kardinál Tommaso Rufo nepovolil Vivaldimu odjet do Ferrary a uvést tam svou operu, aby se tam nesetkal s Annou, která ve Ferraře právě pobývala. Skladatel v dopise příteli píše: \"Dělat operu bez Giró je nemožné, protože nelze nalézt podobnou primadonu. Dělat operu beze mne, to nemohu dopustit.\" Poté pokračuje: \"Co mne nejvíce uráží, je skutečnost, že Jeho Eminence Rufo ty ubohé ženy (Annu a její sestru Paolinu Giró) zatěžuje poskvrnou, jakou svět nikdy na nich neviděl. Čtrnáct let jsme společně cestovali mnoha evropskými městy, a všude byla jejich počestnost obdivována; také pro Ferraru to platí. Tyto ženy jsou mi velkou oporou, protože znají všechny mé vady. To jsou skutečnosti, které zná takřka celá Evropa.\" Vivaldi se k jejich vztahu vyjádři poté ještě jednou v dopise, kde uvedl, že je \"čistě umělecký.\" Po dvacet let mu zůstala oddaná, objevovala se téměř v každé jeho opeře a zůstala s ním i při jeho pádu a náhlé smrti v roce 1741.\n\nPokračovala ve své úspěšné kariéře až do roku 1748. Pak ze své funkce zpěvačky odstoupila a vdala se 20. srpna 1748 za hraběte Antonia Mariu Zanardini Landiho. Po smrti Vivaldiho kromě toho, že se Anna provdala a do roku 1748 ještě vystupovala, již o ní ani Paolině nejsou žádné další zmínky.\n\nV pochvalném listu její zpěv srovnávali \"s milostnou harmonií, neboť povznáší k nebesům. Pohled umělkyně vyjadřuje sladké utrpení srdcí. Je jako slunce, které propůjčuje svým paprskem ozdobu a krásu. Ani slavík nepřináší zprávu o lásce, tak jako zpěv dojímající každou duši, jenž má tisíce kouzel a rozkoší.\" Také Vivaldi si vysoce cenil jejího umění. Byla dokonalou jevištní umělkyní, vystihla charakter každé postavy, možná, že její umění herecké stálo výše než její zpěv. V každém případě Vivaldi vybíral každý text, psaný v libretech, tak, aby vyhovoval postavě, kterou měla Anna Giró ztvárnit. Anna Giró bývala se sestrou zpravidla doma, a tak ji často Vivaldi povolal, aby jej podporovala v jeho skladatelské činnosti, dokonce jej obdivovala. Měla prý hezké oči, upravené vlasy, v pase byla hubená a svou ušlechtilostí prý působila na muže. Přitom však nebyla vysloveně krásná. Vivaldi pro ni psal árie, které vyjadřovaly vášně, vnitřní pohyb, dění což vyžadovalo interpretačně proměnlivý výraz zprostředkovaný vhodnou gestikou a mimikou. Navštívila za svůj život rozmanitá města. V některých se zdržela tři roky, v jiných dva, v některých zase jen šest, pět nebo tři měsíce. Vždy ji provázela sestra.\n"}
{"id": "720046", "url": "https://cs.wikipedia.org/wiki?curid=720046", "title": "Třída Santa María", "text": "Třída Santa María\n\nTřída Santa María (též třída F80) je třída víceúčelových fregat španělského námořnictva, postavených na základě licence americké třídy \"Oliver Hazard Perry\". Tvoří ji celkem šest jednotek. Všechny jsou stále v aktivní službě.\n\nTřída se skládá ze šesti jednotek, postavených španělskou loděnicí Bazán (nyní Navantia) ve Ferrolu. Pojmenovány jsou \"Santa María\", \"Victoria\", \"Numancia\", \"Reina Sofia\", \"Navarra\" a \"Canarias\". Stavba probíhala v letech 1982–1994.\n\nJednotky třídy \"Santa María\":\nDělostřeleckou výzbroj tvoří jeden 76mm kanón OTO Melara umístěný na střeše nástavby. Na přídi se nachází jednoduché vypouštěcí zařízení Mk 13, ze kterého jsou vypouštěny protiletadlové řízené střely Standard SM-1MR (neseno 32 kusů) či protilodní střely Harpoon (neseno osm kusů). Bodovou obranu zajišťuje jeden španělský systém Meroka. K ničení ponorek slouží dva trojhlavňové 324mm torpédomety a dva protiponorkové vrtulníky SH-60B Seahawk systému LAMPS III. Pohonný systém tvoří dvě plynové turbíny General Electric LM2500.\n"}
{"id": "720047", "url": "https://cs.wikipedia.org/wiki?curid=720047", "title": "Napomenutí", "text": "Napomenutí\n\nNapomenutí je důrazné upozornění na nevhodné chování. Zvláště jde o nejmírnější formu sankce v českém přestupkovém právu, v soudnictví ve věcech mládeže nebo v kárných a disciplinárních řízeních.\n\nVzhledem k tomu, že při ukládání sankcí v přestupkovém řízení je třeba přihlédnout k závažnosti přestupku (zejména ke způsobu jeho spáchání a jeho následkům, k okolnostem, za nichž byl spáchán, k míře zavinění a k pohnutkám pachatele), vyřešení přestupku napomenutím přichází do úvahy tehdy, když by se uložení přísnějších sankcí jevilo nepřiměřeným. Při napomenutí správní orgán pouze upozorní pachatele na důsledky, jež mu hrozí, pokud by se i v budoucnu dopouštěl podobného protiprávního jednání. \n\nJde-li o provinění mladistvého (nebo také čin jinak trestný u dítěte mladšího 15 let) je také možné ještě jako formu výchovného opatření uložit napomenutí s výstrahou, v závažnějších případech by již následovaly ochranná či trestní opatření. Mladistvému je důrazně vytknuta protiprávnost jeho činu a upozorní se na důsledky pokračování v takové činnosti. Zároveň s tím je možné přenechat další postih zákonnému zástupci nebo škole.\n\nNapomenutím lze řešit i méně závažná kárná či disciplinární provinění např. advokátů, notářů, soudních exekutorů nebo také studentů vysokých škol. Někdy se v takových případech rozlišuje pouze písemné a veřejné napomenutí. \n\n"}
{"id": "720051", "url": "https://cs.wikipedia.org/wiki?curid=720051", "title": "Atentát na stanici RER v Paříži", "text": "Atentát na stanici RER v Paříži\n\nAtentát na stanici RER v Paříži byl teroristický bombový útok, který se odehrál 25. července 1995 v Paříži v podzemní stanici Saint-Michel – Notre-Dame na lince RER B. K atentátu došlo kolem 17. hodiny a bylo při něm osm osob zabito a 117 zraněno. Útok provedla alžírská \"Ozbrojená islamistická skupina\" (Groupe islamique armé). Bombu tvořila plynová nádoba naplněné hřebíky umístěná pod sedadlem. Na základě otisků prstů byli dopadeni hlavní iniciátoři Khaled Kelkal a Boualem Bensaïd. Kelkal byl při svém zatýkání 29. září 1995 zastřelen policií na místě zvaném Maison Blanche u města Vaugneray. Skupina proto 6. října 1995 provedla další bombový útok ve stanici Maison Blanche na lince 7 pařížského metra.\n\n"}
{"id": "720055", "url": "https://cs.wikipedia.org/wiki?curid=720055", "title": "Světliny", "text": "Světliny\n\nSvětliny jsou rozptýlená osada v okrese Děčín, v jižní části Šluknovské pahorkatiny, severně nad údolím Lužničky, mezi Dolním Podlužím a Studánkou. Vznikla asi na přelomu 17. a 18. století. Poprvé je sice zmiňována až v roce 1734. Místní jméno „Lichtehan“ je v matrice uvedeno již roku 1702. K rozvoji osady přispělo hlavně rozšíření domácké textilní a plátenické výroby v 18. a 19. století. V roce 1885 měla osada 30 domů, v nichž žilo 210 obyvatel.\n\nOsada je rozdělena na díly do dvou obcí. Světliny 1.díl patří k městu Varnsdorfu, Světliny 2.díl patří pod Dolní Podluží. Do roku 1946 nesl 1. díl název „Lichtenhain 1. díl“ a 2. díl, který byl částí obce Dolní Grunt, název „Lichtenhain 2. díl“.\n"}
{"id": "720060", "url": "https://cs.wikipedia.org/wiki?curid=720060", "title": "Třída Descubierta", "text": "Třída Descubierta\n\nTřída Descubierta je třída víceúčelových fregat španělského námořnictva. Postaveno bylo celkem devět jednotek. Mimo Španělska je provozuje ještě Egypt a Maroko. Příbuzné jim jsou portugalské třídy \"João Coutinho\" a \"Baptista de Andrade\". Osm jednotek zůstává v aktivní službě.\n\nFregaty této třídy byly projektovány ve spolupráci s německou loděnicí Blohm + Voss a stavěny v 70. a 80. letech v loděnici E. N. Bazán (nyní Navantia) v Cartageně. Pro španělské námořnictvo bylo postaveno osm plavidel, zařazených do služby v letech 1978–1982. Dvě z nich získal, krátce po dokončení, Egypt. Devátá jednotka byla postavena pro Maroko.\n\nJednotky třídy \"Descubierta\":\n\nPo dokončení tvořil výzbroj fregat jeden 76mm kanón, dva 40mm kanóny, osminásobný kontejner řízených střel Sea Sparrow, jeden dvouhlavňový 375mm protiponorkový raketomet Bofors a dva trojhlavňové 324mm torpédomety. Na konci 80. let dostala španělská plavidla dvě až čtyři protilodní střely Harpoon a jejich 40mm kanóny nahradil modernější obranný systém Meroka.\n\nPohonný systém tvoří čtyři diesely MTU, roztáčející dvojici lodních šroubů. Nejvyšší rychlost dosahuje 26 uzlů.\n"}
{"id": "720064", "url": "https://cs.wikipedia.org/wiki?curid=720064", "title": "Cliff Robertson", "text": "Cliff Robertson\n\nClifford Parker Robertson, III (9. září 1923 Los Angeles – 10. září 2011, Stony Brook, New York) byl americký herec. V roce 1968 získal cenu Oscar za nejlepší mužský herecký výkon v hlavní roli. Zahrál si například ve filmu \"Spider Man\" roli Bena Parkera.\n\n"}
{"id": "720065", "url": "https://cs.wikipedia.org/wiki?curid=720065", "title": "Liza Minnelli", "text": "Liza Minnelli\n\nLiza May Minnelli (* 12. března 1946 Hollywood, Kalifornie, USA) je americká zpěvačka a herečka, držitelka Oscara za nejlepší ženský herecký výkon ve filmovém muzikálu Kabaret (1972). Roku 1965, ve svých 19 letech, získala cenu Tony za výkon v divadelním muzikálu \"Flora the Red Menace\" a je dosud nejmladší držitelkou této ceny. Je dcerou slavné hollywoodské herečky Judy Garlandové a režiséra Vincente Minnelliho. Pověstná je její popularita mezi mužskými homosexuály, časopis \"Out\" ji roku 2014 zařadil mezi 12 největších ženských \"gay ikon\" všech dob.\n\n\n"}
{"id": "720067", "url": "https://cs.wikipedia.org/wiki?curid=720067", "title": "Ronald Gamarra", "text": "Ronald Gamarra\n\nRonald Álex Gamarra Herrera (* 10. prosince 1958 Lima) je peruánský právník, politik, spisovatel a někdejší pátý generální tajemník Národní koordinátor pro Základní lidská práva v Peru (CNDDHH).\n\nV roce 2008, Gamarra Herrera vzal obhajobu rodin obětí 'La Cantuta' a 'Barrios Altos', trestné činy pro které byl bývalý prezident Alberto Fujimori odsouzen do vězení. \"Je to první případ v historii Latinské Ameriky, kdy je prezident souzen vlastním národem za porušování lidských práv\", říká Gamarra.\n"}
{"id": "720075", "url": "https://cs.wikipedia.org/wiki?curid=720075", "title": "Raseiniai", "text": "Raseiniai\n\nRaseiniai je okresní město v západní části Litvy, v Žemaitsku, v západní části Kaunaského kraje\n\nMěstem protékají říčky Reizgupis a její přítok Raseika, podle níž město dostalo jméno. Raseika i řeka Vilkupis jsou přítoky Šlyny, která teče po západním okraji města. Ve městě je přes 20 rybníků, převážně drobných, jen čtyři z nich jsou větší.\n\nVe městě je katolický kostel Nanebevzetí Nejsv. Panenky Marie (poprvé postaven 1421, nynější postaven 1663, rozšířen 1783), bývalý dominikánský klášter, pravoslavný kostel (postaven 1870), v roce 1953 byl sověty zbořen evangelický luteránský kostel. Dále je zde kulturní dům, vlastivědné muzeum, knihovna, gymnázium, dvě střední školy, 3 další školy, pošta (LT-60001), okresní nemocnice, městský park, socha „Žemaitis“ (postavena v letech 1933 – 1934, sochař Vincas Grybas, na stranách podstavce jsou 3 basreliéfy, zobrazující boj proti útlaku cara).\n\nRaseiniai leží na křižovatce silnic č. 196 (Žemaitská magistrála) Kryžkalnis-Kaunas, č. 148 Tytuvėnai-Raseiniai, č. 146 Raseiniai-Skirsnemunė-Jurbarkas, č. 225 Raseiniai-Baisogala. Z města vedou ještě vedlejší silničky směrem na Ramanavu, na Eržvilkas, na Paklaniai, na Lenkeliai a další.\n\nRaseiniai je jedno z nejstarších měst Litvy, vzniklé na území prehistorických žemaitských rodů. V historických zdrojích je zmiňováno od roku 1253, kdy Mindaugas za odměnu Řádu německých rytířů (za vojenskou pomoc při vnitřních rozbrojích v letech 1249 – 1253) věnoval kromě dalších žemaitských území polovinu Raseiniajských pozemků (druhou polovinu v roce 1254 věnoval prvnímu litevskému katolickému biskupovi Kristijonu. První kostel byl postaven v letech 1416 – 1421. Od roku 1742 byla při piaristickém klášteře škola. Město bylo těžce poškozeno během II. světové války; bylo zničeno kolem 90 % budov. V roce 2002 byl potvrzen nynější městský znak.\n\n\n\n"}
{"id": "720078", "url": "https://cs.wikipedia.org/wiki?curid=720078", "title": "Jona Bogale", "text": "Jona Bogale\n\nJona Bogale ( יונה בוגלה, žil v letech 1908–1987) byl prvním vůdcem etiopských Židů (Falašů) v Izraeli, někdy též přezdívaný jako „etiopský Theodor Herzl.“\n\nNarodil se ve vesnici Wollega, severovýchodně od města Gondar, do rodiny tkadlece a námezdního farmáře. Díky pomoci polsko-francouzského antropologa a sionisty Jacquese Faitlovitche mohl ve 20. letech studovat v zahraničí; dva roky strávil v britské mandátní Palestině, kde studoval v Jeruzalémě, čtyři ve Výmarské republice ve Frankfurtu nad Mohanem, jeden ve Švýcarsku v Lausanne a jeden ve Francii v Paříži. Když se kolem roku 1930 vrátil do Addis Abeby, vyučoval na tamní falašské škole. Během italské okupace Etiopie se skrýval a pracoval ve Wolleze. Po válce pracoval dvanáct let na etiopském ministerstvu školství a v 50. letech za pomoci židovských organizací z diaspory založil židovské vzdělávací instituce a zdravotní kliniky. Během svého působení na ministerstvu stál v čele překladatelského oddělení, kde se mu dostaly do ruky dokumenty anglikánské misie, která požadovala konverzi etiopských Židů na křesťanství. Bogale proto v roce 1953 na svou pozici rezignoval a začal organizovat protest proti takovému postupu. Na jeho odhodlání nezměnila nic ani žádost etiopského císaře a nabídka ministerského postu. Své úsilí věnoval ve prospěch etiopské židovské komunity a sehrál zásadní roli při zřízení škol Židovskou agenturu v zemi. Po jejich uzavření se nadále silně angažoval v místní židovské komunitě a pokusil se zprostředkovat kontakt mezi etiopským a světovým židovstvem.\n\nPlynně hovořil hebrejsky, anglicky, francouzsky, italsky, německy a amharsky. Byl také autorem knihy \"Falasha Book of Jewish Festivals\", amharského překladu \"Pirke Avot\" a jednoho z prvních hebrejsko-amharských slovníků. V roce 1979 opustil Etiopii a společně s dcerou a manželkou imigroval do Izraele. Téhož roku vyzval na severoamerickém shromáždění židovských komunit k podpoře imigrace etiopských Židů do Izraele. Sám pak loboval u izraelských rabínů, aby etiopští Židé nemuseli vykonávat formální konverzi po svém příchodu do země. Byl v rámci etiopské komunity jedním z prvních zastánců používání hebrejštiny k liturgickým účelům namísto jazyka ge'ez, jelikož pokládal za nevhodné, aby jej používali ti, kteří usilují o to být součástí širší židovské komunity. Zároveň se však domníval, že by měly být modlitby v hebrejštině naroubovány na etiopsko-židovské melodie, aby se tak zachovala část liturgických tradicí komunity Beta jisra'el.\n\nJeště za jeho života proběhly v letech 1984 a 1985 operace Mojžíš a Jozue, při nichž bylo do Izraele leteckým mostem přepraveno téměř 9 tisíc etiopských Židů. V roce 1991 pak bylo při operaci Šalamoun přepraveno dalších více než 14 tisíc etiopských Židů.\n\nZemřel v roce 1987 ve věku 79 let a je pochován v Jeruzalémě na hřbitově Har ha-Menuchot.\n\n"}
{"id": "720086", "url": "https://cs.wikipedia.org/wiki?curid=720086", "title": "Christian Camargo", "text": "Christian Camargo\n\nChristian Camargo (* 7. července 1971) je americký herec. Jeho nejznámější role je pravděpodobně Brian Moser v seriálu \"Dexter\".\n\nNarodil se pod jménem Christian Minnick v New Yorku jako syn bývalé seriálové herečky Victorie Wyndham. Je vnukem herce Ralpha Camarga. V roce 1992 absolvoval Hobart College. Na střední škole byl programovým vedoucím školní veřejné rozhlasové stanice.\n\nJe absolventem Juilliard School of Drama. Poté hrál v broadwayské hře \"Skylight\" spolu s Michaelem Gambonem. Poté přešel do Anglie, kde se stal členem divadelní společnosti \"Shakespeare's Globe Theatre\". Zde potkal svou budoucí manželku, anglickou herečku Juliet Rylance.\n\nV listopadu 2008 se oženil s herečkou Juliet Rylance.\n\n\n"}
{"id": "720087", "url": "https://cs.wikipedia.org/wiki?curid=720087", "title": "Arcibiskupský kněžský seminář", "text": "Arcibiskupský kněžský seminář\n\nArcibiskupský kněžský seminář v Olomouci slouží k přípravě bohoslovců pro všechny diecéze moravské církevní provincie. Jeho činnost byla v minulosti několikrát přerušena: v letech 1778–1782 byl přesunut do Brna, v letech 1783–1790 nahrazen generálním seminářem v Klášterním Hradisku a v letech 1950–1968 a 1974–1990 byl zrušen komunistickým režimem.\n\nKromě let 1807–1950, kdy existoval samostatný Biskupský alumnát v Brně, sloužil pro celé území Moravy; od roku 1790 se nachází (mimo let 1968–1974) v areálu bývalého dominikánského kláštera při kostele sv. Michaela archanděla v centru města Olomouce.\n\nNynějším rektorem je Pavel Stuška. Spirituálem pro všechny ročníky je Mgr. Vladimír Schmidt.\n\n"}
{"id": "720093", "url": "https://cs.wikipedia.org/wiki?curid=720093", "title": "Elizabeth Haydonová", "text": "Elizabeth Haydonová\n\nElizabeth Haydonová (* 1965) je americká autorka fantasy. Zatím napsala dvě série knih, v nichž zúročila své zájmy v oblasti antropologie, hudby a bylinkářství.\n\n\n"}
{"id": "720102", "url": "https://cs.wikipedia.org/wiki?curid=720102", "title": "Blind (poker)", "text": "Blind (poker)\n\nBlind je pokerový výraz pro povinnou sázku (z angl. \"blind\" = slepý, odtud někdy sázka naslepo), kterou do hry umisťují obvykle dva hráči nalevo od pozice dealera. Tento typ povinné sázky se objevuje většinou v community card pokerových variantách.\n\nVe většině případů se ve hře objevují dva typy blindů: \"big blind\" (velký blind) a \"small blind\" (malý blind). Small blind dává do hry hráč sedící jednu pozici nalevo od dealera, big blind hráč dvě pozice od dealera. Big blind je nejvyšší možná sázka, kterou tento hráč podle svého uvážení nastaví. Hodnota malého blindu je vždy polovina blindu velkého, někdy z praktických důvodů zaokrouhlená.\n\nVýjimkou je hra dvou hráčů (tzv. heads-up), při kterém hráč na pozici dealera do hry umisťuje malý blind, druhý hráč blind velký. \nBlindy jsou v pokeru obsaženy z důvodu vyvolání akce a otevření banku, čili aby se v každé hře o něco hrálo. Dalším možným typem vynucené sázky je ante, kdy všichni hráči umisťují rovnoměrně stejnou úvodní sázku.\n\nV cash games obvykle blindy zůstávají stejné po celou dobu hry. V turnajích povinné sázky většinou stoupají – zde kromě své původní funkce také regulují délku turnaje, protože s narůstajícími blindy je také obtížnější se v turnaji udržet. \n"}
{"id": "720121", "url": "https://cs.wikipedia.org/wiki?curid=720121", "title": "DVD-RW", "text": "DVD-RW\n\nDVD-RW je přepisovatelný optický disk DVD, který je kapacitou v běžném formátu srovnatelný s médii DVD-R (přibližně 4485 MB). Formát byl vyvinut společností Pioneer v listopadu 1999 a byl schválen DVD Fórem. Existuje též menší Mini DVD-RW s kapacitou 1,46 GB a průměrem 8 cm. Primární výhoda DVD-RW oproti DVD-R je možnost vymazat a přepsat disk. Podle společnosti Pioneer mohou být DVD-RW disky přepsány i tisíckrát, než se opotřebují a zničí. DVD-RW disky jsou obyčejně používány jako zálohovací media. Výhoda používání přepisovatelných disků je v případě chybného zápisu dat, disk se nezničí, ale poškozená data se dají vymazat a disk je dále použitelný.\n\nKonkurenčním formátem je přepisovatelné DVD+RW. Proto vznikly hybridní počítačové mechaniky známé jako DVD±RW.\n\nZáznamovou vrstvou na DVD-RW není organické barvivo, ale zvláštní fázový přechod kovové slitiny, známý jako GeSbTe. Slitiny lze přepínat tam a zpět mezi krystalickou a amorfní fází. Změna odrazivosti je závislosti na výkonu laserového paprsku. Data tak mohou být zapsána, vymazána a přepsána.\n\nStandardní DVD-R/RW mechaniky používají červené 650 nm polovodičovo-laserové diody. Průměrná spotřeba energie je od 250 mW do 400 mW. Spotřeba se liší v závislosti na rychlosti zápisu a jestli je DVD dvouvrstvé. Vyšší rychlost jednotky potřebují více energie pro vyšší datové propustnosti a dvouvrstvé disky vyžadují více energie při pronikání do druhé vrstvy dat.\n\nSpecifikace pro dvouvrstvé DVD-RW disky s kapacitou 8,5 GB byla schválena DVD Fórem. Nicméně podpora výroby pro přepisovatelné dvouvrstvé DVD disky se neuskutečnila kvůli nákladům a očekávané konkurenci nových, vysokokapacitních formátů jako bylo HD DVD a je Blu-ray.\n\n"}
{"id": "720123", "url": "https://cs.wikipedia.org/wiki?curid=720123", "title": "Čepičatka jehličnanová", "text": "Čepičatka jehličnanová\n\nČepičatka jehličnanová (\"Galerina marginata\") je smrtelně jedovatá dřevokazná houba z čeledi límcovkovitých.\n\nJe běžná na všech kontinentech severní polokoule, byla zaznamenána i v Austrálii. Jedná se o houbu dřevokaznou, která žije především na rozkládajícím se dřevě jehličnanů.\nJe prudce jedovatá, obsahuje stejné amatoxiny jako muchomůrka zelená. Ty způsobují chemické poškození jater vedoucí k zvracení, průjmu a bez včasného ošetření i k smrti.\n\n"}
{"id": "720128", "url": "https://cs.wikipedia.org/wiki?curid=720128", "title": "Jelenec", "text": "Jelenec\n\nJelenec je obec na Slovensku ležící v okrese Nitra.\n\nObec leží v severní části Žitavské pahorkatiny a na úpatí Tribečských vrchů v dolině Jelenského potoka. Její centrum se rozkládá v nadmořské výšce kolem 192 metrů, katastr mezi 170 a 500 metry. Podkladem jsou žulové horniny, křemence, vápence, třetihorní jíly a písky. Jižní část katastru je odlesněná a zemědělsky využívaná, severní je porostlá převážně listnatými lesy (duby, buky, habry, jilmy). V katastru také leží jeden z nejstarších porostů jedlého kaštanu ve střední Evropě, dnes chráněné území.\n\nPrvní písemná zmínka pochází z roku 1113 ze soupisu zoborského benediktinského opatství, kde je uváděn jako Gimes, později se objevuje pod názvy Gumes (1226), Guymes(1232), Gymus (1253), Inferior, Superior Ghymes (1295), Noggymus (1350), Gyemes (1356), Gymes a Maior et Minor, Kysgymes, Felgymes (1386), Gymeš (1920), Jelenec (1948).\n\nV roce 1226 ji daroval Ondřej II. Uherský Ivankovi z rodu Hunt-Poznanových. Jeho syn Ondrej se stal zakladatelem rodu Forgáchů, kteří zde žili až do roku 1919. Ondrej dal také postavit na kopci nad vesnicí hrad, poprvé uváděný v roce 1262. Ten se na dlouhá staletí stal sídlem rodu a střediskem panství Jelenec. V letech 1576 a 1663 obec i hrad poničili Turci, v roce 1618 zase Betlenova vojska během protihabsburského povstání.\n\nObec získala v roce 1350 trhové právo. V roce 1610 došlo ke vzpouře poddaných. V roce 1715 měla obec vinice, v polovině 18. století je doložených pět vápenek. V roce 1833 zde postavil Karol Forgách cukrovar. Za Československé republiky si obec uchovala převážně zemědělský charakter. Obyvatelé trpěli nezaměstnaností spojenou s emigrací. Koncem třicátých let 20. století se budovala železniční trať Zlaté Moravce – Lužianky, což představovalo pro místní významnou pracovní možnost. V letech 1939 až 1958 byla v provozu pila a výrobna parket. Dne 1. října 1948 byla obec oficiálně přejmenovaná z Gýmeš na Jelenec. K podpoře cestovního ruchu byl v roce 1966 vybudován autokemp Remitáž.\n\n\n"}
{"id": "720133", "url": "https://cs.wikipedia.org/wiki?curid=720133", "title": "Gýmeš", "text": "Gýmeš\n\nGýmeš je zřícenina středověkého slovenského hradu na křemencovém vrchu Dúň (514 m n. m.) na jižním výběžku pohoří Tribeč asi pět kilometrů severně od obce Jelenec v okrese Nitra.\n\nHrad dal postavit pravděpodobně v letech 1253 až 1270 Ondrej, zakladatel rodu Forgáchů na místě staršího hradiště. Nejstarší jádro vymezovalo raně gotické opevnění, které uzavíralo trojúhelníkovité nádvoří. Na jeho jižní straně se nacházela hranolovitá věž s obytnou i obrannou funkcí. Koncem 13. století postavili další věž, mezi nimi pak hradní palác. Přibližně v této podobě přetrval až do 15. století. Počátkem 14. století padl do rukou Matúše Čáka Trenčanského a trvalo deset let, než jej v roce 1312 vydobyl Karel Robert z Anjou. Zpět do rukou Forgáchů se dostal v roce 1386, poté co Blažej Forgách na žádost královny Marie zabil jejího protivníka Karla Malého z Anjou a panství dostal jako odměnu. Hrad byl poté na dlouhá staletí sídlem Forgáchů a centrem panství Gýmeš (Jelenec).\n\nV 15. a 16. století došlo k dalšímu rozvoji: vybudovány byly nové paláce, rozsáhlé opevnění, při vstupu do hradu velká lichoběžníková a menší válcovitá věž. Zvýšené poplatky a daně vedly v roce 1610 ke vzpouře poddaných, která byla krutě potlačena. Na podzim roku 1663, po pádu Nových Zámků, vtrhli Turci do této oblasti a hrad i okolní obce zničili. Při následné obnově hradu bylo na jižní, nejvíce ohrožené straně, vybudováno nové opevnění s dělovými baštami. Gýmeš byl jedním z mála hradů, kde stavební práce probíhaly ještě v 18. století. V tomto období byl gotický palác přeměněn na rodovou kryptu Forgáchů s kaplí. Forgáchovi se však v průběhu 18. století přestěhovali do zámku v obci. Hrad byl opuštěn definitivně v první polovině 19. století, k jeho rozpadu přispěl požár a poté byly železné konstrukce použity ke stavbě cukrovaru.\n\nSiluetu hradní ruiny modelují tvary zachovalých částí zdiva opevnění a konstrukcí hradních budov. Zachovala se řada zaklenutých prostor, otvory oken a vstupů si na více místech dochovaly kamenné obruby, čitelná je pozdně barokní architektura hradní kaple, kde jsou viditelné pilastry a kamenné římsy, které dříve nesly klenby. Nedošlo bohužel prozatím k odbornému zakonzervování zbytků stavby. Vzrostlé stromy byly částečně odstraněny.\n\n\n"}
{"id": "720139", "url": "https://cs.wikipedia.org/wiki?curid=720139", "title": "Willi Betz", "text": "Willi Betz\n\nInternationale Spedition Willi Betz GmbH & Co. KG je německá spediční firma zabývající se vnitrostátní i mezinárodní dopravou se sídlem ve švábském Reutlingenu.\n\nV Evropě a Asii má více než 50 poboček, kde zaměstnává kolem 3000 lidí S přibližně 2000 tahači a 3000 přípojnými vozidly je jedním z největších dopravců s vlastní flotilou na světě.\n\nObchodní značkou firmy je stylizovaný nápis Willi Betz. Firma má od roku 1996 pobočky i v České republice.\n\nFirma vznikla roku 1945 v Reutlingenu ve spolkové zemi Bádensko-Württembersko. Po roce 1960 pronikla na trhy v Asii, Arábii, po roce 1990 do východní Evropy.\n\nV roce 1996 v okrese Tachov, v průmyslovém areálu Vysočany (34802 Bor) byla zaregistrována firma \"W.Betz Spedition s.r.o\", která se roku 1999 přejmenovala na \"Willi Betz Bohemia s.r.o\"\n\nV letech 1998 až 2006 na stejné adrese působila firma \"Willi Betz Logistic s.r.o\". Byla zaregistrována v České republice 16. září 1998 u rejstříkového soudu v Plzni pod IČ 25225031.\n\nPostupně firemní majetek navýšila částkou 325 000 000 Kč mateřská společnost \"Willi Betz Güterfernverkehr Gessellschaft m.b.H\" z Rakouska a také její pobočka v Německu. Společnost pak na území České republiky vytvářela další pobočky (Zákupy, České Budějovice).\n\nPři západním okraji města, v Nádražní ulici 295 si firma otevřela svoji pobočku 13. listopadu 1998. Do skladovacích hal (byly postupně dostavovány další) dovážela akumulátorové baterie z produkce českolipského závodu \"Autobaterie s.r.o\" z nedaleké České Lípy. Odtud je vyvážela svými kamiony po mnoha zemí světa. V roce 2002 zdejšími sklady prošlo 3 500 000 baterií a v témže roce zde bylo zaměstnáno 33 zaměstnanců. V dubnu 2011 stavební úřad v Zákupech vydal firmě povolení k dalšímu rozšíření areálu na okraji Zákup. Žadatelem byl: Willi Betz Bohemia s.r.o., Průmyslový areál Vysočany, 34802 Bor u Tachova, IČ 25204581. Počátkem roku 2012 zákupský areál převzala firma LGI Czechia s.r.o., která je registrována na stejné adrese, jako česká pobočka Willi Betz, tedy Vysočany 65, 348 02 Bor.\n\nJedná se o společnost provozující zejména nákladní vnitrostátní a mezinárodní přepravu, i navazující logistické služby – skladování, distribuce. Je držitelem certifikátu DIN EN ISO 9001:2000.\n\n"}
{"id": "720145", "url": "https://cs.wikipedia.org/wiki?curid=720145", "title": "Keramická hlína", "text": "Keramická hlína\n\nKeramická hlína je speciálně připravená hlína určená k vypalování. Někdy se nazývá i licí hmota. To v případech, kde se nemodeluje, ale ředí vodou a lije do forem. S keramickou hlínou se dá pracovat buďto modelováním, točením nebo litím, kdy vzniká keramický kus. Ten dále schne a následně se pálí. Teplota vypalování závisí právě na typu hlíny. Většinou však hlíny potřebují nižší teploty, nežli například porcelán. Zbarvení a zrnitost je také vlastností keramické hlíny.\n\n"}
{"id": "720148", "url": "https://cs.wikipedia.org/wiki?curid=720148", "title": "Evangelizační centrum M.I.S.E.", "text": "Evangelizační centrum M.I.S.E.\n\nEvangelizační centrum M.I.S.E. je evidovanou právnickou osobou Slezské církve evangelické augsburského vyznání, která vykonává evangelizační, misijní a vzdělávací činnost. \n\nSCEAV založila Evangelizační centrum M.I.S.E. ve spolupráci s Křesťanským společenstvím, o. s., v roce 2011. Evangelizační centrum M.I.S.E. navazuje na dřívější neformální Projekt M.I.S.E., založený roku 2005.\n\nIniciátorem založení Evangelizačního centra M.I.S.E. byl pastor Daniel Chlebek, který do roku 2018 sloužil i jako první ředitel této organizace.\n\n"}
{"id": "720150", "url": "https://cs.wikipedia.org/wiki?curid=720150", "title": "Zimní stadion Pavla Demitry", "text": "Zimní stadion Pavla Demitry\n\nZimní stadion Pavla Demitry (také známý jako B.O.F. Leasing aréna) je sportovní stadion v Trenčíně a domovským stánkem hokejového klubu HC Dukla Trenčín.\n\nHala má kapacitu 6 150 míst, z toho 2 981 k sezení. Slavnostně otevřený byl 17. ledna 1960. Stadion je často využíván pro přípravu slovenské hokejové reprezentace. Součástí stadionu je 13 Skyboxů.\n\nNa počest Pavola Demitry, který zahynul při nehodě letadla u Jaroslavle, bylo rozhodnuto o přejmenování stadionu na Stadion Pavola Demitry.\n\n"}
{"id": "720155", "url": "https://cs.wikipedia.org/wiki?curid=720155", "title": "Jelenec (rozcestník)", "text": "Jelenec (rozcestník)\n\nJelenec může být:\n\n"}
{"id": "720156", "url": "https://cs.wikipedia.org/wiki?curid=720156", "title": "Žralok černoploutvý", "text": "Žralok černoploutvý\n\nŽralok černoploutvý (\"Carcharhinus melanopterus\") je druh žraloka z čeledi modrounovitých, snadno rozpoznatelný podle černého zašpičatění ploutví (zejména hřbetní a ocasní). Tento žralok dorůstá délky až 2 m a váží asi 45 kg. Je to rychlý plavec díky hydrodynamickému tvaru těla a zdržuje se převážně v mělkých vodách.\n\nVyskytuje se v tropických vodách Indického a Tichého oceánu. Preferuje mělké pobřežní vody na okrajích útesových říms. Byl však viděn také u ústí řek a v brakických a sladkovodních tocích. Tento druh obvykle dosahuje délky okolo 1,6 metru.\n\nŽraloci černoploutví mají teritoriální cítění a ve stejných lokalitách se drží i několik let. Jsou to aktivní predátoři, jejich hlavní potravou jsou drobné kostnaté ryby, korýši a hlavonožci. Je o nich také známo, že se živí mořskými hady a mořskými ptáky. Podobně jako ostatní zástupci z čeledi modrounovitých je tento druh živorodý, samice rodí 2-5 mláďat v cyklech, které trvají od půl roku do dvou let. Názory na březost se rozcházejí od 7-9 přes 10-11 až po 16 měsíců. Novorození žraloci žijí v mělkých pobřežních vodách a často se zdržují ve velkých skupinách v přílivových oblastech.\n\nTento druh je plachý a lekavý, nebezpečí pro lidi představuje pouze zřídka v případech, kdy si splete člověka s přirozenou potravou. Mohou to být například situace, kdy se člověk brodí mělkou vodou a žralok jej pokouše do nohy. Žralok černoploutvý se loví pro své maso, ploutve a tuk, ale není považován za komerčně lovený druh. Mezinárodní svaz ochrany přírody (IUCN) jej hodnotí jako téměř ohrožený. Ačkoliv zůstává druh jako celek nadále velmi rozšířen a relativně běžný, rybolov v souvislosti s pomalým reprodukčním cyklem vedl k poklesu jeho výskytu na řadě míst.\n\n"}
{"id": "720159", "url": "https://cs.wikipedia.org/wiki?curid=720159", "title": "Okres Sankt Johann im Pongau", "text": "Okres Sankt Johann im Pongau\n\nOkres Sankt Johann im Pongau \"(jenž je územně identicky s regionem Pongau)\" je okres v rakouské spolkové zemi Salcbursko. Má rozlohu 1 755,37 km² a žije zde 78 367 obyvatel (k 1. 1. 2011). Sídlem okresu je město Sankt Johann im Pongau. Okres se dále člení na 25 obcí (z toho 3 města a 7 městysů).\n\n"}
{"id": "720166", "url": "https://cs.wikipedia.org/wiki?curid=720166", "title": "386BSD", "text": "386BSD\n\n386BSD (též Jolix) bylo v informatice označení pro svobodný unixový operační systém vycházející z BSD. Poprvé byl představen v roce 1992. Běžel na IBM PC kompatibilních počítačích založených na procesoru Intel 80386.\n\n386BSD z velké části napsali dva absolventi univerzity v Berkeley: Lynne a Williame Jolitz. William Jolitz měl již velké zkušenosti s předchozími verzemi BSD (2.8 a 2.9BSD) a oba přispívali kódem k vývoji v Symmetric Computer Systems v průběhu 1980-1989. William Jolitz pracoval také na portování 4.3BSD-Reno a později 4.3BSD Net/2 na Intel 80386. 4.3BSD Net/2 byl neúplný a hlavně nefunkční systém s částmi kódu nepatřícími univerzitě v Kalifornii (vlastněných AT&T). Uvolnění 386BSD pro veřejnost začalo v roce 1992 a bylo založeno na částech 4.3BSD Net/2 spolu s dalším doplňujícím kódem napsaném Williamem a Lynne Jolitzovými nutným pro vznik kompletní a funkční verze.\n\nPortování začalo v roce 1989 a první, neúplné stopy portu lze nalézt v 4.3BSD Net/2 z roku 1991. Poprvé byl vydán v březnu 1992 (verze 0.0) a v mnohem použitelnější verzi 14. července 1992 (verze 0.1). Proces portování společně s kódem byl bohatě dokumentován v 18dílném seriálu, který napsali Lynne Jolitz a Williamem Jolitz v časopise Dr. Dobb’s Journal uveřejňovaném od ledna 1991.\n\nPo vydání 386BSD verze 0.1 začala skupina uživatelů sbírat opravy chyb a různá vylepšení a uvolňovat je jako neoficiální aktualizace. Vzhledem k rozdílům v názorech s autory 386BSD založili správci aktualizací v roce 1993 projekt FreeBSD. Přibližně ve stejné době byl založen také projekt NetBSD jinou skupinou uživatelů 386BSD, s cílem sjednotit 386BSD s jinými vlákny vývoje BSD do jednoho multiplatformního systému. Oba tyto projekty pokračují dodnes.\n\nNa konci roku 1994 byl dokončený 386BSD verze 1.0 distribuován na CD-ROM (kvůli obrovské velikosti 600 MB) spolu s časopisem Dr. Dobb’s Journal. Stal se z něj nejprodávanější CD-ROM tři roky po sobě (1994-1997). 386BSD verze 1.0 obsahuje zcela nový návrh a implementaci jádra, a odstartoval proces začleňování dřívějších doporučení vývojářů z Berkeley, která se nikdy neobjevila v BSD. \n\nSystém 386BSD je často zaměňován s BSD/386, který byl vyvíjen společností BSDi od roku 1991. BSD/386 používal ten samý kód jako 386BSD se základem v 4.3BSD NET/2 univerzity v Kalifornii. I když William Jolitz v roce 1991 krátce pracoval pro společnost UUNET (později se od ní oddělila BSDi), jeho práce se však lišila od té, kterou přispíval univerzitě v Kalifornii, a v žádném případě se neobjevila v kódu 386BSD. Místo toho dával William Jolitz pravidelné aktualizace kódu Donnu Seeleymu z BSDi na otestování. Všechny materiály mu byly vráceny, když opustil společnost pro zásadní neshody ohledně cílů a směřování společnosti.\n\nVšechna autorská práva k 386BSD a JOLIXu jsou nyní drženy výhradně Williamem a Lynne Jolitzovými. Vydávání 386BSD bylo ukončeno v roce 1997. Kód je nyní k dispozici v mnoha odvozených operačních systémech, společně s několika jejich deriváty (např. Darwin Apple a OpenBSD). Části 386BSD lze nalézt i v jiných otevřených systémech jako třeba OpenSolaris.\n"}
{"id": "720170", "url": "https://cs.wikipedia.org/wiki?curid=720170", "title": "Ketogenní dieta", "text": "Ketogenní dieta\n\nKetogenní dieta je obecně typ diety s velmi malým množstvím sacharidů, jejíž dodržování vede ke změněnému metabolickému stavu organismu, ketóze.\n\nJsou známy proteinové diety i tukové diety (např. Atkinsova).\n\nBylo zjištěno, že ketogenní dieta může pomáhat epileptikům. Dieta se objevuje ve dvacátých letech 20. století. V devadesátých letech ji znovu zpropagoval režisér a producent Jim Abrahams, jehož syn trpí epilepsí. Ketogenní dieta může pomáhat i u jiných neurodegenerativních nemocí.\n\nPři snížení sacharidů v potravě pod 50 g denně začne organismus spotřebovávat vlastní zásoby glykogenu. Dochází k úbytku hmotnosti, což však primárně souvisí se ztrátou vody navázanou na glykogen. Organismus se zatím nezačal zbavovat tuků.\n\n\nPo vyčerpání zásob glykogenu se organismus začíná přepínat do ketózy. Játra začínají produkovat stále větší a větší množství ketonů. Tkáně zatím nejsou přizpůsobeny na jejich využívání, a tak většina vyrobených ketonů odchází z těla močí. Jelikož organismus už nemá dostatek původního paliva (glukóza) a na nové palivo (ketony) se ještě neadaptoval, dochází i k poklesu fyzické výkonnosti.\n\n\nStále větší a větší množství buněk začíná využívat ketony jako nové palivo. Organismus sahá i po vlastních zásobách tuku, prudce klesá chuť k jídlu. Vylučování ketolátek v moči klesá na přirozenou spodní hranici, avšak podíl ketonů v krvi se drží na horní hranici – organismus se adaptoval na nové palivo – ketony.\n\n\nOrganismus je přepnut do ketózy, nedějí se už žádné další změny. V tomto období by se ještě nemělo experimentovat se stravou, aby se tkáně stabilizovaly v novém metabolickém módu. Vysoké zásoby tuku obvykle klesají.\n\n\n"}
{"id": "720183", "url": "https://cs.wikipedia.org/wiki?curid=720183", "title": "Pražské cyklozvonění", "text": "Pražské cyklozvonění\n\nPražské cyklozvonění je akce, kterou společně pořádá již deset pražských městských částí a Nadace Partnerství jako součást oficiálního programu Evropského týdne mobility v Praze. V roce 2012 proběhne již šestý ročník. Akce představuje obyvatelům hlavního města cyklotrasy a chráněné cesty pro každodenní dojíždění na kole i na výlet. Pražské cyklozvonění pořádají společně městské části Praha 4, 5, 11, 12, 13, Libuš, Slivenec, Řeporyje, Velká Chuchle a Újezd ve spolupráci s Nadací Partnerství a s hlavním městem Praha.\n\n„Žluté“ pelotony s průvodci startují z jednotlivých pořadatelských městských částí do cíle, který je na území hlavního organizátora příslušného ročníku. Během jízdy se jednotlivé pelotony spojují, aby do cíle dorazily společně a tím symbolizovaly spolupráci mezi městskými částmi. Trasy jsou vedeny tak, aby byly účastníkům představeny cyklotrasy a cyklostezky na území pořádatelských MČ. Hlavní páteřní cyklotrasu tvoří Greenway Praha - Vídeň, která začíná v Centrálním parku na Praze 13 a přes řeku Vltavu pokračuje na Prahu 11 k jižnímu okraji města. V cíli bývá připraven zábavný a osvětový program.\n\n\n"}
{"id": "720186", "url": "https://cs.wikipedia.org/wiki?curid=720186", "title": "Edith Hollowayová", "text": "Edith Hollowayová\n\nEdith Martha Hollowayová ( ) (1868 – 1956) byla anglická šachistka. Byla dcerou sochaře Johna Dentona Crittendena, který vystavoval v Královské akademii.\n\nZvítězila v prvním mistrovství Británie v šachu žen uspořádaném po první světové válce. V následujících letech několikrát dosáhla na oceněná místa a na mistrovství v roce 1936 ve věku 68 let titul znovu dobyla.\n\nNa první neoficiální šachové olympiádě v roce 1924 v Paříži reprezentovala Anglii. Zde zaznamenala 2 výhry, 2 remízy a 9 proher včetně předkol. Stala se tak první ženou startující na šachové olympiádě, v čemž ji následovala Chaudé de Silans v roce 1950 a samostatná ženská družstva startovala poprvé až v roce 1957. Památnou se stala její výhra nad ruským mistrem Peterem Potěmkinem, který reprezentoval Francii.\n\nSpolečně s Helene Cottonovou obsadila dělené 1. místo v roce 1924 v Meranu na neoficiálním ženském mistrovství Evropy v šachu. Následně se zúčastnila dvoukolového šachového meziměstského zápasu Londýn - Vídeň tříčlenných ženských družstev, kde reprezentovala Londýn. Celkem třikrát se zúčastnila turnaje o mistryni světa v šachu žen, přičemž nejlépe obsadila dělené 4. místo.\n\nEdith Hollowayová - Peter Potěmkin, Paříž 1924, Owenova obrana 1.e4 b6 2.d4 Sb7 3.Sd3 f5 4.f3 fxe4 5.fxe4 g6 6.Se3 e6 7.Jf3 Jf6 8.Jbd2 Jg4 9.De2 Jxe3 10.Dxe3 Sg7 11.0–0 Jc6 12.c3 0–0 13.Vf2 Je7 14.Vaf1 d5 15.Jg5 Vxf2 16.Dxf2 Dd7 17.Df7+ Kh8 18.Jxe6 Vg8 19.e5 Sc8 20.Jxg7 Vxg7 21.Df6 Jf5 22.Jf3 De7 23.Ve1 Kg8 24.Dc6 Se6 25.Da8+ Df8 26.Dxa7 g5 27.Sxf5 Sxf5 28.Db7 Se4 29.Jd2 c5 30.Dxb6 Vf7 31.De6 cxd4 32.Jxe4 dxe4 33.cxd4 Db4 34.Vf1 Dxd4+ 35.Kh1 Dd7 36.Dxf7+ 1–0\n\n"}
{"id": "720187", "url": "https://cs.wikipedia.org/wiki?curid=720187", "title": "Krab světlonohý", "text": "Krab světlonohý\n\nKrab světlonohý (\"Grapsus grapsus\") je jeden z nejběžnějších krabů na tichooceánském pobřeží Ameriky. Žije na březích Jižní Ameriky (nejjižněji v Peru), Střední Ameriky a Mexika. Nachází se též na Galapágách.\n"}
{"id": "720189", "url": "https://cs.wikipedia.org/wiki?curid=720189", "title": "Karel IV. ze Schwarzenbergu", "text": "Karel IV. ze Schwarzenbergu\n\nKarel IV. Schwarzenberg (německy \"Karl IV Friedrich Eduard Emanuel zu Schwarzenberg\", 1. července 1859, Čimelice – 4. října 1913, Orlík nad Vltavou), byl český šlechtic a politik.\n\nPocházel z vlivného šlechtického rodu Schwarzenbergů. Jeho otcem byl český politik Karel III. ze Schwarzenbergu, v politice působil i jeho bratr Bedřich Schwarzenberg. V roce 1885 se oženil s hraběnkou Marií Kinskou z Vchynic a Tetova, od roku 1891 s hraběnkou Idou z Hoyos-Sprinzensteinu. V roce 1877 dostudoval Akademické gymnázium v Praze a pak absolvoval práva na Karlo-Ferdinandově univerzitě v Praze. Od roku 1881 pracoval jako koncipient na Českém místodržitelství. Roku 1882 podnikl cestu do Orientu, během které se setkal i s archeologem Heinrichem Schliemannem.\n\nPozději opustil státní služby a věnoval se veřejnému životu a politice. V letech 1889–1913 byl poslancem Českého zemského sněmu. Ve volbách do Říšské rady roku 1891 byl zvolen do Říšské rady (celostátní zákonodárný sbor), kde reprezentoval velkostatkářskou kurii v Čechách. Rezignaci na poslanecký mandát oznámil dopisem 20. října 1895. V roce 1895 se totiž na přání svého otce musel ujmout správy velkostatku ve Vosově.\n\nPatřil do Strany konzervativního velkostatku (sám převzal poslanecký post na zemském sněmu po svém otci), tedy mezi historickou šlechtu, která podporovala české státní právo a české autonomistické aspirace. Zároveň ale jako důsledný konzervativec odmítal všeobecné volební právo. V době vstupu na sněm roku 1889 vyvolal emotivní reakce jeho výrok ohledně husitství. Schwarzenberg totiž označil husity za „\"komunismus 15. století\"“ a prohlásil: „\"Mezi husity bylo na počátku onoho hnutí mnoho charakterů ctihodných, avšak husité bohužel zvrhli se brzy v tlupu lupičů a žhářů\".“ Šlo o součást veřejné diskuze ohledně umístění plakety s podobiznou Jana Husa na právě dokončované budově Národního muzea v Praze. Mladočeši byli rezolutně pro, staročeši se snažili oslavu husitství upozadit.\n\nPo vstupu na zemský sněm se ovšem Schwarzenberg připojil k mladočechům, když hlasoval proti projektu takzvaných punktací. Roku 1910 zastupoval konzervativní šlechtu při česko-německé konferenci o národnostním vyrovnání.\n\nRoku 1904 převzal po svém otci dědičné místo v Panské sněmovně (jmenovaná horní komora Říšské rady), v níž potom působil od roku 1911 jako předák pravice.\n\nPřispíval do Časopisu Českého muzea. Měl vojenskou hodnost poručíka v záloze a byl nositelem titulu čestného rytíře Maltézského řádu. Byl osobním známým následníka trůnu Františka Ferdinanda d'Este.\n\n\n\n"}
{"id": "720190", "url": "https://cs.wikipedia.org/wiki?curid=720190", "title": "Římskokatolická akademická farnost Praha", "text": "Římskokatolická akademická farnost Praha\n\nŘímskokatolická akademická farnost Praha byla zřízena 1. října 2004 jako nástupce Římskokatolické duchovní správy u kostela Nejsvětějšího Salvátora Praha - Staré Město a je přirozeným pokračováním studentské pastorace, kterou zde na popud Tomáše Halíka obnovil kardinál František Tomášek bezprostředně po Sametové revoluci 1. února 1990. Je organizačně začleněna do I. pražského vikariátu Arcidiecéze pražské, avšak nejedná se o klasickou farnost územní, nýbrž personální - určenou především pro pastoraci studentů, učitelů a zaměstnanců pražských vysokých škol.\n\nFarním kostelem je kostel Nejsvětějšího Salvátora na Křižovnickém náměstí (v areálu Klementina) naproti staroměstskému konci Karlova mostu. (Občas bývá omylem zaměňován s evangelickým kostelem svatého Salvátora nedaleko Staroměstského náměstí, kde působili mj. Miloš Rejchrt a Svatopluk Karásek.)\n\nFarářem je zde po celou dobu (resp. již od 1. února 1990 nejprve ve funkci rektora) Mons. Tomáš Halík. Dále zde působili mj. Aleš Opatrný, Jan Jandourek, Milan Norbert Badal a Jan Regner (2010-2018), současnými (2020) farními vikáři (hovorově \"kaplany\") jsou Marek Vácha (od r. 2007) a Petr Vacík (od r. 2011).\n\nAktivity farnosti sahají od bohoslužeb (vč. ekumenických) přes kurzy základů víry (především pro zájemce o křest a biřmování) po přednášky, besedy a literární a hudební večery pro nejširší veřejnost.\n\nAkademická farnost je otevřeným prostorem setkání a dialogu\n\nAkademická farnost úzce spolupracuje s Karmelem Edith Steinové, Českou křesťanskou akademií, Centrem teologie a umění a s dalšími institucemi i osobnostmi.\n\n20. výročí obnovení akademické pastorace bylo v únoru 2010 příležitostí k řadě ohlédnutí jak ve farnosti samé, tak v médiích.\n\nOsobnosti spojené s nedávnými dějinami farnosti a kostela: Paulus Sladek (zakladatel Ackermann Gemeinde), Alexander Heidler (\"pater Křišťan\"), Jan Opatrný, Miroslav Vágner, Josef Zvěřina, Antonín Mandl, František Mikulášek, Oto Mádr, sochař Karel Stádník, režisér Otakáro Schmidt.\n\nJako posílení akademické pastorace v pražské diecézi byli nově (k 1.3.2012) jmenováni:\n\n\n"}
{"id": "720198", "url": "https://cs.wikipedia.org/wiki?curid=720198", "title": "Sestry karmelitky sv. Terezie z Florencie", "text": "Sestry karmelitky sv. Terezie z Florencie\n\nSestry karmelitky sv. Terezie z Florencie („Florentýnky“) jsou katolické řádové sestry. Patří mezi kontemplativně-činné kongregace tereziánského Karmelu. Oficiální zkratka názvu řádu užívaná za jménem je CSTF. V Čechách sídlí v Karmelu Edith Steinové v Praze - Košířích.\n\nZakladatelkou kongregace v roce 1874 byla blahoslavená Terezie Manetti (řeholním jménem Terezie Marie od Kříže) z italského Campi Bisenzio (Toskánsko). Ticho a kontemplaci typické pro karmelskou spiritualitu se snažila přenést do činného života. \n\nPatronkou kongregace je Terezie z Ávily (Terezie od Ježíše), která v 16. století reformovala karmelitánský řád a je jednou z nejznámějších učitelek kontemplativní modlitby v rámci katolické církve. Dalšími významnými postavami, na které se tato větev karmelského řádu odvolává, jsou španělský mystik Jan od Kříže, francouzská světice 19. století Terezie z Lisieux (Terezie od Dítěte Ježíše a svaté Tváře) a světice a filozofka židovského původu z 20. století Terezie Benedikta od Kříže (Edith Steinová).\n\nŽivotní styl karmelitek sv. Terezie má charakterizovat ustavičná modlitba, intenzivní komunitní život a služba druhým. Pokusem skloubit kontemplaci a práci s lidmi se tato řádová větev Karmelu liší od klauzurovaných karmelitánských mnišek.\n\nŘeholní oděv sester karmelitek je tmavě hnědý, při slavnostních příležitostech doplněný bílým pláštěm. Hábit je přepásán koženým opaskem, pod škapulířem je skryt krucifix. Závoj je před věčnými sliby bílý, po věčných slibech černý.\n\nDoba řeholní formace (tj. od přijetí do kláštera do věčných slibů) trvá zhruba deset let. K zasvěcení dochází při prvních řeholních slibech (zhruba po 3-4 letech po vstupu do kláštera). Novicka při nich skládá Bohu slib čistoty, chudoby a poslušnosti a zavazuje se k životu podle řeholních konstitucí.\n\nSídelní klášter v Praze nese jméno Karmel Edith Steinové podle filozofky, pedagožky a karmelitky Edith Steinové. Vedle řeholní komunity v domě bydlí také vysokoškolské studentky zapojené do \"projektu Koinonia\". Tento projekt má nabízet podněty k rozvoji v oblasti mezilidských vztahů a nalezení rovnováhy mezi individuálním růstem a životem pro druhé. Karmel Edith Steinové spolupracuje s pražskou akademickou farností u Nejsv. Salvátora, pro kterou zajišťuje (ve spolupráci s jezuity) exercicie, rekolekce, duchovní doprovázení a úvody do meditace. Na Moravě e se připravuje další řeholní dům sester v Luké na Olomoucku.\n\nSestry karmelitky sv. Terezie působí kromě České republiky také v Itálii, Libanonu, Izraeli, Brazílii a Egyptě. Pracují ve školství, ve farnostech, v exercičních domech atp., vždy podle potřeb konkrétního místa.\n\n\n"}
{"id": "720203", "url": "https://cs.wikipedia.org/wiki?curid=720203", "title": "Ján Franek", "text": "Ján Franek\n\nJán Franek (* 14. dubna 1960 Gbeľany, Československo) je bývalý reprezentant ČSSR v boxu. Byl členem TJ ZŤS Martin. V roce 1980 se zúčastnil olympijských her v Moskvě, kde v kategorii lehké střední váhy získal bronzovou medaili. Je otcem Barbory Franekové, která se stala v roce 2009 Miss Slovenska, jeho bratrem je boxer Michal Franek.\n\nStrávil celkem 14 a půl měsíce ve vězení, poté co byl poprvé odsouzen za napadení a podruhé za podvod. Poté nějaký čas musel žít na ulici bez domova. V současné době žije v žilinské ubytovně.\n\n"}
{"id": "720225", "url": "https://cs.wikipedia.org/wiki?curid=720225", "title": "Zoologická zahrada v Dárdžilingu", "text": "Zoologická zahrada v Dárdžilingu\n\nZoologická zahrada v Dárdžilingu (oficiální název je Padmaja Naidu Himalayan Zoological Park) se nachází ve městě Dárdžiling v indickém státu Západní Bengálsko. Má rozlohu 27 hektarů. Zoologická zahrada byla otevřena v roce 1958. Nachází se v nadmořské výšce 2134 m. Je to nejvýše položená zoo v Indii. Specializuje se na chov horských zvířat a úspěšně chová v zajetí sněžné leopardy, kriticky ohrožené tibetské vlky a pandy červené. Má návštěvnost asi 300 000 návštěvníků za rok. Zoologická zahrada je dnes pojmenována po bývalé guvernérce státu Západní Bengálsko.\n\nPředmětná zoologická zahrada slouží pro program pandy červené v Indii jako ústřední orgán. Je také členem Světové asociace zoologických zahrad a akvárií.\n\nZoo byla založena 14. srpna 1958 společně vládou Indie a vládou Západního Bengálska (formou joint venture) s cílem studovat a chránit himálajskou faunu. Jejím prvním ředitelem a zakladatelem byl Dilip Kumar Dey. Pracoval ve správě lesů a měl jasný záměr vytvořit vysokohorskou zoologickou zahradu, specializovanou především na himálajskou faunu. Bývalý sovětský premiér Nikita Chruščov věnoval v roce 1960 zoologické zahradě cenný pár ussurijských tygrů. Zoo nyní chová řadu zvířat, např. sněžné leopardy, pandy červené, goraly tmavé, sibiřské tygry a mnoho ohrožených ptáků. Nicméně, zvířata mohou být časem ohrožena stoupající teplotou v této horské oblasti.\n\nZoologická zahrada se v lednu 1972 stala registrovanou společností a náklady byly rozděleny mezi vládu Indie a vládu Západního Bengálska. V květnu 1993 byla zoo převedena pod západobengálské ministerstvo lesů. Dnešní název získala v roce 1975, kdy zahradu v Dárdžilingu navštívila ministerská předsedkyně Indira Gándhíová.\n\nZoo má rozmnožovací centrum pro sněžné leopardy a pandy červené. Chov sněžných leopardů v zajetí byl zahájen v roce 1983. Leopardi byli dodáni do zoo v Curychu, do Spojených států a do Léhu. Program chovu pandy červené byl zahájen v roce 1994. Zvířata byla dodána do zoo v Madridu, Rotterdamu a do Belgie. Dále v zoologické zahradě chovají např. tato zvířata:\nZoo je ve světě známá svými programy na zachování ohrožených zvířat pandy červené, trnočolka bradavčitého, tibetského vlka a sněžného leoparda.\n\n"}
{"id": "720226", "url": "https://cs.wikipedia.org/wiki?curid=720226", "title": "Kissin' Dynamite", "text": "Kissin' Dynamite\n\nKissin' Dynamite je německá hardrocková pětičlenná kapela, založená roku 2002 ve Švábsku původně pod názvem Blues Kids. Nové jméno vzniklo v roce 2007 podle stejnojmenné skladby od AC/DC. Kapela začala jako školní kapela, všichni členové jsou narozeni v letech 1991-92. I přes relativně nízký věk ale dosahují dobrých výsledků. \nV roce 2007 spolupracují s producenty Elephant Music, později i s Capitol Records, kde vydávají v roce 2008 album \"Steel of Swabia\", a účastní se velkých festivalů, např. Bang Your Head v roce 2009 po boku U.D.O., Blind Guardian, W.A.S.P. a dalších velkých jmen. Spolu s Udo Dirkschneiderem z U.D.O. nahrávají u Elephant Music v roce 2010 nové album \"Addicted to metal\". Udo zde zpívá ve stejnojmenné skladbě. Už v březnu 2011 oznámili Kissin' Dynamite nové album a v lednu roku 2012 upřesnili, že bude pojmenované \"Money, Sex and Power\" a vyjde 23. března 2012 u AFM Records. Z tohoto alba publikovali Kissin' Dynamite stejnojmenný singl a v červenci se objevili na Masters Of Rock 2012.\n\n\n\n\n"}
{"id": "720229", "url": "https://cs.wikipedia.org/wiki?curid=720229", "title": "Sandy Bridge", "text": "Sandy Bridge\n\nSandy Bridge je kódové označení pro mikroarchitekturu procesorů, které vyvíjí firma Intel. Vývoj byl zahájen v roce 2005 s cílem vytvořit mikroprocesory 32nm výrobním procesem. Vývoj začal pod pracovním názvem „\"Gesher\"“ (hebrejsky most), později byl produkt přejmenován na Sandy Bridge a první procesory z této rodiny byly vydány 9. ledna 2011. Sandy Bridge na trhu nahradil starší, 45nm procesory Nehalem, a jeho nástupcem jsou 22nm procesory s kódovým označením Ivy Bridge.\n\n\n\n\n\nTabulky z anglické wikipedie: https://en.wikipedia.org/wiki/Sandy_Bridge\n"}
{"id": "720234", "url": "https://cs.wikipedia.org/wiki?curid=720234", "title": "Triebendorf (rozcestník)", "text": "Triebendorf (rozcestník)\n\nTriebendorf může být:\n\n"}
{"id": "720239", "url": "https://cs.wikipedia.org/wiki?curid=720239", "title": "Niobrara", "text": "Niobrara\n\nNiobrara ( ) je 914 km dlouhá řeka protékající v USA skrze státy Nebraska. Její povodí zasahuje i do Jižní Dakoty. Niobrara je přítokem řeky Missouri. Protéká vyprahlými Velkými planinami, a proto má na svou délku malý průtok.\n\nŘeka je zmiňována v románech a filmech z indiánského prostředí (Synové Velké medvědice). Vystupuje též v písni Jacka Kerouaca s názvem \"Home I'll Never Be\". Niobrara je zároveň jedním z názvů obrovského vnitrozemského moře, které rozdělovalo v severojižním směru severoamerický kontinent v období svrchní křídy (asi před 90 - 65 miliony let).\n"}
{"id": "720241", "url": "https://cs.wikipedia.org/wiki?curid=720241", "title": "Vladimir Ashkenazy", "text": "Vladimir Ashkenazy\n\nVladimir Ashkenazy (: \"Владимир Давидович Ашкенази\", \"Vladimir Davidovič Aškenazi\"; * 6. července 1937 Gorkij, dnes Nižnij Novgorod) je ruský dirigent a klavírní virtuos s islandským a švýcarským občanstvím.\n\nV letech 1996 až 2003 působil jako šéfdirigent České filharmonie, nyní působí jako šéfdirigent Sydneyského symfonického orchestru.\n\n"}
{"id": "720244", "url": "https://cs.wikipedia.org/wiki?curid=720244", "title": "Axmanova technika modelování", "text": "Axmanova technika modelování\n\nAxmanova technika modelování je způsob práce s keramickou hlínou vhodný pro lidi s handicapem, typicky pro nevidomé nebo mentálně postižené. \n\nTechnika vychází z omezení osob s handicapem. Je proto založena na všeobecně rozšířených hmatových schopnostech, proporce vznikajícího díla si autor odvozuje od proporcí lidské ruky (velikost ruky a prstů). Tomuto způsobu se v technice říká \"hmatová matematika\". Hlína se modeluje pouze dlaněmi a prsty bez keramických pomůcek a vody. \n\nTechniku vynalezl v roce 2000 Štěpán Axman (*1956) a později si ji patentoval. V současné době ji vyučuje ve své škole v Tasově.\n\n"}
{"id": "720251", "url": "https://cs.wikipedia.org/wiki?curid=720251", "title": "Chráněná dílna", "text": "Chráněná dílna\n\nChráněná dílna je obecný název pro dílnu určenou pro práci lidí se zdravotním postižením. Chráněné dílny se zabývají různými činnostmi, nejčastěji však výrobou různých předmětů, které pak prodávají a vydělávají si tak na svoji činnost. Chráněné dílny často zajišťují různá občanské sdružení a jiné neziskové organizace; potažmo obce. Ve většině případů je těžké dílny dohledat, a proto 30. 6. 2017 však vznikl projekt Chráněné dílny OZP, který si dává za cíl propojit veřejnost a chráněné dílny, aby bylo možné jednodušeji využít jejich služeb.\n\nS účinností od 1. ledna 2012 už dle zákona č. 435/2004 Sb., o zaměstnanosti chráněné dílny neexistují. Byly totiž nahrazeny institutem chráněné pracovní místo.\n\nTo však neznamená, že chráněné dílny v praxi neexistují. Změna je v tom, že zákon č. 435/2004 Sb, o zaměstnanosti s tímto právním institutem již dále nepočítá, ale ve skutečnosti chráněné dílny fungují dál.\n\nJde o to, že podle předchozí právní úpravy obsažené v zákoně č. 435/2004 Sb, o zaměstnanosti, poskytoval Úřad práce zaměstnavateli příspěvek na vytvoření chráněné pracovní dílny. Nyní ovšem už v zákoně o zaměstnanosti institut chráněné dílny nefiguruje. Místo něho existuje institut chráněné pracovní místo. Takže zaměstnavatelé osob se zdravotním postižením (resp. v některých případech osoby se zdravotním postižením samostatně výdělečně činné) již nedostávají příspěvek na vytvoření chráněné pracovní dílny, nýbrž příspěvek na zřízení každého takového chráněného pracovního místa (pokud splní dané podmínky), dále příspěvek na podporu zaměstnávání osob se zdravotním postižením na chráněném pracovním místě a konečně mohou dostat příspěvek na částečnou úhradu provozních nákladů chráněného pracovního místa.\n\nZ výše uvedeného vyplývá, že u zaměstnavatele osob se zdravotním postižením, může mít i nadále takové pracoviště název chráněná dílna. Takový zaměstnavatel pak může na základě dohody s příslušným Úřadem práce zřídit i několik chráněných pracovních míst v rámci jedné chráněné dílny a příslušné příspěvky od Úřadu práce (pokud splní dané podmínky) může dostat na každé takové chráněné pracovní místo. Jinými slovy – Úřad práce nebude přispívat na chráněnou dílnu jako takovou ale na každé chráněné místo zvlášť.\n\nChráněné Dílny OZP Web zaměřující se na propojení chráněných dílen a veřejnosti. Jednoduché vyhledání služby kterou potřebuje a možnost oslovení dílny ve vašem okolí.\n\nwww.vedlesebe.cz Charitativní elektronický obchod, který zprostředkovává prodej produktů z různých, zejména pražských, \"chráněných dílen\" (chráněných pracovních míst).\n\nISP21 Web se zajímavými rozhovory, reportážemi a důležitými informacemi z prostředí chráněných dílen. Načerpejte aktuální informace z integračního sociálního podnikání.\n"}
{"id": "720252", "url": "https://cs.wikipedia.org/wiki?curid=720252", "title": "Okres Wels-venkov", "text": "Okres Wels-venkov\n\nOkres Wels-venkov je okres v rakouské spolkové zemi Horní Rakousy. Má rozlohu 457,66 km² a žije tam 67 569 obyvatel (k 1. 1. 2011). Sídlem správy okresu je město Wels. Okres se dále člení na 24 obcí (z toho 1 město a 9 městysů).\n"}
{"id": "720258", "url": "https://cs.wikipedia.org/wiki?curid=720258", "title": "Lopťuga", "text": "Lopťuga\n\nLopťuga ( ) je řeka na západě Komiské republiky a v Archangelské oblasti v Rusku. Je dlouhá 152 km. Povodí řeky je 1620 km².\n\nPramení v mokřadech a protéká kopcovitou krajinou. Ústí zprava do Vašky v povodí Mezeně.\n\nZdrojem vody jsou převážně sněhové srážky.\n"}
{"id": "720261", "url": "https://cs.wikipedia.org/wiki?curid=720261", "title": "Bažant červenolící", "text": "Bažant červenolící\n\nBažant červenolící (\"Lophura erythrophthalma\") je jeden z bažantů. V Česku není chován téměř vůbec.\n\nSamec bažanta červenolícího je téměř celý modrý, jeho ocas je zbarven do oranžova, a jeho hlava je červená.\n\n"}
{"id": "720262", "url": "https://cs.wikipedia.org/wiki?curid=720262", "title": "Bažant malajský", "text": "Bažant malajský\n\nBažant malajský (\"Polyplectron malacense\") je druh bažanta. Vyskytuje se v Asii na Malajském poloostrově ve vždyzelených nížinných tropických deštných lesích. Nejčastěji žije v nadmořských výškách do 80 m, maximálně do 300 m n. m. Výskyt zasahoval také do jižního Myanmaru a Thajska, ovšem tam byl vyhuben.\n\nJe ohrožen kácením lesů. Od roku 1970 do roku 2018 se plocha jeho výskytu zmenšila o 75 procent. Jeho stavy se odhadují v řádu posledních tisíců jedinců.\n\nŽiví se převážně bezobratlými a také výhonky, semeny a bobulemi rostlin. Je dlouhý 40 až 53,5 cm, v případě samic ovšem pouze do 45 cm, samci mají délku přes 50 cm, z čehož až 25 cm připadá na ocasní pera. Dosahuje váhy 0,58 až 0,68 kg.\n\nCo se týká rozmnožování, neví se o tomto druhu příliš věcí. Pravděpodobně je polygamní. Samice snáší většinou 1 vejce, na kterém sama sedí 22 nebo 23 dní.\n\nSamci obývají teritorium o ploše až 60 hektarů.\n\nBažant malajský patří stejně jako bažant palavánský, bažant horský či bažant paví mezi tzv. paví bažanty, čemuž odpovídá jeho zbarvení.\n\nTento druh bažanta patří mezi vzácně chované druhy. V rámci Evropy jej v srpnu 2019 chovalo jen pět zoo. Kromě jedné zoo v Německu, Španělsku, Polsku a Spojeném království se jednalo také o Zoo Praha v Česku.\n\nChov započal v roce 1992 z Chleb na Nymbursku, z chovu, který předcházel později vzniklé Zoo Chleby. Tehdy byl dovezen pár, který v pražské zoo žil po dobu deseti let. Chov od té doby pokračuje bez přerušení. První mláďata se podařilo odchovat v roce 1995. Do roku 2012 včetně se vylíhlo 58 mláďat. V průběhu roku 2018 bylo odchováno jedno mládě. Na konci roku 2018 Zoo Praha chovala čtyři jedince. V dubnu, červnu a červenci 2019 se vylíhlo po jednom mláděti tohoto druhu bažanta. Červencové mládě je 62. mládě v historii chovu.\n\nTento druh je k vidění v dolní části zoo v tzv. bažantnici.\n\n"}
{"id": "720267", "url": "https://cs.wikipedia.org/wiki?curid=720267", "title": "Klimeš", "text": "Klimeš\n\nPříjmení Klimeš nosí více různých osobností:\n\n\n"}
{"id": "720268", "url": "https://cs.wikipedia.org/wiki?curid=720268", "title": "Pseudoroegneria spicata", "text": "Pseudoroegneria spicata\n\nPseudoroegneria spicata (též jako \"Elymus spicatus\" či \"Agropyron spicatum\") je druh trávy, který je ve Spojených státech znám pod triviálním jménem Bluebunch Wheatgrass. Vyskytuje se po celé západní polovině kontinentu od Aljašky až po Texas, kde je dominantní trávou v různých životních prostředích, mezi které patří lesy a travinná společenstva.\n\nOd ostatních trav svého druhu se odlišuje osinami, které odstávají od stonku téměř v pravém úhlu. Kořeny mají voskovitou vrstvu, která pomáhá přežít desikaci v suchých půdách. Ve vlhčích oblastech pak může tráva vytvářet oddenky.\n\nJedná se o důležitou pícninu pro dobytek a divokou zvěř na západu Severní Ameriky. Je také široce využívána pro revegetaci zničeného životního prostředí, díky čemuž se vyvinuly různé kultivary.\n\nTráva představuje lehkou konkurenci pro plevelné rostliny, jako je například chrpa rozkladitá (\"Centaurea diffusa\") a tráva \"Taeniatherum caput-medusae\".\n\nJedná se o státní trávu amerických států Washington, Iowa a Montana.\n\n \n"}
{"id": "720272", "url": "https://cs.wikipedia.org/wiki?curid=720272", "title": "Saint-Mandé (město)", "text": "Saint-Mandé (město)\n\nSaint-Mandé je francouzské město v departmentu Val-de-Marne v regionu Île-de-France.\n\nZe severu hraničí s městem Montreuil a na východě s Vincennes. Na jihu a na západě sousedí s Paříží, kde tvoří hranice Vincenneský lesík a boulevard périphérique.\n\nNa konci 11. století zde stála malá vesnice – několik domů kolem kaple. Osada se rozrostla až po vzniku benediktinského převorství, které bylo součástí opatství Saint-Magloire v Paříži. Vesnice byla připojena k městu Charenton-Saint-Maurice. V roce 1274 nechal francouzský král Filip III. postavit hradbu kolem Vincenneského lesíka, královského loveckého panství. Obec se pak rozvíjela podél těchto hradeb.\n\nV roce 1654 koupil panství Nicolas Fouquet, ministr financí Ludvíka XIV. Po Fouquetově zatčení v roce 1661 byl jeho majetek zabaven a prodán v roce 1705 církvi.\n\nSaint-Mandé se v roce 1790 stalo samostatným městem. V roce 1844 při stavbě pařížských hradeb se ocitla značná část území města Saint-Mandé uvnitř hradeb a tato oblast byla v roce 1860 začleněna do dnešních čtvrtí Bel-Air a Picpus. V té době také byla postavena železniční trať do Vincennes. V roce 1929 bylo území Vincenneského lesíka připojeno k Paříži a tím byla oddělena také další část města.\n\nV 60. letech 20. století proběhla výstavba městského obchvatu na území bývalé zony non aedificandi oddělující Saint-Mandé a 12. obvod a podél hranice mezi městy vznikl o několik let později pás protihlukových bariér.\n\nVe městě jsou dvě zastávky metra na lince 1 – Saint-Mandé a Bérault. Ve městě jsou rovněž čtyři autobusové linky provozované RATP.\n\n\n\n"}
{"id": "720274", "url": "https://cs.wikipedia.org/wiki?curid=720274", "title": "Saint-Maurice (Val-de-Marne)", "text": "Saint-Maurice (Val-de-Marne)\n\nSaint-Maurice je francouzské město v departmentu Val-de-Marne v regionu Île-de-France.\n\nZe severu hraničí s Paříží (hranici tvoří Vincenneský lesík). Na východě sousedí s městem Joinville-le-Pont, na jihovýchodě se Saint-Maur-des-Fossés, na jihu s Maisons-Alfort (hranici tvoří Marna) a na západě s městem Charenton-le-Pont.\n\nExistence obce Charenton-Saint-Maurice je doložena již v 11. století. Pod tímto názvem byla až do roku 1842.\n\nV roce 1606 povolil Jindřich IV. protestantům postavit si svůj kostel, který katolíci vypálili v roce 1621. V roce 1623 byl obnoven. Když Ludvík XIV. odvolal Edikt nantský, byl kostel do pěti dnů vypálen. Na jeho místě se usadily benediktinky a vybudovaly malý kostel Saint-André.\n\nDne 13. září 1641 Sébastien Leblanc, rada a válečný kontrolor Ludvíka XIII. daroval dům a pozemek ve farnosti Charenton na zřízení špitálu pro nemocné a duševně choré. Nemocnice byla zvětšena za Velké francouzské revoluce. Dnes se zde nacházejí dvě z největších nemocnic ve Francii. Národní nemocnice Saint-Maurice (rehabilitační nemocnice) a psychiatrická léčebna.\n\nRoku 1798 se zde narodil malíř Eugène Delacroix.\n\n\n"}
{"id": "720276", "url": "https://cs.wikipedia.org/wiki?curid=720276", "title": "Analytický stroj", "text": "Analytický stroj\n\nAnalytický stroj ( ) je návrh obecně použitelného mechanického počítače, který popsal anglický matematik Charles Babbage v roce 1837. Analytický stroj obsahoval aritmetickou jednotku, řídící tok s podmíněným větvením a cykly a integrovanou paměť. To činí z Babbageova analytického stroje první návrh obecně použitelného turingovsky úplného počítače.\n\nBabbage konstrukce svých strojů nikdy nedokončil z důvodu osobních sporů a nedostatečného financování. První obecně použitelné počítače byly postaveny až po více než 100 letech.\n"}
{"id": "720279", "url": "https://cs.wikipedia.org/wiki?curid=720279", "title": "Saint-Maurice", "text": "Saint-Maurice\n\nSaint-Maurice (francouzsky \"svatý Mořic\") může označovat více zeměpisných míst:\n\n\n\n\n\n"}
{"id": "720281", "url": "https://cs.wikipedia.org/wiki?curid=720281", "title": "Třída Baleares", "text": "Třída Baleares\n\nTřída Baleares je třída víceúčelových fregat španělského námořnictva, postavených na základě licence americké třídy \"Knox\". Postaveno bylo celkem pět jednotek. Všechny jsou již vyřazeny a nahrazeny moderní třídou \"Álvaro de Bazán\".\n\nFregaty stavěla v letech 1969–1976 španělská loděnice Bazán ve Ferrolu (nyní Navantia). Jednalo se o pět jednotek pojmenovaných – \"Andalucía\", \"Asturias\", \"Baleares\", \"Cataluña\" a \"Extremadura\".\n\nTřída \"Baleares\" se od třídy \"Knox\" lišila zejména absencí systému Sea Sparrow a vrtulníku s hangárem, nahrazených jednoduchým vypouštěcím zařízením Mk 22 pro protiletadlové řízené střely Standard SM-1MR. Těch bylo neseno 16 kusů. Další výzbroj tvořil jeden 127mm kanón v dělové věži na přídi, osminásobné vypouštěcí zařízení pro raketová torpéda ASROC, dva 533mm torpédomety a čtyři 324mm torpédomety.\n\nPři modernizacích na přelomu 80. a 90. let byla výzbroj fregat rozšířena o dva dvojnásobné kontejnery protilodních střel Harpoon, dva obranné systémy Meroka a dva 12,7mm kulomety. Naopak 533mm torpédomety byly během služby demontovány. Modernizovány byly též sonar a další elektronika.\n\nPohonný systém tvoří jedna turbína a dva kotle. Nejvyšší rychlost dosahuje 28 uzlů.\n"}
{"id": "720284", "url": "https://cs.wikipedia.org/wiki?curid=720284", "title": "Propanoplosaurus", "text": "Propanoplosaurus\n\nPropanoplosaurus („Předchůdce panoplosaura = ozbrojený ještěr“) byl rod ptakopánvého dinosaura ze skupiny Thyreophora, jež zahrnuje jediný popsaný druh (\"P. marylandicus\"). Fosilie tohoto v dospělosti mohutného obrněného býložravce jsou známy ze spodnokřídového období (věk apt, asi před 125 až 112 miliony let). Objevený exemplář byl mládětem o délce pouze kolem 60 centimetrů. Přesné rozměry dospělého exempláře nejsou známé.\n\nHolotyp je v podstatě jen odlitkem tělesného pancíře novorozeného dinosaura - velmi nezvyklý a unikátní objev. Zkameněliny propanoplosaura byly objeveny v souvrství Patuxent na území státu Maryland v USA (odtud druhový název). Jedná se tedy o prvního nodosaurida, popsaného z východu severoamerického kontinentu.\n\n"}
{"id": "720292", "url": "https://cs.wikipedia.org/wiki?curid=720292", "title": "Achille Valenciennes", "text": "Achille Valenciennes\n\nAchille Valenciennes (9. srpna 1794 v Paříži – 13. dubna 1865 v Paříži) byl francouzský zoolog, parazitolog a ichtyolog. Byl žákem Georgese Cuviera, s nímž sepsal 22svazkové ichtyologické dílo Histoire naturelle des poissons.\n\n\n"}
{"id": "720295", "url": "https://cs.wikipedia.org/wiki?curid=720295", "title": "Valenciennes (rozcestník)", "text": "Valenciennes (rozcestník)\n\nValenciennes může být:\n\n"}
{"id": "720298", "url": "https://cs.wikipedia.org/wiki?curid=720298", "title": "Nokia Talkman", "text": "Nokia Talkman\n\nNokia Talkman, konkrétně model Nokia MD59 CS, jak zní jeho přesné označení, byl první mobilní telefon prodávaný v České republice. Začal se prodávat v roce 1991, prodával jej tehdy operátor Eurotel. Nokia Talkman používal dva olověné akumulátory.\n"}
{"id": "720300", "url": "https://cs.wikipedia.org/wiki?curid=720300", "title": "Chloristany", "text": "Chloristany\n\nChloristany jsou soli kyseliny chloristé, obsahují chloristanový aniont (ClO).\n\nJedná se o silná oxidační činidla.\n\nPříklady:\n\n"}
{"id": "720301", "url": "https://cs.wikipedia.org/wiki?curid=720301", "title": "Irena Obermannová", "text": "Irena Obermannová\n\nIrena Obermannová (* 17. dubna 1962 Praha) je česká spisovatelka, scenáristka a dramaturgyně.\n\nNarodila se v Praze. V roce 1980 maturovala na Gymnáziu Ohradní a v roce 1986 absolvovala pražskou FAMU, obor dramaturgie a scenáristika. Pracovala jako dramaturg ve tvůrčí skupině ČT Anny Beckové na několika diskuzních pořadech (např. \"Ženský hlas\" s Ester Kočičkovou či \"Domácí štěstí\" s Ivou Hüttnerovou). Svou první knihu (\"Frekvence tygra\") napsala až ve čtyřiatřiceti, druhá kniha \"Deník šílené manželky\". Kniha \"Dopisy Kafkovi\" je soubor fiktivních dopisů Mileny Jesenské Franzi Kafkovi, smyšlená protiváha Kafkových \"Dopisů Mileně\".\n\nJe rozvedená. Z manželství s hudebníkem Danielem Kohoutem má dcery Rozálii (režisérka) a Bereniku (herečka a zpěvačka).\n\nV roce 2015 se stala jednou z tváří \"Jsme v tom společně\", kampaně iniciativy HateFree Culture.\n\nIrena Obermannová se prohlašuje za feministku a o mužích tvrdí, že jsou \"pomalí troubové\", zatímco ženy jsou podle ní \"určeny k jasnozřivosti\".\n\n\n"}
{"id": "720302", "url": "https://cs.wikipedia.org/wiki?curid=720302", "title": "Nahur modrý", "text": "Nahur modrý\n\nNahur modrý (\"Pseudois nayaur\") je druh divoké kozy, vyskytující se v horách Střední Asie. I když bývá lidově nazýván \"modrá ovce\" (blue sheep, Blauschaf, голубой баран), nejde o ovci (rod \"Ovis\"). Stejně jako nahur Schaeferův (\"Pseudois schaeferi\") má systematicky blíže ke kozám než k ovcím.\n\nV horých centrální Asie je nahur znám pod řadou lokálních jmen, z nichž některá se vžila a jsou užívána i ve světových jazycích.\n\n\nSamci jsou větší a těžší než samice. Samci i samice mají rohy. U samců jdou rohy do stran a mohou být zahnuté dozadu. Délka rohů dosahuje až 80 cm. Samice mají menší rohy (asi 20 cm dlouhé).\n\nKrátká srst na zádech, na bocích a na hlavě má šedé zbarvení, které se někdy jeví jako namodralé. Podle toho bylo zvíře pojmenováno. Břicho a zadní strany nohou jsou bílé. Hrudník a přední strana končetin je černá nebo tmavě šedá.\n\nNahur modrý žije ve vysokých horách a na náhorních plošinách v Asii. Vyskytuje se v pohoří Himálaj (Tibet, Indie, Nepál, Bhútán, Pákistán), na jihu Tibetské plošiny a v pohoří Kunlunu, Pamíru a Ťan-šanu, v Ujgursku a ve Vnitřním Mongolsku. Běžně se pase pase na loukách ve výšce mezi 3000 až 5000 m, ale někdy až ve výšce 6500 m. Pohybuje se na strmých skalnatých útesech, které jsou těžko dostupné pro většinu predátorů.\n\nNahur modrý se živí trávou, lišejníky, bylinami, mechem a další rostlinnou stravou.\n\nSamice spolu s mláďaty tvoří stáda o velikosti 5 až 18 zvířat. Ve výjimečných případech mohou být stáda i větší. Mimo období páření samci žijí samostatně. Mladí samci žijí ve skupinách. V období říje jsou samci vůči sobě velmi agresivní. Bojují mezi sebou a snaží se dostat pod kontrolu stádo.\n\nPáření probíhá obvykle od října do ledna. Samice je březí asi 160 dní. V období od května do července se rodí mláďata. Samici se obvykle narodí jen jedno mládě, někdy se narodí dvojčata. Mláďata jsou odstavena asi za 6 měsíců. Pohlavně dospělá jsou asi v 18 měsících, ale samci jsou obvykle schopni rozmnožování až kolem sedmi let věku.\n\nV přírodě nahur modrý žije v průměru 12 až 15 let, ale v zajetí se může výjimečně dožít věku až 20 let.\n\nV mnoha regionech je nahur nejoblíbenější kořistí irbisa.\n\nV šedesátých letech minulého století žilo ve volné přírodě více než 1 000 000 kusů. V důsledku lovu toto číslo od té doby prudce kleslo. Do roku 1989 byl nahur modrý loven kvůli masu, které bylo vyváženo také do Evropy. Potom byl lov oficiálně zakázán, ale velkou hrozbou zůstává pytláctví.\n\nOdhady počtu volně žijících jedinců se pohybují od 45 000 do 400 000 kusů.\n\nNahur patří k vzácně chovaným druhům. V Evropě je k vidění jen v necelé dvacítce zoo, přičemž nejvíce v ruských a francouzských zoo. V Česku chová nahury Zoo Liberec a Zoo Praha. V Zoo Praha je chován poddruh nahur čínský zvaný též nahur modrý sečuánský (\"Pseudois nayaur szechuanensis\").\n\nV Zoo Praha jsou nahuři chováni od roku 2015 v expozičním celku Severský les. Tehdy přišla první zvířata ze Zoo Varšava a Zoo Liberec. Ke konci roku 2017 byli chováni tři samci a čtyři samice nahura čínského (poddruhu nahura modrého). V roce 2017 se podařil pražský prvoodchov. Celkem se v roce 2017 narodila a byla odchována tři mláďata. V roce 2018 se narodili dva samci a dvě samice. Ke konci roku 2018 byli chováni čtyři samci a pět samic. V červnu 2019 se narodila dvě mláďata.\n\n\n"}
{"id": "720304", "url": "https://cs.wikipedia.org/wiki?curid=720304", "title": "O zlatých mořích", "text": "O zlatých mořích\n\nO zlatých mořích (anglicky \"On Golden Seas\") je krátká sci-fi povídka / satira spisovatele Arthura C. Clarka, která vyšla v ČR ve sbírce \"Zkazky z planety Země\" (Knižní klub 1996 a Baronet 1996, 2011 ).\n\nV angličtině vyšla např. ve sbírce \"Tales from Planet Earth\".\n\nArthur C. Clarke původně pojmenoval tento text \"Rozpočtová obranná iniciativa\" jako narážku na pojem Strategická obranná iniciativa (lidově \"hvězdné války\"). \n\nPrezidentka USA Kennedyová zřídí útvar zvaný Rozpočtová obranná iniciativa. Chce řešit zhoršující se finanční situaci země a rozpočtový deficit hodlá zmírnit pomocí zlata, které se bude těžit z moří.\n\nDoktor Havran navrhuje vysoušení oceánů vodíkovými bombami, tudíž by se zlato i ostatní minerály staly lehce přístupné k dalšímu zpracování. Na otázku možné kontaminace radioaktivitou má pohotovou odpověď: \"Má být? Beztak bude schované ve sklepeních bank a bude těžší ho ukrást.\" Jeho nejpádnějším argumentem je, že bude dostatek vařených ryb k nakrmení třetího světa.\n\nNa stranu projektu se přidává i starosta New Yorku Fidel Bloch, jenž už vidí ulice svého města vydlážděné zlatem. SSSR je proti, ale prezidentka Kennedyová vyhlásí, že se o technologii podělí. Generál Isaacson uspořádá předváděcí akci k uchlácholení žurnalistů. Čtyři roky od prezidentčiného projevu nelze předpovědět budoucnost projektu. A SSSR buduje kolem pobřeží obrovská potrubí.\n\n"}
{"id": "720308", "url": "https://cs.wikipedia.org/wiki?curid=720308", "title": "Michael C. Hall", "text": "Michael C. Hall\n\nMichael Carlyle Hall (* 1. února 1971) je americký herec. Jeho nejznámější role jsou David Fisher v seriálu televize HBO s názvem \"Odpočívej v pokoji\" a hlavní role Dextera Morgana v seriálu \"Dexter\". V roce 2009 za svou roli v Dexterovi získal Screen Actors Guild Award a Zlatý glóbus.\n\nNarodil se v Raleigh v Severní Karolíně. Jeho matka Janice Styons Hall je vysokoškolskou poradkyní a jeho otec William Carlyle Hall pracoval pro IBM. Vyrostl jako jejich jediné dítě, jeho sestra zemřela v dětství před jeho narozením. Jeho otec v roce 1982 zemřel na rakovinu prostaty, když bylo Michaelovi jedenáct let.\n\nNavštěvoval Ravenscroft School v Raleigh a absolvoval ji v roce 1989. Poté absolvoval v roce 1993 Earlham College a plánoval, že se stane advokátem. Později navštěvoval Newyorský univerzitní program zaměřený na umění v New Yorku.\n\nNa začátku jeho herecké kariéry hrál ve hře \"What Love Is\" během druhého ročníku na Ravenscroft School. Když byl ve třetí třídě, tak začal zpívat v chlapeckém pěveckém sboru, poté od střední školy začal vystupovat v muzikálech jako \"Za zvuků hudby\", \"Oklahoma!\" a \"Šumař na střeše\".\n\nJeho herecká kariéra začala v divadle. Objevil se mimo Broadway na Newyorském Shakespearovském festivalu ve hrách \"Macbeth\" a \"Cymbelín\", ve hrách \"Timon of Athens\" a \"Jindřich V.\" v New York Public Theater, \"The English Teachers\" v Manhattan Class Company a v kontroverzní hře s názvem \"Corpus Christi\" v Manhattan Theatre Club. V Los Angeles se objevil ve hře \"Skyligh\"t v Mark Taper Forum.\n\nV roce 1999 ho režisér Sam Mendes obsadil do role konferenciéra v muzikálu \"Kabaret\", což byla jeho první role na Broadwayi.\nV roce 2003 hrál roli Billyho Flynna v muzikálu \"Chicago\". V roce 2005 se objevil mimo Broadway v premiéře hry Noaha Haidla \"Mr. Marmalade\", kde hrál hlavní roli, imaginárního přítele citově narušené dívky.\n\nMendes ho navrhl na roli uzavřeného Davida Fishera, když Alan Ball začal obsazovat televizní seriál \"Odpočívej v pokoji\".\n\nZa první sérii v tomto seriálu obdržel nominaci na cenu Emmy za \"Nejlepšího herce v hlavní roli v dramatickém seriálu\" a nominaci na cenu AFI za \"Herce roku 2002\". Kromě toho po celých pět let, co byl v seriálu získal nominace na Screen Actors Guild za Nejlepší výkon herců v dramatickém seriálu; v letech 2003 a 2004 tuto cenu vyhrál.\n\nV současné době hraje hlavní roli v seriálu Dexter. Současně je v seriálu i ko-producentem. Hraje zde hlavní roli, krevního specialistu v Miamské policii, který je také sériovým vrahem. V seriálu hraje také Dexterovu nevlastní sestru Debru jeho bývalá manželka, herečka Jennifer Carpenterová.\n\nSeriál měl premiéru 1. října 2006 a pátá série začala 26. září 2010. Za svou roli byl třikrát nominován na cenu Emmy v kategorii \"Vynikající herec v hlavní roli v dramatickém seriálu\" a to v letech 2008, 2009 a 2010. Seriál byl nominován jako takový v letech 2008, 2009 a 2010 v kategorii \"Dramatické seriály\". V roce 2007 vyhrál cenu Asociace televizních kritiků za \"Individuální úspěch v dramatu\". V roce 2007 a 2008 byl nominován na Zlatý glóbus v kategorii \"Nejlepší výkon herce v televizním dramatu\", než v roce 2010 cenu konečně získal. Ve stejném roce vyhrál Screen Actors Guild Award za \"Vynikající výkon herce v dramatickém seriálu\".\n\n4. prosince 2010 Showtime oznámila, že se Dexter vrátí na šestou sérii a že je možná i sedmá série. Šestá série měla premiéru 2. října 2011. 18. listopadu 2011 bylo oznámeno, že Dexter bude mít sedmou a osmou poslední sérii. Sedmá série měla premiéru 30. září 2012.\n\nMezi filmy, ve kterých se objevil patří film z roku 2003 s názvem \"Výplata\", sci-fi thriller \"Gamer\" z roku 2009, komedie \"Peep World\" a \"Blissovy trampoty\", obě z roku 2011. V roce 2018 si zahrál menší roli ve filmu \"Noční hra\".\n\nV roce 2009 namluvil několik reklam pro americkou automobilovou společnost Dodge, zahrnující Challenger, Charger, Durango, Grand Caravan, Journey a také Jeep Grand Cherokee.\n\n1. května 2003 se oženil s herečkou Amy Spangerovou; v létě po svatbě hráli oba v muzikálu Chicago, Michael hrál roli Billyho Flynna a Amy hrála Roxie Hart. Pár se rozdělil v roce 2005 a v roce 2006 se rozvedli.\n\n31. prosince 2008 oznámil, že chodí se svou kolegyní Jennifer Carpenterovou, která hraje společně s ním v seriálu Dexter jeho nevlastní sestru Debru Morgan. Chodili spolu rok a poté se vzali. 18. prosince 2010 podala Carpenter žádost o rozvod; žili odděleně od srpna 2011. Rozvod proběhl v prosinci 2011.\n\nNa podzim roku 2012 začal chodit s Morgan Macgregor. Dvojice se vzala dne 29. února 2016.\n\n13. ledna 2010 jeho agent a mluvčí potvrdili, že onemocněl Hodgkinovou nemocí a že se léčí. Rakovina byla na ústupu a Michael pokračoval v léčbě. Mnoho jeho kolegů a přátel médiím přiznalo, že ani netušili, že touto nemocí Michael trpí, protože neprojevoval žádné známky onemocnění. Vyjádřil obavy, hlavně proto, že v dětství se vyhýbal lékařům kvůli operaci kýly.\n\nV roce 2010 přišel převzít Zlatý glóbus a Screen Actors Guild Award s čepicí na hlavě, která zakrývala jeho vypadané vlasy kvůli chemoterapii. 25. dubna 2010 Carpenterová oznámila, že byl Michael plně vyléčen a že se vrací zpět k práci na nové sérii \"Dextera\".\n\nJe hrdý na to, že jeho jméno nesou některé charitativní organizace a říká, že jejich práci obdivuje. V současné době je tváří kampaně \"Leukemia & Lymphoma Society's Light The Night\". Nedávno také spolupracoval s americkou kosmetickou společností Kiehl, když vytvořili limitovanou edici, která podpoří Waterkeeper Alliance, ekologické neziskové společnosti, která usiluje celosvětově o čistou a bezpečnou vodu.\n\n"}
{"id": "720310", "url": "https://cs.wikipedia.org/wiki?curid=720310", "title": "Poutní dům Velehrad v Římě", "text": "Poutní dům Velehrad v Římě\n\nČeský poutní dům Velehrad v Římě je domem pro české poutníky do Říma (Itálie). Zakoupil jej roku 1966 kardinál Josef Beran, za podpory papeže Pavla VI., pro \"České náboženské středisko v Římě\" jako náhradu za Český hospic v Římě, prodaný v roce 1950. Středisko dosáhlo v roce 1968 právního uznání jak ze strany italského státu, tak i ze strany církevní (Římského vikariátu).\n\nDům je spravován komunitou českých salesiánů Dona Bosca. Nachází se čtvrthodiny chůze od městského státu Vatikán na ulici \"Via delle Fornaci č. 200\", pod římským pahorkem Janikul. V době totality úzce spolupracoval s exilovým nakladatelstvím Křesťanská akademie Řím.\n\n\n\n"}
{"id": "720322", "url": "https://cs.wikipedia.org/wiki?curid=720322", "title": "Zlatá slza", "text": "Zlatá slza\n\nZlatá slza, též LacrimAu \"(složenina latinského výrazu pro slzu a chemické značky zlata)\" je dílo česko-argentinského umělce Federika Díaze, který ji navrhl pro pavilon České republiky na EXPO 2010 v Šanghaji, v Číně. Plastika - dílo představuje 80 cm na výšku a průměr 50 cm v nejširším místě.\n\nExponát byl umístěn v českém pavilonu v modulu č. 13 a nebyl vystavován pouze jako takový ale byl doprovázen interaktivním zařízením Czeknowlogy, které pro každého pětistého návštěvníka vytvářelo specifickou vůni, a to tak, aby údajně odpovídaly jeho pocitům a emocím. K tomuto účelu se návštěvník usadil do speciálního senzorického křesla a následně se smíchala vůně na základě jeho váhy, elektrodermického napětí, teploty těla, barvy oblečení, barvy očí nebo vln mozkové aktivity. Tuto vůni v ampulce, asi o objemu cca 1 ml, si návštěvník mohl z expozice odnést. Exponát i zařízení bylo umístěno v skleněném sarkofágu o rozměrech 4×4×2,5 metru rozděleném na dvě části. První část byla určena pro přípravu a seznámení návštěvníka s exponátem a principem generování vůně, druhá část pak samotná expozice.\n\nZlatá slza měla být původně vyrobena z ryzího zlata o hmotnosti 1 tuny, což by představovalo hodnotu 700 miliónů Kč, avšak vláda ČR a Česká národní banka neuvolnily potřebné množství. Důvodem byla obava, že by kapka mohla být vydražena nebo prodána a zpět do státních rezerv by se vrátilo jiné zlato, než zapůjčené. Základní tvar kapky byl proto vyroben z hliníku. Na pozlacení bylo použito zlato ze soukromých zdrojů a pozlacen byl pouze povrch díla. Hmotnost použitého zlata pro pokrytí celého povrchu slzy byl pouhých 3,4 gramu.\n\nTo, že vláda nezapůjčila požadované množství zlata, mohlo mít za následek i změnu exponátu; nakonec k tomu ale nedošlo.\n\nRealizace byla zajištěna organizacemi: E-area, České vysoké učení technické (ČVUT) a Neovision. \n\n\n"}
{"id": "720325", "url": "https://cs.wikipedia.org/wiki?curid=720325", "title": "Čabraď (hrad)", "text": "Čabraď (hrad)\n\nHrad Čabraď (též hrad Litava, hrad Litva či hrad Lietava, maď. \"Csábrág vára\") stojí v Krupinské planině asi 8 km od hradu Bzovík, nad obcí Čabradský Vrbovok.\n\nHrad byl vystavěn ve 13. století na skalisku nad říčkou Litavou. Přesný rok však není znám. Jeho funkcí bylo střežit obchodní báňskou cestu do báňských měst na středním Slovensku. O několik kilometrů dál se nacházel hrad stejného jména, který ale zcela zanikl. Ve starých písemných pramenech se hrad Čabraď objevuje jako \"Haradnuk, castrum Lutya, castrum Lyta\" či \"castrum Chabrad.\" Od začátku své existence byl předmětem řady majetkových sporů. Na začátku 14. století se jej zmocnil Matúš Čák Trenčianský. Po jeho smrti roku 1318 nebyl vrácen původním majitelům Huntům, ale dostal se do vlastnictví uherského krále. Roku 1335 se novými majiteli stali synové Vavřince z Dobrakuty. Ti se brzy dostali do sporu s klášterem na Bzovíku. Vyvrcholení sporu přinesla smrt bzovického probošta a jeho sluhů, po niž byl hrad Čabraď i s blízkým stejnojmenným hradem majitelům zkonfiskován. V 15. století byl hrad obsazen Janem Jiskrou z Brandýsa, který si z něj vytvořil předsunutý opěrný bod. Druhý hrad je v této době již označován jako pustý. V roce 1462 se v písemných pramenech poprvé objevuje název Čabraď. V dalších letech se zde vystřídal celá řada majitelů. V 16. století se novým majitelem stal Ján Krušič, který jej rozšířil a opevnil. Bylo postaveno vnější opevnění s bastiony pro dělostřelce, takže se dokázalo ubránit útokům Turků. V roce 1622 mění hrad majitele znovu, tentokrát se jím stal Peter Koháry. V držení Koháryů zůstal do roku 1812, kdy jej majitel zapálil. Během stavovských povstání byl hrad několikrát dobyt, poškozen byl však až na konci povstání, kdy jej dobyli a poškodili Rákocziho kuruci. Císařská vojska jej získala až po těžkých bojích a pomocí lstí. V současné době je hrad částečně zakonzervován a pečuje o něj občanské sdružení] Rondel.\n\nPro turisty je hrad přístupný po modré turistické značce od jihu z Hrušova. Ze severu vede cesta od obce Čabradský Vrbovok údolím Konštianského potoka.\n\n\n"}
{"id": "720327", "url": "https://cs.wikipedia.org/wiki?curid=720327", "title": "Bažant Humeové", "text": "Bažant Humeové\n\nBažant Humeové (\"Syrmaticus humiae\") je druh bažanta patřící do rodu \"Syrmaticus\". Z tohoto rodu je nejmenším druhem. Žije v jižní a jihovýchodní Asii, konkrétně v části Indie, Myanmaru, Thajska a Číny. Jeho biotopem jsou otevřené subtropické lesy. Délka těla dosahuje až 90 cm u samců (včetně dlouhého ocasu) a 60 cm u samic. Hmotnost se pohybuje mezi 0,6 až 1,1 kg. Dospělí samci a samice bažanta Humeova se živí semeny, bobulemi a listy, mláďata se živí drobným hmyzem. Je to téměř ohrožený druh a je zapsán v Červené knize. Ve volné přírodě se vyskytuje kolem 6 000-15 000 jedinců. Hlavní hrozbou je pro něj ztráta biotopu a lov kvůli masu.\n\nBažant Humeové je názvem Humeové nazýván nově. Jméno získal po ženě britského přírodovědce Allana Octaviana Humea. Dříve byl zván jako bažant Humeův. Také do rodu \"Syrmaticus\" nepatří příliš dlouho. Dříve byl společně s druhy bažant Elliotův a bažant mikado řazen do rodu \"Calophasis\".\n\nTvoří dva zeměpisné poddruhy \"Syrmaticus humiae burmanicus\" (Oates, 1898) a \"Syrmaticus humiae humiae\" (Hume, 1881). V České republice je k vidění např. v Ptačím ráji v Činěvsi, v ZOO Ostrava či ZOO Plzeň.\n\n"}
{"id": "720329", "url": "https://cs.wikipedia.org/wiki?curid=720329", "title": "Markéta Savojská (1420)", "text": "Markéta Savojská (1420)\n\nMarkéta Savojská ( \"Marguerite de Savoie\", \"Margherita di Savoia\", \"Margarethe von Savoyen\"; 7. srpna 1420, Morges – 30. září 1479) byla královna neapolská, rýnská falckraběnka a hraběnka z Württemberka. Do dějin se zapsala jako milovnice literatury a štědrá donátorka iluminovaných rukopisů.\n\nByla dcerou savojského vévody Amadea VIII. a Marie, dcery burgundského vévody Filipa Smělého. Roku 1431 byla Markéta provdána za Ludvíka z Anjou, který o tři roky později zemřel na malárii. Bezdětná vdova se roku 1335 provdala za Ludvíka Falckého a porodila mu jediného syna Filipa. Znovu ovdověla roku 1449 a poté se roku 1453 ve Stuttgartu provdala za württemberského hraběte Oldřicha. Zemřela roku 1479 a byla pochována v kostele sv. Kříže ve Stuttgartu.\n"}
{"id": "720332", "url": "https://cs.wikipedia.org/wiki?curid=720332", "title": "Bažant lesklý", "text": "Bažant lesklý\n\nBažant lesklý (\"Lophophorus impejanus\") je pták z čeledi bažantovitých, který žije v určitých oblastech Asie. Na celém světě je chován jako okrasný pták. Je národním ptákem Nepálu.\n\nBažant lesklý je kyprý pták se silnýma nohama, krátkým ocasem a špičatým zobákem. Kohout váží asi 2,5 kg a je 70 cm dlouhý, z toho 23 cm připadá na ocas. Slípka je o něco menší. Kohout má hřebínek.\nKohout je výrazně zbarvený duhově fialovou nebo modrou barvou na zádech a křídlech, hlava je olivově zelená, na krku jsou žluté, červené a tyrkysové prstence. Ocas je měděné barvy s černou spodní stranou. Slípka je většinou hnědá s černými pruhy s bílým krkem. Obě pohlaví mají kroužek kolem očí.\n\nBažant lesklý je rozšířen v Himálajích od Bhútánu na východě až k Afghánistánu a Pákistánu na západě. Žije v nadmořské výšce v rozmezí od 2500 do 5000 metrů. Přírodním prostředím jsou dubové, borovicové a rododendronové lesy, které se nacházejí na jižních svazích Himálaje a Hindukúše. V zimě, když napadne ve vyšší nadmořské výšce sníh, sestupují bažanti do nižších oblastí.\n\nBažanti žijí v párech a mimo období páření v malých skupinách. V zimě tvoří větší skupiny.\n\nStrava se skládá z kořenů, malých hlíz, semen, žaludů, bobulí a také z larev hmyzu, které vytahuje ze země zobákem. Bažanti často hledají potravu ve skupinkách po dvou nebo třech. Každá skupinka je tvořena ptáky stejného pohlaví.\n\nV období páření kohouti hlasitým voláním lákají slípky. Kohout se snaží vypadat větší, pohybuje se s nataženým krkem, třese a houpá křídly. Navíc někdy nabízí slípce potravu nebo kamínky.\n\nHnízdo bývá ukryto v jamce pod křovím a je vyloženo listy, mechem a senem. Obsahuje čtyři až šest vajíček krémové barvy s červenohnědými skvrnami. Inkubační doba je 27 dní. Bažant lesklý je zcela vyvinutý ve dvou letech věku a dožívá se až dvaceti let.\n\n"}
{"id": "720340", "url": "https://cs.wikipedia.org/wiki?curid=720340", "title": "Klipka rudoskvrnná", "text": "Klipka rudoskvrnná\n\nKlipka rudoskvrnná (\"Chaetodon paucifasciatus\") je druh malé útesové ryby z čeledi klipkovitých. Jejím domovem je Rudé moře, Adenský záliv, ale byla hlášena taky z pobřeží Východní Afriky. Dorůstá do délky okolo 14 cm, je bílá s černými pruhy a s červeným zbarvením u zadní ploutve.\n\nTento druh je vejcorodý a během období rozmnožování žije v monogamii. Nejčastěji se vyskytuje v párech nebo malých hejnech u korálových útesů. Živí se korálovými polypy a malými korýši.\n\n\n"}
{"id": "720343", "url": "https://cs.wikipedia.org/wiki?curid=720343", "title": "Airparif", "text": "Airparif\n\nAirparif je francouzská nezisková organizace pověřená monitorováním kvality ovzduší v Paříži jakož i v celém regionu Île-de-France. Společnost byla založena v roce 1979 kvůli zvyšující se míře znečištění ovzduší. Sídlí na adrese \"Rue Crillon\" ve 4. pařížském obvodu.\n\nV souladu se zákonem o ovzduší z roku 1996 je Airparif neziskové sdružení. Asociaci schválilo Ministerstvo životního prostředí a udržitelného rozvoje a jeho správní rada se skládá ze zástupců státu, místních samospráv v regionu a uznávaných sdružení na ochranu životního prostředí, kvalifikovaných odborníků v oblasti znečištění ovzduší a zástupců různých aktivit, které produkují znečišťující látky. Tuto pluralitu vyžaduje zákon a jejím cílem je zajistit nezávislost orgánu a tím i objektivitu opatření a výsledků.\n\nMezi hlavní úkoly Airparif patří vedle samotného monitorování kvality ovzduší (včetně předpovědi případů znečištění) posuzování dopadu opatření ke snížení emisí a informování úřadů, občanů a médií.\n\nAirparif denně poskytuje aktuální informace o kvalitě ovzduší a poskytuje předpověď nebo upozornění na hlavních znečišťující látky tj. oxid dusičitý, ozon, oxid siřičitý, ale také na výskyt prachových částic (zejména do 10 μm), oxidu uhelnatého a těkavých organických látek.\n\nAirparif má při měření a vyhodnocování k dispozici tři nástroje: stálé měřicí stanice, jednorázová měření na problematických místech nebo při specifických znečišťujících látkách a modelovací přístroje, které umožňují vytvářet mapy a předpovědi i předvídat dopad při snížení znečištění.\n\nV celém regionu Île-de-France je umístěno 47 automatických měřících stanic se 113 měřicími přístroji. Tyto stanice jsou dvojího typu. Základnové stanice měří vždy ve čtvrti nebo geografické oblasti, které se nacházejí daleko od zdrojů znečištění (např. v parcích), a které zachycují nepřetržitě běžné znečištění. Provozní stanice jsou naopak umístěné blíže ke komunikacím, na křižovatkách s velkým provozem, na městském obchvatu, rychlostních silnicích, bulvárech, ale i na malých uzavřených ulicích.\n\nAirparif má asi padesát zaměstnanců. Jeho rozpočet činil v roce 2006 5 milionů €, který zajišťuje ze třetiny stát, ze třetiny místní orgány v Île-de-France (region, departementy a město Paříž) a ze třetiny průmyslové podniky ve formě poplatků za činnost znečišťující životní prostředí.\n\n\n"}
{"id": "720345", "url": "https://cs.wikipedia.org/wiki?curid=720345", "title": "Jen-čcheng", "text": "Jen-čcheng\n\nJen-čcheng ( , pchin-jinem \"Yánchéng\") je město a městská prefektura v Čínské lidové republice. Leží na severovýchodě provincie Ťiang-su a celá prefektura má více než osm miliónů obyvatel.\n\nNa východě sousedí prefektura s Žlutým mořem, na severu s Lien-jün-kangem, na západě s Chuaj-anem, na jihozápadě s Jang-čouem a Tchaj-čouem a na jihu s Nan-tchungem.\n\n"}
{"id": "720347", "url": "https://cs.wikipedia.org/wiki?curid=720347", "title": "Bojovnice jávská", "text": "Bojovnice jávská\n\nBojovnice jávská (\"Betta picta\") je sladkovodní paprskoploutvá ryba z podřádu labyrintky (Anabantoidei) a čeledi guramovití (Osphromenidae). Pochází z ostrova Jáva v Indonésii\nJedná se o typový druh rodu bojovnice (\"Betta\"). Dorůstá asi 6 cm. Patří do skupiny tzv. tlamovcových bojovnic, jejichž samci přechovávají jikry a nerozplavaný potěr v tlamě. Podobně jako ostatní labyrintky je vybavena nadžaberním orgánem, tzv. labyrintem, který umožňuje dýchání vzdušného kyslíku a život v teplých, stojatých a špatně okysličených vodách.\n"}
{"id": "720352", "url": "https://cs.wikipedia.org/wiki?curid=720352", "title": "Balon v Paříži", "text": "Balon v Paříži\n\nBalon Generali je turistická atrakce v Paříži. Nachází se v parku André Citroëna. Balon je naplněný plynem a slouží k vyhlídkovému letu do výše 150 m a také jako indikátor znečištění ovzduší. V parku byl instalován v roce 1999.\n\nBalon je naplněn heliem a má objem 6000 m, jeho výška činí 32 m a průměr 22 m. K zemi je připevněn kabelem, který je ovládán hydraulickým navijákem. Kapacita jednoho letu je třicet osob a balon vystoupá do výšky 150 metrů nad Paříž. Výrobcem a provozovatelem balonu je společnost Aerophile. Za prvních deset let provozu vynesl do vzduchu půl miliónu návštěvníků.\n\nHlavní činností jsou vyhlídkové lety. Balon slouží i jako reklamní plocha, nejprve pro banku Fortis, od roku 2002 pro společnost Eutelsat a v roce 2008 byla uzavřena smlouva s finanční skupinou Banque populaire.\n\nBalon rovněž ukazuje míru znečištění pařížského ovzduší v reálném čase podle měření zasílaných společností Airparif. Barva balonu se tak může měnit od zelené (dobré podmínky), přes oranžovou (průměrné) až po červenou (špatné).\n\nTento systém je doplněn také samostatným LED panelem, který je vidět ve dne i v noci na spodní straně koše, a který ukazuje stejný barevný kód kvality ovzduší v těsné blízkosti balonu.\n\n"}
{"id": "720353", "url": "https://cs.wikipedia.org/wiki?curid=720353", "title": "Mathias Pangerl", "text": "Mathias Pangerl\n\nMathias Pangerl (10. března 1834, Hodňov – 14. ledna 1879, Arco v Tridentsku) byl český německy mluvící historik a archivář. Původně působil jako archivář schwarzenberského archivu ve Vídni a na sklonku svého života (1875) jako profesor pomocných věd historických na pražské univerzitě.\n\nMathias Pangerl se narodil v Hodňově (\"Honetschlag\") 10. března 1834. Navštěvoval budějovické gymnázium, poté studoval v letech 1855-1858 na univerzitě v Praze a v letech 1858-1859 ve Vídni. Od roku 1859 pořádal ve Štýrském Hradci archivy několika tamních klášterů a roku 1866 nastoupil práci ve vídeňském ústředním archivu rodu Schwarzenberků. V lednu roku 1875 získal na univerzitě v bavorském Würzburgu titul doktora filosofie a v květnu téhož roku byl povolán jako mimořádný profesor historických věd na univerzitu v Praze. Mathias Pangerl zemřel v jihotyrolském, dnes italském Arco u Gardského jezera 14. ledna 1879 na plicní chorobu. Na rodném stavení v Hodňově byla v roce 1903 odhalena na jeho počest pamětní deska.\n\n\n\n\n"}
{"id": "720354", "url": "https://cs.wikipedia.org/wiki?curid=720354", "title": "Banská Bystrica (městský hrad)", "text": "Banská Bystrica (městský hrad)\n\nMěstský hrad v Banské Bystrici, charakteristická dominanta a symbol historického jádra Banské Bystrice s typickou siluetou dvojice cibulovitých věží, situovaný nahoře na náměstí. Je to národní kulturní památka.\n\nMěstský hrad vznikl vedle staré hornické osady, která předcházela založení města. Už v té době zde stál farní kostel Nanebevzetí Panny Marie, který se později, koncem středověku stal centrem nové pevnosti. Funkcí městského hradu bylo chránit výnosy z těžby drahých kovů, zejména mědi a stříbra, a královskou pokladnici. Sídlil zde zástupce krále a církve, scházela se zde městská rada. Jednotlivé budovy různorodých funkcí byly obehnány společným opevněním, které chránilo patriciát před vnějšími nepřáteli i vnitřními nepokoji, zejména během hornických vzpour.\n\nAreál městského hradu se skládá z kostela Panny Marie, tzv. Matějova domu, tzv. Slovenského kostela, radnice, budovy fary a kamenného opevnění s baštami, vstupní branou s barbakánem, kterým se do areálu vcházelo.\n\nNejstarší budovou je pozdně farní kostel panny Marie z druhé poloviny 13. století. Původně ho obklopoval hřbitov, na kterém až do 19. století stála románská kostnice.\n\nBanskobystričtí měšťané, inspirováni vzorem městského hradu v Kremnici, opevnili v poslední třetině 15. století prostor kolem farního kostela a postavili tu další budovy patřící samosprávě báňského města, městské správě a králi: gotický dům krále Matyáše Korvína (nazývaný také \"Matejov dom\") vznikl v roce 1479, městská radnice kolem roku 1500; krátce předtím, v roce 1492, dostavěli kostel sv. Kříže, nazývaný i Slovenský kostel, protože sem chodili převážně slovenští obyvatelé, s bohatým vstupním pozdně portálem. Opevnění tvořila vysoká kamenná zeď a kruhové bašty. Nejdůležitější částí opevnění byla vstupní brána s barbakánem, dostavěná v roce 1512, do které se vstupovalo dvěma branami, pro povozy a pro pěší. V té době prošel farní kostel nákladnou stavební úpravou, kterou podnes dokumentuje dochované oratorium s gotickou křížovou klenbou, boční kaple sv. Barbory a pozdně křídlovým oltářem od Mistra Pavla z Levoče a pozdně bronzová křtitelnice od mistra Jodoka.\n\nTypologickou zajímavostí jsou portréty svatých, které iluzivně nahradily konzole pod klenbou v presbytáři. Interiér kostela byl v těch dobách velmi hodnotný, hlavní oltář vyhotovil Mistr Pavel z Levoče a údajně byl ještě monumentálnější než levočský. Podlehl však ničivému požáru v roce 1761; v roce 1767 byl nahrazen barokním oltářem s obrazy od významného rakouského malíře J. L. Krackera. Zhroucenou gotickou klenbu nahradila barokní, s iluzivní architektonickou freskou v presbytáři od A. Schmidta z let 1767–1770. Z tohoto období pocházejí i typické siluety s cibulovými měděnými střechami.\n\nDo městského hradu byla později začleněna i městská radnice. Ve druhé třetině 16. století prošla několika stavebními úpravami, které jí vtiskly dnešní ráz. V roce 1546 byla podstatně rozšířena a přestavěna. Brzy nato, v letech 1564–1565, mistr Peregrinus upravil její průčelí včetně pozdněgotické lodžie a budovu ukončil renesanční atikou z vlaštovčích ocasů.\n\nFarní kostel je výrazná gotická architektura s původní románskou věží z dob vzniku objektu. Je jednolodní, s prodlouženým presbytářem a z obou stran přistavěnými kapličkami a oratořemi. Z původní náročné bohaté architektury se zachovaly fragmenty kružeb v lomených oknech, překryté barokní přestavbou, zlomky žánrových výjevů pod římsou, znázorňující sedm hlavních hříchů, několik gotických fiál a baldachýn. Okna kaple si zachovala pozdně plamínkové kružby. Fasádu objektu v gotice pomalovali kvádrováním. K nejlepším výtvarným dílům exteriéru patří reliéf Krista na hoře Olivetské (umístěný na vnější straně kostela v nároží věže) a torzo Zvěstování, z doby kolem roku 1500. Hlavní prostor kostela je klenutý pruskými klenbami. Má jednotné pozdně barokní vnitřní zařízení a nástěnné malby. Barokní úprava respektovala starší, zejména pozdně gotické fragmenty a náběhy žeber. Boční kaple, oratorium a sakristie mají bohaté vzorce pozdně kroužených a hvězdicových kleneb. Z původního zařízení vyniká oltář sv. Barbory a gotická křtitelnice, gotické deskové obrazy; výtvarné detaily jsou instalovány v dalších bočních kaplích.\n\nSlovenský kostel má v barokním členění fasád zachován pozdně portál s přetínavými pruty z konce 15. století.\n\nMatějův, původní královský dům, je bloková vícepatrová stavba, která si navzdory romantické úpravě zachovala původní řešení fasád s výrazným malovaným kvádrováním.\n\nRadnice (Pretórium) prošla několika stavebními úpravami, přesto si zachovala svůj renesanční ráz. Bloková budova se sloupovou arkádou původně navazovala na hradní opevnění. Renesanční přezděné atiky původně ve tvaru vlaštovčích ocasů.\n\nV roce 2005 proběhla kompletní rekonstrukce prostor městského hradu. Od roku 2009 je v prostorách hradu kavárna a restaurace.\n\nŽSR, SAD. Hrad je městského typu a přístup k němu je tedy velmi jednoduchý. Nachází se přímo v centru Banské Bystrice na malém náměstí nad hlavním náměstím.\n\nVedle Matějova domu lze projít tepanou železnou branou na historický hřbitov, kde je pohřbeno několik národních buditelů a spisovatelů. Ze hřbitova jsou působivé pohledy na hradní komplex.\n\nOkolní památky: Městská památková rezervace Banská Bystrica, hrady: Zvolen, Pustý hrad nad Zvolenem, Slovenská Ľupča.\n\nMěsto je střediskem turistiky, v příměstské části se doporučují tyto hodinové vycházky:\n\nBanská Bystrica je východiskem značených tras do blízkých hor: Kremnické vrchy, Starohorské vrchy, Veľká Fatra, Nízké Tatry, Veporské vrchy a Poľana.\n\nVe zvonici jsou na ocelové zvonové stolici zavěšené 3 zvony.\n\nZvony zvoní každou neděli a svátky v 6:45, 8:15, 10:45 a 16:15. Zvoní pouze zvony General a Special protože zvon Median je prasklý.\n\n"}
{"id": "720358", "url": "https://cs.wikipedia.org/wiki?curid=720358", "title": "SK Polaban Nymburk", "text": "SK Polaban Nymburk\n\nSK Polaban Nymburk je jedním z nejstarších českých fotbalových klubů. Byl založen v roce 1900 jako SK Nymburk. První zápas odehrál na podzim téhož roku proti SK Český Brod a zvítězil v něm 3:0. Od roku 1902 nesl klub název Polaban. Největších úspěchů dosáhl v 40. letech, když ve třech sezonách (1941/42, 1943/44 a 1945/46) hrál nejvyšší fotbalovou soutěž. Celková ligová bilance Polabanu Nymburk činí 66 zápasů, 16 výher, 13 remíz , 37 proher, skóre 148:223. Nejvíce ligových startů i vstřelených gólů si připsal Josef Pajkrt, který ve 64 zápasech dal 39 branek. V současné době (sezóna 2019/20) hraje klub Divizi C.\n\n\n"}
{"id": "720363", "url": "https://cs.wikipedia.org/wiki?curid=720363", "title": "Kampaň ťing-nan", "text": "Kampaň ťing-nan\n\nKampaň ťing-nan () nebo též povstání za odstranění nepořádků () je propagandistický název vítězné strany pro čínskou občanskou válku probíhající v letech 1399–1402 v říši Ming. Válka probíhala mezi mingskou vládou v čele s druhým mingským císařem Ťien-wenem a císařovým strýcem Ču Tim. Konflikt vyprovokovalo odstraňování knížat – císařových strýců – a omezování Ču Tiho moci ústřední vládou po nástupu Ťien-wena na trůn roku 1398. Ču Ti se pod heslem nápravy nepořádků a obnovy práv knížat roku 1399 vzbouřil. Po tříleté občanské válce v červnu 1402 dobyl hlavní město – Nanking, přičemž císař i s rodinou pravděpodobně uhořel při požáru paláce. Tím válka skončila.\n\nVzápětí se Ču Ti stal třetím císařem říše Ming, císařem éry Jung-le, „Věčné radosti“. Po nástupu se snažil zahladit památku Ťien-wena, odstranil jeho stoupence z úřadů a zrušil všechny jeho reformy. Třebaže svou vzpouru zahájil ve jménu obrany práv knížat, sám vůči nim zaujal stejný postoj jako odsuzovaný Ťien-wen a postupně je takřka úplně zbavil politického vlivu.\nPo smrti Chung-wua, prvního císaře dynastie Ming, roku 1398 nastoupil na trůn jeho vnuk Ču Jün-wen jako císař éry Ťien-wen, jejímž jménem je označován. Ču Jün-wen, tehdy patnáctiletý, se stal následníkem trůnu roku 1392 po smrti svého otce Ču Piaa, prvorozeného syna Chung-wua.\n\nNový císař zdědil umírněný charakter svého otce. Styl a cíle vlády vyjádřil výběrem názvu své éry vlády – „Ustanovení civilních ctností“ (\"Ťien-wen\"). Namísto zasloužilých generálů či knížat z císařského rodu, se opíral o konfuciánské učence. Jeho nejbližšími rádci byli Chuang C’-čcheng, Čchi Tchaj a Fang Siao-žu, idealističtí učenci odhodlaní k reformám, ale vesměs teoretici bez větších zkušeností s praktickým řízením země.\n\nŤien-wen se stal císařem říše Ming v jednadvaceti letech, mnohem mladší než jeho strýci, Chung-wuovi synové. Ti obdrželi od svého otce tituly knížat (\"wang\") a značné příjmy a privilegia. Sídlili v provinciích, kde měli k dispozici osobní gardu velikostí od tří do patnácti tisíc mužů a někteří z nich veleli mingským armádám, především na severní hranici.\n\nNová vláda se moc císařových strýců snažila minimalizovat. Politiku „omezování knížat“ (\"siao fan\") obhajovali Čchi Tchaj a především Chuang C’-čcheng, poukazy na zkušenosti minulých dynastií (povstání sedmi knížat za dynastie Chan). Vláda knížatům zakázala účastnit se veřejného života. Za reálná i smyšlená provinění byli v letech 1398–1399 odstraněni – posláni do vyhnanství, drženi v domácím vězení či spáchali sebevraždu – Ču Su, Ču Kuej, Ču Po, Ču Fu a Ču Pien.\n\nNejnebezpečnějším knížetem byl Ču Ti, tehdy nejstarší a nejvlivnější z Chung-wuových synů. Sídlil v Pekingu, v taženích proti Mongolům se projevil jako schopný vojevůdce a energický administrátor. Od roku 1392, kdy nebyl jmenován následníkem, se považoval za nezaslouženě opominutého.\n\nČu Ti byl jasný další cíl, ale vláda se vůči němu chovala opatrně, což mu dalo možnost připravit se a shromažďovat síly. Zatím žádal o milost pro svého blízkého přítele Ču Sua a prosil o obnovu narušených vzájemných vztahů. Otevřeně nepřátelských akcí se zdržoval, jeho tři synové totiž od pohřbu Chung-wua dleli u nankingského dvora, fakticky v postavení rukojmích. Císař uvažoval o vyhovění jeho prosbám a byl v tom podpořen Čchi Tchajem, ale Chuang C’-čcheng požadoval rázný postup. Císař váhal s odpovědí na Ču Tiho žádosti a současně pokračoval v systematickém oklešťování strýcovy moci. Jeho osobní gardu (15 tisíc mužů) odvolal do Kchaj-pchingu, severně od Velké čínské zdi. Generálové sloužící na severovýchodě Číny blízcí Ču Timu byli postupně nahrazováni spolehlivými stoupenci císaře.\n\nČu Ti žádal o návrat synů, Čchi Tchaj radil ponechat si je jako rukojmí, ale Chuang C’-čcheng přesvědčil císaře, že jejich propuštění uklidní situaci. V červnu 1399 jim císař povolil návrat do Pekingu – což byla hrubá chyba.\n\nVálka na sebe nenechala dlouho čekat. Bezprostřední záminkou se stalo zatčení dvou Ču Tiho nižších úředníků za „rozvratnou činnost“ 6. srpna 1399. Ču Ti, podpořený pekingskými provinčními hodnostáři, reagoval převzetím kontroly nad Pekingem a obsazením okresů a prefektur v jeho okolí. Už 9. srpna vyslal své oddíly do Ťi-čou, obsadil průsmyk Ťü-jung severozápadně od Pekingu a zmařil pokus generála Sung Čunga z Kchaj-pchingu o znovudobytí průsmyku, když ho porazil a zabil u Chuaj-laj. Generálovi vojáci přešli na stranu Ču Tiho, pod kterým dříve sloužili.\n\nSvé akce Ču Ti zdůvodnil nezbytností potrestat zrádné dvorské úředníky. Nazval je „kampaň za odstranění nepořádků“ (kampaň \"ťing-nan\"). Ospravedlňoval je v dopisech zaslaných dvoru (v srpnu a prosinci 1399) a veřejném prohlášení. V nich tvrdil, že zahájil akce nutné k ukončení vnitropolitických nepořádků a zmatků, na obranu Chung-wuových statutů a zákonů určujících povinnosti knížat, a že k činnosti ho nutí úcta k zemřelému otci. Obvinil císaře a jeho okolí, že mu tajili informace o otcově nemoci a nepovolili mu zúčastnit se pohřbu. Též obvinil císaře a jeho ministry z perzekuce knížat, falešně nařčených z přípravy povstání. Své akce prohlásil za přiměřenou sebeobranou, zaměřenou ne proti císaři, ale proti jeho zrádným a zločinným ministrům. Tvrdil, že nemá zájem o trůn, ale jako nejstarší žijící syn zemřelého císaře a císařovny Ma je povinen obnovit právo a zákonnost rozvrácené novou vládou.\n\nPočátkem války měl Ču Ti k dispozici 100 tisíc mužů a ovládal pouze bezprostřední okolí Pekingu. Naproti tomu nankingská vláda disponovala třikrát větším množství vojáků a mnohonásobně většími zdroji. Nicméně převaha vlády nebyla tak jednoznačná, Ču Ti byl rozhodný a výjimečně schopný velitel, jeho jednotky patřily k elitě mingských armád a patřil k nim i velký kontingent mongolského jezdectva. Císařskou stranu oslabovala nerozhodnost a špatná koordinace velitelů, rozpory mezi stoupenci boje a straníky smířlivého postupu i vojenská nezkušenost císaře a jeho nejbližších ministrů.\n\nVálka formálně začala v srpnu 1399 když císař jmenoval zkušeného veterána markýze Keng Ping-wena (cca 1339–1404) velitelem vojsk určených k potlačení povstání. Keng Ping-wen ve snaze zničit rebely u Pekingu přitáhl 11. září 1399 se 130 tisíci vojáky do Čen-tingu, města jihozápadně od Pekingu, ale o dva týdny utrpěl severně od města porážku s velkými ztrátami. Ču Ti ho poté v Čen-tingu tři dny obléhal, ale dobře opevněné město nezdolal a stáhl se. Dvůr na Kengův neúspěch reagoval jeho nahrazením generálem Li Ťing-lungem, ale nový velitel nezlepšil řízení vojsk. Místo zahájení útočných akcí vyčkával a shromažďoval vojska ve snaze později rozdrtit nepřítele početní převahou.\n\nV polovině října Ču Ti odjel z Pekingu získávat nové vojáky, město zanechal pod kontrolou svého nejstaršího syna Ču Kao-čch’a. Li Ťing-lung využil příležitost a s novou armádou vyrazil proti Pekingu a 12. listopadu město oblehl. Ču Ti zatím zabezpečil svou moc na severovýchodě, když si podrobil Ču Čchüana, knížete z Ning, sídlícího v Ta-ningu severně od Čínské zdi, a naverboval tři pluky mongolské jízdy. Disponoval nyní 80 tisíci vojáky, rychle se vrátil k Pekingu a 2. prosince překvapil obléhatele útokem na jejich tábor, zatímco Ču Kao-čch’ vyrazil do útoku z města. Zaskočená vládní armáda, jejíž vojáci přišlí z jihu trpěli zimou, ustoupila k Čen-tingu a nakonec až k Te-čou v Šan-tungu. V prosinci 1399 Ču Ti vydal další prohlášení obviňující císařovy spolupracovníky Čchi Tchaje a Chuang C’-čchenga ze zločinů, císař je poté odvolal z funkcí, ale nadále se s nimi radil.\n\nV lednu 1400 Ču Ti zahájil ofenzívu v Šan-si, kde postupoval na Ta-tchung v jejím severním cípu. Li Ťing-lung otálel s reakcí až do března, kdy Ču Tiho už v Ta-tchungu nezastihl a vrátil se zpět do Te-čou, přičemž zahynulo mnoho vojáků z jihu vyčerpaných pochodem a chladem.\n\nV květnu se obě armády, dohromady s 600 tisíci vojáky, srazily v bitvě u Pao-tingu v centrálním Pej-pchingu. Li Ťing-lung se pokusil obchvátit nepřítele, ale deště a záplavy zmařily manévr. V bitvě vládní vojsko utrpělo těžké ztráty a v nepořádku se stáhlo do Te-čou (30. května) a pak ještě dále na jih do Ťi-nanu. Ču Tiho pak ohrozil nájezd vládního jezdectva pod generálem Pching Anem, ale zachránil ho příchod posil vedených jeho synem Ču Kao-süem.\n\nZačátkem června Ču Ti přešel do útoku – pochodoval na Te-čou, Li Ťing-lungovy vyčerpané vojáky před městem rozdrtil a obsadil ho, načež postoupil k Ťi-nanu a od 8. června začal jeho obléhání. Město však s podporou guvernéra Šan-tungu Tchie Süana bránili Pching An a Šeng Jung, dva schopní vládní generálové, kteří zorganizovali několik úspěšných výpadů proti zálohám nepřítele. Po příchodu zpráv o pomocné armádě vypravené z Nankingu Ču Ti 4. září přerušil obležení a stáhl se do Pekingu, přičemž vládní oddíly obsadily Te-čou i ostatní území ztracená roku 1400.\n\nNespokojený císař poté odvolal Li Ťing-lunga a jmenoval Šeng Junga, povýšeného na markýze, novým „velitelem vojsk potlačujících povstání“, zatímco Tchie Süan se stal ministrem války. Od podzimu 1400 Ču Ti, ovlivněn informacemi eunuchů a dalších příznivců zůstávajících u dvora v Nankingu, vsadil na opotřebovávací válku. Vysílal své jednotky do nájezdů narušujících komunikace a ničících zásoby nepřítele v jižním Pej-pchingu a západním Šan-tungu.\n\nVe dnech 9. a 10. ledna vládní armáda porazila vzbouřence útočící na Tung-čchang (na Velkém kanálu v prefektuře Liao-čcheng), Šeng Jungova armáda zde s použitím střelných a raketových zbraní zahubila desítky tisíc Ču Tiho vojáků. Při ústupu do Pekingu Ču Ti jen těsně unikl zajetí Pching Anovým jezdectvem. Povzbuzen vítězstvím císař opět jmenoval Čchi Tchaje a Chuang C’-čchenga do úřadů (31. ledna).\n\nVe snaze o dosažení kontroly na jihem provincie Pej-pching Ču Ti koncem února obnovil ofenzívu s novou armádou. V bitvě 5. a 6. dubna rozdrtil Šeng Junga u Ťia-chuo ( u Te-čou severně od řeky Chu-tchuo). Povstalcům významně pomohla bouře přišlá od severovýchodu, která oslepila vládní vojska. Podle lidového podání ji přivolali svými kouzly taoističtí mniši radící Ču Timu. Nebyl však schopen dobýt Te-čou, kam vládní armáda ustoupila. Koncem dubna (27.) rozdrtil Pching Anovu jízdu u Kao-čchengu a donutil ji ke stažení do Čen-tingu, i tentokrát město odolalo pokusu o dobytí. Císař reagoval opětným odvoláním Čchi Tchaje a Chuang C’-čchenga (17. dubna), na místo druhého dosadil Žu Čchanga, který se s Li Ťing-lungem stal hlavou mírové strany u dvora. Žu a Li nabídli Ču Timu mírová jednání, ale byli odmítnuti. Odvolaní ministři Čchi a Chuang však nadále měli císařovu důvěru a řídili vojenskou organizaci v povodí Jang-c’-ťiang.\n\nV létě povstalci pokračovali v nájezdech na zásobovací linie vládních vojsk v jižním Pej-pchingu a jižním Šan-tungu. V červenci 1401 Šeng Jung neuspěl při pokusu přetnout zásobovací linie rebelů podél Velkého kanálu, což postavilo vládní vojska v severním Šan-tungu do vážné situace. V srpnu podnikl Pching An z Čen-tingu útok na Peking, kterým zatlačil rebely zpět na sever. V říjnu však byla vládní vojska povstalci vržena na jih.\n\nOd 15. ledna 1402 zahájil Ču Ti novou ofenzívu. Podle rad sympatizujících eunuchů z Nankigu nepostupoval, jako v předchozích letech, přes opevněná města podél Velkého kanálu, ale západněji, kde byly vládní síly výrazně slabší. Postupem přes Pao-ting a Če-ting obešel Te-čou, pak překročil Žlutou řeku a během měsíce obsadil několik důležitých pevností v severozápadním Šan-tungu, čímž rozvrátil linie vládních vojsk.\n\nVláda poslala Sü Chuej-cua, nejstaršího syna Sü Taa, aby zkonsolidoval obranu s novými silami, ale ani on nebyl schopen zastavit postup rebelů. Ti postupovali na jih, 3. března dobyli Sü-čou na severu Č’-li. Na to vláda stáhla svá vojska z provincie Pej-pching a města Te-čou k obraně Č’-li.\n\nV dubnu 1402 povstalecké vojsko přitáhlo k Su-čou (v severním An-chueji, resp. tehdy v Č’-li) a porazilo Pching Anovo jezdectvo, které se pokusilo rebely zastavit, 23. května však utrpělo porážku z rukou Sü Chuej-cua na hoře Čchi-men. Císař však šanci na obrat v boji zmařil náhlým odvoláním Sü Chuej-cua, které znejistilo jeho armádu. Už o pět dní později Ču Ti využil odvolání Süa a v Ling-pi překvapil a zajal Pching Ana s dalšími generály. Povstalci 7. června překonali obranu Šeng Junga na řece Chuaj, obešli silně opevněná města Feng-jang (na Chuaj-che) a Chuaj-an (na Velkém kanálu) a 17. června dobyli Jang-čou. Až 1. července postup rebelů zastavilo Šeng Jungovo loďstvo u Pchu-c’-kchou na Jang-c’-ťiang. O dva dny později velitel loďstva Čchien Süan (1365–1433) přešel k povstalcům. Ti pak překročili řeku a měli otevřenou cestu k Nankingu.\n\nCísař Ťien-wen už dříve povolal armády ze severu a shromažďoval nové rekruty k obraně metropole. V Nankingu a bezprostředním okolí měl k dispozici 200 tisíc vojáků. Ču Ti proto k silně opevněnému městu nespěchal, postupoval pomalu a zvažoval své možnosti. Císařovo okolí však bylo rozděleno – opět povolaní Čchi Tchaj a Chuang C’-čcheng prosazovali obranu metropole za každou cenu; Li Ťing-lung a Žu Čchang chtěli jednat. 9. července panovník vyslal Liho a Ču Chueje, 17. syna Chung-wua, do tábora nepřítele s mírovou nabídkou. Vyjednavači se vrátili se zprávou, že Ču Ti jednání odmítl, ale zřejmě využili příležitost dojednat konec války bez vědomí císaře.\n\nO pět dní později, 13. července Li Ťing-lung ve spojení s Ču Chuejem, který velel obraně nankingské brány Ťin-čchuan, otevřeli povstalcům brány Nankingu, kteří tak vstoupili do města bez boje. V následujících srážkách shořel císařský palác. Po zdolání požáru byla tři z nalezených ohořelých těl prohlášena za těla císaře, císařovny a jejich nejstaršího syna.\n\nČu Ti 17. července nastoupil na císařský trůn jako nástupce císaře Chung-wu. Od nového roku 1403 vyhlásil éru vlády \"Jung-le\", „Věčného štěstí“. Svrženému synovci upřel legitimitu, zrušil jeho reformy a snažil se je úplně vymazat z historie. Mimo jiné zpětně zrušil jeho éru Ťien-wen a prodloužil do konce roku 1402 éru Chung-wu. Vládní archívy, s výjimkou finančních a vojenských spisů, byly spáleny.\n\nBezprostředně po nástupu Jung-leho na trůn proběhla rozsáhlá čistka státní správy. Čistka byla do určité míry byla nevyhnutelná – konfuciánská morálka nedovolovala Ťien-wenovým nejvěrnějším stoupencům uznat uzurpátora a jejich klientům a členům domácnosti přikazovala následovat svého pána. Ilustrativní je případ Fang Siao-žua. Ču Ti ho původně nechtěl zabít, dokonce slíbil svému rádci Tao Jenovi, že mu neublíží. Po dobytí Nankingu si ho nechal předvést a nabídl mu setrvání ve státní službě. Fang mu však vyčetl vzpouru a požadoval nastolení Ťien-wenova syna. Údajně poté Ču Ti přikázal Fangovi sepsat provolání k národu oznamující nástup nového císaře, což Fang odmítl, s tím ,že raději zemře, než aby sloužil uzurpátorovi. Posmrtně se stal příkladem služebníka věrného pánovi za každých okolností. Také Liou Ťing (1340–1402, syn Liou Ťiho), brilantní učenec a úředník, odmítl sloužit novému režimu. Císaři vmetl mu do očí, že se ani po stu generací nezbaví přízviska „uzurpátor“. Zemřel ve vězení. I Chuang C’-čcheng při audienci před císařem odsoudil rebelii. Na otázku, zda je zločin, ze kterého by mohl být obviněn, odpověděl:\n\nJmenovaní, Čchi Tchaj a další Ťien-wenovi stoupenci byli popraveni s širokým okruhem rodinných příslušníků, učitelů, žáků a stoupenců, řada lidí byla uvězněna či vypovězena na hranice. Čistka postihla desetitisíce osob.\n\nJung-le své povstání zdůvodňoval obhajobou práv knížat, po nástupu na trůn obnovil tituly zrušené Ťien-wenem (knížata z Čou, Čchi a Min), ale už bez bývalé moci. Ve druhé polovině své vlády zaujal vůči knížatům stejný postoj jako jím odsouzený Ťien-wen. Téměř všem odebral osobní gardy, řadu bratrů obvinil z kriminálních činů a potrestal. Do konce Jung-leho vlády knížata ztratila politický význam.\n\n"}
{"id": "720369", "url": "https://cs.wikipedia.org/wiki?curid=720369", "title": "Die Arche", "text": "Die Arche\n\nDurynské satirické divadlo a kabaret Die Arche (česky archa) bylo založeno v roce 1979 v Erfurtu. Působiště, které sdílí s proslulým loutkovým divadlem, má v erfurtském Theater Waidspeicher, bývalém skladišti na boryt barvířský.\n\nObchodní vedoucí, intendantkou a jednou z účinkujících kabaretu Die Arche je od roku 1996 Gisela Brand. Dalšími členy kabaretu jsou mimo jiné Ulf Annel, Andreas Pflug, muzikant Wolfgang Wollschläger (hudební vedoucí, klávesové nástroje) Christian Wiedenhövt (kytara, členem od založení v roce 1979) a Burkhard Wieditz (bicí).\n"}
{"id": "720375", "url": "https://cs.wikipedia.org/wiki?curid=720375", "title": "Farní sbor Českobratrské církve evangelické v Teplicích", "text": "Farní sbor Českobratrské církve evangelické v Teplicích\n\nFarní sbor Českobratrské církve evangelické v Teplicích spadá pod Ústecký seniorát. Počet aktivních členů je cca 30. Zastoupení generací je poměrně rovnoměrné, podíl mužů a žen je zhruba 1:1. Z hlediska vzdělání a profesí je zastoupeno široké spektrum lidí. Sbor vznikl v roce 1889 (nebo 1893) jako filiálka/kazatelská stanice krabčického sboru. Samostatným sborem církve se stal až r. 1926. Po druhé světové válce se přistěhovali evangelíci ze Zelova a jejich rodiny jsou po několik generací činné ve sboru.\n\nDuchovním sboru je od roku 2015 farář Dan Páleník, kurátorkou Věra Grögerová. Sídlem sboru je kostel v ulici J. V. Sládka 2006/16. Kostel byl postaven v letech 1938–1948. Stavba vycházela z plánů architekta Václava Kaviny.\n\nFarní sbor je znám aktivitou mládeže. Počet lidí docházejících na mládež je cca 10 a v Ústeckém seniorátu jde o polovinu aktivní mládeže.\n\nSbor vydává své periodikum pod názvem \"Sborové ozvěny\".\n\n"}
{"id": "720376", "url": "https://cs.wikipedia.org/wiki?curid=720376", "title": "Rovníkový protiproud", "text": "Rovníkový protiproud\n\nRovníkový protiproud (en: \"Equatorial Counter Current\"), je společný název pro teplý mořský proud plynoucí souběžně s rovníkem východním směrem.\n\nPasáty, převládající větry nad tropickými oceány vanoucí směrem od zeměpisných pólů k rovníku se vlivem Coriolisovy síly stáčejí. Na jižní polokouli doleva a na severní doprava, ve výsledku zhruba před dosažením rovníku směřují již oba západním směrem a to přibližně po obou stranách rovníku. Tlakem pasátů na mořskou hladinu vznikají teplé mořské proudy, (severní rovníkový proud a jižní rovníkový proud) proudící celoročně okolo rovníku na západ. Tato situace platí pro Atlantský i Tichý oceán, pro Indický oceán je severní rovníkový proud závislý na ročním období a není souběžný s rovníkem.\n\nObjem vody přesouvaný těmito proudy je obrovský. Pro zachování rovnováhy mořské hladiny se vrací obdobné množství vody zpět rovníkovým protiproudem tekoucím mezi těmito dvěma proudy přibližně po rovníku směrem na východ. Na úroveň rovníku pasáty vanoucí k západu již nedosahují, je tam tzv. rovníková tišina. \n\nRovníkový protiproud, teplý proud s minimem živin a chudý na mořské živočichy, není tedy způsobován tlakem větru, nýbrž vyrovnáváním výšky hladiny oceánu a tlaku vzduchu.\n\nZde směrem od Afriky k Americe plynou dva atlantské rovníkové proudy, po severní straně rovníku severní rovníkový proud se u středoamerických Antil částečně stáčí na sever k Bahamám a částečně napájí Mexický záliv. Jižně od rovníku směřuje západním směrem jižní rovníkový proud který částečně zasahuje i na severní polokouli a štěpí se na větev tekoucí jižním směrem okolo Brazílie a větev směřující do Mexického zálivu.\n\nPřibližně na 30° západní zeměpisné délky vzniká uprostřed těchto dvou rovníkových proudů silný a teplý rovníkový protiproud směřující opačným směrem k Africe až do Guinejského zálivu, kde se mísí s Benguelským proudem. Tento atlantský rovníkový protiproud se také nazývá Guinejský proud.\n\nSměrem od Ameriky k Asii směřují okolo rovníku dva tichomořské teplé rovníkové proudy. Severní rovníkový proud se u pobřeží Filipín stáčí severním směrem a pod názvem Kuroshio dosahuje k Japonsku. Jižní rovníkový proud se rozděluje do několika ramen, z nichž největší uhýbá okolo východního pobřeží Austrálie k jihu a jiné se dostávají mezi ostrovy jihozápadní Asie.\n\nPřibližně na 130° východní zeměpisné délky vzniká uprostřed těchto rovníkových proudů rovníkový protiproud směřující opačným směrem až ke Galapágám kde se střetává s Peruánským proudem. Tento pacifický rovníkový protiproud se také nazývá Cromwelův proud, je asi 4krát delší než rovníkový protiproud v Atlantiku. \n\nNa sever od rovníku jsou vlivem blízké a nepravidelně pevniny větrné podmínky modifikovány, místo pasátů zde po část roku vanou monzuny rozličným směrem nebo nevanou vůbec. Proto je zde pravidelný pouze jižní rovníkový proud tekoucí západním směrem od Austrálie k Africe až po úroveň Madagaskaru, kdežto severní rovníkový proud (nazýván také Monzunový proud) je dost nepravidelný a kopíruje pobřeží indického subkontinentu, Arabského poloostrova i Afrického rohu. Rovníkový protiproud zde vzniká pouze v zimním období a to zhruba na 50° východní zeměpisné délky a směřuje podél rovníku až do oblasti jižních ostrovů Indonésie. \n\nMimo přepravy velikého množství vody hrají rovníkové protiproudy i důležitou roli při zpětném transportu tepla na východ, které odnesly rovníkové proudy západním směrem. Protiproud v Atlantiku také snižuje salinitu vody Atlantiku, protože zanáší směrem k břehům Afriky sladkou vodu Amazonky. Pacifický protiproud je silnější v období El Niño, tehdy zasahuje daleko do Peruánského proudu a mj. svou absenci živin způsobuje snížení množství vylovených ryb na západním pobřeží Jižní Ameriky. \n\nPolohy rovníkových protiproudů v Atlantském i Tichém oceánu, stejně jako ostatních mořských proudů jsou proměnné, mění se s ročním obdobím (teplota vody) i s povětrnostními podmínkami. Průměrně bývají posunuty od rovníku severněji (3° až 10°), mnohde tekou zcela na severní polokouli. Mimo polohy je proměnlivá i šířka, vodnost a rychlost proudění vody. Sezónní změny jsou výraznější během léta v Atlantiku a na podzim v Pacifiku. V Indickém oceánu teče rovníkový protiproud souběžně s rovníkem po jižní polokouli.\n\n"}
{"id": "720379", "url": "https://cs.wikipedia.org/wiki?curid=720379", "title": "Ivan Uhliarik", "text": "Ivan Uhliarik\n\nIvan Uhliarik (* 3. června 1968, Námestovo, Československo) je slovenský lékař a politik, v letech 2010-2012 ministr zdravotnictví Slovenska.\n\nV letech 1987–1993 studoval 3. lékařskou fakultu Univerzity Karlovy v Praze. Od roku 1993 působil do roku 2009 v několika farmaceutických společnostech.\n\nOd roku 2006 je členem KDH, roku 2009 byl jmenován do funkce místopředsedy strany pro zdravotnictví a ochranu spotřebitelů.\n\nV letech 2010–2012 působil ve funkci ministra zdravotnictví za Křesťanskodemokratické hnutí (KDH) ve vládě Ivety Radičové.\n\nŽije ve Skalici. Je ženatý a má 5 dětí. Hovoří anglicky a rusky.\n\n"}
{"id": "720381", "url": "https://cs.wikipedia.org/wiki?curid=720381", "title": "Klášter v Doubravníku", "text": "Klášter v Doubravníku\n\nDoubravnický klášter augustiniánek stával u kostela Povýšení svatého Kříže v městečku Doubravník v okrese Brno-venkov.\n\nZaložen byl zřejmě někdy mezi lety 1228 a 1231 Štěpánem z Medlova, který okolí Doubravníka získal směnou od olomouckého biskupa Roberta. První písemná zmínka o konventu pochází z roku 1231. Zanikl pravděpodobně ve 30. letech 15. století, Pernštejnové na jeho místě nechali v 16. století postavit trojlodní kostel Povýšení svatého Kříže s rodovou hrobkou.\n\n\n"}
{"id": "720403", "url": "https://cs.wikipedia.org/wiki?curid=720403", "title": "Vlk mongolský", "text": "Vlk mongolský\n\nVlk mongolský (\"Canis lupus chanco\"), nazývaný často také jako tibetský vlk, popř. jako čínský, korejský, stepní nebo himálajský vlk, je poddruhem vlka obecného (\"Canis lupus\"). Jeho domovem je jihozápadní Rusko, himálajské oblasti Indie, Nepálu a Bhútánu, střední část Číny, Tibet a Mandžusko.\n\nBarva srsti mongolského vlka se mění v závislosti na ročním období. Je to obvykle směs hnědé, šedé, bílé, žluté a černé barvy. V zimě je výraznější černá a bílá barva.\n\nVypadá podobně jako vlk eurasijský, ale je menší, váží maximálně 45 kg. Na rozdíl od vlka eurasijského má krátké světlé chlupy na uších, na bocích a na vnějších stranách končetin. Také má ve srovnání s vlkem eurasijským delší nos a štíhlejší lebku. Při porovnání s vlkem indickým je větší, ale nemá černou špičku ocasu.\n\nVlci jsou teritoriální zvířata, žijící ve smečkách. Smečka obsahuje 2 až 20 zvířat. Obvyklý počet je osm zvířat ve smečce. V čele smečky je chovný pár, tedy alfa samec a samice. Mongolští vlci výborně spolupracují při lovu velké kořisti. Stejně jako ostatní šelmy psovité si také vlci označují své území. Pro značení nejčastěji používají moč.\n\nK páření dochází od ledna do dubna v závislosti na zeměpisné šířce. Větší zeměpisná šířka znamená pozdější páření. Období březosti trvá dva měsíce. Mláďata se rodí slepá a hluchá. Jsou tedy zcela závislá na matce. Mládě váží bezprostředně po narození cca 0,5 kg. V jednom vrhu je průměrně 5 až 6 štěňat. Pohlavní dospělost dosáhnou za dva až tři roky. Po této době musí řada z nich opustit svou smečku. Délka života je 6 až 10 let v divočině, v zajetí mohou žít dvojnásobek tohoto věku.\n\nJednou ze zemí, kde žijí mongolští vlci, je Čína. Největší výskyt vlků je v Ujgurské oblasti na severozápadě Číny a v oblasti Vnitřní Mongolsko na severovýchodě Číny. Nedávno provedené šetření populace vlků v oblasti Vnitřního Mongolska ukazuje, že jich zde žije více než 2000. Vzhledem k dlouhodobému lovu stav vlků v Číně výrazně poklesl. V minulosti se vlci vyskytovali téměř na celém území. Dnes jsou k nalezení spíše na sever od třicáté rovnoběžky. V oblasti Ťiang-če vlci téměř vyhynuli. Na severu, v lesích a na loukách jsou vlci k vidění vzácně, jen občas. V Číně stále neexistuje přírodní rezervace, určená pro vlky.\n\nV Indii je celkový počet žijících vlků odhadován na 1000 až 2000 kusů. Menší část z uvedeného počtu žije v Himálaji. Místní název pro zdejšího vlka je vlk himálajský. Nedávné genetické výzkumy naznačují, že himálajský vlk, dosud označovaný jako \"Canis lupus chanco\", by mohl být samostatným druhem (\"Canis himalayaensis\"). Přímo v Himálaji, v Dárdžilingu, který leží přibližně ve výšce 2000 metrů nad mořem, je zoologická zahrada, specializovaná na chov ohrožených druhů zvířat. Mimo jiné taky na chov mongolských vlků. V této zoologické zahradě bylo ke dni 31.3. 2009 chováno celkem 7 mongolských vlků, z toho dva samci a pět samic.\n\n"}
{"id": "720404", "url": "https://cs.wikipedia.org/wiki?curid=720404", "title": "Alter Kacyzne", "text": "Alter Kacyzne\n\nAlter Kacyzne (Alter Katsizne, 31. května 1885 Vilnius, Ruská říše (dnes Litva) - 7. července 1941 Ternopil, Ukrajina (v té době obsazená Německem)) byl židovský spisovatel, básník a fotograf.\n\nPo první světové válce cestoval po Polsku a zaznamenával život Židů. Byl zavražděn ukrajinskými kolaboranty v roce 1941.\n\n\n\n"}
{"id": "720406", "url": "https://cs.wikipedia.org/wiki?curid=720406", "title": "Zkamenělé dřevo", "text": "Zkamenělé dřevo\n\nZkamenělé dřevo, fosilní dřevo nebo araukarit (od latinského názvu často objevovaných zkamenělých blahočetů) je název pro speciální typ zkamenělin suchozemských rostlin. Jedná se o výsledek permineralizace stromů, které proces přeměnil v kameny. Všechny organické materiály ve stromě byly přeměněny na minerály, především křemičitany, jako např. křemen, ale byla mu ponechána původní dřevěná struktura. Na rozdíl od ostatních fosilií, které jsou často pouze otisky, se jedná o třídimenzionální reprezentaci původního organického materiálu. Proces kamenění probíhá pod zemí, kde je dřevo pohřbeno pod sedimenty, které ho chrání nedostatkem kyslíku, který by jinak dřevo rozložil. Minerální vody proudící přes sedimenty uskladňují v buňkách rostliny minerály a jak lignin a celulóza v rostlině slábnou, vytváří se na ní kámen.\n\nObecně dřevu trvá sto let, než zkamení, což se musí stát před jeho rozkladem. Lesy, které jsou známé výskytem zkamenělého dřeva, se nazývají zkamenělé lesy. Dobrým příkladem je národní park Petrified Forest.\n\nChemické prvky, jako mangan, železo a měď, které se při petrifikaci vyskytují ve vodě, nebo v bažině, dávají dřevu širokou škálu různých barev. Čisté krystaly křemene jsou sice bezbarvé, ale když se k nim přidají znečišťující látky, jejich barva se může změnit na žlutou, červenou a další.\n\nNásleduje seznam znečišťujících látek a jejich barev:\n\nZkamenělé dřevo si uchovává svou původní strukturu až do mikroskopického detailu. Často se zkoumají letorosty a různé tkáně.\n\nNa Mohsově stupnici tvrdosti má zkamenělé dřevo tvrdost 7, což je stejně jako křemen.\n\nZkamenělé dřevo je provinčním kamenem v kanadské provincii Alberta a státním drahokamem v americkém státě Washington.\n\n\nUmělá napodobenina zkamenělého dřeva je vyráběna v laboratoři ve státě Washington. V procesu byly malé kostky borovicového dřeva namočeny do kyseliny a na další dva dny do křemenového roztoku. Výsledný produkt byl poté dvě hodiny vařen za teploty 1 400 °C v argonové atmosféře. Výsledkem byl karbid křemíku, který ochránil složitou buněčnou stavbu dřeva. Pokud byl místo křemenového roztoku použit wolframový, vznikl na konci karbid wolframu.\n"}
{"id": "720408", "url": "https://cs.wikipedia.org/wiki?curid=720408", "title": "Gašerbrum IV", "text": "Gašerbrum IV\n\nGašerbrum IV je s výškou 7925 metrů nad mořem 17. nejvyšším vrcholem na Zemi. Leží na hranici mezi Pákistánem (oblast Gilgit - Baltistán), kde je šestým nejvyšším vrcholem, a Čínskou lidovou republikou (provincie Sin-ťiang). Patří k masivu Gašerbrum.\n"}
{"id": "720421", "url": "https://cs.wikipedia.org/wiki?curid=720421", "title": "Irbíl", "text": "Irbíl\n\nIrbíl ( \"Arbīl\"; \"Hewlêr\", v češtině též \"Arbíl\" nebo \"Erbíl\") je s populací 925 000 obyvatel (2009) čtvrté největší město v Iráku po Bagdádu, Basře a Mosulu. Leží 80 kilometrů od Mosulu a je hlavním městem stejnojmenného guvernorátu a celé autonomní oblasti irácký Kurdistán. První známky osídlení sahají do doby před 150 000 lety a dějiny citadely v centru města jsou staré přes 7000 let, což z ní dělá jedno z nejstarších nepřetržitě osídlených městských sídel na světě. V místním archeologickém muzeu se nachází mnoho předislámským artefaktů a město je centrem archeologických projektů v této oblasti.\n\nMěsto bylo součástí několika mezopotámských říší, např. asyrské, babylonské a perské, a později říše arabské a osmanské. Dříve bylo známo pod názvy Urbilum (sumersky), Arbela (aramejsky) a Arbairā (stará perština), někdy se též píše jako Arbíl nebo Erbíl. V asyrské době bylo známým center uctívání bohyně Ištar a v době vlády Peršanů nad Asýrií bylo hlavním městem tohoto území. Když v roce 331 př. n. l. Alexandr Veliký porazil Peršany v bitvě u Gaugamél, perský vůdce Dareios III. prchl do Irbílu a proto se tato bitva někdy nepřesně označuje jako bitva u Arbely. Po smrti Alexandra Velikého se město stalo součástí Seleukovské říše, později se dostalo pod nadvládu Parthů a Sásánovců. Ve středověku byl součástí chalífátu, říše Seldžuků a íránských Bújovců, ílchanátu Džalájirovského sultanátu a Karakojunluské a Akkojunluské říše. Až do pozdního středověku byl Irbíl centrem syrského křesťanství.\n\nV roce 1970 irácká vláda vyhlásila na severovýchodě Iráku autonomní oblast irácký Kurdistán a v Irbílu byl zřízen parlament této oblasti. Ta byla ale až do roku 1991 okupován vojsky Saddáma Husajna a mezi lety 1996–1997 navíc parlament sídlil v Sulajmáníje kvůli bojům mezi dvěma nejvýznamnějšími kurdskými stranami: Kurdskou demokratickou stranu Iráku a Vlasteneckou unií Kurdistánu. Od června 2014 ve městě sídlí ve vnitřním exilu chaldejsko-katolický arcibiskup a syrsko-katolický arcibiskup z Mosulu a desítky tisíc věřících, kteří museli uprchnout před tzv. Islámským státem.\n\nCitadela v centru Irbílu je tel stojící na pahorku vyvýšeném 25–32 metrů oproti okolí. Má oválný tvar o rozměrech 430×340 metrů a celkovou rozlohu 102 000 m². Podle UNESCO je to nejstarší nepřetržitě obydlené město na světě, které vzniklo před více než 7000 lety. V citadele se nacházejí 3 mešity, veřejná koupelna, dvě brány, 550 domů a několik otevřených prostor. Více než polovina domů má významnou kulturní a architektonickou hodnotu a citadela je v současnosti kandidátem na zapsání na seznam světového dědictví UNESCO.\n\n"}
{"id": "720435", "url": "https://cs.wikipedia.org/wiki?curid=720435", "title": "Theater Waidspeicher", "text": "Theater Waidspeicher\n\nTheater Waidspeicher je budova na náměstí Domplatz v durynském hlavním městě Erfurtu, která slouží jako zázemí pro kabaret Die Arche a loutkové divadlo Puppentheater\n\nBudova divadla je bývalé skladiště na boryt barvířský, také známý jako německé indigo, které bylo postaveno v 16. století, v polovině 80. let 20. století bylo celkově zrekonstruováno a od roku 1979 je působištěm loutkového divadla a kabaretu. Loutkové divadlo je pravidelným hostitelem mezinárodního loutkového festivalu \"Synergura\".\n"}
{"id": "720436", "url": "https://cs.wikipedia.org/wiki?curid=720436", "title": "Ostrovy a chráněná území Kalifornského zálivu", "text": "Ostrovy a chráněná území Kalifornského zálivu\n\nOstrovy a chráněná území Kalifornského zálivu (\"Islands and Protected Areas of the Gulf of California\") je souhrnný název pro několik chráněných území, která společně figurují na seznamu přírodního dědictví UNESCO. Celý Kalifornský záliv patří k světově nejméně porušeným vodním ekosystémům. Probíhají zde geodynamické procesy, které jsou důležité pro vědu a výzkum. Záliv je domovem pro 39 % všech druhů mořských savců, z toho třetiny kytovců (např. sviňucha kalifornská, plejtvákovec šedý, keporkak, plejtvák obrovský), 891 druhů ryb (z toho 90 endemických) a velkého množství bezobratlých, plazů a sukulentních rostlin Sonorské pouště. Od roku 2019 je zapsán mezi památky světového dědictví v ohrožení, především kvůli akutní hrozbě vyhynutí posledních jedinců sviňuchy kalifornské.\n\n12 chráněných území, která společně tvoří toto přírodní dědictví, je rozprostřeno po celém zálivu, okolní pevnině a ostrovech. Mezi nejsevernější a nejjižnější lokalitou je vzdálenost okolo 1500 km. Mezi nimi figurují národní parky, biosférické rezervace či chráněná území flóry a fauny. Administrativně spadají pod 5 různých mexických států. Celková výměra činí 1 897 738 hektarů (z toho zhruba 22% tvoří pevnina a 78% připadá na vodní plochy).\n"}
{"id": "720445", "url": "https://cs.wikipedia.org/wiki?curid=720445", "title": "Velikost oděvů", "text": "Velikost oděvů\n\nVelikost oděvů je standardizovaná klasifikace velikosti oblečení prodávaného v běžném prodeji. V celém světě existuje velké množství systémů standardizace v této oblasti pro různé oděvy, jako jsou šaty, sukně, kalhoty, atd. Užívá se buď číselný nebo písmenný kód, který odpovídá parametrům té části těla, pro které je dané oblečení určeno. Většinou je tento kód uveden na cedulce obvykle připevněné k oblečení. Evropská unie se v současnosti snaží prosadit jednotnou normu EN 13402 založenou na centimetrech.\n\nRozměry se rozumí rozměry položeného oděvu, ne tělesné rozměry, a uvádí se v centimetrech: šířka maximální, ale bez rukávů, výška celého oděvu\n\n"}
{"id": "720449", "url": "https://cs.wikipedia.org/wiki?curid=720449", "title": "Žralok černocípý", "text": "Žralok černocípý\n\nŽralok černocípý (\"Carcharhinus limbatus\") je druh žraloka z čeledi modrounovitých. Vyskytuje se v pobřežních vodách tropického a subtropického pásu po celém světě včetně brakického prostředí. Genetické analýzy potvrdily velké rozdíly v rámci jednoho druhu; do jisté míry izolovaná populace v západním Atlantiku vykazuje jisté rozdíly oproti jedincům žijícím v jiných oblastech. Žralok černoploutvý má mohutné vřetenovité tělo, špičatý rypec a protáhlé žaberní štěrbiny. Charakteristické je zbarvení cípů ploutví černou barvou. Tento druh dorůstá do průměrné délky 1,5 metru.\n\nJde o energický druh žraloka, známý tím, že při útoku na hejna malých ryb vyskakuje nad hladinu. Jeho chování však bylo v porovnání s ostatními zástupci čeledi modrounovitých popsáno jako plaché. Stejně jako ostatní zástupci čeledi je tento druh živorodý, samice rodí 1 až 10 mláďat každý druhý rok. Mladí žraloci tráví první měsíce svého života na mělčinách, samice se vrací porodit do oblastí, kde se samy narodily. Při absenci samců jsou samice schopny nepohlavního rozmnožování. Žraloci černocípí tvoří během období dospívání skupiny různých velikostí.\n\nTento druh nepředstavuje za běžných okolností pro potápěče riziko, ale je zodpovědný za řadu útoků na lidi v přítomnosti své přirozené potravy. Hospodářsky se žralok černocípý využívá spíše pro své maso, ploutve, kůži a játra, z nichž se získává olej. Mezinárodní svaz ochrany přírody (IUCN) jej hodnotí jako téměř ohrožený pro jeho nízkou míru reprodukce a vysokou hodnotu pro rybáře.\n"}
{"id": "720459", "url": "https://cs.wikipedia.org/wiki?curid=720459", "title": "General Electric CF6", "text": "General Electric CF6\n\nGeneral Electric CF6 je série dvouproudových motorů s vysokým obtokovým poměrem, vyráběná společností GE Aviation. Jako další vývoj prvního motoru s vysokým obtokovým poměrem a výkonem, který byl k dispozici - TF39, je CF6 používán v různých dopravních letounech. Jádro motoru CF6 se také stalo základem pro námořní turbíny LM2500, LM5000 a LM6000. GE zamýšlí tyto motory časem nahradit novou sérií GEnx.\n\n\n"}
{"id": "720466", "url": "https://cs.wikipedia.org/wiki?curid=720466", "title": "Fischmarkt (Erfurt)", "text": "Fischmarkt (Erfurt)\n\nFischmarkt (česky: \"Rybí trh\") je centrální náměstí v durynském hlavním městě Erfurtu a stojí zde i Erfurtská radnice. Nachází se na starém městě mezi náměstími Domplatz na západě a Anger jihovýchodě.\n\nPrvní zmínky o tomto náměstí pocházejí z roku 1293 a znějí \"in foro piscium iuxta hospitale\". Ve středověku zde byli velmi často pořádány různé trhy, díky tomu se náměstí pomalu stalo společenským středem města a roku 1275 byla na jeho západní straně vybudována první radnice. Dnešní novogotická radnice, pocházející z roku 1875, stojí na stejném místě. Architekty radnice byli Theodor Sommer a August Thiede. V 30. letech 20. století byla radnice rozsáhle rozšířena podle návrhů jež vyhotovil Johannes Klass\nV roce 1591 byl naproti radnice postaven sloup, na němž je umístěn ozbrojený Říman. Měšťané tím chtěli ukázat své duchovní vrchnosti (konkrétně mohučskému arcibiskupovi, kterému město patřilo), že jsou připraveni bránit své výsady svobodného říšského města v nejhorším případě i za pomoci zbraní.\n\nNa náměstí stojí i několik pozornosti hodných patricijských renesančních domů, konkrétně Haus zum Roten Ochsen (\"Dům u Červeného vola\") (1562), Haus zum Breiten Herd (\"Dům u Široké plotny\") (1584), Haus Zur Güldenen Krone (1564) (\"Dům u Zlaté koruny\") a Haus zum Güldenen Löwen (\"Dům u Zlatého lva\") (1740), které ukazují bohatství města v minulosti.\n\nZ let 1934/1935 pochází budova spořitelny Sparkasse am Fischmarkt (\"spořitelna na Rybím trhu\") umístěná po pravé straně radnice. V průběhu ostřelování města americkou armádou ve květnu 1945 byly zničeny malby na fasádě a devět metrů vysoké vitrážové okno.\n\nNa náměstí se nachází tramvajová zastávka \"Fischmarkt / Rathaus\", přes kterou jezdí tři linie hromadné dopravy. Fischmarkt dnes patří k erfurtské pěší zóně. Z náměstí vede na západ Marktstraße a na jih Schlösserstraße a dále několik menších uliček (Rumpelgasse, Schuhgasse, Rathausgasse). Na východě přechází Fischmarkt do Benediktsplatz (\"benediktinského náměstí\"), ze kterého vede cesta na Krämerbrücke.\n"}
{"id": "720467", "url": "https://cs.wikipedia.org/wiki?curid=720467", "title": "Okres Freistadt", "text": "Okres Freistadt\n\nOkres Freistadt je okres v rakouské spolkové zemi Horní Rakousy. Má rozlohu 993,86 km² a žije zde 64 982 obyvatel (k 1. 1. 2011). Sídlem okresu je město Freistadt. Okres se dále člení na 27 obcí (z toho 2 města a 17 městysů). Leží u hranic s Českou republikou.\n"}
{"id": "720475", "url": "https://cs.wikipedia.org/wiki?curid=720475", "title": "Jiří Kohoutek (archeolog)", "text": "Jiří Kohoutek (archeolog)\n\nJiří Kohoutek (30. července 1952 Gottwaldov – 5. listopadu 2007 Zlín) byl archeolog, historik, místopředseda, sekretář, jednatel a spoluzakladatel zlínské pobočky Klubu Augusta Sedláčka.\n\nJiří Kohoutek se narodil 30. července 1952 v Gottwaldově (dnes Zlín), kde po ukončení základní školy studoval v letech 1968-1972 na gymnáziu. V letech 1972–1977 studoval v Brně na Univerzitě Jana Evangelisty Purkyně (dnes Masarykova univerzita) archeologii a historii, zaměření na středověkou archeologii. Zde se seznámil se svou pozdější manželkou Janou, rovněž studentkou archeologie a historie, se kterou společně mají dceru Petru. V roce 1976 ještě coby student začal pracovat v Oblastním muzeu jihovýchodní Moravy v Gottwaldově. V letech 1990–1992 byl pracovníkem Archeologického ústavu Československé akademie věd v Brně. Od roku 1993 až do své smrti byl zaměstnán v Ústavu archeologické památkové péče v Brně a řídil jeho pracoviště v Malenovicích.\n\nNa podzim 1995 se stal spoluzakladatelem zlínské pobočky Klubu Augusta Sedláčka. Zde se podílel nejen na spojení profesionálních historiků s amatéry, ale podílel se také na organizace poznávacích zájezdů nejen po České republice, ale také po zahraničí. Kromě toho pomáhal se založením muzea ve Slavičíně a byl spolupracovníkem Klubu přátel historie Slavičínska, Historického klubu v Otrokovicích a Městského muzea v Napajedlích.\n\nOd roku 1977 se začal účastnit vykopávek. V letech 1977–1982 prováděl výzkum na hradě Brumov nad Vlárským průsmykem. Zde se mu podařilo mimo jiné objevit románský tympanon znázorňující symboliku Krista – vinné listy. Tento objev pomohl datovat osídlení jihovýchodní Moravy do první čtvrtiny 13. století. Nález také pomohl ve výzkumech ostatních hradů v oblasti. V letech 1983–1987 se účastnil archeologických výzkumů na dalších 15 hradech ve Vizovických a Hostýnských vrších. V letech 1984–1991 prováděl výzkum na hradě Lukov. Právě výzkumy hradů Lukov a Brumov se staly základem jeho díla. Po revoluci se také podílel na dalších výzkumech v oblasti střední a východní Moravy - např. Horního náměstí v Přerově, Hradiska v Olomouci, hradu Sovinec či hradu Helfštýn.\n\nKromě těchto výzkumů se zajímal o pravěké lokality na Zlínsku. V letech 1999–2003 se zúčastnil záchranného výzkumu v Malenovicích-Mezicestí a v letech 2004–2005 ve Chmelíně u Kvítkovic (dnes součást Otrokovic). V letech 2005–2007 se mu podařilo na Klášťově u obce Vysoké Pole objevit několik slovanských depotů, z čehož usuzoval, se jednalo o slovanské obětiště a pravděpodobně také o nejvýznamnější slovanskou lokalitu ve střední Evropě.\n\n\n"}
{"id": "720478", "url": "https://cs.wikipedia.org/wiki?curid=720478", "title": "Márton Moyses", "text": "Márton Moyses\n\nMárton Moyses (20. dubna 1941 – 13. května 1970) byl sedmihradský maďarský básník a mučedník komunistického režimu v Rumunsku.\n\nNarodil se 20. dubna 1941 v obci Nagyajta (dnes Aita Mare v Rumunsku). Již během Maďarského povstání v roce 1956 se spolu se třemi přáteli vypravil na pomoc Maďarsku v boji proti sovětům, avšak nepodařilo se jim překročit státní hranice.\n\nDne 22. listopadu 1960 byl přímo během vyučování zatčen příslušníky rumunské tajné policie Securitate a odsouzen na sedm let vězení za tři své protikomunistické básně – \"Zítra bude revoluce\", \"Červená a černá reakce\" a \"Rozhovor se smrtí\".\nVe vězení byl opakovaně mučen, aby neprozradil jména svých spolupracovníků, raději si vyřízl jazyk kusem niti, ale vyšetřovatelé tajné policie mu ho bez anestezie přišili nazpět.\nNa svobodu se vrátil s naprosto podlomeným zdravím.\n\nDne 13. února 1970, rok po aktu Jana Palacha v Praze a Sándora Bauera v Budapešti, se před sídlem komunistické strany v Brašově polil benzinem a zapálil. Příslušníci Securitate jej uhasili a odvlekli pryč. Zároveň byl vydán rozkaz zakazující poskytnutí jakékoliv lékařské péče. Moyses trpěl bez lékařské pomoci další tři měsíce. Zemřel ve vazbě barótské nemocnice dne 13. května 1970. Bylo mu 29 let. Tajná policie následně zlikvidovala veškerou dokumentaci, včetně jeho básní a fotografií.\n\nDne 4. listopadu 2002 se pod záštitou tří maďarských organizací konala v Budapešti velká vzpomínková akce.\n\nDne 15. května 2005 byla na jeho rodném domě v obci Nagyjta (Aita Mare) slavnostně odhalena pamětní deska.\n\nPodobným způsobem proti komunismu protestovali:\n\n\n"}
{"id": "720483", "url": "https://cs.wikipedia.org/wiki?curid=720483", "title": "Čínská opera", "text": "Čínská opera\n\nČínská opera je označení pro hudebně-dramatické umění, které se v průběhu staletí vyvinulo v Číně. Na rozdíl od evropské opery vznikla čínská opera v lidových kruzích a uměním nejvyšší společnosti se stala teprve později. Existuje celá řada žánrů čínské opery, odlišených především regionálně, z nichž nejznámější je pekingská opera. V době kulturní revoluce byla čínská opera zakázána a nahrazena maoistickými propagandistickými vystoupeními, od konce 70. let 20. století se řada čínských umělců opět snaží tuto tradici oživit.\n\n"}
{"id": "720486", "url": "https://cs.wikipedia.org/wiki?curid=720486", "title": "Brněnští Přemyslovci", "text": "Brněnští Přemyslovci\n\nBrněnští Přemyslovci byli vedlejší větev přemyslovské dynastie. Jejím zakladatelem byl brněnský údělný kníže a posléze i český kníže Konrád I.\n\nZřejmě po smrti Konráda Brněnského v roce 1092 došlo k rozdělení údělu. Starší bratr Oldřich získal Brněnsko, Litold Znojemsko. Jak brněnská, tak znojemská knížata však své pozice musela hájit proti pražským knížatům. \n\nBrněnská větev rodu končí s pevnou vládou Přemysla Otakara I. Ten sice žádného údělníka nevyhnal, ale Spytihněva Brněnského nechal oslepit. V roce 1198 nebo 1199 pak bezdětný Spytihněv zemřel. Zřejmě jen o rok později, asi r. 1200, pak za blíže neznámých okolností zemřel i jeho bratr Svatopluk Jemnický a s ním pak vymřela i tato vedlejší větev rodu.\n\n"}
{"id": "720488", "url": "https://cs.wikipedia.org/wiki?curid=720488", "title": "Haus zum Breiten Herd", "text": "Haus zum Breiten Herd\n\nHaus zum Breiten Herd (česky \"Dům u Široké plotny\") je měšťanský renesanční dům s popisným číslem 13, stojící na severním okraji erfurtského náměstí Fischmarkt a je součástí tamního Starého města. Patří k nejpřepychovějším a nejznámějším renesančním stavbám města.\n\nHaus zum Breiten Herd byl postaven roku 1584 na náklad městského rychtáře a radního Heinricha von Denstedt. V roce 1734 byl dům propojen se sousedním domem „Zum Stötzel“. Polychromní výzdoba fasády byla rekonstruována v roce 1968. Na fasádě v prvním poschodí se nachází personifikované ztvárnění pěti smyslů, které byly vyhotoveny podle předlohy Franse Florise z Antverp. V okenních štítech ve vyšších patrech domu se nachází výzdoba ve formě lidských a zvířecích hlav. Na vrcholku stavby je umístěna socha ztvárňující Lancknechta. Fasádní výzdobu vytvořil Hans Friedemann starší.\n\nZa domem se nachází barokní zámeček z roku 1727 se sálem. Mimo to byl Haus zum Breiten Herd předobrazem pro gildovní dům, který byl postaven v novorenesančním stylu v letech 1882–1983 hned vedle a který nese čísla popisné 14–16.\n\nDům byl poškozen při požáru restaurace v přízemí, který vypukl 17. července 2008.\n"}
{"id": "720489", "url": "https://cs.wikipedia.org/wiki?curid=720489", "title": "Volkswagen Sharan", "text": "Volkswagen Sharan\n\nVolkswagen Sharan je sedmimístný velkoprostorový osobní automobil z produkce automobilky Volkswagen, vyráběný od roku 1995. Sdílí platformu se Seatem Alhambra a s první generací Fordu Galaxy. \n\nTyp 7M7 - 1996 - 2000:\n\nVšechny zmíněné vozy byly vyráběna ve Španělsku. Bylo také možné mít automatickou převodovku, nebo také pohon všech kol (nezávisle na sobě případně jejich kombinaci). Ve vyšších výbavách nechybělo ovládání až 6 oken elektricky, nezávislé topení s časovačem (jak u benzínové, tak u naftové motorizace), výhřev předních sedadel, výhřev jak zadního, tak i předního okna, integrovaná dětská sedadla - případně ISOFIX (nebyl standardem), automatická klimatizace, palubní počítač a tempomat, kožená sedadla případně \"sportovněji\" tvarovaná kožená sedadla a až 12 reproduktorů. Tažné zařízení bylo zpravidla na 2000Kg. Kotoučové brzdy na obou nápravách ve standardu.\n\nInteriér (tedy barva jak přístrojové desky, tak vnitřních plastů) byl u první generace buď šedý, nebo tmavě modrý. Podlaha ve vozidle až po přední řadu (řidič+spolujezdec) byla zcela rovná a do vozidla se vešel zcela bez obtíží 200cm dlouhý předmět. Všech 5 sedadel pro 2. a 3. řadu lze vyndat a vytvořit tak pouze 2 místný vůz, ovšem s obrovským přepravním potenciálem. \n\nPohotovostní hmotnost dle výbavy, ale průměrne lze počítat se 1750-1800kg\n\nBolestí těchto vozidel byla po letech zejména koroze předních blatníků ve spodní části (hromadění bláta a listí dole u prahu - známé i u Passat B5+B5,5, Octavia I a Fabia I) způsobenou absencí předních lapačů nečistot (tzv.zástěrek) a tzv. kapes pod podlahou předních sedadel - neboli výztuh. Mnoho vozidel má v oblasti přední části prahů tato místa zdeformována od servisních zvedáků, protože toto místo nebylo ke zvedání tak těžkého vozidla určeno na což mnoho servisů nedbalo.\nMotorizace u Sharan typ 7M7 (tedy před faceliftem) byly :\n\nDiesel : \n\n1.9TDi - 66kw\n\n1.9TDi - 81Kw\n\nBenzín : \n\n1.8T - 110kw (v pozdějších letech)\n\n2.0i - 85kw\n\n2.3i - 106 nebo 107kw (pouze u modelu Ford Galaxy - jedná se o převrtaný 2.0i 85kw z modelu Sierra)\n\n2.8 VR6 - 135kw-150kw\nPo Faceliftu přibyly vznětové motory typu PD (66-spíše vzácnost,85,96 a vzácně i 110Kw), naopak se již neužívaly motory 66 a 81Kw s rotačním vstřikovacím čerpadlem. V posledních letech výroby i výše zmíněné 2.0Tdi 103Kw v PD provedení, u modelu II pak i CR (Common Rail)\n\nVolkswagen Sharan je osazen velmi poruchovými motory 2.0tdi 125kw kde jsou problémy se vstřikovači PD jako u předchozích modelů, tento motor také převzal poruchu od motoru 2.0bi tdi 132kw že se motor kolem nájezdu 200 000km začne přidírat.\n"}
{"id": "720491", "url": "https://cs.wikipedia.org/wiki?curid=720491", "title": "Jiráskova chata", "text": "Jiráskova chata\n\nJiráskova chata je turistická chata s rozhlednou v Podorlické pahorkatině pod severozápadními svahy Orlických hor, nacházející se jihovýchodně od Náchoda a západně od místní části Dobrošov. Nachází se v nadmořské výšce 624 metrů. Je chráněna jaku kulturní památka České republiky.\n\nPůvodní chata zde stála již od roku 1895. Již v roce 1900 svou kapacitou nestačila stále rostoucí návštěvnosti. V roce 1912 proto vznikl nový projekt autora Dušana Jurkoviče. Jeho realizaci však oddálila 1.světová válka. Po jejím skončení myšlenku nové chaty oživil Klub českých turistů. 9. července 1921, při příležitosti 70. výročí Jiráskova narození, byl v rámci „Jiráskových slavností“ položen základní kámen nové stavby. Chata byla dostavěna a slavnostně otevřena na sv. Václava 28.9.1923.\n\nV blízkosti chaty se nachází dělostřelecká tvrz z období první republiky. Sama Jiráskova chata byla 15. listopadu 1937 předána československé armádě a téhož roku se do ní nastěhovala 3. rota strážního praporu V. a samotný ochoz rozhledny sloužil jako pozorovatelna. 4. prosince 1938 byla chata a rozhledna otevřena pro veřejnost.\n\n30. června 1950 byla chata státem odebrána z vlastnictví KČT. Poté co se vystřídalo několik majitelů se opět chata v 90. letech 20. století vrátila do vlastnictví KČT. V roce 2002 byla dokončena její rekonstrukce a byla slavnostně otevřena pro veřejnost 14. září.\n\nMotorovým vozidlem je chata dostupná po silnici z Dobrošova, po které zároveň vede:\nPěšky je chata dostupná po turistických trasách:\n\n\n"}
{"id": "720492", "url": "https://cs.wikipedia.org/wiki?curid=720492", "title": "Znojemští Přemyslovci", "text": "Znojemští Přemyslovci\n\nZnojemští Přemyslovci byli vedlejší větev přemyslovské dynastie. Jejím zakladatelem byl brněnský údělný kníže a posléze i český kníže Konrád I.\n\nZřejmě po smrti Konráda Brněnského v roce 1092 došlo k rozdělení údělu. Starší bratr Oldřich získal Brněnsko, Litold Znojemsko. Znojemští Přemyslovci se pak několikrát postavili proti pražským knížatům.\n\nNejvlivnějším z této větve rodu byl Konrád II. Ota, který po otci zdědil Znojemsko a jehož moc pak začala rychle růst. Začal se titulovat jako moravský markrabě, usiloval o nezávislost na českém knížeti a v roce 1189 dokonce sám usedl na knížecí stolec v Praze. Zemřel však bez potomků už o dva roky později.\n\n"}
{"id": "720499", "url": "https://cs.wikipedia.org/wiki?curid=720499", "title": "Splývání horizontů", "text": "Splývání horizontů\n\nSplývání horizontů je koncept Hanse Georga Gadamera, který se tímto pokoušel rozetnout problém hermeneutického kruhu. Zatímco v hermeneutickém kruhu dochází k paradoxu, kdy čtenář, či interpret neustále putuje bludným kruhem, kdy pro porozumění části díla musí znát dílo celé a naopak, Gadamer tvrdil, že klíčem k pozorumění je vytvoření jakési \"unikátní perspektivy\", kdy interpret zjistí tolik náhledů na dílo, kterým se zabývá, že horizont poznání jeho i autora \"splynou\" a vytvoří tak zcela novou perspektivu. Tímto konceptem se Gadamer postavil proti zakladatelům moderní hermeneutiky, především proti Friedrichu Schleiermacherovi a Wilhelmu Diltheyovi.\n\nTento koncept lze uplatnit i na komunikační situaci mezi dvěma účastníky; jak jeden, tak druhý přicházejí s vlastními předsudky; s vlastním předporozuměním. Pokud jsou oba otevřeni a poznají předsudky toho druhého, dochází k vytvoření jejich perspektivy společné a jejich horizonty porozumění splynou do jednoho. Předsudky každého člověka dle Hanse Georga Gadamera není možné odstranit, a ani to nepovažoval za žádoucí, čímž se odlišoval od řady svých předchůdců.\n"}
{"id": "720507", "url": "https://cs.wikipedia.org/wiki?curid=720507", "title": "Asterismus", "text": "Asterismus\n\nPojem asterismus má podle kontextu různé významy:\n"}
{"id": "720508", "url": "https://cs.wikipedia.org/wiki?curid=720508", "title": "Oldřich II. z Hradce", "text": "Oldřich II. z Hradce\n\nOldřich II. z Hradce († 1312) byl český šlechtic z rodu pánů z Hradce.\n\nOldřich II. z Hradce byl synem Oldřicha I. z Hradce a jeho manželky Marie z Hardeka. Za svůj život byl purkrabím na znojemském hradě a později moravským podkomořím. V roce 1294 vydal listinu, ve které je poprvé zmiňována obec Lodhéřov. Po smrti krále Václava III. z rodu Přemyslovců podporoval Jindřicha Korutanského v boji o český trůn, čímž se postavil proti Janu Lucemburskému. Se svojí manželkou Mechtildou ze Schaumburgu měl tři dcery (Elišku, Alžbětu a Annu) a syna Oldřicha.\n\nV Jindřichově Hradci založil kapli sv. Diviše, kterou vysvětil pražský biskup Tobiáš z Bechyně.\n\n"}
{"id": "720517", "url": "https://cs.wikipedia.org/wiki?curid=720517", "title": "Jean Anthelme Brillat-Savarin", "text": "Jean Anthelme Brillat-Savarin\n\nJean Anthelme Brillat-Savarin [\"žán antelm brija savarén\"] (1. dubna 1755, Belley, Francie – 2. února 1826, Paříž) byl francouzský právník, politik, ekonomický myslitel a houslista, dnes známý především jako labužník - milovník a znalec dobrého jídla a pití, autor knihy \"Fyziologie chuti\" (\"Physiologie du goût\", 1825).\n\nVystudoval práva, chemii a lékařství v Dijonu, byl členem revolučního Ústavodárného národního shromáždění, roku 1792 však musel v důsledku revoluce emigrovat do Švýcarska a do Ameriky. V emigraci se živil vyučováním francouzštiny a hrou na housle, byl prvním houslistou v divadle v New Yorku. Roku 1797 se do Francie mohl vrátit a až do konce života působil jako soudce.\n\n\"Fyziologie chuti\", pestrá sbírka úvah, postřehů a anekdot o dobrém jídle a pití, patří mezi klasická díla francouzské literatury a stále vychází i v překladech. Jméno Brillat-Savarina nese jeho oblíbený sýr, ulice v Paříži a mnoho restaurací. Jako \"Palác Savarin\" je často označován palác Sylva-Tarouca v Praze Na příkopech, protože tu byla kdysi proslavená \"kavárna Savarin\" založená v roce 1927.\n\n\n"}
{"id": "720520", "url": "https://cs.wikipedia.org/wiki?curid=720520", "title": "Poloostrov Lej-čou", "text": "Poloostrov Lej-čou\n\nPoloostrov Lej-čou () je poloostrov v Asii, který je součástí Čínské lidové republiky. Leží na jihozápadě provincie Kuang-tung. Na západě ohraničuje Tonkinský záliv a na jihu jej Chajnanský průliv odděluje od ostrova Chaj-nan. Jedná se o nejjižnější kontinentální část Číny. Má plochu 8 500 čtverečních kilometrů a je tak (po Liao-tungu a Šan-tungu) třetím největším poloostrovem Čínské lidové republiky.\n\nVýznamným městem poloostrova je Čan-ťiang.\n"}
{"id": "720526", "url": "https://cs.wikipedia.org/wiki?curid=720526", "title": "Malé Vozokany", "text": "Malé Vozokany\n\nMalé Vozokany jsou obec na Slovensku v okrese Zlaté Moravce v Nitranském kraji.\n\nLeží v severozápadní části Pohronské pahorkatiny v údolí potoka Širočina a přítoku Rohožnica. Střed leží v nadmořské výšce 179 metrů, katastr obce mezi 170 a 210 metry. Podklad území obce tvoří třetihorní jíly a písky, kryté spraší a hnědozemí. Většina katastru je odlesněna, lesy jsou zastoupeny zbytky akátových a dubových hájů.\n\nObec je prvně písemně doložena v roku 1209 jako \"Wezeken\". V maďarské podobě Kyswezeken se Malé Vozokany objevují v roce 1489, slovenská podoba Male Wozokany je doložena z roku 1773. V 17. století trpěla tureckými nájezdy. Obec patřila místním zemanům. Obyvatelé se živili především zemědělstvím, v obci byl velkostatek. V roce 1710 dala Tekovská župa postavit pro podžupana Pavla Bacskádyho barokní kaštel, který byl v polovině 18. století rokokově upraven. V roce 1847 zámek koupili Botkovi, kteří kolem nechali vysadit park a v roce 1904 podle projektu italského architekta postavit druhý, tzv. horní kaštel. Ve stejném roce si rodina také nechala na místním hřbitově postavit neogotickou hrobku. Posledním pohřbeným členem byl v roce 1993 Teodor von Botka de Széplak et Szánto, který obci daroval 105 portrétů z vlastní tvorby.\n\n\n\n"}
{"id": "720527", "url": "https://cs.wikipedia.org/wiki?curid=720527", "title": "Marcha (přítok Viljuje)", "text": "Marcha (přítok Viljuje)\n\nMarcha ( , ) je řeka v Jakutské republice v Rusku. Je 1 181 km dlouhá. Povodí má rozlohu 99 000 km².\n\nPramení ve východní části Jakutské planiny. Ústí zleva do Viljuje (povodí Leny).\n\n\nZdrojem vody jsou sněhové a dešťové srážky. Nejvyšších vodních stavů dosahuje na jaře. V létě a na podzim dochází k povodním. V zimě množství protékající vody prudce klesá. Průměrný roční průtok vody ve činí 405 m³/s a maximální 7 630 m³/s. Zamrzá na konci září až na začátku října a rozmrzá na konci května až na začátku června. Až do dna řeka promrzá na 150 dní na dolním toku a na 208 dní na horním toku.\n\nVodní doprava je možná od ústí přítoku Morkoka. V povodí řeky jsou naleziště diamantů.\n"}
{"id": "720528", "url": "https://cs.wikipedia.org/wiki?curid=720528", "title": "Lopar", "text": "Lopar\n\nLopar je nejsevernější turistické letovisko a opčina na chorvatském ostrově Rab. V roce 2001 zde žilo 1 524 obyvatel.\n\nLopar je trajektem spojen s vesnicí Valbiska na ostrově Krk.\n\nPodle legendy z vesnice pocházel svatý Marinus, podle kterého je zde i pojmenován kemp. Nedaleko zadního východu kempu San Marino začíná naučná stezka Loparský kras popisující na malé ploše mnoho krasových jevů včetně jeskyně Jamina (jeskyně s prolomeným stropem a jezírkem sladké vody). V Loparu se nachází celkem 22 písečných pláží, z nichž největší a nejznámější je 1,5 km dlouhá Rajska plaža.\n"}
{"id": "720531", "url": "https://cs.wikipedia.org/wiki?curid=720531", "title": "Hipodrom Enghien-Soisy", "text": "Hipodrom Enghien-Soisy\n\nHipodrom Enghien-Soisy je dostihové závodiště ve Francii. Leží severně od Paříže u města Enghien-les-Bains na hranicích obcí Soisy-sous-Montmorency (96 %) a Eaubonne (4 %). Areál má kapacitu 20 000 diváků, z toho 3 000 na tribunách. Konají se zde dostihy ve cvalu (travnatá dráha) a klusu (písčitá dráha). Hlavní závod \"Velká steeplechase v Enghien\" se odehrává každoročně v říjnu. Pro klusáky je hlavní soutěží \"Prix de l'Atlantique\" v dubnu.\n\nHipodrom byl otevřen 15. dubna 1879. Dráha pro klusáky byla postavena v roce 1922 a kompletně renovována v roce 1986, kdy bylo instalováno i osvětlení pro noční závody.\n\n"}
{"id": "720532", "url": "https://cs.wikipedia.org/wiki?curid=720532", "title": "Andy Whitfield", "text": "Andy Whitfield\n\nAndy Whitfield (17. října 1971 Amlwch – 11. září 2011 Sydney) byl velšský herec a model. V rámci herecké kariéry byla jeho hlavní rolí ústřední postava v seriálu \"Spartakus: Krev a písek\". Za tuto roli byl na filmovém festivalu v Monte Carlu nominován na cenu Zlatá nymfa.\n\nNarodil se ve městě Amlwch ve Walesu a vystudoval inženýrství na University of Sheffield. V roce 1999 se přestěhoval do Austrálie, kde z kraje působil jako model. Objevil se v několika televizních seriálech (např. \"All Saints\" či \"McLeodovy dcery\") a filmech (\"Gabriel - Anděl pomsty\" a \"Klinika\"). V březnu 2010 u něj byl diagnostikován nehodgkinský lymfom a o osmnáct měsíců později na toto onemocnění ve věku 39 let zemřel.\n\nByl ženatý a měl dvě děti.\n\n"}
{"id": "720536", "url": "https://cs.wikipedia.org/wiki?curid=720536", "title": "Megali idea", "text": "Megali idea\n\nMegali idea (\"Velká myšlenka\" nebo \"Velké Řecko\") byla politická koncepce sjednocení všech Řeků do jediného státu, jejímž nejvýznamnějším představitelem byl Eleftherios Venizelos. Plánovaný stát měl zahrnovat jižní část Balkánského poloostrova, ostrovy v Egejském moři, západní část Malé Asie, tzv. Iónii a černomořské pobřeží (Pontus). Hlavním městem měla být Konstantinopol, aby se demonstrovala návaznost na Byzantskou říši.\n\nDo roku 1914 se podařilo připojit část Makedonie a Thrákie, Krétu a Samos. Po první světové válce řecká armáda zabrala část tureckého území, ale v roce 1922 je Mustafa Kemal Atatürk vyhnal a následoval exodus desetitisíců Řeků z těchto oblastí (tzv. \"maloasijská katastrofa\").\n\nTuto ideologii dnes zastávají řečtí neonacisté a neofašisté ze Zlatého úsvitu.\n\nhttp://staff.lib.msu.edu/sowards/balkan/lect14.htm\n\n"}
{"id": "720539", "url": "https://cs.wikipedia.org/wiki?curid=720539", "title": "Mezinárodní obchodní komora", "text": "Mezinárodní obchodní komora\n\nMezinárodní obchodní komora (angl. \"International Chamber of Commerce\", fr. \"Chambre de commerce internationale\") je mezinárodní nevládní organizace se sídlem v Paříži. Další kanceláře má u Světové obchodní organizace v Ženevě a OSN v New Yorku. Jejím úkolem je podporovat a propagovat mezinárodní obchod. Jako jedna z nejdůležitějších institucí v oblasti světové ekonomiky má status pozorovatele v téměř všech příslušných mezinárodních organizacích. Komora byla založena v roce 1919 a má přes 7 000 členů.\n\nPřed první světovou válkou neexistovala žádná obdobná organizace. Nicméně se organizovaly mezinárodní kongresy národních obchodních komor. Konaly se v Lutychu (1905), Milánu (1906), Praze (1908), Londýně (1910), Bostonu (1912) a v Paříži (1914).\n\nMezinárodní obchodní komora byla založena v roce 1919 v Atlantic City (New Jersey) s cílem prosazovat větší otevření národních trhů pro zahraniční obchod a investice. Zakládajícími členy byly Belgie, Francie, Velká Británie, Itálie a Spojené státy americké. Jako hlavní sídlo byla zvolena Paříž, kde v roce 1923 komora založila Mezinárodní rozhodčí soud. Po vypuknutí druhé světové války bylo sídlo dočasně přeneseno do neutrálního Švédska.\n\nV roce 1936 vydala komora soubor mezinárodních pravidel pro zahraniční obchod Incoterms.\n\nNa počátku 80. let založila komora v boji proti trestné činnosti tři kanceláře se sídlem v Londýně. \"Mezinárodní námořní úřad\" (International Maritime Bureau) sleduje pirátství a řeší relevantní aspekty trestné činnosti na moři. Proti praní špinavých peněz a finančním podvodům byl ustanoven \"Finanční vyšetřovací úřad\" (Financial Investigation Bureau). \"Padělatelský zpravodajský úřad\" (Counterfeiting Intelligence Bureau) se zabývá případy padělání.\n\n"}
{"id": "720543", "url": "https://cs.wikipedia.org/wiki?curid=720543", "title": "Alnagon", "text": "Alnagon\n\nAlnagon byl lék (analgetikum) obsahující kodein, kofein, kyselinu acetylsalicylovou a fenobarbital. Používal se především proti bolestem hlavy. Do roku 1987 byl volně prodejný. Přestal se vyrábět v roce 2011, v důsledku jeho zneužívání drogově závislými (\"Áčko\").\n\nV jedné tabletě:\n\nZentiva vyrábí pro slovenský trh Alnagon neo, který postrádá jednu ze složek původního léku – fenobarbital, jinak je složení stejné. Na migrénu ve většině případů zabírá jako původní Alnagon.\n\nV Rumunsku Zentiva pod názvem Alnagon podává jiný lék obsahující (pouze) oxykodon-hydrochlorid (5, 10, 20 či 40 mg), který je v jiných zemích, včetně ČR, registrován pod názvem Dolocodon.\n"}
{"id": "720544", "url": "https://cs.wikipedia.org/wiki?curid=720544", "title": "Otakar Vychodil", "text": "Otakar Vychodil\n\nOtakar Vychodil (* 31. července 1951) je český podnikatel, systémový analytik a bývalý politik, v 90. letech 20. století poslanec České národní rady a Poslanecké sněmovny za ODS.\n\nVystudoval matematiku se zaměřením na numerickou matematiku na Přírodovědecké fakultě Univerzity Palackého, absolvoval v roce 1974.\n\nOznačoval se za zakladatele ODS, která vznikla rozpadem Občanského fóra v roce 1991. Ve volbách v roce 1992 byl zvolen do České národní rady za ODS (volební obvod Severomoravský kraj). Po zániku Československa a vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde setrval do voleb v roce 1996. Zasedal v zahraničním výboru a vykonával i funkci místopředsedy sněmovního Výboru pro vědu, vzdělání, kulturu, mládež a tělovýchovu.\n\nV roce 1996 ho měl při výslechu na FBI americký podnikatel Bruno Amicci obvinit, že převzal úplatek téměř milion korun za prosazování jeho firmy při vyřizování zbrojní zakázky. V České republice skandál vypukl po zveřejnění informace o rok později. V aféře měl být zapojen i jeho bratr Luděk Vychodil, který v té době působil jako ředitel kanceláře předsedy vlády.\n\nV roce 2000 se stal předsedou oblastního sdružení ODS v Olomouci. V ODS i v českých médiích se nedlouho poté prezentoval jako obránce konzervativních hodnot v ODS, v tomto smyslu vystoupil i na kongresu ODS v roce 2001. V této době vnitřních sporů v ODS kvůli existenci tzv. Opoziční smlouvy odstoupil na protest proti názorům vedení strany z funkce šéfa oblastní organizace ODS v Olomouci.\n\nOd roku 2003 spolupracoval jako strategický poradce s úřadem hlavního hygienika Michaela Víta. Organizace Transparency International na začátku roku 2011 kvůli tomu podala trestní oznámení, protože spolupráce byla podle něj navázána na základě sporně vedeného poptávkového řízení. Podezřelým faktem bylo i to, že Vychodil vykonával pro hygienika stejnou analytickou činnost jako speciální obor úřadu, který přitom vedla Vychodilova manželka Kateřina Říhová. Zároveň byl zaměstnancem Krajské hygienické stanice v Olomouci, odkud ale po zveřejnění podezření v roce 2011 odešel. V prosinci 2012 policie kvůli této zakázce navrhla obžalobu Michaela Víta.\n\n"}
{"id": "720549", "url": "https://cs.wikipedia.org/wiki?curid=720549", "title": "Málkova lípa", "text": "Málkova lípa\n\nMálkova lípa je novodobě vyhlášený památný strom, který roste v Rankově u Chotěboře. Stojí na louce u soukromého statku v západní části vesnice. Nese název podle stávajícího majitele pozemku.\n\n\nSolitérní vitální strom má plné olistění, přirůstá a hojně plodí. Široce rozložitými větvemi tvoří velkou nepravidelnou korunu. V minulosti došlo k poškození bleskem, oba hlavní vrcholy jsou ulomené, široká podélná jizva na kmeni si zavaluje. Kmen je dutý.\n\nLípa tvoří výraznou krajinnou dominantu, má přirozený habitus soliterní dřeviny a je hodnotná vzrůstem i stářím.\n\n"}
{"id": "720552", "url": "https://cs.wikipedia.org/wiki?curid=720552", "title": "Bezručova vyhlídka", "text": "Bezručova vyhlídka\n\nBezručova vyhlídka je menší rozhledna u města Hradec nad Moravicí v okrese Opava, nacházející se v zámeckém parku zámku Hradec nad Moravicí.\n\nRozhledna byla postavena kolem roku 1890. Rozhledna se skládá ze čtyř kamenných pilířů o výšce cca 4 metrů, na kterých je postavena dřevěná vyhlídková terasa. Na terasu vede 16 schodů. Na plošině jsou umístěny po stranách dvě lavičky. Výhled z rozhledny je umožněn, díky vzrostlým okolním stromům, jen severním směrem na Hradec nad Moravicí a Opavu.\n"}
{"id": "720558", "url": "https://cs.wikipedia.org/wiki?curid=720558", "title": "Dinyl", "text": "Dinyl\n\nDinyl byl lék (tablety), s kombinací analgetik a barbiturátů. Vyráběl se ve Slovakofarmě Hlohovec od 60. let až do fúze s firmou Léčiva (nyní Zentiva). Díky nízké ceně (v roce 1980 3,20 Kčs) a dobré účinnosti byl populární u některých skupin chronicky nemocných.\n\nDle zdroje v jedné tabletě:\n\nBolesti hlavy, zubů, neuralgie, bolesti po menších operacích. \nDinyl není vhodný, pokud lze úlevy bolesti dosáhnout analgetiky bez aminofenazonové, fenacetinové nebo barbiturátové složky s menším rizikem vážných nežádoucích účinků a lékové závislosti…\n"}
{"id": "720568", "url": "https://cs.wikipedia.org/wiki?curid=720568", "title": "Kunsthalle Erfurt", "text": "Kunsthalle Erfurt\n\nKunsthalle Erfurt (česky: Erfurtská síň umění) sídlí v historické budově Haus zum Roten Ochsen (Dům u Červeného vola) nacházejícím se na náměstí Fischmarkt, které je součástí erfurtského Starého města. Sídlí zde i Erfurter Kunstverein (Erfurtský umělecký spolek).\n\nPo dlouhé a nákladné restauraci a modernizaci technického zařízení, byla \"Kunsthalle Erfurt\" v roce 1979 zprovozněn jako galerie a výstavní prostory.\n\nDnes disponuje Kunsthalle Erfurt 750 metry čtverečními výstavních ploch, které využívá pro neustále obměňované výstavy výtvarného umění, s tematickým zaměřením na počátky moderny do bezprostřední přítomnosti. Jelikož je Kunsthalle Erfurt z větší části financována z finančních prostředků města, nevlastní žádné vlastní umělecké sbírky. Chce být spíše prostorem pro mladé umělce k prezentaci jejich práce veřejnosti.\n\nDalším stěžejním bodem tvoří retrospektivy k mezinárodním významným klasikům moderny. Stále častěji bývají při výstavách prezentovány také moderní umělecké trendy v digitální fotografii, Video Artu další. Tyto nové prvky rozšiřují dosud vystavované malby, sochy a grafiky.\n\n"}
{"id": "720571", "url": "https://cs.wikipedia.org/wiki?curid=720571", "title": "Čičava", "text": "Čičava\n\nČičava (též Čičva) je zřícenina hradu na Slovensku asi 13 km od Humenného nad obcí Sedliská na vápencovém kopci nad silniční křižovatkou. První písemná zmínka je z roku 1317, roku 1527 byl vypálen, roku 1711 obsazen královským vojskem. Vlastnily ho rody Rozgoňů, Bátoriů, Nariů.\n\nHrad Čičava stojí na skalisku nad obcí Sedliská na pravém břehu Ondavy. Nachází se na okraji Východoslovenské pahorkatiny, v celku Beskydské predhorie, oddělující Ondavskou vrchovinu od Vihorlatských vrchů.\n\nV roce 1270 daroval uherský král Štefan V. magistru Reynoldovi čičavské majetky, ovšem hrad v té době ještě nestál. Postaven byl pravděpodobně někdy mezi lety 1309–1316. Jeho funkcí bylo střežit obchodní cestu do Polska v průsmyku Polská brána. Postupně se stal centrem panství, pod které spadalo až 60 obcí. Během existence vystřídal řadu majitelů, kteří jej rozšiřovali a opevňovali. Ani to však nezabránilo dobytí. Roku 1527 jej dobyl a vypálil Jan Zápolský. V té době na hradě sídlil archiv Zemplínské stolice, který také vyhořel. V roce 1684 byl hrad dobyt během Thökölyho povstání. Hrad byl sice opraven, ale roku 1704 jej dobyli kuruci Františka II. Rákocziho. Ti jej drželi do roku 1711, kdy se velitel hradu František Barkozi bez boje vzdal. Krátce poté jej na příkaz generála Lauckena zbořili. Jádro hradu je částečně zakonzervováno.\n\nPůvodně se jednalo o malou pevnost s věží a nádvořím nepravidelného tvaru. Celý objekt byl obehnán hradbou. Největší přestavba proběhla na přelomu 15. a 16. století, kdy muselo být opevnění přizpůsobeno nové vojenské taktice a rozvoji palných zbraní. Přistavěna byla dělová bašta, která hlídala cestu vedoucí pod hradem. Baštami bylo opatřeno taky nádvoří.\n\n\n"}
{"id": "720581", "url": "https://cs.wikipedia.org/wiki?curid=720581", "title": "Quai de Bourbon", "text": "Quai de Bourbon\n\nQuai de Bourbon (\"Bourbonské nábřeží\") je nábřeží v Paříži. Nachází se ve 4. obvodu na ostrově svatého Ludvíka.\n\nNábřeží vede po severním okraji ostrova podél Seiny mezi mosty Marie a Saint-Louis. Uprostřed nábřeží se nachází ještě most Louis-Philippe. Nábřeží začíná u křižovatky s ulicí \"Rue des Deux-Ponts\", kde navazuje na \"Quai d'Anjou\", a končí na západním okraji ostrova na křižovatce s \"Rue Jean-du-Bellay\".\n\nNábřeží bylo postaveno v letech 1614-1646 a bylo pojmenováno podle francouzské vládnoucí dynastie Bourbonů. Pouze v letech 1792-1814 bylo přejmenováno na \"Quai de la République\".\n\n\n"}
{"id": "720589", "url": "https://cs.wikipedia.org/wiki?curid=720589", "title": "Saké bomba", "text": "Saké bomba\n\nSaké bomba nebo také sake bomb či sake bomber je koktejl z piva, do kterého je přidáno japonské saké. Koktejl se podává tak, že japonské saké v malé štamprli je přímo vloženo do sklenice s pivem. \n\nS jeho požíváním je spojena řada zvyků. Sklenička se má pečlivě vyvážit mezi dvěma paralelně položenými hůlkami. Piják pak zpívá „saké … saké … saké … SAKÉ“ a poté udeří do stolu nebo podložky tak, aby štamprle spadla až do piva. Občas se počítá japonsky do tří „ichi … ni … san … SAKÉ BOMBA!“ Nejlepší je nápoj vypít okamžitě potom, co se smíchá saké s pivem. \n\nLze se setkat s obdobou saké bomby. Je možné ji smíchat s energetickým nápojem Red Bull nebo jinými podobnými drinky.\n"}
{"id": "720592", "url": "https://cs.wikipedia.org/wiki?curid=720592", "title": "Rozhovor Eirose s Charmionem", "text": "Rozhovor Eirose s Charmionem\n\nRozhovor Eirose s Charmionem (v anglickém originále „The Conversation of Eiros and Charmion“) je krátká apokalyptická a postapokalyptická sci-fi povídka amerického spisovatele a literárního teoretika Edgara Allana Poea z roku 1839.\n\nV krátkém dialogu spolu rozmlouvají dvě postavy po své smrti. Jedna z nich – Eiros – zemřela během apokalypsy, která postihla Zemi, postava jménem Charmion zemřela o 10 let dříve.\n\nEdgar Allan Poe využil k námětu povídky rozruch vyvolaný předpověďmi baptistického kněze Williama Millera o konci světa.\n\nDvě postavy – Charmion a Eiros – vedou rozhovor již v posmrtné existenci. Eiros zahynul nedávno při katastrofě, která stihla planetu Zemi, Charmion skonal o deset let dříve a je zvědavý, co se událo. Eiros mu vypráví o posledních dnech života na Zemi.\n\nVe Sluneční soustavě byla zjištěna nová kometa a astronomové spočítali, že její dráha bude kolidovat s dráhou Země. Lidé tomu příliš nevěřili, ale postupem času se potvrdilo, že se astronomové nezmýlili. I tak se lidé zatím neobávali, vědělo se, že kometa je složena z řídkých plynů. Situace se změnila v okamžiku, kdy se u obyvatel začaly projevovat první příznaky svírání na hrudi a plicích. Atmosféra doznala změny, dusík z ní byl vytlačován, přebytek kyslíku způsobil masivní zážeh a mohutné plameny pohltily zmítající se a bolestí křičící tvory.\nČesky vyšla povídka v následujících sbírkách nebo antologiích:\n\n\n\n"}
{"id": "720594", "url": "https://cs.wikipedia.org/wiki?curid=720594", "title": "Divín (hrad)", "text": "Divín (hrad)\n\nHrad Divín (1329 \"Dyun\", 1393 castrum \"Duyen\", 1467–1469 \"castrum Dywyn\") je zřícenina gotického hradu, jehož ruiny se nacházejí v obci Divín.\n\nPostaven byl někdy na přelomu třináctého a čtrnáctého století. Poprvé se připomíná v roce 1329. Postavil ho asi příslušník nějakého rodu z Lučence (Lošonciů), ale po neúspěšném spiknutí proti králi, kterého se zúčastnili i Zikmund a Štefan z Lučence, ho Matyáš Korvín v roce 1469 daroval Michalovi Orsághovi. Zanedlouho ho už vlastnil Jan Nádaši Ongor a po jeho smrti se hradu násilně zmocnil Zikmund Balaša. Za vlastnictví Balašiů bylo roku 1559 vybudováno nové předhradí s moderními obrannými prvky (bastiony a dvě nárožní bašty). Ani tato opatření však nezabránila, aby ho v roce 1575 po dlouhém obléhání nedobyli Turci, kteří ho okupovali až do roku 1593, kdy ho zpět dobylo královské vojsko spolu s Bálintem Balašem. Hradu se stalo osudným loupežné řádění jeho majitele Imricha Balaše – roku 1683 ho císařská vojska dobyla a vypálila.\n\nNa rozhraní Krupinské výšiny a Lučenské kotliny na nevysokém pahorku přímo nad centrem obce.\n\n\n"}
{"id": "720596", "url": "https://cs.wikipedia.org/wiki?curid=720596", "title": "Dobře ukrytá rozhledna Járy Cimrmana", "text": "Dobře ukrytá rozhledna Járy Cimrmana\n\nDobře ukrytá rozhledna Járy Cimrmana je rozhledna tyčící se nad městem Březová nad Svitavou v okrese Svitavy v Pardubickém kraji.\n\nKonstrukce je převážně dřevěná s celkovou výškou 20 metrů a vyhlídkovou plošinou ve výšce 15 metrů. Se stavbou se započalo v roce 2006, ta trvala rok. Slavnostní otevření, kterého se účastnili Zdeněk Svěrák, Jaroslav Weigel a Miloň Čepelka, proběhlo dne 17. června 2007. Pata rozhledny se nachází v nadmořské výšce 476 m n. m., její vrchol pak ve 496 m n. m.\n\nJméno Járy Cimrmana nesou i další rozhledny, například údajně nejnižší rozhledna světa v Semilech-Nouzově nebo Maják Járy Cimrmana v Příchovicích u Tanvaldu.\n"}
{"id": "720598", "url": "https://cs.wikipedia.org/wiki?curid=720598", "title": "Divadla v Brně", "text": "Divadla v Brně\n\nKořeny brněnské divadelní tradice sahají až do roku 1767, kdy se měla v Brně odehrát první profesionální divadelní hra, nicméně první kamenná budova divadla byla postavena až v roce 1882. Toto divadlo se nazývalo Městské (později Na hradbách a nyní Mahenovo) a hrálo pouze německy, již tři roky předtím však získalo Družstvo českého národního divadla v Brně koncesi k divadelnímu hraní. Provizorní budova byla otevřena v ulici Veveří a sloužila až do roku 1952, kdy byla stržena. Velký zlom na divadelních scénách v Brně způsobil vznik republiky v roce 1918, českému Národnímu divadlu připadly budovy divadla německého (budovy Reduty na Zelném trhu a tehdejšího divadla Na hradbách). Další scéna Národního divadla Brno, Janáčkovo divadlo, byla postavena v roce 1965. Mezi lety 1971 a 1978 byla provedena rekonstrukce Mahenova divadla, v této době byly činoherní inscenace odehrávány na brněnském výstavišti.\n\nBrněnské divadlo Reduta je nejstarší divadelní budovou ve střední Evropě. Zajímavostí je, že Mahenovo divadlo se stalo prvním plně elektricky osvětleným divadlem na evropském kontinentu, kvůli tomu musela být v blízkosti divadla dokonce postavena malá parní elektrárna a sám Thomas Alva Edison přijel roku 1911 do Brna zhlédnout svůj výtvor.\n\nDalším brněnským divadlem je Městské divadlo Brno, jeho historie sahá do roku 1945, kdy byla založena druhá činoherní scéna v Brně. První sídlo měla v Novém domově ve Falkensteinerově ulici (dnes Gorkého ulice), posléze toto divadlo bylo přejmenováno na Divadlo bratří Mrštíků a sloučeno s Divadlem Julia Fučíka. V roce 1965 bylo přestěhováno do prostor domu v Lidické ulici, kde sídlí Městské divadlo dodnes.\n\nDále v Brně působí divadlo Husa na provázku a HaDivadlo. Divadlo Husa na provázku vzniklo v roce 1967 pod vedením Bořivoje Srby, HaDivadlo bylo založeno v roce 1974 v Prostějově, tato divadla byla později připojena k tehdejšímu Státnímu divadlu Brno (nynější Národní divadlo). Herci divadla Husa na provázku hráli své hry v Procházkově síni v Domě umění města Brna a HaDivadlo v kulturním středisku v Šelepově ulici, v roce 1992 se divadla osamostatnila a získala pro svoje hry prostory na Zelném trhu. Nyní pracují spolu s divadlem U stolu v Centru experimentálního divadla. Dalšími divadly jsou autorské Divadlo Bolka Polívky, Divadlo Radost založené v roce 1949, Divadlo Polárka fungující na profesionální bázi od roku 1999, G Studio, Divadlo v 7 a půl (Kabinet múz), Divadlo Vaňkovka pro děti či Divadlo na Orlí.\n"}
{"id": "720600", "url": "https://cs.wikipedia.org/wiki?curid=720600", "title": "Moščena", "text": "Moščena\n\nMoščena (ukr. \"Мощена\", pol. \"Moszczana\") je osada ve Volyňské oblasti v Kovelském rajónu na západní Ukrajině. V roce 2010 zde žilo 581 obyvatel.\n\nByla založena v roce 1543, tedy v období, kdy tato oblast spadala pod Polsko.\n\n"}
{"id": "720601", "url": "https://cs.wikipedia.org/wiki?curid=720601", "title": "Člunek", "text": "Člunek\n\nČlunek (zdrobnělina od člun) může znamenat:\n\n\n"}
{"id": "720605", "url": "https://cs.wikipedia.org/wiki?curid=720605", "title": "Port du Louvre", "text": "Port du Louvre\n\nPort du Louvre (\"Přístav Louvre\") je bývalý přístav a dnes nábřeží s pěší zónou v Paříži. Nachází se v 1. obvodu. Svůj název získalo podle paláce Louvre, podél kterého se rozkládá.\n\nPort du Louvre vede po pravém břehu řeky Seiny mezi mosty Pont des Arts a Pont Royal. Komunikace pro pěší se rozkládá pod úrovní okolního terénu nad hladinou Seiny, nad ní vede nábřeží \"Quai François-Mitterrand\", které je součástí rychlostní komunikace \"Voie Georges-Pompidou\". Od Pont Royal pokračuje \"Port des Tuileries\".\n\nPůvodně se jednalo o skutečný říční přístav, kde obchodníci vykládali své zboží k prodeji. Dnes slouží pouze jako promenáda pro pěší.\n\n"}
{"id": "720614", "url": "https://cs.wikipedia.org/wiki?curid=720614", "title": "Bažant paví", "text": "Bažant paví\n\nBažant paví (\"Polyplectron bicalcaratum\"), nazývaný též bažant paví šedý, je poměrně rozšířený pták z čeledi bažantovitých. Je národním ptákem Barmy. Je chován v mnoha zemích včetně České republiky, protože se dokáže dobře přizpůsobit povětrnostním podmínkám.\n\nBažant paví má křídla dlouhá 39 cm (slípka) a 61 cm (kohout). Výrazný pohlavní dimorfismus se týká délky ocasu. U kohoutů je to 35 až 40 cm. Slípky mají ocas jen 23 až 25,5 cm dlouhý. Peří kohouta je převážně šedavé až šedé. Slípky mají peří nahnědlé. Obě pohlaví mají na křídlech tmavé duhové skvrny. Kohout má na hlavě hřebínek, který zvedá, když stojí proti útočníkovi. Ocas kohouta je více zaoblený a má velké duhové skvrny.\nHlas kohouta je často slyšet. Jde o charakteristické, zvukomalebné hlasité pískání nebo naopak o drsné volání, které se opakuje rychleji a rychleji po dobu několika minut.\n\nBažanta pavího lze snadno zaměnit s bažantem bělolícím (\"Polyplectron germaini\"), což je běžný druh bažanta ve Vietnamu. Má tmavě šedé peří a části obličeje jsou načervenalé.\n\nBažant paví se vyskytuje v severovýchodních pohraničních oblastech Indie a Barmy, v jihovýchodní Indonésii a na čínském souostroví Hainan. Jeho přítomnost je omezena na nížiny a lesy na úpatích hor. Většina bažantů žije v oblastech, které nemají vyšší nadmořskou výšku než 610 metrů. Byl však viděn i v nadmořské výšce až 1800 metrů.\n\nBažanta pavího najdeme hlavně v křoví, které roste podél řek. Jeho přirozeným prostředím jsou také husté, zelené lesy, kde v hustých porostech keřů, trvalek a bambusových listů vede svůj skrytý život. Jako ideální prostředí pro tento druh bažanta se jeví neobdělávaná pole, která po několika letech zarostou hustým porostem mladých stromů, keřů a popínavých rostlin.\n\nPotravu bažanta pavího tvoří zrní, bobule, semena, divoké fíky a švestky, popř. hmyz, jako jsou termiti. Při hledání potravy se bažanti pohybují tiše a nenápadně v porostu.\n\nBažanta pavího je obvykle vidět v párech nebo v malých rodinných skupinkách. Podobně jako všichni pávi, má bažant paví také typické chování během námluv (tokání). Kohout před slepicí široce roztáhne křídla a ocas, takže jsou dobře vidět duhové skvrny na peří.\n\nSlípka snese pouze jedno nebo dvě vejce. V zajetí může slípka snášku několikrát opakovat. Vejce jsou zahřívána výhradně slípkami, ale kohouti jsou nablízku. Kuřata po vylíhnutí následují matku a hledají ochranu pod jejím ocasem.\n\nBažant paví (\"Polyplectron bicalcaratum\") má 4 známé poddruhy:\n\nV Evropě je chován přibližně v pěti desítkách veřejně přístupných zoo. V rámci Česka je chován ve třech zoo zařízeních:\n\n\nV Zoo Praha byl tento druh v minulosti chován již v letech 1931–1955. V záznamech jsou také uvedeny dvě samice v letech 1975–1978. Aktuální jedinci (pár) přišli do zoo v roce 2017. Pocházejí ze soukromého chovu.\n\nBažant paví je k vidění v dolní části zoo v pavilonu Sečuán, který představuje ptačí druhy podhůří Himálaje.\n\n"}
{"id": "720617", "url": "https://cs.wikipedia.org/wiki?curid=720617", "title": "Port des Tuileries", "text": "Port des Tuileries\n\nPort des Tuileries (\"Tuilerijský přístav\") je přístav a zároveň nábřeží s pěší zónou v Paříži. Nachází se v 1. obvodu. Svůj název získalo podle Tuilerijských zahrad, podél kterých se rozkládá.\n\nPort des Tuileries leží na pravém břehu řeky Seiny mezi mosty Pont Royal a Pont de la Concorde. Komunikace pro pěší se rozkládá pod úrovní okolního terénu nad hladinou Seiny, nad ní vede nábřeží \"Quai des Tuileries\", které je součástí rychlostní komunikace \"Voie Georges-Pompidou\". Od Pont de la Concorde pokračuje \"Port de la Concorde\".\n\nVětší část dnes slouží jako promenáda pro pěší. Přístav hausbótů se nachází v prostoru mezi Passerelle Léopold-Sédar-Senghor a Pont de la Concorde.\n\n"}
{"id": "720618", "url": "https://cs.wikipedia.org/wiki?curid=720618", "title": "Jiří Hilmera", "text": "Jiří Hilmera\n\nJiří Hilmera (26. března 1925, Praha – 27. dubna 2009, Praha) byl český historik umění, specializovaný na divadelní architekturu a scénografii, pracovník státní památkové péče.\nV letech 1945–1950 vystudoval dějiny umění na Filosofické fakultě Univerzity Karlovy u prof. Antonína Matějčka, Jana Květa a Václava Mencla a obhájil zde rigorózní práci. Byl pracovníkem státní památkové péče (1947–1961) a redaktorem oborového časopisu Zprávy památkové péče (1953–1961). Zabýval se barokními divadly a barokní scénografií.Od roku 1960 spolupracoval se Scénografickou laboratoří (později Scénografický ústav), v letech 1961–1991 byl vědeckým pracovníkem v divadelním oddělení Národního muzea v Praze a správcem scénografické sbírky. \n\nV letech 1967 a 1992 byl externím přednášejícím na Katedře divadelní vědy FF UK, v letech 1997–1998 na Katedře scénografie DAMU. V letech 1994–1998 se podílel na umělecké topografii Prahy jako spolupracovník UDU AV ČR. V letech 2008–2009 byl členem mezinárodního týmu projektu Theatre Architecture in Central Europe. Jako kurátor měl na starosti sekci architektury v české národní expozici na Pražském Quadrienále (1999) a spolupracoval na výstavě Sláva barokní Čechie (2001).\n\nRoku 2006 obdržel Cenu AV ČR za vědecké dílo. Zemřel v Praze 27. dubna 2009.\n"}
{"id": "720621", "url": "https://cs.wikipedia.org/wiki?curid=720621", "title": "Intradermální kožní test", "text": "Intradermální kožní test\n\nIntradermální kožní alergický test (KAT) využívá testování alergií \"in vivo\", tzn. aplikování alergenu intradermálně. Tento typ alergenodiagnostiky je považován za „zlatý standard“. Jedná se o nejběžnější pomocnou metodu užívanou k diagnostice atopické dermatitidy, přecitlivělosti na bleší kousnutí a bakteriální hypersenzitivity psa a kočky. Používají se speciální alergické kožní sety s různými počty a typem antigenů (používají se alergeny reprezentující daný region, ve kterém se pacienti pohybují). Vypovídající hodnota ale může být ovlivněna právě alergenovými extrakty (ve veterinární medicíně není zavedena přesná typizace extraktů, je také důležité spektrum testovaných alergenů, jejich ředění, zda používáme směsi alergenů, či lépe jednotlivé alergeny, správné skladování, aplikace…). Určitě by se neměly používat humánní sety (odlišné ředění antigenů, jiné alergeny, solvens). Kožní alergický test je ale pouze metodou pomocnou, protože se lze setkat s falešně pozitivními i negativními výsledky, které jsou způsobeny celou řadou faktorů.\n\nJako falešně pozitivní reakce lze považovat takové reakce, u kterých se objevila pozitivní kožní reakce po aplikaci alergenu, ale není doprovázena IgE zprostředkovanou reakcí. Mezi takové reakce lze zařadit:\n\n\nMezi nejčastější příčiny falešně negativní reakce patří:\n\n\nUvádí se, že asi 10 až 30 % psů s atopickou dermatitidou může vykazovat falešně negativní reakce. Z uvedeného vyplývá, že je nutné mít tyto možnosti falešných výsledků na paměti při interpretaci výsledků.\n\nPři testování pacienta se musí nejdříve zjistit, zda je vůbec testovatelný (zkouška pomocí aplikace ředěného histaminu intradermálně). Pokud se neobjeví kopřivkový pupen po 15–30 minutách, nelze pacienta testovat. Testovat nelze ani pacienta s celotělovými změnami (pro tyto případy se používá další pomocnou metoda, tj. \"in vitro\" testace specifických IgE protilátek ze séra pacienta).\n\nPacient se testuje v boční poloze (pokud je pacient klidný, nemusí se ani použít sedaci), kdy na boční straně hrudníku se vystříhá srst, centrofixem se označí místa vpichu a přísně intradermálně se aplikují jednotlivé alergeny. Současně se aplikují i pozitivní (histamin) a negativní (fyziologický roztok) kontrolní roztoky. Výsledky testu se odečítají za 15–30 min, dle doporučení výrobce. Vzniklé kopřivkové pupeny se změří (délku, šířku) a porovnají s kontrolou.\n\n\n"}
{"id": "720626", "url": "https://cs.wikipedia.org/wiki?curid=720626", "title": "Dobrá Niva (hrad)", "text": "Dobrá Niva (hrad)\n\nDobrá Niva je zřícenina hradu v podhůří pohoří Javorie na středním Slovensku nad obcí Podzámčok.\n\nHrad byl založen jako strážní hrad v polovině 13. století po vpádech Tatarů. První písemná zmínka pochází z roku 1305, kdy je pod názvem \"castrum Dobronya\" uveden jako centrum Dobronivského komitátu. V 15. století se dostal do vlastnictví uherských králů, ale už v roce 1500 jej vlastnil rod Verboczi. Ti jej ale nevlastnili dlouho, protože podporovali Jana Zápolského. Po jeho porážce byl zkonfiskován. V roce 1583 na hrad zaútočil fiľakovský beg, jehož útok se podařilo odvrátit za pomoci posil ze Zvolenu. Hrad však panstvo opustilo a zůstala zde vojenská posádka. V následujících letech se majitelé často měnili až v roce 1614 se dostal do vlastnictví Esterháziů, kteří jej vlastnili do roku 1805, kdy jej koupila královská komora. Hrad poté rychle pustl.\n\nPřesná podoba není známa. Pravděpodobně součástí byl dvouposchoďový palác, věž a kamenné hradby. Obrana byla posílena zemním valem, příkopem a flankovacími baštami. Dnes z hradu zbylo pouze torzo.\n\n\n"}
{"id": "720627", "url": "https://cs.wikipedia.org/wiki?curid=720627", "title": "Pyotraumatická dermatitida", "text": "Pyotraumatická dermatitida\n\nPyotraumatická dermatitida, akutní mokvavá dermatitida (\"dermatitis pyotraumatica\", \"acute moist dermatitis\") nebo také „horké místo“ (\"Hot spot\") je onemocnění kůže postihující nejčastěji psy. \n\nToto onemocnění je způsobeno autotraumatizací, kdy se pacient škrábe, kouše nebo odírá místa v důsledku lokální bolestivosti nebo pocitu svědění. Mezi vyvolávající příčiny těchto nepříjemných pocitů patří alergie na bleší kousnutí, reakce na jiný bodavý hmyz, zevní parazité jako např. klíšťata, problémy s paraanálními váčky, cizí tělesa (trny, osiny, semena...), povrchová poranění (pokousání), zplstnatělá srst, drobné nečistoty, povrchová poranění, zánět zevního zvukovodu, kontaktní dráždivé látky apod. V důsledku až maniakální traumatizace postiženého místa dochází během několika minut až hodin k tvorbě zarudlého, mokvavého ložiska bez srsti, které je silně svědivé. Takové „horké místo“ se nachází zpravidla v blízkosti prvotního problému.\n\nPredisponovaná jsou dlouhosrstá plemena s bohatým a hustým osrstěním jako např. svatobernardský pes, novofundlanský pes, německý ovčák, čau-čau, bernský salašnický pes, zlatý retrívr, ale i některá krátkosrstá (rotvajler). Onemocnění většinou vzniká v teplém a vlhkém letním počasí, kdy nedochází ke správné ventilaci kůže. Komplikujícím faktorem je špatně udržovaná zplstnatělá srst. Pokud není léčba rychle zahájena, proces se rychle šíří a onemocnění se může šířit i do chlupových folikulů, případně ještě hlouběji.\n\nRychle se rozvíjející změny mají většinou kruhový tvar o průměru několika centimetrů. Jsou silně červeně zabarvené, tvoří se mokvavé eroze a dochází k lokální ztrátě srsti. Postižené místo na sebe upozorní přítomností chlupů, které jsou slepené raným sekretem a nutkavou snahou zvířete o další traumatizaci léze. Nacházíme zpravidla pouze jedno pyotraumatické ložisko s dominantní lokalizací v bederní a křížové krajině, na bocích stehen, v okolí ocasu, na krku a poblíž uší.\n\nOnemocnění diagnostikujeme na základě anamnézy, klinických příznaků a souvislosti s primární příčinou.\n\nLéčba bývá úspěšná, ale musíme s ní začít včas. Okolí mokvavého procesu odmastíme, ostříháme a lézi vyčistíme jemným dezinfekčním roztokem (chlorhexidin, etyllaktát). Někdy je zapotřebí před vlastním ošetřením pacienta sedovat kvůli enormní bolestivosti. Následující léčba spočívá v aplikaci adstringentních roztoků. V současnosti doporučujeme použití veterinárních šamponů s potřebnými účinky (antiseptický, adstringeční, s lokálními anestetiky…). U vysoce zánětlivých a bolestivých stavů, kdy je nutné přerušit bludný kruh svědivosti (pruritu), bolesti a traumatizace, je možné podávat kortikoidy 5–7 dní. Použití límce zabrání automutilaci. Nejdůležitějším terapeutickým zásahem je odstranění vyvolávající příčiny. Pokud se vyvine stav pyotraumatické folikulitidy je většinou potřeba nasadit celkově i antibiotickou léčbu. \n\nPro prevenci se doporučuje pravidelná péče o srst, čištění uší, kontrola naplněnosti análních váčků a dodržování antiparazitární program (protibleší program a boj proti klíšťatům).\n\n"}
{"id": "720631", "url": "https://cs.wikipedia.org/wiki?curid=720631", "title": "Lytkarino", "text": "Lytkarino\n\nLytkarino ( ) je město v Rusku, v Moskevské oblasti, na západním břehu řeky Moskvy. Město leží asi 8 km jihovýchodně od Moskvy a 10 km jižně od města Ljubercy. Status města Lytkarino obdrželo v roce 1957. Podle sčítání lidu z roku 2010 zde žilo 55 100 obyvatel\n\n"}
{"id": "720632", "url": "https://cs.wikipedia.org/wiki?curid=720632", "title": "Pao-ťia", "text": "Pao-ťia\n\nPao-ťia (; doslova „hlídky a desítky“) byl systém organizace domácností zavedený v sungské Číně v průběhu reforem Wang An-š’a v letech 1069–1076 k organizaci místní obrany. Znovu oživen byl v říši Ming v 16. století, přetrval i v říši Čching až do 19. století.\n\nRoku 1069 zaujal přední místo ve vládě čínské říše Sung Wang An-š’, s podporou císaře zavedl reformy státních financí, vojenství i vzdělávání. Součástí reforem bylo zavedení systému \"pao-ťia\". Obyvatelstvo říše bylo rozděleno do skupin - deset rodin tvořilo \"pao\" (), pět \"pao\" tvořilo \"ta-pao\" (velké \"pao\"). Každé \"pao\" bylo zodpovědné za vybavení a výcvik určitého množství vojáků. Wang An-š’ se tímto systémem místní domobrany snažil zlepšit stav ozbrojených sil státu. Současně \"pao-ťia\" fungovala jako systém kolektivní zodpovědnosti obyvatelstva.\n\nPodobně byla kolektivní odpovědnost poddaných organizována pod jiným jménem už v období válčících států a za dynastie Severní Wej.\n\nSystém \"pao-ťia\", čili „hlídek a desítek“ byl v mingském státě obnoven k vytvoření místní domobrany. Systém \"li-ťia\" (deset domácností tvoří \"ťia\", deset \"ťia\" jedno \"li\"), zavedený koncem 14. století a původně určený pro výběr daní a organizaci pracovní povinnosti, byl totiž nepoužitelný, protože po století existence nedával přehled o mužích nutných k zorganizování místní obrany. \n\nIdeálně deset rodin tvořilo \"ťia\" () a deset \"ťia\" jedno \"pao\". Reálně počet rodin v \"ťia\" kolísal od čtyř do čtrnácti, podobně i počet \"ťia\" v \"pao\". Organizace \"pao-ťia\" byla založena na rodinách v kontrastu k systému \"li-ťia\", kde se \"ťia\" skládaly z domácností (které mohly zahrnovat více spřízněných rodin). Hlavy rodin se střídaly ve vedení \"ťia\" i \"pao\". V Ťiang-nanu mezi \"ťia\" a \"pao\" existoval mezistupeň \"tang\" o 30 rodinách. Vyšší jednotka sestávající z několika \"pao\" se nazývala \"tchuan\" (, pluk). \n\nMístní domobrana organizovaná v „hlídkách a desítkách“ se objevovala od 40. let 15. století, tehdy ve Fu-ťienu proti ilegální těžbě stříbra. Vláda v instrukci z roku 1548 doporučovala okresním přednostům vytváření „hlídek a desítek“, pokud potřebovali bránit okres před piráty nebo bandity. Vůdcové \"pao\" a \"ťia\" byli také zodpovědní za udržení pořádku v místech. Časem úkoly systému \"pao-ťia\" splývaly se systémem \"li-ťia\" a hlavy \"ťia\" a \"pao\" se stali představiteli místní samosprávy zprostředkující mezi úřady a obyvatelstvem. Do konce mingského období v polovině 17. století se systém \"pao-ťia\" rozšířil na polovinu Číny.\n\nV říši Čching deset rodin tvořilo \"pchaj\" (), deset \"pchaj\" jedno \"ťia\" a deset \"ťia\" jedno \"pao\". Čchingská vláda systém \"pao-ťia\" zavedla v celé Číně. Zajišťoval místní obranu a veřejný pořádek i soupis obyvatelstva, od roku 1835 též výběr některých daní. V 19. století byl nicméně už do značné míry nefunkční.\n"}
{"id": "720633", "url": "https://cs.wikipedia.org/wiki?curid=720633", "title": "Říše Čching", "text": "Říše Čching\n\nŘíše Veliká Čching (), po dobytí Číny též Říše středu (), byl oficiální název multikulturního, původem mandžuského, státu čchingské dynastie Aisin Gioro, který počínaje rokem 1644 během několika desetiletí ovládl čínskou říši Ming a panoval Číňanům a dalším národům do začátku 20. století. Vznikl roku 1636 reorganizací říše Pozdní Ťin rozkládající se v jižním Mandžusku, zanikl roku 1912, kdy byla v čínské sinchajské revoluci svržena vláda mandžuské dynastie a ustavena Čínská republika.\n\nPočátky čchingskému státu dal koncem 16. století džürčenský náčelník Nurhači, který zorganizoval kmeny Džürčenů jižního Mandžuska do armády Osmi korouhví a roku 1616 svůj stát pojmenoval Pozdní Ťin. Jeho nástupce Chuang Tchaj-ťi přejmenoval svůj národ na Mandžuy, stát na Veliká Čching a postupně vytěsnil čínskou říši Ming z poloostrova Liao-tung. Roku 1644 armáda protimingského čínského povstalce Li C’-čchenga dobyla mingskou metropoli Peking. Wu San-kuej, velitel mingské armády bránící Velkou čínskou zeď proti Čchingům, se podrobil Čchingům a společně s nimi porazil povstalce. Severní Čínu Mandžuové obsadili rychle, dobývání jižní Číny se protáhlo do roku 1683, kdy již panoval císař Kchang-si (vládl 1661–1722). Za císaře Čchien-lunga (vládl 1736–1796) v deseti velkých taženích čchinský stát rozšířil svá území v centrální Asii.\n\nTřebaže se první čchingští vládci drželi mandžuského způsobu života a s čínským titulem císaře nosili i mongolský titul chána a podporovali tibetský buddhismus, při spravování své říše používali tradiční čínské konfuciánské přístupy a čínský byrokratický aparát. Zachovali systém úřednických zkoušek, pomocí nichž nabírali čínské úředníky do státní správy a převzali čínské pojetí mezinárodních vztahů předpokládající vazalské vztahy s okolními státy.\n\nČchien-lungova vláda byla obdobím nejvyšší moci říše, po kterém nastal postupný pokles. Obyvatelstvo vzrostlo do cca 400 milionů, ale daně a státní příjmy celkem zůstaly nízké, což založilo budoucí finanční problémy státu. Všeobecně se rozšířila korupce, šířila se lidová povstání, ale vládnoucí elita zůstávála u starých způsobů žití a vládnutí, přes změny probíhající ve světě. Po porážce Čchingů v první z opiových válek vnutily evropské státy říši nerovné smlouvy, v nichž zakotvily pro sebe výhodný svobodný obchod, extrateritorialitu svých občanů a otevření některých přístavů, které se dostaly pod jejich kontrolu. Současně v nepokojích, zejména povstání tchaj-pchingů (1850–1864) a povstání čínských muslimů (1855–1873) zahynuly miliony lidí, takže v letech 1850–1873 se počet obyvatel říše Čching snížil z 410 na 350 milionů. V reakci na tyto katastrofy se v období čchingské restaurace pokusily čínské elity pomocí modernizačních reforem posílit konfuciánský řád a čchingskou vládu. Snažení reformního hnutí však vyústilo v porážku čchingské říše v první čínsko-japonské válce, ve které Čchingové ztratili Tchaj-wan a vliv v Koreji. Neuspělo ani sto dní reforem roku 1898 zrušených císařovnou Cch’-si, od 60. let faktickou vládkyní země. Spory o práva evropských států se vylily v proticizinecké povstání boxerů, k jehož potlačení do Číny vtrhly evropské armády, které porazily i vládní vojsko a obsadily Peking.\n\nČchingská vláda reagovala novým kolem reforem, nicméně po smrti Cch’-si se v odporu proti konzervativné vládě spojili reformátoři i místní elity a roku 1911 začaly nepokoje, které přerostly v sinchajskou revoluci, jejímž výsledkem byla roku 1912 rezignace posledního čchingského císaře Pchu Iho a vyhlášení Čínské republiky.\n\n"}
{"id": "720636", "url": "https://cs.wikipedia.org/wiki?curid=720636", "title": "Bad Hall", "text": "Bad Hall\n\nBad Hall je město v rakouské spolkové zemi Horní Rakousy v okrese Steyr-venkov. Žije zde obyvatel.\n\nSousední obce: Rohr im Kremstal, Sierning, Kremsmünster, Adlwang, Waldneukirchen a Pfarrkirchen bei Bad Hall.\n\nNa znaku obce je zobrazena místní kaple svaté Margarety \"pod sedmi lipami\", která hrála v historii sídla významnou roli (např. volby radních).\n\nJiž Keltové znali toto místo, kde lze nalézt sůl. Roku 777 se o něm zmiňují zápisy kláštera v Kremsmünsteru. Postupně zde vzniklo sídlo, které v roce 1287 získalo trhové právo. Během napoleonských válek byla obec několikrát obsazena vojsky. Na počátku 19. století se začalo s komerčním využíváním zdejších minerálních pramenů s významným obsahem jodu pro léčebné účely. Od roku 1876 má obec označení \"Bad\" - lázně. V roce 1880 zde v lázeňském orchestru debutoval jako dirigent tehdy dvacetiletý Gustav Mahler.\n\nMezi místní památky patří řada staveb spojených z lázeňstvím.\n\nObecní rada po komunálních volbách v roce 2009:\n\n"}
{"id": "720637", "url": "https://cs.wikipedia.org/wiki?curid=720637", "title": "Nymburská rezoluce mladočechů", "text": "Nymburská rezoluce mladočechů\n\nNymburská rezoluce mladočechů je politický dokument, který 23. 9. 1894 schválila nadpoloviční většina delegátů zemském sjezdu důvěrníků mladočeské strany v Nymburku. Byla vypracována Josefem Kaizlem, Josefem Heroldem, Karlem Kramářem, Gustavem Eimem, Bedřichem Pacákem a několika dalšími předními politiky. Strana se tímto programovým prohlášením přihlásila ke \"konstruktivní opozici\" proti \"planému radikalismu\".\n\nRezoluce je rozdělena do tří samostatných oddílů:\n\nVstřícně se vyjádřila ke vzniku české konzervativní strany, odmítavě se postavila k vytvoření české klerikální strany. Záporné stanovisko delegáti zaujali k založení pokrokové strany, ačkoliv vítali \"každé pokrokové hnutí v našem dorostu\". Opatrně byl zde formulován vztah k sociální demokracii.\n\nO dva roky později (1896) byla shromážděním mladočeských poslanců přijata Pražská rezoluce mladočechů, která potvrzovala a dále rozvíjela závěry nymburské rezoluce.\n\n"}
{"id": "720638", "url": "https://cs.wikipedia.org/wiki?curid=720638", "title": "Déjà Q", "text": "Déjà Q\n\n„Déjà Q“, v originále „Déjà Q“, je v pořadí třináctá epizoda třetí sezóny seriálu \"\".\n\nV této epizodě se posádka lodi USS Enterprise D snaží zamezit pádu měsíce obydlené planety Bre'el IV na její povrch. Tento úkol jim zkomplikuje bytost Q, který se z nenadání na Enterprise objeví a tvrdí, že mu byly odňaty všechny jeho schopnosti a že musí nadále žít život obyčejného smrtelníka.\n\nUSS Enterprise D přiletí k obydlené planetě Bre'el IV, aby zabránila blížící se katastrofě plynoucí z postupujícího pádu jejího asteroidického měsíce na povrch. Po příletu již planeta zažívá neblahé účinky působení gravitačního pole tohoto měsíce. Z nenadání se na můstku Enterprise objeví ve vzduchu nahý Q a spadne na podlahu. Říká, že byl vyloučen z Q-kontinua a zbaven svých schopností. Na svou žádost se stal člověkem a byl přenesen na Enterprise. Kapitán Picard respektuje jeho přání, aby s ním bylo zacházeno jako s člověkem, a vsadí jej do vězení.\n\nJak měsíc pokračuje ve svém sestupu a posádce Enterprise se jej již nedaří zadržovat, Q nabídne asistenci za pomoci svých znalostí. Poté, co je svědkem dalšího neúspěšného pokusu o zastavení měsíce, jeho rada zní: „Změňte gravitační konstantu vesmíru,“ což je zpočátku zavrhnuto. Q vůbec poprvé pocítí hlad, a tak jej Dat zavede do jídelny v „přední desítce“ a navrhne mu, aby si dal čokoládový zmrzlinový pohár. Ten samý, který si dává poradkyně Troi, když má špatnou náladu. Poté, co si jich objedná deset, je jeho hlad rychle přebit setkáním s Guinan, která využije jeho momentální zranitelnosti a píchne ho vidličkou, aby se přesvědčila, zda je opravdu tím, za koho se vydává a zda se nejedná jen o nějakou z jeho dalších her. Chvíli poté jej obklopí oblak mikroskopických vetřelců nazývaných Clamariané, které Q kdysi trýznil. Když nyní zjistili, že je bezmocný, chtějí se pomstít. Poté, co Enterprise zvedne štíty, aby na něj nemohli dále útočit, Picard poznamená, že Q si vlastně vybral Enterprise proto, aby zde nalezl útočiště před mimozemskými druhy, které vůči němu chovají zášť.\n\nQova myšlenka manipulace s gravitačním polem měsíce vnukne nápad La Forgeovi a pokusí se jej otestovat. Nicméně tento pokus oslabí štíty Enterprise a na Q opět zaútočí Clamariané. Dat se pokusí zasáhnout a zabránit jejich útoku, ale je zasažen elektřinou a jeho pozitronický mozek se téměř usmaží. Když Q vidí, že jeho přítomnost na Enterprise způsobuje mnoho potíží, vezme si raketoplán a loď opustí. Nedaří se jej ani transportovat zpět, ani jej zachytit vlečným paprskem. Když Clamariané proniknou i do raketoplánu, objevuje se druhý Q a informuje jej, že Q-kontinuum je vzhledem k jeho počínání na Enterprise ochotné mu dát druhou šanci a navrátí mu zpět jeho schopnosti. Svou opět nabytou silou přenese Clamariany se škodolibou radostí na dlaň své ruky. Druhý Q mu připomene, že by měl jednat v souladu s právě prožitou zkušeností, a tak neochotně mikroskopické mimozemšťany propustí, aniž by jim ublížil. Pak se triumfálně vrátí na můstek Enterprise, vrátí měsíc planety Bre'el na jeho oběžnou dráhu a k Picardově nelibosti začne oslavovat společně s kapelou mariachi, kterou vytvořil. Než odejde, věnuje Datovi malý dárek, aby si chvíli užil, jaké to je být člověkem: Několik sekund upřímného smíchu.\n\n"}
{"id": "720641", "url": "https://cs.wikipedia.org/wiki?curid=720641", "title": "Příběh z Rozeklaných hor", "text": "Příběh z Rozeklaných hor\n\nPříběh z Rozeklaných hor (v anglickém originále \"A Tale of the Ragged Mountains\") je krátká dobrodružná sci-fi povídka amerického spisovatele a literárního teoretika Edgara Allana Poea z roku 1844.\n\nDěj povídky je zasazen do blízkosti města Charlottesville ve Virginii (je to jediný Poeův příběh odehrávající se ve Virginii). Čtenář se v ní setká s těmito tématy:\n\nVypravěč příběhu se seznámí poblíž města Charlottesville ve Virginii s mladým mužem jménem Augustus Bedloe. Na Augustovi, ačkoli se zdá být mladým, je něco tajuplného a hluboce melancholického. Jakoby se z něj šířila neutuchající chmura. On sám si je tohoto svého dojmu na okolí vědom a snaží se jej omlouvat. Trpí neuralgickými záchvaty a již mnoho let jej ošetřuje doktor Templeton, jenž je velkým zastáncem mesmerismu. Uplatněním magnetické léčby se mu podařilo zmírnit bolesti pana Bedloe a ten svolil k další léčbě.\n\nBedloe má velmi citlivou a vznětlivou povahu, bohatou plodnou fantazii, kterou navíc podněcuje značnými dávkami morfia. Jednoho dne se vypraví na procházku do nedalekých hor a vrátí se pozdě večer, kdy už o něj přátelé mají obavy. Bedloe jim vypráví neobyčejné dobrodružství, které na výletě zažil.\n\nProchází hornatou oblastí a dostane se do zajímavé rokle. Domnívá se, že na toto místo ještě nikdy nevstoupil člověk. Začne se snášet mlha a morfium mu jitří smysly. Postupuje dál a najednou uslyší zvuk bubnu. Není si jist, zda dobře slyší, vzápětí se kolem něj prožene polonahý snědý muž pronásledovaný hyenou. Je přesvědčen, že se mu to zdá. Když vítr rozfouká mlhu, zhlíží z úpatí hory na rozsáhlou planinu, kterou protéká řeka. Na jejím břehu se rozkládá orientální město s křivolakými uličkami, bazary a minarety. Život ve městě jen kypí, slyší hluk davu, vřeštění opic a bučení dobytku. Sejde dolů do města.\n\nZničehonic se ocitne v bojové vřavě a přidá se ke slabší straně, ozbrojí se zbraní padlého důstojníka a bojuje, aniž pořádně tuší s kým. Jeho spojenci jsou oděni v britských stejnokrojích a většina mužů má na sobě indickou uniformu. Rozzuřený dav obléhá nádherný palác, Bedloe se ujímá iniciativy a s několika obránci podniká výpad, boj se přesune do úzké uličky, kde je zasažen otráveným šípem.\n\nBedloe prožívá oddělení duše od těla, jež odplouvá lehounce zpátky k místu v rokli, kudy se sem dostal. Tam protagonista zvláštní události opět nabude vědomí a je schopen se vrátit z hor domů.\n\nDr. Templeton má pro tuto neobyčejnou příhodu vysvětlení. Ukáže svému pacientovi Augustu Bedloe obrázek, který ho velmi rozruší. Je na něm doktorův přítel pan Oldeb, s nímž se Templeton seznámil v Kalkatě. Je velmi podobný na pana Bedloa a popis města přesně sedí na indické Banáras na řece Ganze. Vše, co Augustus popsal, se odehrálo během povstání Čejeta Singa v roce 1780. Oldeb padl v postranní uličce zasažen šípem.\n\nTýden po této události se objeví v charlottesvillských novinách krátký článek sdělující, že pan Augustus Bedlo (bez \"e\" na konci) zemřel při pouštění žilou - do nádoby se dostala jedovatá pijavice. Ta tvarem připomínala hrot otráveného šípu a byla Augustovi přiložena na pravý spánek - do stejného místa byl zasažen Oldeb.\n\nVelmi podivná zpráva, pomyslí si vypravěč. Tisková chyba? Vždyť Bedlo - čteno pozpátku - je přece Oldeb.\nNěkteří kritikové, např. E.F. Bleiler a Doris V. Falk kritizují povídku pro její nedostatečnou srozumitelnost a absenci literární sofistikovanosti. Argumentují, že její nejednoznačnost spíše škodí než napomáhá její literární kvalitě zejména ve světle autorových dobře zpracovaných děl, která jsou mu příznačná. Ostatní kritika spatřuje v zaměření se na mesmerismus (= biomagnetismus) slabinu povídky. Tvrdí, že příliš posouvá text do vědecké roviny a odvádí pozornost od příběhu.\n\nČesky či slovensky vyšla povídka v následujících sbírkách nebo antologiích:\n\nPod názvem Příběh z Rozeklaných hor:\n\nPod názvem Príbeh zo Skalnatých hôr:\n\n"}
{"id": "720642", "url": "https://cs.wikipedia.org/wiki?curid=720642", "title": "František Čečetka", "text": "František Čečetka\n\nFrantišek Čečetka (16. ledna 1917, Luže – 4. srpna 1982, Ostrava) byl český prozaik a dramatik.\n\nVystudoval Učitelský ústav v Litomyšli a poté učil na celé řadě základních škol na severní Moravě a ve Slezsku (v letech 1974–1982 žil v Bohumíně). Od roku 1972 do roku 1978 byl ředitelem ostravského nakladatelství Profil. Ve své tvorbě pro dospělé čtenáře ovlivněné vesnickým prostředím, ve kterém jako učitel působil, zobrazoval zejména socialistické proměny venkova. Spolupracoval také s rozhlasem a televizí, ale nejznámější je jako autor knih pro děti a mládež. Mnohé jeho pohádky a povídky pro děti mají však charakter politické agitky.\n\n\n\n"}
{"id": "720645", "url": "https://cs.wikipedia.org/wiki?curid=720645", "title": "Třída Hydra", "text": "Třída Hydra\n\nTřída Hydra je třída víceúčelových fregat řeckého námořnictva. Jedná se o německou modulární konstrukci typové řady MEKO 200 loděnice Blohm + Voss, označenou MEKO 200 HN. Všechny čtyři jednotky jsou stále v aktivní službě.\n\nObjednány byly celkem čtyři fregaty této třídy. První kus postavila německá loděnice Blohm + Voss v Hamburku, přičemž další tři postavila řecká loděnice Hellenic SY Skaramanga. Celá čtveřice byla stavěna v letech 1990–1998. Fregaty nesou jména \"Hydra\" (F-452), \"Spetsai\" (F-453), \"Psara\" (F-454) a \"Salamis\" (F-455). Další dvě požadované fregaty nebyly postaveny, protože Řecko výhodně získalo nizozemské fregaty třídy \"Kortenaer\".\n\nV dělové věži na přídi je jeden americký 127mm kanón Mk 45, který doplňují dva 20mm systémy blízké obrany Phalanx CIWS. K ničení vzdušných cílů slouží šestnáctinásobné vertikální vypouštěcí silo řízených střel Sea Sparrow, umístěné mezi komínem a hangárem. Ve středu plavidla jsou umístěny dva čtyřnásobné kontejnery Mk 141 pro protilodní střely Harpoon. Protiponorkovou výzbroj tvoří dva trojhlavňové 324mm protiponorkové torpédomety MK 32. Na zádi fregat je přistávací paluba a hangár pro uskladnění jednoho vrtulníku.\n\nPohonný systém je koncepce CODOG. Pro ekonomickou plavbu slouží dva diesely MTU 20V956 TB 82, přičemž v bojové situaci lodě pohání dvě plynové turbíny General Electric LM2500. Nejvyšší rychlost dosahuje 32 uzlů.\n"}
{"id": "720649", "url": "https://cs.wikipedia.org/wiki?curid=720649", "title": "Říman (Erfurt)", "text": "Říman (Erfurt)\n\nŘíman je socha znázorňující od hlavy až k patě ozbrojeného římského válečníka s insigniemi římské republiky a s erfurtskou městskou zástavou v pravé ruce, která stojí na náměstí Fischmarkt v durynském hlavním městě Erfurtu, přímo naproti radnice.\n\nOd roku 1448 stála v Erfurtu, v sousedství kostela zasvěceného sv. Martinu z Tours socha tohoto světce. Martin z Tours je patronem města Mohuč, katedrály v Mohuči a mohučského biskupství s tím že, tamní kurfiřt byl formálním vládcem města. Tím pádem byl tento patron přenesen také na Erfurt. Socha Martina z Tours byla při povstání proti mohučskému kurfiřtu během německé selské války v roce 1525 na příkaz vrchního radní stržena.\n\nMohučský arcibiskup naléhal na vytvoření nové sochy sv. Martina. Městská rada pověřila vytvořením sochy „Muže na sloupu“, v Erfurtu žijícího Nizozemce, Israele von der Milla. Socha odkrytá 6. listopadu 1591 před renesanční budovou Haus zum Breiten Herd byla lidmi zprvu označována jako „muž“ či jako „Říman“. Soše byl postupem času přisouzen význam Rolanda, díky čemuž tak byla také stále častěji jako Roland označována. Teprve ve 20. století se přišlo na původní význam sochy a Říman byl vyňat ze seznamu Rolandů.\n\nSoučasný podstavec pochází z 18. století. Roku 1886 byl Říman umístěn na své dnešní místo.\n\nV letech 1991–1992 byla socha restaurována, jelikož škodlivým působením povětrnostních vlivů získala tmavě šedou barvu.\n"}
{"id": "720651", "url": "https://cs.wikipedia.org/wiki?curid=720651", "title": "Římskokatolická akademická farnost Olomouc", "text": "Římskokatolická akademická farnost Olomouc\n\nŘímskokatolická akademická farnost Olomouc vznikla 1. ledna 2006 přejmenováním tehdejší \"Římskokatolické duchovní správy u kostela Panny Marie Sněžné\" (zř. v lednu 2002) za účelem „zdůraznění specifického charakteru“. Pastorační péče je vedena o osobní společenství studentů, akademických pracovníků a dalších zaměstnanců vysokých škol v Olomouci, včetně jejich rodinných příslušníků.\n\nFarním kostelem je kostel Panny Marie Sněžné.\n\nJako farář (resp. zatím administrátor) zde od září 2011 do února 2018 působil P. Petr Havlíček SJ. (v akademickém roce 2014/2015 jej zastupoval P. Miroslav Herold SJ.), od března 2018 pak P. Jan Regner SJ.\n\nV květnu 2018 ve farnosti uděloval svátost biřmování biskup Antonín Basler. \n\n"}
{"id": "720659", "url": "https://cs.wikipedia.org/wiki?curid=720659", "title": "Bažant krvavý", "text": "Bažant krvavý\n\nBažant krvavý (\"Ithaginis cruentus\"), je pták z čeledi bažantovitých, který žije v jižní Asii. V chovech se vyskytuje jenom výjimečně. Je zvyklý na chladný a čistý vzduch asijských hor.\n\nDélka těla kohouta bažanta krvavého se pohybuje v rozmezí 44 až 48 cm, což odpovídá malé drůbeži. Slípky jsou ještě o něco menší než kohouti. Délka těla leží v rozmezí 40 až 42 cm. Hmotnost bývá 410 až 620 gramů.\n\nPeří bažanta krvavého je hebké. Ocas je tvořen čtrnácti ocasními pery. Zobák je krátký a zahnutý směrem dolů. Kůže okolo očí je oranžová a v období rozmnožování u kohouta jasně červená. Nohy jsou v poměru k tělu dlouhé a tlusté. Jejich barva je oranžová. Bažant krvavý má celkem jedenáct poddruhů, které jsou rozděleny do skupin podle barvy křídel.\n\nBažant krvavý žije v horách Nepálu, Sikkimu, severní Barmy, Tibetu a ve střední a jižní Číně. Bažanti preferují jehličnaté a smíšené lesy a křoviny v oblasti blízko sněžné čáry. Pohybují se v závislosti na ročním období. V létě jsou ve vyšší nadmořské výšce. S příchodem sněhu na podzim a v zimě se stěhují do níže položených oblastí.\n\nBažant krvavý konzumuje pupeny, výhonky a listy listnatých stromů a jehličnanů, bambusové listí a trávu, lišejníky, mechy, bobule, semena a v létě i hmyz.\n\nHnízdí v období od poloviny dubna do června, přičemž nejvíce hnízd je vidět v květnu. Hnízdo bývá umístěno v trávě u paty bambusové houštiny, keřů jalovce a rododendronů, ale také v podrostu borového lesa. Slípka udělá mělké hnízdo, vyložené listím, kořínky a mechem. Naklade do něj 5 až 12 vajec. Inkubační doba trvá 27 až 29 dní.\n\n\n"}
{"id": "720663", "url": "https://cs.wikipedia.org/wiki?curid=720663", "title": "Will Claye", "text": "Will Claye\n\nWill Claye (* 13. června 1991 Tuscon, Arizona) je americký atlet, který na MS v atletice 2011 v jihokorejském Tegu vybojoval výkonem 17,50 metru bronzovou medaili v trojskoku. Na témže šampionátu postoupil rovněž do finále skoku do dálky, kde obsadil 9. místo.\n\nV roce 2012 se stal v Istanbulu halovým mistrem světa, když jeho nejdelší pokus měřil 17,70 m.\n\n"}
{"id": "720682", "url": "https://cs.wikipedia.org/wiki?curid=720682", "title": "Státní pokladna", "text": "Státní pokladna\n\nStátní pokladna (státní pokladnice, pokladnice státu) jsou v původním významu centralizované finanční prostředky sloužící ke krytí státních výdajů. Po 2. sv. válce začala st. pokladna v některých zemích fungovat i jako bankéř státu. V socialistických zemích se tímto pojmem rozuměl státní rozpočet. Také současný význam pojmu se může v různých zemích lišit.\n\nV některých zemích se pravomoc státní pokladny zaměřuje pouze na funkce řízení pokladních operací a dluhu, v dalších zemích je řízení dluhu vykonáváno nezávislými agenturami. V jiných zemích vykonává státní pokladna kontrolu realizace rozpočtu a/nebo vládního účetnictví. Někdy je útvar státní pokladny podřízenou agenturou ministerstva financí, v dalších zemích je na ministerstvu financí nezávislý. V takovýchto případech je nezbytná úzká koordinace mezi ministerstvem financí a státní pokladnou, protože realizace rozpočtu musí být založena na prioritách stanovených v rozpočtu.\n\nStátní pokladna Centrum sdílených služeb, s. p. (SPCSS) je přímo řízená organizace Ministerstva financí. Hlavním předmětem činnosti Státní pokladny Centra sdílených služeb, je poskytování služeb provozu IT (infrastruktury, výpočetního výkonu, OS, databází a aplikací v datových centrech).\nNa webu Státní pokladny jsou však uvedeny tyto hlavní funkce:\nZákladním cílem \"projektu\" Státní pokladny je zabezpečení kvalitních, včasných a jednotných informací nezbytných pro správné a objektivní řízení státních financí. K tomuto účelu je budován Integrovaný informační systém Státní pokladny (IISSP).\n\nAerarium (lat. od aes kov, peníze) publicum neb jen publicum, t. ae., též ae. publicum populi Romani, ae. Saturni bylo místo v Římě, kde uschovány byly státní peníze římské, státní pokladna; metonymicky znamená ae. poklad státní sám. Viz odkaz na Aerarium níže.\n"}
{"id": "720686", "url": "https://cs.wikipedia.org/wiki?curid=720686", "title": "Dobrá Voda (hrad)", "text": "Dobrá Voda (hrad)\n\nHrad Dobrá Voda stojí na východním okraji Malých Karpat v Dobrovodském krasu, nedaleko obce Dobrá Voda v přírodní rezervaci Slopy.\n\nHrad byl postaven někdy mezi lety 1262–1316. Stál na území, které roku 1262 uherský král Bela IV. věnoval Hlohoveckému panství. První písemná zmínka pochází z roku 1316, kdy se dostal do ruky Matúše Čáka Trenčianského. Protože na hradě nesídlila župa a ani se zde nenacházela významná obchodní cesta, neexistují záznamy z dřívější doby. Svojí rozlohou 0,84 hektaru se řadí k největším hradům na Slovensku. Za prvního stavitele bývá považován magistr Aba Velký, jenž podporoval Matúše Čáka. Aba však byl dne 15. června 1312 u Rozhanovců zabit, když s vojskem spěchal na pomoc oligarchům Abovco-Omodějcům. Ti vystupovali proti králi Karlu Robertu z Anjou. Hrad nesl v minulosti různá pojmenování, jako např. \"Hokw, Dobra Woda, Jókö\" či \"Guttenstein.\" Po smrti Matúše Čáka se dostal do rukou krále. Zikmund Lucemburský jej později prodal Ctiborovi ze Ctibořic, který nechal hrad rozšířit a hlavně v jihovýchodní části znovu opevnit. V majetku rodu zůstal do roku 1434, kdy rod vymřel po meči. Roku 1436 hrad získali Orságovci, kteří posilovali obranu. Hrad poté často střídal majitele, až se dostal do vlastnictví rodu Erdödy, za nichž dochází k úpadku hradu. V roce 1762 postihl hrad požár, po němž nebyl obnoven a chátral.\n\nNejstarší částí je horní hrad, který tvořil patrový obytný palác, po stranách chráněný věžemi a polygonální baštou. Za Orságovců byl přistavěn barbakan a dělová bašta. V obraně před Turky byl postaven dolní hrad a další dělové bašty. Přístup do hradu byl sveden do úzkého koridoru a procházelo se čtyřmi branami.\n\n\n"}
{"id": "720687", "url": "https://cs.wikipedia.org/wiki?curid=720687", "title": "Jan Ofiok", "text": "Jan Ofiok\n\nJan Ofiok (19. února 1887, Tisovnice – 23. března 1963, Třinec) byl učitelem a činovníkem evangelické církve a polských kulturních organizací a družstevních záložen na Těšínsku.\n\nV době meziválečné působil například v organizacích \"Związek Polskich Straży Pożarnych w Czechosłowacji\", \"Związek Spółek Zarobkowych i Gospodarczych\", \"Towarzystwo Oszczędności i Zaliczek\", \"Macierz Szkolna w Czechosłowacji\". Po druhé světové válce neúspěšně usiloval o obnovení Macierzy Szkolnej; následně se zapojil do činnosti PZKO. Roku 1948 vstoupil do Komunistické strany Československa.\n\nPůsobil rovněž jako kurátor evangelického sboru v Třinci a po druhé světové válce se stal kurátorem Slezské církve evangelické augsburského vyznání.\n\n\n"}
{"id": "720696", "url": "https://cs.wikipedia.org/wiki?curid=720696", "title": "Siamodon", "text": "Siamodon\n\nSiamodon (\"zub ze Siamu = Thajska\") byl býložravý dinosaurus ze skupiny Ornithopoda, patřící zřejmě mezi iguanodonty. Žil v období spodní křídy (geologický stupeň/věk apt) na území dnešního severovýchodního Thajska (lokalita Ban Saphan Hin, souvrství Khok Kruat).\n\nZnám je podle fosilií částí lebky (horní čelist, mozkovna a zuby), materiál holotypu nese označení \"PRC-4\" až \"PRC-6\". Tohoto dinosaura formálně popsali paleontologové Eric Buffetaut a Varavudh Suteethorn v roce 2011. Typový a jediný dnes známý druh je \"S. nimngami\". Přesná velikost tohoto rodu není známá.\n\n"}
{"id": "720698", "url": "https://cs.wikipedia.org/wiki?curid=720698", "title": "Středomoravský kraj", "text": "Středomoravský kraj\n\nStředomoravský kraj byl uvažovaný český kraj, který měl být zřízen v roce 1995, přičemž by to byl jediný nově vzniklý vyšší územně samosprávný celek, protože ostatních osm by odpovídalo krajům vzniklým v roce 1960. S jistou výjimkou krajů jihomoravského a severomoravského (nově moravskoslezského), protože právě z částí jejich území měl být vytvořen. Návrh ústavního zákona, který měl toto uspořádání zavést, podala skupina poslanců v čele s Josefem Ježkem (ODA), sídlo kraje mělo být určeno provádějícím zákonem. Důvodem bylo vytvoření stavu, kdy by byly prakticky všechny vyšší územně samosprávné celky územně a především počtem svých obyvatel srovnatelné (sedm krajů by mělo od 0,9 do 1,3 mil., Jihočeský kraj 0,7 mil. a jižní Morava 1,5 mil. obyvatel). Taková varianta se ale nakonec neprosadila a tak později roku 2000 vzniklo 14 menších a mezi sebou značně rozdílných krajů. \n\nÚzemní vymezení mohlo prakticky odpovídat pozdějšímu celku NUTS 2 Střední Morava, s výjimkou okresu Jeseník. Ze severomoravského kraje měl získat okresy:\na z jihomoravského okresy:\n"}
{"id": "720700", "url": "https://cs.wikipedia.org/wiki?curid=720700", "title": "Střední Morava", "text": "Střední Morava\n\nStřední Morava může označovat:\n\n"}
{"id": "720701", "url": "https://cs.wikipedia.org/wiki?curid=720701", "title": "Masarykova horská silnice", "text": "Masarykova horská silnice\n\nMasarykova horská silnice je silnice v Krkonoších, která spojuje Horní Mísečky s vrcholovou oblastí západních Krkonoš. Původně se tento termín vztahoval už na úsek silnice II/286 od Hrabačova, nyní se používá převážně jen pro její horskou partii. Vznik připomíná i pamětní kámen na křižovatce u Hrabačova nedaleko Jilemnice.\n\n Silnice začíná v Horních Mísečkách u Jilemnické boudy přibližně ve výšce 1035 m n. m., kde navazuje na silnici II/286 z Jičína. Poté se přimyká k plochému jižnímu svahu hřebene zvaného \"Krkonoš\" a čtyřmi vlásenkovitými zatáčkami se rychle vyšplhá nejprve do výšky 1220 m n. m., načež téměř rovným úsekem táhlého stoupání opouští výškové pásmo lesa (v průběhu stoupání je zajímavé pozorovat stále se snižující smrky, které okolo 1300 m n. m. mizí a nahrazuje je zakrslá kosodřevina) a dosahuje až 1370 m n. m. Po poslední ostré zatáčce silnice končí smyčkou na \"Zlatém návrší\" ve výšce 1390 m n. m., celková délka je zhruba 4,5 km.\nNa několika místech jsou zbudovány rozšířené výhybny, neboť silnice je poměrně úzká a protijedoucí vozidla by se jinak nemohla bezpečně vyhnout.\n\nSilnice byla vybudována v letech 1934 - 1936 v souvislosti s přípravou výstavby pohraničního opevnění v oblasti \"Labské louky\" - úmysl povzbudit cestovní ruch byl spíše až sekundární, i když se na konci silnice symbolicky počítalo s výstavbou tzv. Švehlovy chaty. K její realizaci nikdy nedošlo, až v 60. letech zde byla postavena aspoň malá Vrbatova bouda. Stavbu silnice v tomto úseku započala firma \"Fifka a Moravec\" v květnu 1934 a zaměstnala na ní stovky dělníků ze širokého okolí, jimž vyplácela hodinovou mzdu 2,30 Kč. Stavba v těchto podmínkách mohla probíhat jen asi 5 měsíců v roce, takže slavnostní otevření silnice proběhlo až 10. srpna 1936 a celkové náklady dosáhly 4,5 mil. Kč. Původní povrch byl dlážděný.\nPřestože silnice byla původně postavena pro snazší příjezd na hory a ulehčení staveb lehkého opevnění československé republiky, paradoxně posloužila opačně: po nuceném odstoupení sudetského pohraničí v důsledku Mnichovské dohody se po ní do vnitrozemí snadno dopravovaly jednotky Wehrmachtu.\n\nKvůli výstavbě nové Labské boudy byla silnice na přelomu 60. a 70. let přeasfaltována a došlo i k rozšíření vlásenek ve spodní části tak, aby tudy mohly projíždět přetížené automobily Roman s betonovou směsí na korbě. Původní stopa silnice je dodnes dobře viditelná, na mnoha místech se dochovaly i původní patníky či odvodňovací propustky.\n\nDnes je silnice vhodná zejména pro pěší a cyklistické výlety na hřebeny západních Krkonoš - po části trasy vede \"Bucharova cesta\" spojující \"Zlaté návrší\" s dalšími významnými turistickými cíli:\nIndividuální motorizovaná doprava je zde téměř nemožná, platí sem zákaz vjezdu všech motorových vozidel s výjimkou těch, která mají zvláštní povolení – tj. zásobování horských bud, složky IZS a zejména potom dopravce \"BusLine a.s. \", který zde provozuje kyvadlovou autobusovou dopravu.\n\n"}
{"id": "720705", "url": "https://cs.wikipedia.org/wiki?curid=720705", "title": "Domberg (Erfurt)", "text": "Domberg (Erfurt)\n\nErfurter Domberg (česky \"katedrální kopec\") je architektonický komplex, ležící na erfurtském Starém městě. Skládá se z erfurtské katedrály a kostela sv. Severa, ke kterému vedou z katedrálního náměstí katedrální schody se 70 stupni. Ve zvonici katedrály zavěšený zvon Gloriosa z 15. století patří k největším volně se kývajícím zvonům na světě.\n\nPodle historických dokladů byl umístěn mimo obou kostelů na kopci ještě klášter sv. Pavla a hrad mohučského arcibiskupa. Vojenský význam ztratil Domberg brzy po dokončení nedaleko stojící citadely.\n"}
{"id": "720707", "url": "https://cs.wikipedia.org/wiki?curid=720707", "title": "Grégory Lemarchal", "text": "Grégory Lemarchal\n\nGrégory Jean-Paul Lemarchal (13. května 1983, La Tronche, Francie – 30. dubna 2007, Paříž) byl francouzský zpěvák, který se zviditelnil v roce 2004 vítězstvím ve čtvrté sérii reality show \"Star Academy France\", vysílané francouzskou televizí TF1.\n\nV roce 2007 podlehl cystické fibróze.\n\n\n"}
{"id": "720711", "url": "https://cs.wikipedia.org/wiki?curid=720711", "title": "Jižní Morava", "text": "Jižní Morava\n\nJižní Morava může označovat:\n\n"}
{"id": "720713", "url": "https://cs.wikipedia.org/wiki?curid=720713", "title": "Cikán (rozcestník)", "text": "Cikán (rozcestník)\n\nCikán má několik významů.\n\n\nPříjmení:\n\nDalší významy:\n\nV jiných jazycích:\n\n"}
{"id": "720716", "url": "https://cs.wikipedia.org/wiki?curid=720716", "title": "Nová synagoga v Erfurtu", "text": "Nová synagoga v Erfurtu\n\nNová synagoga je synagoga v durynském hlavním městě Erfurtu. Nachází se na náměstí Jurije Gagarina a je jedinou synagogou v Durynsku postavenou za dob NDR. Slouží jako modlitebna pro asi 850 členů durynské židovské obce.\n\nProstá dvoupodlažní omítaná budova byla postavena v letech 1951/52 podle plánů, které navrhl Willy Nöckel. Na pozemku, na kterém dnes stojí Nová synagoga, stávala až do jejího zničení v roce 1938 Velká synagoga. 20. května 2000 podnikli tři pravicový extrémisté žhářský útok.\n"}
