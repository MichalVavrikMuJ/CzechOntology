{"id": "1233824", "url": "https://cs.wikipedia.org/wiki?curid=1233824", "title": "42. mechanizovaný prapor", "text": "42. mechanizovaný prapor\n\n42. mechanizovaný prapor je vojenský útvar Pozemních sil Armády České republiky v podřízenosti 4. brigády rychlého nasazení. Prapor je dislokován v Táboře.\n\nHistorické kořeny 42. mechanizovaného praporu sahají do roku 1920, kdy na základě kyrysnického pluku (založeného roku 1682 v tehdejší habsburské monarchii) vznikl 8. jezdecký pluk, jenž v roce 1929 obdržel čestný název „Knížete Václava Svatého“. Za přímého předchůdce současného útvaru je považován 3. tankový prapor 1. československé tankové brigády (vznikla 1. srpna 1944), který se pod velením poručíka Richarda Tesaříka zúčastnil bitvy na Dukle či Ostravské operace. Po osvobození Československa byla jednotka několikrát reorganizována, načež byla v roce 1950 přejmenována na 18. tankový pluk a umístěna v Táboře. Počínaje 1. červencem 1994 působí tento útvar na stejném místě pod názvem 42. mechanizovaný prapor. Na základě rozkazu prezidenta republiky z 28. října 2000 užívá čestný název „Svatováclavský“.\n\n42. mechanizovaný prapor může plnit taktické úkoly v bojové sestavě brigády nebo samostatně. Jednotka je určena pro nasazení v bojových, mírových, humanitárních a dalších operacích na území České republiky i mimo něj. Prapor je také schopen provádět vzdušné výsadky, jejichž nácviku se věnuje především 1. mechanizovaná rota. Primární palebnou a přepravní kapacitu mechanizovaných rot zajišťují kolová bojová vozidla pěchoty Pandur II. Organizačně se 42. mechanizovaný prapor dělí na mechanizované roty, minometnou baterii, štáb praporu, velitelskou rotu, rotu logistiky a obvaziště.\n\n"}
{"id": "1233828", "url": "https://cs.wikipedia.org/wiki?curid=1233828", "title": "Mlýnský potok (Kostelec nad Labem)", "text": "Mlýnský potok (Kostelec nad Labem)\n\nMlýnský potok je bývalé levostranné rameno neregulovaného Labe obtékající historické jádro města Kostelec nad Labem. Je pozůstatkem rozsáhlého systému meandrů středního Labe před tak zvanou kanalizací řeky, neboli zesplavněním roku 1927. Od středověku sloužil Mlýnský potok také jako náhon na tři jezy a jako vodní příkop okolo hradeb.\n\nZ Labe odbočuje Mlýnský potok doleva na říčním kilometru 857,7 km. Zde stával starý kostelecký jez přes Labe. Zanikl s výstavbou nového jezu o něco níže po proudu na říčním kilometru 857,4. Přibližně v polovině svého toku ho překlenuje hlavní Masarykova silnice. V těchto místech stávala na pravém břehu Pražská brána a přes potok vedl padací most. Sto metrů za mostem je jediný jez na Mlýnském potoce u Kosteleckého neboli Karáskova mlýna. Jez zůstává nepoškozený, mlýn je mimo provoz. Za městem dostává potok znovu přírodní charakter a nakonec ústí malou peřejí do Labe nad Jiřicemi.\n\n"}
{"id": "1233836", "url": "https://cs.wikipedia.org/wiki?curid=1233836", "title": "Delmarva", "text": "Delmarva\n\nDelmarva (celým názvem \"Delmarva Peninsula\") je poloostrov na východním pobřeží USA, oddělený od pevniny na západě Chesapeakskou zátokou a na východě estuárem řeky Delaware. Má rozlohu 14 130 km² a žije na něm asi 680 000 obyvatel, hustota zalidnění je necelých 50 obyvatel na km². Na poloostrově se nachází téměř celý stát Delaware včetně hlavního města Dover, dalšími významnými sídly jsou Salisbury a Seaford. Většina území patří státu Maryland, část ležící severně od Transpeninsular Line a východně od Mason-Dixonovy linie náleží k Delaware a úzký výběžek na jihu, zvaný Cape Charles, náleží Virginii (se zbytkem státu ho spojuje Chesapeake Bay Bridge–Tunnel).\n\nPoloostrov je plochý, nejvyšší bod se nachází pouze 31 metrů nad mořem. Celé západní a jih východního pobřeží jsou velmi členité s mnoha zátokami a ostrovy, největší je Kent Island. Obyvatelé se věnují převážně zemědělství (chov drůbeže, pěstování sóji a kukuřice) a rybolovu, přímořská městečka Rehoboth Beach a Ocean City jsou vyhledávanými prázdninovými letovisky. Na některých ostrovech u pobřeží Delmarvy žijí zdivočelí poníci, ostrov Wallops Island je známý díky kosmodromu Wallops Flight Facility.\n\nPůvodními obyvateli byli indiáni kmene Assateague. Prvním Evropanem zde byl roku 1566 španělský admirál Pedro Menéndez de Avilés, v 17. století region nakrátko ovládli Nizozemci a Švédové, roku 1664 se stal britskou državou. Jako součást Třinácti kolonií se poloostrov stal roku 1776 (resp. 1783) částí nově vzniklých Spojených států amerických. Původně se nazýval \"Chesapeake (Peninsula)\", od počátku 20. století se používá současné pojmenování, které vzniklo jako akronym z názvů států DELaware, MARyland a VirginiA.\n\nPo dokončení průplavu C&D Canal v roce 1829 se poloostrov stal de facto ostrovem. Část obyvatel, v jejímž čele stojí politik Richard Colburn, požaduje, aby se poloostrov stal novým státem Unie.\n\n"}
{"id": "1233837", "url": "https://cs.wikipedia.org/wiki?curid=1233837", "title": "Slovanská benediktinská kongregace svatého Vojtěcha", "text": "Slovanská benediktinská kongregace svatého Vojtěcha\n\nSlovanská benediktinská kongregace svatého Vojtěcha je jednou z kongregací, které sdružují jednotlivé kláštery a dohromady tvoří řád svatého Benedikta.\n\nPo vzniku Československa v roce 1918 bylo zřejmé, že dosavadní fungování jednotlivých benediktinských klášterů v Československu v rámci různých benediktinských kongregací již není dost dobře možné. Situace se řešila provizorně tím, že kláštery Broumov, Břevnov, Emauzy a Rajhrad se vyvázaly z dosavadní příslušnosti ke kongregacím a byly podřízeny přímo papežské kurii. Šlo ovšem o provizorium, které nemělo dlouhodobější perspektivu. Emauzský opat Arnošt Vykoukal se záhy začal intenzivně zabývat myšlenkou vytvoření kongregace samostatné, která by sdružovala československé benediktinské kláštery. Za druhé světové války opat Vykoukal zemřel v koncentračním táboře, jeho myšlenka však byla realizována hned v roce 1945, také díky Anastázi Opaskovi. Kongregace se svým zvoleným názvem přihlásila ke slovanské ideji, což vedlo k tomu, že zájem o přičlenění projevily i kláštery mimo Československo - Ćokovac v dnešním Chorvatsku, a Maribor ve Slovinsku.\n\nV letech 1950-1989 kongregace fungovala pouze formálně, fakticky nikoliv, vzhledem ke znemožnění normálního mnišského života komunistickým režimem. Obnova činnosti mohla proběhnout až po roce 1990. Tehdy byl delegátem opata primase pro tuto kongregaci jmenován opat Clemens Lashofer z rakouského Göttweigu. Toho v úloze delegáta vystřídal v roce 2001 arciopat Asztrik Várszegi z maďarské Pannonhalmy. V roce 2003 byly schváleny nové stanovy kongregace. Roku 2009 se opatem-praesesem kongregace stal Edmund Wagenhofer, emeritní arciopat salcburský a převor v Mariboru.\n\nKongregace zahrnuje tyto řeholní domy:\n\n"}
{"id": "1233845", "url": "https://cs.wikipedia.org/wiki?curid=1233845", "title": "Konrad Stahel", "text": "Konrad Stahel\n\nKonrad Stahel, také Stachel, latinsky Chalybs (činný 1482–1499) byl německý tiskař.\n\nSnad pocházel z Blaubeuren. Jistě se učil tisknout v Pasově roku 1482 u Benedicta Mayra. V roce 1484 se přesunul do Benátek (na jeho místo přišel Johann Alakraw), kde tiskl s Andreem Corvem. V Benátkách se nejspíše seznámil s tiskařským uměním Erharda Ratdolta. Poté tiskl v Brně s Matyášem Preinleinem, poprvé v roce 1486 (na prvních brněnských tiscích jsou oba označení jako „impressores Veneti“, takže zřejmě oba studovali v Benátkách). V roce 1499 odešel Preinlein do Olomouce, nicméně Stahel v Brně ještě jeden tisk vytvořil a poté o něm mizí zprávy (na tomto posledním tisku je Stahel uváděn jako „de Memmingen presbyter“, což by mohlo vést k možnosti, že se jednalo o dvě osoby).\n\nV Pasově tiskl \"Vita et transitus (Epistola de morte Hieronymi)\" a \"Grammaticu\" roku 1482. Roku 1488 tiskl kroniku Jána Turca. Nejznámější je tisk na církevní objednávku (zejména z Olomouce). V roce 1491 vytiskl ostřihomský misál, 1498 olomoucká Statuta synodalia a 1499 žaltář (\"Psalterium Olomucense\").\n\n\n"}
{"id": "1233862", "url": "https://cs.wikipedia.org/wiki?curid=1233862", "title": "Osmanské Uhersko", "text": "Osmanské Uhersko\n\nOsmanské Uhersko (turecky \"Osmanlı döneminde Macaristan\") je souhrnné označení pro území původního středověkého Uherska ovládaného Osmanskou říší v období od roku 1541 do 1699.\n\nOsmanská říše vládla převážně středním, jižním a částečně i severovýchodním částem Uherska a rozdělila je do provincií (ejáletů neboli pašaliků). Zbytek severního a východního Uherska byl ponechán sedmihradským knížatům, kteří se však na oplátku museli stát osmanskými vazaly. Osmanská říše mimo jiné podporovala i sedmihradského vévodu Jana Zápolského v boji o uherský trůn a díky její pomoci se mu podařilo udržet si velkou část východních Uher.\n\n\n\n"}
{"id": "1233864", "url": "https://cs.wikipedia.org/wiki?curid=1233864", "title": "Teatro dei Fiorentini", "text": "Teatro dei Fiorentini\n\nTeatro dei Fiorentini (zkráceně Teatro Fiorentini) bylo slavné neapolské divadlo, působící v osmnáctém a na počátku devatenáctého století zejména jako operní dům.\n\nAž do svého uzavření bylo \"Teatro dei Fiorentini\" nejstarším divadlem v Neapoli. Bylo založeno v roce 1618 a pojmenováno podle nedalekého kostela \"San Giovanni dei Fiorentini\" (kostel v tehdejší podobě již neexistuje). V prvních sto letech se zde hrály pouze činohry. V roce 1706 se někteří neapolští šlechtici rozhodli divadlo přestavět a uvádět v něm operní představení. Toto rozhodnutí se podařilo realizovat zejména díky schopnostem a zkušenostem nového ředitele divadla Nicholase Serina.\n\nDivadlo si získalo rychle oblibu veřejnosti a byly v něm uváděny opery nejslavnějších italských skladatelů té doby. 17. ledna 1711 divadlo po představení opery \"La Cianna\" skladatele Nicola Fagy do základů vyhořelo. Během dvou let bylo obnoveno a pokračovalo v úspěšné činnosti.\n\nV roce 1747 se stal ředitelem divadla dramatik Pietro Trinchera. Pod jeho vedením však v roce 1755 divadlo zkrachovalo a Trinchera byl pro dluhy uvězněn v \"Ponte di Tappia\". Ve vězení spáchal sebevraždu podřezáním žil. Divadlo však ve své činnosti pokračovalo. V letech 1773–1779 bylo divadlo obnoveno a rozšířeno architektem Francescem Scarolou a jeho žákem Ferdinandem Fugou.\n\nV roce 1941 bylo divadlo vybombardováno a v padesátých letech 20. století zbořeno, aby ustoupilo stavbě stanice metra. Na jeho místě bylo postaveno kino nesoucí název \"Fiorentino\". Dnes jsou v něm provozovány sázkové hry.\n\n\n\n"}
{"id": "1233866", "url": "https://cs.wikipedia.org/wiki?curid=1233866", "title": "Sy (Ardennes)", "text": "Sy (Ardennes)\n\nSy je francouzská obec v departementu Ardensko v regionu Grand Est. V roce 2013 zde žilo 49 obyvatel.\n\nSousední obce jsou: Brieulles-sur-Bar, Les Grandes-Armoises, Le Mont-Dieu, Oches, Les Petites-Armoises, Tannay a Verrières.\n\n\"Počet obyvatel\"\n"}
{"id": "1233869", "url": "https://cs.wikipedia.org/wiki?curid=1233869", "title": "Praha-Ruzyně (nádraží)", "text": "Praha-Ruzyně (nádraží)\n\nPraha-Ruzyně je železniční stanice na trati 120 z Prahy do Rakovníka na adrese Drnovská 41/40. Nachází se na traťovém kilometru 10,9 (od nádraží Praha-Bubny) a je to poslední zastávka této trati na území Prahy.\n\nÚzemím obce procházela již Lánská koněspřežka, která od roku 1831 spojovala Prahu, ze stanice Bruska, s Lány. Tato koněspřežka sloužila až do roku 1861 pouze pro nákladní dopravu. S výstavbou stanice se však v Ruzyni započalo až po přestavbě trati na klasickou železnici s normálním rozchodem a parním provozem, k níž došlo v roce 1863. Stanice na dráze, jíž se od roku 1866 říkalo Buštěhradská, se začala stavět zřejmě až v roce 1867. Stanice má tři dopravní a čtyři manipulační koleje. Její budova postavená v roce 1875 stojí poněkud nezvykle na hostivickém zhlaví, takže před dopravní kanceláří procházejí jen dvě koleje. Budovu odděluje od kolejiště dřevěný plůtek. Za poslední výhybkou hostivického zhlaví prochází přejezd Drnovské ulice zabezpečený závorami se světelnou signalizací. Ze stanice, v níž zastavuje většina osobních vlaků, vycházejí dvě dnes již nepoužívané vlečky.\n\nV blízkosti stanice se nacházejí zastávky autobusů MHD – linky 108 a 225 na křižovatce ulic Drnovské a U Prioru a linky 108, 168 a 225 při křižovatce ulic Drnovské a Stochovské a na Starém náměstí.\n\n\n"}
{"id": "1233878", "url": "https://cs.wikipedia.org/wiki?curid=1233878", "title": "Skautské muzeum Václava Rubeše v Ružomberku", "text": "Skautské muzeum Václava Rubeše v Ružomberku\n\nSkautské muzeum Václava Rubeše v Ružomberku () je jediné skautské muzeum na Slovensku, bylo založeno 22. února 1997 a od roku 2003 nese současný název. \n"}
{"id": "1233879", "url": "https://cs.wikipedia.org/wiki?curid=1233879", "title": "Jan Beneš (superintendent)", "text": "Jan Beneš (superintendent)\n\nJan Beneš (9. listopadu 1823 Vysoké Mýto – 18. listopadu 1883) byl český reformovaný kazatel a čtvrtý moravský superintendent.\n\nNarodil se roku 1823 ve Vysokém Mýtě. Vystudoval gymnázium v Těšíně, filosofii v Prešpurku a teologii ve Vídni. V letech 1849–1863 byl farářem v Nosislavi. V Nosislavi se oženil s Karolínou Kúnovou, vdovou po svém předchůdci. Po smrti superintendenta Samuela z Nagy byl povolán do Vanovic, kde se stal jeho nástupcem jako farář i jako superintendent a kde působil až do své smrti. Vynikal výbornou znalostí latiny.\n\nJe pohřben ve Vanovicíh.\n\nRukopisná sbírka jeho kázání je uložena v \"The University of Iowa Libraries\" v pozůstalosti Františka Kúna.\n"}
{"id": "1233883", "url": "https://cs.wikipedia.org/wiki?curid=1233883", "title": "Psychiatrická nemocnice Brno", "text": "Psychiatrická nemocnice Brno\n\nPsychiatrická nemocnice Brno je zdravotnické zařízení v Brně. Sídlí ve Černovicích v Húskově ulici a disponuje přibližně 800 lůžky.\n\nV polovině 19. století se v Brně nacházela dvě zařízení pro duševně nemocné – v nemocnici milosrdných bratří a v nemocnici u svaté Anny. Nový, rozlehlý areál Zemského ústavu pro choromyslné byl vybudován na volné ploše za městem, vedle tehdy samostatné obce Černovice. V letech 1861–1863 zde byla podle plánů stavitelů Josepha Seiferta a Ludwiga von Zettla postavena stavitelem Josefem Arnoldem rozsáhlá novorenesanční hlavní budova (kapacita 336 lůžek) s kaplí a vnitřním nádvořím, která byla doplněna dalšími objekty. Celý komplex byl umístěn v parku podle návrhu Antona Schebaneka. Sochařské a kamenické práce dodal Adolf Loos, otec architekta Adolfa Loose. Mezi lety 1881 a 1885 bylo v parku postaveno několik menších samostatných pavilonů. V parku se dnes nachází tři skulptury: barokní socha Neptuna před hlavní budovou, socha Slunce a socha císaře Josefa II. (z roku 1891, původně byla na Moravském náměstí před Německým domem součástí pomníku, který byl v roce 1919 stržen; socha byla do areálu nemocnice umístěna v roce 1988).\n\nÚzemí nemocnice bylo v roce 1869 přičleněno k Brnu jako nově zřízené katastrální území Zábrdovice II. Katastr tak tvořil enklávu na území tehdy samostatné obce Černovice, která se součástí Brna stala až v roce 1919. Katastrální území Zábrdovice II bylo roku 1936 přičleněno k Zábrdovicím a později zpět k Černovicím.\n\nSoučasné jméno má nemocnice od roku 2013, do té doby nesla název Psychiatrická léčebna Brno. Do roku 2021 má v areálu nemocnice vzniknout nový pavilon rehabilitační péče.\n\nPsychiatrická nemocnice Brno je příspěvkovou organizací Ministerstva zdravotnictví.\n\nPrůčelí nemocnice je chráněno jako kulturní památka České republiky.\n\n"}
{"id": "1233896", "url": "https://cs.wikipedia.org/wiki?curid=1233896", "title": "The Metallist", "text": "The Metallist\n\nThe Metallist je šestým studiovým albem české metal/crust´n rollové hudební skupiny Malignant Tumour, které vyšlo 25.10.2016 ve formátu digiCD, LP, MC a v limitované sérii na metalboxCD a pictureLP\nCeny Břitva\nAlbum vyšlo 25.10.2016 ve formátu digiCD, LP, MC a v limitované sérii (500 ks) na metalboxCD a pictureLP.\n\n"}
{"id": "1233900", "url": "https://cs.wikipedia.org/wiki?curid=1233900", "title": "Třída T 47", "text": "Třída T 47\n\nTřída T 47 (jinak též třída Surcouf) byla třída torpédoborců francouzského námořnictva. Byly to první francouzské torpédoborce postavené po skončení druhé světové války. Třídu tvořilo celkem 12 jednotek zařazených do služby v letech 1955–1957. Během služby byly tři jednotky přestavěny na velitelské lodě, čtyři na raketové torpédoborce a zbylá pětice na protiponorkové torpédoborce. Všechny již byly ze služby vyřazeny. Torpédoborec \"Maillé-Brézé\" byl zachován jako muzejní loď.\n\nVývoj nových francouzských torpédoborců byl zahájen bezprostředně po skončení druhé světové války. Na základě zkušeností z války bylo určeno, že hlavním úkolem nových plavidel bude doprovod letadlových lodí a jejich ochrana proti leteckému napadení. Konstruktéři navrhly velké torpédoborce třídy \"T 47\" (Torpilleur 47), které se svým výtlakem téměř vyrovnaly meziválečným „supertorpédoborcům“ třídy \"Mogador\". Jádrem jejich výzbroje se staly dvoučelové 127mm kanóny, které doplňovaly protiletadlové kanóny střední ráže a torpédomety.\n\nJednotky třídy \"T 47\":\nElektroniku plavidel tvořily vyhledávací radary DRBV 20A a DRBV 11, navigační radar DRBV 30, radar pro řízení palby 127mm kanónů typu DRBC 11 a radar pro řízení palby 57mm kanónů typu DRBC 31. Dvojice nesených sonarů byla typů DUBV 24 a DUBA 1.\n\nHlavní výzbrojí plavidel se stalo šest dvouúčelových 127mm kanónů modelu 1948 o délce hlavně 54 ráží umístěných ve dvoudělových věžích (jedna na přídi a dvě na zádi) a šest 57mm kanónů modelu 1951 o délce hlavně 60 ráží, umístěných ve rovněž dvoudělových uzavřených věžích (jedna na přídi a dvě na zádi). Doplňovaly je ještě čtyři 20mm kanóny. Údernou výzbrojí byly dva trojhlavňové 550mm protilodní torpédomety a dva trojhlavňové 550mm protiponorkové torpédomety (na palubě pro ně bylo šest záložních torpéd).\n\nPohonný systém tvořily čtyři kotle a dvě převodové turbíny o celkovém výkonu 63 000 shp. Nejvyšší rychlost dosahovala 34 uzlů.\n\nV letech 1960-1961 byly torpédoborce \"Surcouf\", \"Chevalier Paul\" a \"Cassard\" modernizovány na velitelská plavidla. Mohly tak nahradit zastarávající křižníky \"Guichen\" a \"Chateaurenault\" původně italské třídy \"Capitani Romani\". Příďová věž s 57mm kanóny a dva 550mm torpédomety byly demontovány, byla rozšířena hlavní nástavba a také namísto torpédometů byly vybudovány nové štábní prostory.\n\nTorpédoborce \"Dupetit-Thouars\", \"Kersaint\", \"Bouvet\" a \"Du Chalya\" byly v letech 1961-1965 přestavěny na raketové torpédoborce. Tato čtveřice se tak stala prvními francouzskými válečnými loděmi nesoucími protiletadlové řízené střely. Výtlak plavidel vzrostl na 3850 tun, naopak posádka se zmenšila na 275 osob. Demontovány byly všechny 127mm kanóny a protilodní torpédomety. Na zádi bylo instalováno jednoduché odpalovací zařízení Mk 13 pro americké protiletadlové řízené střely RIM-24 Tartar, kterých bylo neseno celkem 40 kusů. Příďovou dělovou věž nahradil šestihlavňový 375mm protiponorkový raketomet Bofors. Přestavěna byla také nástavba, byly zvýšeny oba komíny a plavidla dostala nové trojnožkové stožáry. Změnila se i sestava elektroniky, tvořená přehledovým radarem DRBV 20A, navigačním radarem DRBN 32, dále přehledovým radarem SPS-39A a dvěma střeleckými radary SPG-51B, sloužícími k navádění střel Tartar a naváděcím systémem TACAN.\n\nV roce 1968 plavidla prošla další dílčí modernizací, při které byl instalován modernější radar SPS-39B, bojový řídící systém SENIT 2 a střely Tartar nahradily dokonalejší typu Standard SM-1MR. Po vyřazení \"Bouvet\" a \"Kersaint\" byly jejich protiletadlové raketové komplety Standard SM-1MR demontovány a instalovány na nové torpédoborce třídy \"Cassard\".\n\nTorpédoborce \"Maillé-Brézé\", \"Vauquelin\", \"D'Estrées\", \"Casabianca\" a \"Guépratte\" byly v letech 1966–1971 radikálně přestavěny na protiponorkové torpédoborce. Využity přitom byly zkušenosti s prvním francouzským moderním protiponorkovým torpédoborcem \"La Galissonnière\" (D 638). Trup lavidel byl prodloužen a původní výzbroj (vyjma protiponorkových torpédometů) a elektronika demontovány. Novou hlavňovou výzbroj tvořily dva 100mm kanóny v jednodělových věžích na přídi a na nástavbě, dále dva 20mm kanóny. Protiponorkovou výzbroj tvořil jeden protiponorkový raketový systém Malafon se zásobou 13 střel, šestihlavňový 375mm protiponorkový raketomet Bofors a šest 550mm protiponorkových torpédometů.Elektroniku tvořily radary DRBV 22A, DRBV 50,navigační radar DRBN 32, dva střelecké radary DRBC 32A a navigační systém TACAN. K detekci ponorek sloužil trupový sonar DUBV 23 a vlečný sonar s měnitelnou hloubkou ponoru DUBV 43.\n"}
{"id": "1233902", "url": "https://cs.wikipedia.org/wiki?curid=1233902", "title": "Ashley Revell", "text": "Ashley Revell\n\nAshley Revell (* 1972, Maidstone, Kent) je britský podnikatel a hráč, který se proslavil tím, že vsadil celý svůj majetek na jedinou sázku v ruletě.\n\nV roce 2004 prodal veškerý svůj majetek včetně oblečení a vsadil 135 300 liber (3,35 milionu korun podle tehdejšího kurzu) na jediné zatočení v ruletě v Plaza Hotel & Casino v Las Vegas. Dokonce si nechal změnit jméno na Asley „Blue Square“ Revell podle britské online sázkové kanceláře, která mu přispěla na jeho hru.\n\nBývá označován jako profesionální gambler, ale to není v jeho případě přesné označení, protože se při svém pokusu spoléhal čistě na štěstí. Vsadil celou částku najednou na červenou barvu a hrací kulička se zastavila na červené sedmičce, takže svůj vklad zdvojnásobil na 270 600 liber. Svou výhru použil na založení online pokerové herny s názvem \"Poker UTD\", která působila na britském trhu do roku 2012. Zároveň také vlastní internetový portál \"iGaming Recruitment\", který funguje jako pracovní agentura pro online gamblingové společnosti. \n\nUdálost natáčela televizní stanice Sky One a vysílala ji jako minisérii \"Double or Nothing\". Vystoupil také spolu s legendárním pokerovým hráčem Stu Ungarem v dokumentárním filmu \"Vegas: Vítězové a poražení\". Jeho příběhem se volně inspirovala také epizoda televizního seriálu Las Vegas s názvem \"„One Nation, Under Surveillance“\" (poprvé odvysílaná 14. března 2005).\n"}
{"id": "1233910", "url": "https://cs.wikipedia.org/wiki?curid=1233910", "title": "Gyraulus", "text": "Gyraulus\n\nGyraulus je rod malých, nejčastěji vzduch dýchajících, sladkovodních plicnatých plžů z čeledi okružákovitých.\n\nRod \"Gyraulus\" je znám z mladší křídy do dnešních dob. Fosilní pozůstatky \"Gyraulus\" sp. byli nalezeny v jezerních sedimentech oblasti Yixian v Číně, datované do doby před 125 miliony let.\n\nDruh \"Gyraulus crista\" nedýchá vzduch. I přesto, že se jedná o plicnatého plže, používá k dýchání plášťové dutiny naplněné vodou.\n\nTento rod má holoarktické rošíření.\n\nTito plži žijí nejčastěji na vodních rostlinách ve sladké vodě.\n\nUlita tohoto rodu je malá, planispirální (diskoidální)\n\nDruhy v rámci rodu \"Gyraulus\":\n\npodrod \"Armiger\" . W. Hartmann, 1843\npodrod \"Carinogyraulus\" Polinski, 1929: reprezentován jako \"Gyraulus\"\n\npodrod \"Gyraulus\" Charpentier, 1837\n\npodrod \"Lamorbis\" Starobogatov, 1967: reprezentován jako \"Gyraulis\"\n\npodrod \"Nautilinus\" Mousson, 1872\npodrod \"Torquis\" Dall', 1905\n\n"}
{"id": "1233911", "url": "https://cs.wikipedia.org/wiki?curid=1233911", "title": "Muzeum skautingu ve Varšavě", "text": "Muzeum skautingu ve Varšavě\n\nMuzeum skautingu ve Varšavě - muzejní instituce se sídlem ve Varšavě zřízená a vedená ZHP (Svaz polského skautingu) byla založena 6. června 2001 z rozhodnutí náčelníka polských skautů v souladu s rozhodnutím XXXI. Kongresu ZHP.\n\nMyšlenka vytvoření muzea zabývajícího se shromažďováním a rozšiřováním znalostí o skautingu sahá v historii skautského hnutí k prvním zmínkám v roce 1916. Myšlenka získala stoupence v osobě Václava Błażejewského, ale pokročilé práce na vytvoření instituce přerušila Druhá světová válka.\n\nPráce na vytvoření instituce pokračovaly až v roce 2001. V důsledku toho bylo 6. června 2001 na základě rozhodnutí náčelníka ZHP Wiesława Maślanki založeno muzeum, které od začátku provozu přizvalo ke spolupráci veškeré skautské organizace.\n\nV letech 2005-2010 muzeum sídlilo v Královských lázních ve Varšavě - v egyptském chrámu. V roce 2010 byly muzejní sbírky přesunuty do budovy ústředí ZHP na ulici Konopnickiej 6 ve Varšavě.\n\n"}
{"id": "1233919", "url": "https://cs.wikipedia.org/wiki?curid=1233919", "title": "Červený drak (most)", "text": "Červený drak (most)\n\nČervený drak (rusky neofic. Красный Дракон) je název mostu přes řeku Irtyš v Chanty-Mansijsku v Rusku, který byl otevřen v roce 2004. Nachází se na silnici Chanty-Mansijsk-Ňagaň, která je částí federální silniční trasy Perm-Serov-Chanty-Mansijsk-Něftějugansk-Surgut-Nižněvartovsk-Tomsk, která je známá jako Severní šířková magistrála. Jméno Červený drak dostal most díky neobvyklému architektonickému řešení a červenému nátěru kovu.\n\nMost byl vyprojektován v OAO Transmost, dodavatelem byl OAO Mostostroj-11 a kovové části byly vyrobeny Kurganstalmostem.\n\nV roce 2013 obsadil 2. místo v internetovém hlasování o \"nejkrásnější most Ruska\" na stránkách federální silniční agentury, když byl předstižen pouze Muromským mostem přes Oku.\n"}
{"id": "1233923", "url": "https://cs.wikipedia.org/wiki?curid=1233923", "title": "Fred W. McDarrah", "text": "Fred W. McDarrah\n\nFred W. McDarrah, celým jménem Frederick William McDarrah, (5. listopadu 1926 – 6. listopadu 2007) byl americký fotograf.\n\nNarodil se v Brooklynu a svůj první fotoaparát si koupil za 39 centů na newyorské světové výstavě v roce 1939. Během druhé světové války působil jako výsadkář v Japonsku, kde se později začal profesionálně věnovat fotografování. V roce 1954 získal titul BA z žurnalistiky na Newyorské univerzitě. Zanedlouho se stal redakčním fotografem týdeníku \"The Village Voice\". Zemřel ve spánku ve věku 81 let.\n\n"}
{"id": "1233938", "url": "https://cs.wikipedia.org/wiki?curid=1233938", "title": "Jindřich Kolorenč", "text": "Jindřich Kolorenč\n\nMgr. Jindřich Kolorenč, Ph.D. (*1977) je český fyzik. Absolvoval Matematicko-fyzikální fakultu Univerzity Karlovy, kde také dokončil doktorské studium. Poté pracoval na postdoktorských pozicích v USA na North Carolina State University a poté v Německu na Universität Hamburg v rámci stipendia uděleného Humboldtovou nadací. Od návratu ze zahraničí je vědeckým pracovníkem ve Fyzikálním ústavu Akademie věd ČR.\n\nV roce 2016 převzal od Nadačního fondu Neuron na podporu vědy Cenu Neuron pro mladé vědce v oboru fyzika.\n\nJindřich Kolorenč se zabývá simulacemi chování elektronů v pevných látkách. Zjišťuje například, jak se chovají minerály desítky kilometrů pod zemí nebo co se děje s palivem uvnitř jaderného reaktoru. V takových extrémních podmínkách není snadné provést experiment fyzicky, proto se namísto toho používají počítačové simulace, které vycházejí ze základních zákonů kvantové mechaniky. Tyto simulace mají široké spektrum využití, v budoucnu by mohly přispět například ke zlepšení efektivity solárních panelů nebo ke zvýšení kapacity baterií.\n"}
{"id": "1233952", "url": "https://cs.wikipedia.org/wiki?curid=1233952", "title": "Asiana Airlines", "text": "Asiana Airlines\n\nAsiana Airlines je jedna ze dvou hlavních jihokorejských leteckých společností, společně s Korean Air. Společnost sídlí v Soulu a hlavní mezinárodní leteckou základnu má na letišti Inčchon, domácí na letišti Kimpcho. Je členem Star Alliance, na podzim roku 2016 provozovala 14 domácích a 90 mezinárodních letů po Asii, Oceánii, Evropě a Severní Americe. V roce 2015 zaměstnávala společnost přes 10 300 lidí.\n\nByla založena 17. února 1988, v prosinci stejného roku začala provozovat lety do města Pusan.\n\nSpolečnost provozuje také aerolinii Air Busan, dále nákladní společnost Asiana Airlines Cargo, která létala na podzim roku 2016 do 24 destinací po světě.\n\n29. září 2016 vlastnila společnost celkem 83 letounů, přičemž dalších 59 měla objednaných, průměrné stáří flotily činilo 10,5 let:\n\n\n"}
{"id": "1233956", "url": "https://cs.wikipedia.org/wiki?curid=1233956", "title": "Nemocnice Tišnov", "text": "Nemocnice Tišnov\n\nNemocnice Tišnov je zdravotnické zařízení v Tišnově v okrese Brno-venkov. Sídlí v budově tzv. Staré nemocnice, tedy bývalého vodoléčebného sanatoria vodoléčby v Purkyňově ulici, a disponuje 95 lůžky. Nemocnice funguje jako příspěvková organizace Jihomoravského kraje.\n\nHlavní budova tišnovské nemocnice byla v historizujícím slohu postavena v letech 1899–1900, kdy zde místní lékař František Kuthan nechal podle projektu Karla Huga Kepky vybudovat sanatorium a vodoléčebný ústav. Areál byl posléze rozšiřován: roku 1907 byly postaveny vzdušné lázně, roku 1913 byla na jižní straně přistavěna veranda. V letech 1929–1930 bylo postaveno východní křídlo, roku 1939 bylo přistavěno oddělení vodoléčby a leháren, v roce 1943 došlo k přestavbě podkroví na druhé patro. Budovy sanatoria byly do meziválečného období obklopeny zelinářskou a ovocnářskou zahradou s kaplí Panny Marie Lurdské, která však byla v dalších desetiletích postupně změněna na park.\n\nKuthanově rodině patřilo sanatorium do roku 1948, kdy jej začal spravovat Svaz nemocenských pojišťoven v Praze. V roce 1957 bylo sanatorium změněno na nemocnici. Areál byl po roce 1989 vrácen Kuthanovým potomkům, od roku 2000 ho vlastní stát.\n\nJe připraven projekt celkové rekonstrukce nemocnice, která začala na podzim 2016. Naproti přes ulici, v místě areálu autodopravy nemocnice, má vzniknout dvoupodlažní ambulantní trakt. V samotném areálu má být východní křídlo z konce 20. let 20. století zbořeno a nahrazeno samostatně stojícím pětipodlažním pavilonem. Nakonec má dojít k úpravám interiéru nejstaršího, tzv. Kuthanova pavilonu, kde má být centrum zdravotních a sociálních služeb pro důchodce. Celkové náklady mají dosáhnout přibližně 500 milionů korun, přestavba má být dokončena v roce 2021.\n\nAreál byl 10. února 1989 protizákonně zapsán jako kulturní památka České republiky (podobně jako u stovek dalších jihomoravských památek nebyl respektován zákonný postup prohlašování kulturních památek, účinný od 1. ledna 1988). K 21. říjnu 2015 byl zápis zrušen. S účinností od 7. dubna 2017 byla část areálu (stará budova bez východního křídla a kaple se schodištěm) prohlášena za kulturní památku pod novým rejstříkovým číslem.\n\n"}
{"id": "1233982", "url": "https://cs.wikipedia.org/wiki?curid=1233982", "title": "Šipky Ranken", "text": "Šipky Ranken\n\nŠipky Ranken či Rankenovy šipky byly britskou zbraní užívanou na letounech v době první světové války v boji proti německým zeppelinům v té době podnikajícím nálety na Spojené království. Jednalo se o výbušně-zápalný projektil či pumu o hmotnosti 1 libry (~ 0,45 kg) tvaru šipky, nesenou ve svazcích po 24 kusech, které mohly být svrhávány jednotlivě či všechny současně. Letadla vyzbrojená šipkami Ranken musela vystoupat nad cíle na něž hodlala zaútočit, tedy zeppeliny, a z převýšení je na ně svrhnout. Šipky začaly být bojově nasazovány od února 1916.\n\nPo zavedení zápalného střeliva ráže 7,7 mm pro kulomety Vickers a Lewis britských stíhacích letounů šipky Ranken zastaraly.\n\n"}
{"id": "1233983", "url": "https://cs.wikipedia.org/wiki?curid=1233983", "title": "COTAM 001", "text": "COTAM 001\n\nCotam Unité je oficiální volací znak užívaný řízením letového provozu pro jakékoliv letadlo Francouzského letectva přepravující prezidenta Francie. Mezi 60. lety 20. století a rokem 1994 bylo COTAM akronymem pro Transportní velitelství Francouzského letectva (). V listopadu 2010 Vládní transportní peruť (ETEC 65) obdržela nově adaptovaný Airbus A330 objednaný jako letoun pro přepravu prezidenta anebo předsedy vlády Francie, nahrazující dva Airbusy 319. Peruť ETEC 65 pro přepravu významných osobností provozuje také následující letadla:\n\nMimo strojů provozovaných ETEC 65, přepravu VIP zajišťuje i transportní peruť Estérel s následujícími stroji:\n"}
{"id": "1233985", "url": "https://cs.wikipedia.org/wiki?curid=1233985", "title": "Tellier T.3", "text": "Tellier T.3\n\nTellier T.3 byl francouzský dvouplošný námořní hlídkový létající člun s dvoučlennou osádkou navržený Alphonse Tellierem a v době první světové války vyráběný společnostmi Tellier a později Nieuport.\n\nTellier T.3 vznikl vývojem z dřívějšího typu Tellier T.2. Jednalo se o dvouplošný létající člun s nestejným rozpětím horního a dolního křídla s dvoukomorovým systémem mezikřídelních vzpěr. Pohonnou jednotku představoval motor Hispano-Suiza 8Ac instalovaný v tlačném uspořádání. V prostoru před ním se nacházel pilotní kokpit a v přídi letounu bylo stanoviště pozorovatele-střelce obsluhujícího kulomet Hotchkiss nebo Vickers.\nPo zkouškách prováděných jak francouzským armádním tak námořním letectvem došlo k objednávce deseti exemplářů typu pro potřeby námořního letectva. Dva kusy objednala britská \"Royal Naval Air Service\", která je na Isle of Grain používala k pokusům s dělovou výzbrojí a experimentálními kamuflážemi. Bylo vyrobeno celkem 100 kusů, z toho 47 společností Nieuport, která převzala aktiva firmy Tellier. Další francouzští letečtí výrobci typ vyráběli v licenci.\n\nDalším vývojem z T.3 vznikl typ Tellier T.c.6 vyzbrojený 47mm kanónem Hotchkiss v přídi letadla. Byl objednán ve značných počtech, ale do uzavření příměří bylo vyrobeno jen 55 kusů.\n\nV poválečném období bylo několik kusů konvertováno na civilní dopravní letouny.\n\n\nÚdaje podle publikace \"French Aircraft of the First World War\"\n\n\n"}
{"id": "1233989", "url": "https://cs.wikipedia.org/wiki?curid=1233989", "title": "Dům Stalburg", "text": "Dům Stalburg\n\nDům Stalburg, zřídka také \"zámeček Stalburg,\" byl postaven v roce 1870 v severní části Lázní Kyselka u Karlových Varů. Od roku 2012 se na dům vztahuje památková ochrana, opraven byl v březnu 2014.\n\nDům Stalburg byl postaven v roce 1870 a jeho majitelem se stal německý šlechtic Wilhelm von Neuberg. Von Neuberg zde žil se svou rodinou a věnoval se šlechtění koní pro své panství. Po jeho smrti byl dům prodán židovské rodině Kaufmannů, kteří zde žili do roku 1938. Dům prodali 29. září 1938 a utekli před nacisty. Noví čeští majitelé dům prodali Němcům a nakonec zůstal od roku 1946 prázdný. V roce 1957 byl znárodněn a v roce 1994 proběhla privatizace. Od roku 2005 do roku 2012 žilo v domě několik romských rodin, které byly před rekonstrukcí domu přestěhovány. Obnova skončila v březnu roku 2014. Slavnostního otevření zrekonstruovaného domu se zúčastnil bývalý prezident Václav Klaus a také potomek rodiny Mattoni, americký lepidopterolog Rudolf Mattoni. Obnova domu stála 31,5 milionu korun. V budoucnu by mělo v domě žít opět několik rodin.\n\n\n"}
{"id": "1234008", "url": "https://cs.wikipedia.org/wiki?curid=1234008", "title": "Nemocnice Ivančice", "text": "Nemocnice Ivančice\n\nNemocnice Ivančice je zdravotnické zařízení v Ivančicích v okrese Brno-venkov. Sídlí v Široké ulici a disponuje 214 lůžky. Nemocnice funguje jako příspěvková organizace Jihomoravského kraje.\n\nIvančická nemocnice vznikla roku 1859, kdy byla v Široké ulici, v domě Františka Reisingra, zřízena spolková nemocnice s 22 lůžky. Ta byla nahrazena novým a větším objektem, postaveným v témže místě v letech 1871–1872. K rozšíření došlo v roce 1897, kdy byl postaven infekční pavilon. Od roku 1904 je nemocnice veřejná. V roce 1924 byl vybudován nový infekční pavilon, který byl v roce 1951 přestavěn na gynekologicko-porodní oddělení. Roku 1959 byl zprovozněn nový pavilon interního oddělení, o 10 let později bylo rozšířeno chirurgické oddělení a další pavilon byl vybudován v letech 1987–1994. Mezi lety 2002 a 2005 došlo k celkové rekonstrukci nemocnice a zároveň výstavbě nového komplementárního pavilonu v centrální části areálu.\n\nZa socialismu byla nemocnice součástí OÚNZ Brno-venkov, osamostatnila se v roce 1991 jako Nemocnice s poliklinikou Ivančice, jejímž zřizovatelem se stal okresní úřad. Od roku 2003 je jejím zřizovatelem Jihomoravský kraj, ve stejném roce rovněž získala nemocnice současný název.\n\n"}
{"id": "1234011", "url": "https://cs.wikipedia.org/wiki?curid=1234011", "title": "Štěpán Stráník", "text": "Štěpán Stráník\n\nŠtěpán Stráník (* 9. srpna 1987 Choceň) je český bouldrista a reprezentant ve sportovním lezení, Mistr České republiky a juniorský vicemistr světa v boulderingu. Se svým mladším bratrem Martinem Stráníkem se kromě boulderingu a závodů oba věnují také stavění cest na českých umělých stěnách a závodech.\n\n\n\n\n\n\n\n\n\n\n\n"}
{"id": "1234019", "url": "https://cs.wikipedia.org/wiki?curid=1234019", "title": "Lipí (Moravskoslezské Beskydy)", "text": "Lipí (Moravskoslezské Beskydy)\n\nLipí je 902 m vysoká hora, tvořící součást Ropické rozsochy v severní části Moravskoslezských Beskyd. Nachází se na rozhraní katastrů obcí Komorní Lhotka a Morávka v okrese Frýdek-Místek. Vrchol hory je zalesněný a nenachází se na něm žádný prvek turistické infrastruktury, ani jiná stavba. Na severozápadním svahu hory, přibližně 0,5 km od vrcholu, se nachází turistická chata Na Kotaři.\n\nHora leží na rozvodí řek Stonávka (přítok Olše) a Morávka (přítok Ostravice), které patří do soustavy povodí řeky Odry a úmoří Baltského moře.\n\nNachází se v nadmořské výšce 785 m. První myšlenky o výstavbě horské chaty se vyskytly na přelomu 19. a 20. století, vize turistického spolku Beskidenverein však nebyla uskutečněna. Až v letech 1936 až 1937 bývalý ostravský horník Ignác Gřunděl postavil pod Lipím dnešní chatu, která nesla jeho jméno – Gřundělova chata. Po roce 1989 chata, už delší dobu známá jako Na Kotaři, často měnila majitele s různými úmysly. V současnosti chata slouží účelu, pro který byla vybudována. Funguje celoročně, nabízí občerstvení i ubytování s 32 lůžky.\n\nSamotný vrchol hory Lipí se nachází zcela mimo značené turistické trasy, vede na něj pouze pěšinka, v terénu ne vždy dobře patrná, od chary Na Kotaři i ze sedla Pod Ropičkou.\n\nNaopak chata Na Kotaři se nachází na křižovatce modré a červené turistické trasy, a proto je zde poměrně čilý provoz.\n"}
{"id": "1234022", "url": "https://cs.wikipedia.org/wiki?curid=1234022", "title": "Mistrovství České republiky v soutěžním lezení 2009", "text": "Mistrovství České republiky v soutěžním lezení 2009\n\nMistrovství ČR v soutěžním lezení 2009 se uskutečnilo ve třech termínech, městech a disciplínách. MČR v boulderingu 31. října v Brně (stěna Rajče), MČR v lezení na rychlost 5. prosince v Novém Boru (lezecká stěna TJ Jiskra, organizátor Petr Mánek) a MČR v lezení na obtížnost 12. prosince v Praze (Squashpark Cibulka, stavěči Jiří Lautner a Petr Resch). Závody byly součástí Českého poháru v soutěžním lezení 2009.\n\nMČR mládeže proběhlo v Chocni (stěna, obtížnost) a v Praze (stěna AdrenalinPit, rychlost).\n\n\n"}
{"id": "1234032", "url": "https://cs.wikipedia.org/wiki?curid=1234032", "title": "František Tesař (mozaikář)", "text": "František Tesař (mozaikář)\n\nFrantišek Tesař (* 27. března 1936 v Čáslavi) je umělecký mozaikář, restaurátor historických skleněných mozaik, výtvarník a malíř. Je nositelem titulu \"Mistr uměleckého řemesla v oboru umělecká mozaika\". Od Ministerstva kultury získal tzv. \"licenci k restaurování\", tj. povolení k restaurování skleněných a kamenných mozaik. František Tesař se v rámci své dlouholeté praxe podílel na realizaci zhruba 400 mozaikových návrhů českých a slovenských výtvarníků. Je považován za špičkového odborníka v tomto oboru.\n\nVyučil se nejprve kloboučníkem, protože z politických důvodů nemohl ihned po ukončení základní školy nastoupit ke studiu. Jako brigádník pak pracoval dokonce nějaký čas na pile. Tady jej doporučili ke studiu. Do druhého ročníku Střední uměleckoprůmyslové školy v Praze na Žižkově (Vyšší škola uměleckoprůmyslová) jej přijali (v roce 1954) na základě talentových zkoušek. V roce 1957 ukončil úspěšně studium v oboru \"nástěnná malba v architektuře\" a nastoupil základní vojenskou službu. Po jejím skončení (kolem roku 1959) vytvářel půl roku makety scén pro Národní divadlo. V roce 1960 nastoupil na místo mozaikáře v mozaikářské dílně Ústředí uměleckých řemesel (ÚUŘ) v Praze na Letné, když byl předtím formálně přijat jako keramik do keramické dílny ve Štěchovicích. Po třech letech (kolem roku 1963) se stal vedoucím mozaikářské dílny. Přežil personální čistku, kdy byl počet zaměstnanců redukován v dílně na polovinu a v mozaikářské dílně působil jako její vedoucí až do zrušení provozu v roce 1993.\n\nMozaikářská dílna (jediná dílna toho druhu v republice) se specializovala na klasickou skleněnou mozaiku a svoje výtvory prezentovala i na světových výstavách (Moskva, Osaca 1970, Montreal 1974, Toronto). Její zánik souvisel s nepovedenou privatizací (řízenou Ministerstvem kultury ČR) v roce 1993. Zánik dílny znamenal i destrukci veškerého jejího vybavení včetně speciální laboratoře na výrobu tzv. mozaikového skla. Toto sklo již dnes (2016) není žádná sklárna schopna vyrobit.\n\nFrantišek Tesař duchapřítomně odkoupil od nových nabyvatelů torza mozaikářské dílny veškeré zásoby historického skleněného materiálu. Do této akce vložil 300 tisíc korun, pronajal si stodolu a starou hospodu a do těchto skladových prostor navozil několik tisíc bedniček materiálu. V roce 1994 si v Čáslavi založil vlastní mozaikářský ateliér.\n\nVe volné tvorbě se František Tesař soustřeďuje na figurální malbu a kresbu různými technikami (uhel, křída, pastel, Olejomalba). Také patří ke spoluzakladatelům výtvarného sdružení \"R club\" - skupině výtvarníků, kteří se (od roku 1959) zabývají studiem figurální pohybové kresby (převážně aktu). František Tesař se v Praze - Nuslích ve svém ateliéru věnuje zejména tvorbě ženských aktů.\n\nV oblasti mozaikové tvorby hledá František Tesař její současné uplatnění. Usiluje o to, aby se mozaika stala \"klasickou\" malířskou techniku, tedy i jako galerijní závěsné obrazy v různém pojetí a v různých instalacích (adjustacích) těchto vystavovaných děl (např. do rámů, na sokly apod.). František Tesař má v Čáslavi vlastní ateliér, kde se věnuje tvorbě a restaurování skleněných a kamenných mozaiek. Součástí jeho zdejšího ateliéru je i soukromá \"galerie české mozaiky\" (není běžně přístupná veřejnosti). Zde ukazuje historii mozaiky na území Československé a České republiky.\n\nFrantišek Tesař v rámci svého působení v Ústředí uměleckých řemesel v Praze spolupracoval na mnohých dílech s předními českými výtvarníky:\na taktéž s předními slovenskými výtvarníky:\na řadou dalších umělců.\n\nSamostatně pak František Tesař spolupracoval s\na dalšími umělci.\n\nŘadu mozaikových děl také František Tesař provedl podle vlastních výtvarných návrhů: Za mnohé dlužno jmenovat kupříkladu:\n\nVýjimečné práce realizoval František Tesař rovněž v oblasti restaurování skleněných a kamenných mozaik. Restauroval mozaiky:\n\n\nDále restauroval mozaiky na průčelí kostela Panny Marie Růžencové v Českých Budějovicích,\n\n\n\n\nV rámci rekonstrukce Národního památníku v Praze na Vítkově restauroval celou výzdobu v objektu, tj.\n\nZa specifický restaurátorský zásah lze považovat úpravu mozaiky Miroslava Houry Pocta dělnosti severních Čech v Ústí nad Labem. Autor mozaiky byl v 80. letech dvacátého století nucen svoji koncepci doplnit o politický nápis. V roce 1997 Okresní úřad v Ústí nad Labem požádal Miroslava Houru, aby tuto část kompozice nahradil jiným prvkem. Plochu o velikosti 4 m² nakonec vyplnil motiv domku, který realizoval tvůrce původní mozaiky František Tesař.\n\n\nPro své rodné město Čáslav se František Tesař účastní i dalších výtvarných aktivit:\n\nFrantišek Tesař je nositelem titulu mistr uměleckého řemesla v oboru umělecká mozaiky. Sám nebo se svým týmem se podílel na tvorbě či restaurování asi 400 mozaik. Jen v rámci hlavního města Prahy pracoval například na těchto dílech:\n\nFrantišek Tesař je autorem nebo spoluautorem následujících publikací:\n\n\n"}
{"id": "1234033", "url": "https://cs.wikipedia.org/wiki?curid=1234033", "title": "Nocebo", "text": "Nocebo\n\nNocebo efekt se projevuje, když lidé očekávají, že léčba nebo její způsob zhorší jejich zdravotní stav a ten se v důsledku jejich očekávání skutečně zhorší. Je opakem placebo efektu.\n\nSlovo \"nocebo\" pochází z latiny a překládá se jako \"uškodím\".\n\nEfekt nastává například v situaci, kdy je pacientovi podána neutrálně působící látka, ale je mu oznámeno, že se projeví vedlejší účinky. Při experimentech, které byly v této souvislosti provedeny, buď všichni nebo velká část účastníků tyto vedlejší příznaky zaznamenala. Nastává ale také, pokud je jen oznámená cena léčby velká.\n\nV rámci jednoho pokusu se pacienti trpící problémy se zvětšenou prostatou léčili finasteridem. Jedné části z nich výzkumníci oznámili, že se u nich projeví jako vedlejší účinek léčby erektilní dysfunkce, druhé části pacientů nikoli. Zatímco ve skupině, která byla o vedlejších účincích informována, se problémy s erekcí objevily u 44% pacientů, u druhé, neinformované části, pouze v 15% případů.\n\nPodobně jako v případě placeba je i způsob fungování noceba předmětem odborných debat. Předpokládá se, že se tak děje i na bázi klasického podmiňování, ke kterému dochází, když si pacient lék či léčbu spojí se svou reakcí a následně např. i se způsobem chování lékaře.\n\nZdravotnický personál by si měl být účinků nocebo efektu vědom, týká se to hlavně případů, kdy pacienty informuje o možných vedlejších účincích léčby. Znalost noceba může tak stavět zdravotníky před dilema, zda upřednostnit větší pacientovu informovanost a možné projevy vedlejších účinků nebo poskytnout informací méně. Důležitá je pak kvalitní komunikace s pacientem a vědomí, že by neměli nechtěně pronesenými slovy pacientovi negativní stav vsugerovat.\n"}
{"id": "1234043", "url": "https://cs.wikipedia.org/wiki?curid=1234043", "title": "Stráník", "text": "Stráník\n\nStráník může znamenat:\n\n\n"}
{"id": "1234045", "url": "https://cs.wikipedia.org/wiki?curid=1234045", "title": "Narcis (veletrh)", "text": "Narcis (veletrh)\n\nNarcis je veletrh narcisů a jarních cibulovin, jehož poslední ročníky se konají na výstavišti v Lysé nad Labem. První ročník se konal v roce 2001. V posledních letech se společně s veletrhem konají i prodejní výstavy Elegance a Regiony České republiky. Na veletrhu se ukazují kvetoucí narcisy, tulipány a další cibuloviny – je zde možný nákup rostlin, zahradnického vybavení a příbuzného zboží. Název je odvozen od rodového názvu květiny, které je tento veletrh věnován.\n\n\n"}
{"id": "1234048", "url": "https://cs.wikipedia.org/wiki?curid=1234048", "title": "Tony Yoka", "text": "Tony Yoka\n\nTony Victor James Yoka (* 28. dubna 1992 Paříž) je francouzský boxer, vítěz v supertěžké váze na olympijských hrách 2016.\n\nJeho otec Victor Yoka byl profesionální boxer původem z Konga a také jeho první trenér. Boxu se věnuje také jeho mladší bratr i snoubenka Estelle Mossellyová. Je členem klubu BA Les Muraux.\n\nVyhrál supertěžkou váhu na Letních olympijských hrách mládeže 2010, na olympiádě 2012 vypadl v prvním kole se Simonem Keanem z Kanady. Získal bronzovou medaili na Evropských hrách 2015 a ve stejném roce se stal amatérským mistrem světa, když ve finále zdolal Ivana Dyčka z Kazachstánu. V olympijském ringu v Rio de Janeiro vyřadil následující soupeře: Clayton Laurent (Americké Panenské ostrovy) 3:0, Hussein Ishaish (Jordánsko) 3:0, Filip Hrgović (Chorvatsko) 2:1 a ve finále porazil Joea Joyceho (Velká Británie) 2:1. Jeho finálové vítězství vyvolalo protesty britské výpravy, podle níž Joyce v zápase jasně dominoval a o vítězství ho připravily chyby bodových rozhodčích. \n\n"}
{"id": "1234049", "url": "https://cs.wikipedia.org/wiki?curid=1234049", "title": "Baudoncourt", "text": "Baudoncourt\n\nBaudoncourt je francouzská obec v departementu Haute-Saône v regionu Burgundsko-Franche-Comté. V roce 2013 zde žilo 549 obyvatel.\n\nSousední obce jsou: Breuches, Brotte-lès-Luxeuil, Éhuns, La Chapelle-lès-Luxeuil, Saint-Sauveur a Visoncourt.\n\n\"Počet obyvatel\"\n"}
{"id": "1234051", "url": "https://cs.wikipedia.org/wiki?curid=1234051", "title": "Seznam vrcholů v Novohradském podhůří", "text": "Seznam vrcholů v Novohradském podhůří\n\nSeznam vrcholů v Novohradském podhůří obsahuje pojmenované novohradské vrcholy s nadmořskou výškou nad 700 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 700 m. Celkem jich je 20, z toho 3 s výškou nad 800 m. Nejvyšší z nich se nacházejí v podokrsku Slepičí hory. Nejvyšší horou je Kohout s nadmořskou výškou 871 m.\n\nSeznam vrcholů podle prominence obsahuje všechny novohradské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 6. Nejprominentnějším vrcholem je Kohout (204 m), který je zároveň vrcholem nejvyšším.\n\n"}
{"id": "1234052", "url": "https://cs.wikipedia.org/wiki?curid=1234052", "title": "Regiony České republiky (výstava)", "text": "Regiony České republiky (výstava)\n\nRegiony České republiky je název výstavy, která se zaměřuje na cestovní ruch po České republice. Výstava se každoročně koná na výstavišti v Lysé nad Labem již od roku 2001. Vystavují na ni města, obce, mikroregiony a informační centra, která prostřednictvím letáků a dalších propagačních materiálů zvou návštěvníky do svého regionu. Výstava se koná v době konání výstavy Elegance zaměřené na prodej textilu a veletrhu Narcis, na kterém se vystavují jarní cibuloviny.\n\n"}
{"id": "1234053", "url": "https://cs.wikipedia.org/wiki?curid=1234053", "title": "Mikušovce", "text": "Mikušovce\n\nNázev Mikušovce nesou dvě slovenské obce:\n\n"}
{"id": "1234055", "url": "https://cs.wikipedia.org/wiki?curid=1234055", "title": "Matthias Schoenaerts", "text": "Matthias Schoenaerts\n\nMatthias Schoenaerts (* 8. prosince 1977 Antverpy, Belgie) je belgický herec vlámského původu. Kromě herectví se též věnuje produkci filmů a vytváření uměleckého graffiti. \n\nNarodil se ve vlámské části Belgie, v Antverpách. Jeho otcem byl herec Julien Schoenaerts a matkou kostýmní výtvarnice, překladatelka a učitelka Dominique Wiche. Má staršího nevlastního bratra Bruna, který se živí jako právník. Vyrostl v bilingvální rodině, kde se mluvilo vlámsky a francouzsky. Angličtinu se naučil sledováním amerických filmů.\n\nV roce 1987 se ve svých devíti letech objevil v divadelním představení \"Malý princ\" podle knihy Antoina de Saint-Exupérho. Představení režíroval jeho otec a jeho matka do hry vytvořila kostýmy. \n\nV dospívání začal vytvářet graffiti pod pseudonymem „Zenith“. Dostal se do New Yorku, kde spolupracoval se skupinou TATS CRU. Téměř se stal profesionálním fotbalistou, ale ve věku šestnácti let od tohoto záměru opustil.\n\nVe třinácti letech přišel jeho filmový debut, když se objevil v malé roli v belgickém filmu \"Daens\", který byl nominován na Oscara pro nejlepší zahraniční film. V roce 2003 byl společností European Film Promotion označen jednou z „evropských vycházejících hvězd“. Po studiu na Akademii dramatických umění v Antverpách se objevil v několika krátkých i celovečerních filmech. V roce 2008 ztvárnil Boba v hororu \"Levý břeh\" a Filipa ve filmu \"Loft\", který se stal komerčně nejúspěšnějším vlámským filmem.\n\nV roce 2011 si zahrál hlavní roli v dramatu \"Býčí šíje\". Jeho výkon byl velmi dobře hodnocen kritiky a získal cenu pro nejlepšího herce na Filmovém festivalu v Palm Springs. Porota vyzdvihla hercovo „vynikající ztvárnění nevinného a citlivého muže uvězněného v bojovném těle“. Za roli též získal cenu Magritte Award. \n\nV roce 2012 se společně s Marion Cotillard objevil ve filmu \"Na dřeň\" režiséra Jacquesa Audiarda. Za tuto roli získal cenu César v kategorii nejslibnější herec. O dva roky později se s Marion Corillard opět setkal, a to v thrilleru \"Pokrevní pouto\". \n\nV letech 2014 a 2015 ztvárnil celkem osm filmových rolí. V americkém remaku belgického filmu \"Loft\" ztvárnil stejnou roli, ve \"Suite française\" ztvárnil německého vojáka Bruna a sekal se zde s Michelle Williams a Kristin Scott Thomas. Ve filmu Thomase Vinterberga \"Daleko od hlučícího davu\" ztělesnil Gabriela Oaka a v kostýmním dramatu \"Králova zahradnice\" se objevil po boku Kate Winsletové jako André Le Nôtre. Též si zahrál vojáka trpícího posttraumatickou stresovou poruchou ve francouzském thrilleru \"Maryland\", Paula v thrilleru \"Oslněni sluncem\" a Hanse v dramatu \"Dánská dívka\".\n\nV červenci 2015 byl francouzským ministerstvem kultury jmenován rytířem Řádu umění a literatury.\n\n"}
{"id": "1234056", "url": "https://cs.wikipedia.org/wiki?curid=1234056", "title": "Georg von der Marwitz", "text": "Georg von der Marwitz\n\nJohannes Georg von der Marwitz (7. července 1856 Stolp, Pruské království - 27. října 1929 Wundichow, Výmarská republika) byl pruský generál kavalérie (\"General der Kavallerie\"), který během první světové války velel několika německým armádám na Západní i Východní frontě.\n\nMarwitz se narodil v pruské provincii Pomořansko. V roce 1875 vstoupil do armády. O šest let později se oženil s Helene von Kameke, dcerou pruského ministra války Georga von Kameke. (Měli spolu pět dětí - včetně leteckého esa Hanse-George von der Marwitz.) V letech 1883-86 navštěvoval Pruskou vojenskou akademii. Do roku 1900 velel jezdeckému pluku. Z této pozice se stal náčelníkem štábu XVIII sboru. Před vypuknutím první světové války byl generálním inspektorem jízdy.\n\nV roce 1914 byl přidělen na Západní frontu jako velitel druhého jízdního sboru (\"Höhere Kavallerie-Kommando 2\") a zúčastnil se bitvy o Haelen. Po této bitvě byl Marwitz převelen na Východní frontu, kde převzal velení nad nově zformovanými XXXVIII rezervními sbory (\"XXXVIII. Reserve-Korps\"), které vedl na počátku roku 1915 do druhé bitvy u Mazurských jezer. Následně byl přemístěn na jih, kde bojoval po boku rakousko-uherských jednotek proti ruským silám. 7. března 1915 byl oceněn medailí Pour le Mérite.\n\nPo uzdravení se z nemoci na podzim 1915, Marwitz opět sloužil na Západní frontě. Působil zde jako velitel 6. armádního sboru (\"VI. Armee-Korps\"). Poté byl znovu převelen na Východní frontu, kde úspěšně zastavil Brusilovovu ofenzívu. 6. října 1916 se stal pobočníkem císaře Viléma II. Z této pozice odešel už v prosinci téhož roku, aby převzal velení nad druhou armádou (\"2. Armee\") na Západní frontě.\n\nPo válce odešel z veřejného života. Zemřel ve Wundichowě ve věku 73 let.\n"}
{"id": "1234057", "url": "https://cs.wikipedia.org/wiki?curid=1234057", "title": "Lufara dravá", "text": "Lufara dravá\n\nLufara dravá (\"Pomatomus saltatrix\") je dravá ostnoploutvá ryba, jediný žijící druh čeledi lufarovitých. Vyskytuje se poměrně hojně v pelagické zóně teplých moří celého světa, dobře snáší také brakickou vodu v ústích velkých řek.\n\nRyba má tělo proudnicového tvaru, bývá obvykle dlouhá okolo půl metru a váží dva až tři kilogramy, rekordní úlovky dosáhly 130 cm a přes 14 kg. Hřbetní ploutev je rozdělena na dva segmenty, přední má sedm paprsků a zadní dvacet dva až dvacet sedm. Šupiny jsou ktenoidního typu. Lufara je zbarvená do modra, to jí dalo starší český název modroun tanečník nebo anglický bluefish. Dožívá se průměrně deseti let.\n\nJe to velmi agresivní ryba, přezdívaná „mořská piraňa“. Ve velkých skupinách napadají lufary hejna drobných ryb (sleď, sardinka, ančovička) a svými ostrými zuby trhají z kořisti zaživa kusy masa. Stává se, že poté, co se nasytí, vyvrhnou natrávenou potravu a pokračují v lovu. Vyskytuje se u nich kanibalismus, mnohdy také pokoušou lidi, kteří plavou v blízkosti hejna. Jsou vyhledávanými sportovními i konzumními rybami, loví je také žraloci a mečouni.\n\n\n"}
{"id": "1234058", "url": "https://cs.wikipedia.org/wiki?curid=1234058", "title": "Filosofie statistiky", "text": "Filosofie statistiky\n\nFilosofie statistiky je odvětví filosofie vědy, které se věnuje studiu významu, ospravedlnění, potenciálních možností využití a zneužití statistiky, její metodologie a etických a epistemologických problémů spojených s úvahami o volbě a interpretaci dat a statistických metod. Dnešní paradigmata statistiky, zejména možnosti a úskalí logické indukce byla položena v pracích Ronalda Fishera (1973), Jerzy Neymana (1967) a Bruno de Fennetiho (1964) a v podstatě tvoří základ zájmu filosofie.\n\nNa úskalí logické indukce upozorňoval již David Hume (1739), když poukazoval na to, že v principu problém nastane, když výzkumník udělá závěr na základě své intuice, tedy na základě nepozorovaného souboru dat. To bohužel dělá ze statistických chyb neřešitelný problém, protože když výzkumník stanoví obecné pravidlo na základě svého pozorování, nikdy nemůže vědět, jestli se vesmír skutečně 100% chová podle tohoto zákona.\n\nMezi průkopníky oboru patří například americký statistik Leo Breiman, který ve své práci \"\"Dvě kultury\"\" studuje, nakolik se mohou lišit různé závěry vykonané nad stejnou statistikou. Někteří statistici (\"kultura modelování dat\") počítají s Coxovými vzorci a principem tohoto přístupu je, že na začátku odhadneme hodnotu naší proměnné, parametrů a možností chyby - data, která jsou \"šumem\" a podle tohoto odhadu pak filtrujeme své výsledky. Naproti tomu škola \"algoritmického modelování dat\" přistupují k funkci (závislosti), kterou analyzují jako k \"černé skřínce\", do které dáváme jistá data a vypadávají nám určitým způsobem transformovaná.\n\nVědci vedou v současnosti debatu o tom, nakolik je třeba zpochybňovat výsledky svých studií z hlediska statistiky, i přesto, že princip je správně (\"metodologický terorismus\"). Na problém na svém blogu \"\"Error statistics philosophy\"\" upozornila filozofka statistiky Deborah Mayo, Phd.\n\nFilosofie statistiky se zabývá:\n\n\n\n"}
{"id": "1234061", "url": "https://cs.wikipedia.org/wiki?curid=1234061", "title": "Seznam kultivarů rodu narcis", "text": "Seznam kultivarů rodu narcis\n\nSeznam kultivarů rodu narcis (\"Narcissus\"). První sloupec uvádí název kultivaru, druhý reprezentativní fotku, třetí jména osob, kteří kultivar vyšlechtili. Pokud nejsou známy je uvedeno kurzivou \"neznámo.\" Následuje rok vyšlechtění, původci, tedy taxony, které daly kultivaru vzniknout. Poté oddělení – kultivary narcisů se obecně dělí do dvanácti oddělení, podle tvaru květu. Poslední sloupec obsahuje odkazy na galerie fotek na Wikimedia Commons.\n"}
{"id": "1234064", "url": "https://cs.wikipedia.org/wiki?curid=1234064", "title": "Seznam kultivarů rodu tulipán", "text": "Seznam kultivarů rodu tulipán\n\nSeznam kultivarů rodu tulipán (\"Tulipa\"). První sloupec uvádí název kultivaru, druhý reprezentativní fotku, třetí jména osob, kteří kultivar vyšlechtili. Pokud nejsou známy je uvedeno kurzivou \"neznámo.\" Následuje rok vyšlechtění, původci, tedy taxony, které daly kultivaru vzniknout. Poté oddělení – kultivary narcisů se obecně dělí do šestnácti oddělení, podle tvaru květu. Poslední sloupec obsahuje odkazy na galerie fotek na Wikimedia Commons.\n"}
{"id": "1234077", "url": "https://cs.wikipedia.org/wiki?curid=1234077", "title": "Hannibal: Zrození", "text": "Hannibal: Zrození\n\nHannibal: Zrození je román amerického spisovatele Thomase Harrise napsaný v roce 2006. Kniha je napsána jako poslední ze série románů o vrahovi Hannibalu Lecterovi, dějově se však řadí na první pozici.\n\nNa motivu knihy vznikl v roce 2007 film Hannibal - Zrození, ve kterém se v roli Hannibala objevil Gaspard Ulliel.\n\nPříběh začíná v počátcích druhé světové války v Litvě, kde se rodina Lecterových v obavách před postupem německých jednotek uchýlí ze svého rodového hradu do lovecké chaty v horách. Většinu války prožili v klidu, ale při postupu sovětské armády však válka postihne i tuto pustinu a při střetu německého bombardéru a sovětského tanku zemřou Hannibalovi rodiče. Hannibal se tak musí postarat o svoji mladší sestru Míšu.\n\nO několik hodin později na chatu narazí litevští kolaboranti, kteří se snaží ukrýt před sovětským vojskem. Po nějaké době, kdy trpěli hlady a zmrzlá zvěř z venku jim nestačili, se rozhodli, že sní jedno z dětí. Zde se Hannibalo paměť ztrácí a dále si jen pamatuje, jak jej najdou sovětští vojáci uprostřed pustiny ve sněhu.\n\nPo válce se z Lectrova hradu stal dům pro sirotky, kde skončil i sám Hannibal. Po čase jej našel Robert Lecter, bratr Hannibalova otce, který žil ve Francii a odvezl si jej domů. Zde se z Hannibala stává mladý muž, student medicíny, který však na svou minulost nezapomněl a ze všeho nejvíc se chce za Míšu pomstít.\n\n"}
{"id": "1234085", "url": "https://cs.wikipedia.org/wiki?curid=1234085", "title": "Kfely (Horní Slavkov)", "text": "Kfely (Horní Slavkov)\n\nKfely () jsou osada, část města Horního Slavkova v okrese Sokolov v Karlovarském kraji. Roku 2011 zde žilo 30 obyvatel. V roce 2016 bylo v osadě evidováno 25 adres.\n\nKfely (\"Kfely u Horního Slavkova\") je také název katastrálního území o rozloze 6,6 km.\n\nKfely se nacházejí 2 kilometry severovýchodně od Horního Slavkova ve Slavkovském lese v nadmořské výšce 600 metrů. Osada se rozkládá v údolí bezejmenného potoka při silnici směřující z Horního Slavkova do údolí řeky Teplé. Na železniční trati z Karlových Varů do Mariánských Lázní se v údolí Teplé nachází vlaková zastávka Kfely.\n\nNejstarší zmínka o osadě je pravděpodobně z roku 1489, kdy se Kfely uvádějí v souvislosti s bečovským hradem. Někteří historici kladou první zmínku o Kfelích do 14. století. Údaj vychází z opisu listiny z roku 1383, která potvrzuje určitá privilegia vesničanům z Kfel. V okolí osady se začínala velmi brzy rozvíjet důlní činnost v pásmu stříbrných žil. Tyto rudní žíly byly objeveny mezi Horním Slavkovem a Kfely už ve 13. století, není však prokázáno, zda se zde již v této době těžily.\nVe druhé polovině 15. století se stala osada součásti bečovského panství, od roku 1615 se znovu vrátily Kfely pod hornoslavkovskou vrchnost. Vrchnost změnily ještě několikrát, berní rula z roku 1654 uvádí Kfely jako součást panství Bečov. Roku 1785 se v Kfelích uvádí 40 domů. V polovině 19. století měla osada 46 domů a 245 obyvatel. V  té době měly Kfely vandrovní školu, od roku 1854 samostatnou jednotřídní školu. Po vzniku samostatných politických obcí se staly Kfely osadou obce Božíčany, v roce 1876 získaly správní samostatnost. V dalších letech se několikrát změnila okresní příslušnost. Během let 1850 až 1855 náležela osada do okresu Karlovy Vary, 1855 až 1868 do okresu Loket. V letech 1868 až 1913 náležely Kfely do okresu Falknov, pak opět do okresu Loket, a to až do zrušení loketského okresu. V letech 1949 až 1951 náležely Kfely do okresu Sokolov, poté devět let k okresu Karlovy Vary. Po odsunu německého obyvatelstva po 2. světové válce se osada postupně vylidnila, většina domů byla zbourána. Na jejich základech došlo později ke stavbám rekreačních chalup.\n\n\n"}
{"id": "1234088", "url": "https://cs.wikipedia.org/wiki?curid=1234088", "title": "Světlana Glaserová", "text": "Světlana Glaserová\n\nSvětlana Glaserová, roz. Kličková (* 24. března 1956 Praha) je česká spisovatelka, scenáristka, animátorka a ilustrátorka.\n\nNarodila se v Praze, jako druhá ze tří dětí spisovatele Václava Kličky. Po základní škole studovala SUPŠ v Praze, obor Animovaný film, kterou ukončila maturitou v roce 1976. \n\nV letech 1977 – 1978 byla krátce zaměstnána v České televizi jako animátorka. Se svými malovanými šperky se zúčastnila několika ročníků Salónu mladých výtvarníků v Praze. Po roce 1989 spolupracovala se svým mužem Bedřichem Glaserem na společných projektech a napsala několik scénářů ke krátkým animovaným filmům, které společně s manželem realizovala za podpory Fondu pro českou kinematografii MKČR. Jako scenáristka se v r. 2000 umístila se svým scénářem pro celovečerní film \"„Náhoda“\" mezi šesti finalisty v soutěži vyhlášené Sundance Institutem Nadace Roberta Redforda. \n\nOd r. 2009 se jako předsedkyně o.s. Společná obrana intenzivně věnuje potírání nekalých obchodních praktik různých nepoctivých obchodních subjektů a pomoci občanům, kteří se stali jejich oběťmi. Touto otázkou se zabývá i její první kniha \"Kdopak by se šmejdů bál?\", kterou vydala v roce 2015. \n\nOd roku 1977 je vdaná, jejím manželem je Bedřich Glaser, malíř, režisér a animátor (mimo jiné téměř všech filmů Jana Švankmajera od roku 1979). Má čtyři děti: Magdalena 1978, Karolina 1979, Michael 1990, Martin 1992.\n\n\n"}
{"id": "1234089", "url": "https://cs.wikipedia.org/wiki?curid=1234089", "title": "Alexin", "text": "Alexin\n\nAlexin () je město v Tulské oblasti v Ruské federaci. Při sčítání lidu v roce 2010 měl bezmála dvaašedesát tisíc obyvatel.\n\nAlexin leží v záhybu Oky, přítoku Volhy, na jejím severozápadním břehu. Od Tuly, správního střediska oblasti, je vzdálen přibližně sedmdesát kilometrů severozápadně, od Moskvy, hlavního města federace, zhruba 130 kilometrů jižně.\n\nPrvní zmínka je z roku 1236, kdy zde byla pevnost a důležitý říční přístav.\n\nMěstem je Alexin od roku 1777.\n\n"}
{"id": "1234091", "url": "https://cs.wikipedia.org/wiki?curid=1234091", "title": "Heuvelse kerk", "text": "Heuvelse kerk\n\nHeuvelse kerk nebo \"kostel sv. Josefa\" je novogotický římskokatolický kostel v nizozemském městě Tilburg. Byl postaven mezi lety 1872–1889. Architektem kostela byl Hendrik Jacobus van Tulder. Kostel se nachází na ulici \"122 Heuvelring\", v těsné blízkosti náměstí Heuvel. Farnost v centru města byla oddělena od farnosti svatého Dionysia van 't Heike, kvůli počtu farníků.\n\nKostel byl postaven ve dvou fázích. První se uskutečnila od 1872 do roku 1873, kdy byl slavnostně otevřen. Avšak budovatel stavby neměl dostatek peněz na dokončení celého kostela, a proto byl dokončen až v roce 1889, včetně dvou 72 metrů vysokých osmibokých kostelních věží. Kostel je považován za jedno z nejvýznamnějších děl architekta van Tuldera a je jedním z největších gotických církevních staveb v Nizozemsku.\n\nBudova má monumentální vchod, který zahrnuje okenní růžici a sochu sv. Josefa. Interiér obsahuje okna z barevného skla. Hlavní oltář byl navržen Hendrikem van der Geldem. Kostel je známý díky své eucharistické adoraci, která se tam pravidelně koná.\n"}
{"id": "1234092", "url": "https://cs.wikipedia.org/wiki?curid=1234092", "title": "Trinity Church (New York)", "text": "Trinity Church (New York)\n\nTrinity Church (česky \"kostel Nejsvětější Trojice\") se nachází na Manhattanu v New Yorku. Současný chrám byl postaven v letech 1839–1846. U kostela se nachází také hřbitov a skulptura připomínající oběti útoku z 11. září. Je nejstarším episkopálním (anglikánským) kostelem ve městě.\n\nSoučasný kostel je v pořadí třetí, který se na tomto místě nachází. Od dokončení v roce 1846 až do roku 1890 to byla nejvyšší stavba ve městě. Soubor tří působivých bronzových vrat navrhl Richard Morris Hunt. Vrata byla vyrobena v roce 1893. Patří mezi národní památky a památky města New York. Na hřbitově jsou pohřbeni: Alexander Hamilton, Robert Fulton a William Bradford.\n"}
{"id": "1234098", "url": "https://cs.wikipedia.org/wiki?curid=1234098", "title": "Plesiosaurus", "text": "Plesiosaurus\n\nPlesiosaurus (\"blízký ještěr\") je vyhynulý rod dlouhokrkých mořských plazů ze skupiny Plesiosauria (nadřád Sauropterygia). Tito mořští dravci žili v období spodní jury (asi před 200 až 175 miliony let) na území současné jižní Anglie. Patří k prvním vědecky rozeznaným druhohorním plazům, jejich fosilie byly objeveny již na počátku 19. století. Plesiosaurus měl končetiny přeměněné v ploutve, dlouhý krk a malou plochou hlavu. \"P. dolichodeirus\" byl spíše menším zástupcem této skupiny, jeho délka nepřesahovala zhruba 3,5 metru.\n\nVědecky byl tento druh popsán roku 1824 přírodovědcem Williamem Conybearem, při stejné příležitosti jako první popsaný dinosaurus \"Megalosaurus\" (plesiosauři ale mezi dinosaury nepatřili a nebyli jim ani blízce příbuzní). První nález fosilií tohoto plaza byl učiněn v prosinci roku 1823 Mary Anningovou.\n\nPlesiosauři pojídali menší obratlovce (zejména ryby), dále hlavonožce belemnity a zřejmě i další kořist. Plaval vertikálními pohyby ploutví, velké rychlosti ale zřejmě nedosahoval.\n\nPůvodně bylo popsáno více druhů tohoto rodu, ty ale byly později překlasifikovány jako samostatné rody (\"Hydrorion\", \"Seeleyosaurus\" a \"Occitanosaurus\"). Dnes je tedy vědecky platný jen druh \"P. dolichodeirus\".\n\n"}
{"id": "1234099", "url": "https://cs.wikipedia.org/wiki?curid=1234099", "title": "Hornouherské knížectví", "text": "Hornouherské knížectví\n\nHornouherské knížectví (maďarsky \"Felső-Magyarországi Fejedelemség\", turecky \"Orta Macar\") neboli Středouherské království (z pohledu Osmanských Turků), byl krátce existující vazalský stát Osmanské říše, založený 19. listopadu 1682 na území Horních Uher (dnešní Slovensko), kterému vládl jako vzdoropanovník Habsburků vůdce protihabsburského stavovského povstání Imrich Tököli, kníže sedmihradský a kníže hornouherský, resp. král Horních Uher. Osmanská říše ho titulovala král, on sám se označoval jako kníže. Svými současníky byl přezdíván jako \"slovenský král\" (maďarsky \"tót király\") nebo \"kurucký král\".\n\nPo zdrcující osmanské porážce v bitvě u Vídně (1683) bylo jím vedené povstání v letech 1683 až 1685 postupně zlikvidováno habsburskými vojsky a Tököli byl nucen uprchnout z Uher, což znamenalo zánik i jeho Hornouherského knížectví. V následujících letech byl několikrát podezříván ze strany Osmanů, byl dokonce i uvězněn, ale poté se opět ujal velení nad tureckými vojsky v Sedmihradsku proti Habsburkům a byl střídavě úspěšný. Ztracené území se mu získat zpět již nepodařilo.\n\n\n"}
{"id": "1234103", "url": "https://cs.wikipedia.org/wiki?curid=1234103", "title": "Střih (šablona)", "text": "Střih (šablona)\n\nStřih (též střihový vzor nebo krejčovská šablona) je předloha pro stříhání textilní látky, usně nebo jiného materiálu určeného pro oděv. Většinou sestává z více části. Vystříhané části se potom sešijí a vznikne oděv. Střihové vzory se vyrábějí z papíru nebo pro větší trvanlivost z lepenky a jiných tvrdých materiálů.\n\nV případě nejjednodušších oděvů (a schopnějších krejčí) šablona není potřeba, popř. dráha střihu vznikne „od ruky“ krejčího, se znalostí měr nositele oděvu, proporcí, rezerv a okrajů pro švy.\n\nStále populární jsou módní časopisy pro příležitostné amatérské krejčové, typicky ženy v domácnosti. Vybrané střihy vycházejí v přílohách, nebo speciálních vydáních sestávajících pouze ze šablon. V Československu to byl časopis Burda. V této podobě bývají krejčovské šablony tištěny na papíru většího formátu (např. A2) pro více oděvů přes sebe a (nejde-li o doplňky) většinou i ve více velikostech. Pro přehlednost jsou pak výsledné dráhy střihu rozlišeny barevně, tloušťkou nebo stylem čáry nebo pomocnými popisky u čar. Získání šablony pak vyžaduje obrys kýženého oděvu v dané velikosti obkreslit na dostatečně velký poloprůhledný papír a tvar z něj vystřihnout. Ojediněle, v případě hodně průhledných materiálů (např. šifón), lze vzor překreslit rovnou z přílohy.\n\nV posledních několika letech s rozšířením počítačů a internetu do domácností lze střihy získat (tj. koupit si je či dostat zdarma) on-line. Střihy v tomto podání bývají rozděleny tak, aby se daly vytisknout na papír formátu letter nebo A4. Zájemce si je vytiskne, případně zastřihne okraje, sestaví vytisknuté stránky k sobě podle návodu a slepí lepenkou, čímž je současně zpevní.\n\nPoté, co střihový vzor vznikne, se jeho části přiloží na textilii, obkreslí krejčovskou křídou (s případnými rezervami a okraji pro švy). Je přitom potřeba jednotlivé části uspořádat tak, aby vzniklo co nejméně odpadu (dále nepoužitelných odstřižků látky).\n\nProtože značná část oděvů bývá symetrická, resp. obsahuje symetrické části, často se překresluje na textilii přehnutou na dvě vrstvy. V případě domácího šití a v zakázkových krejčovstvích krejčí nebo krejčová stříhá krejčovskými nůžkami. V manufakturách na konfekci se používají střihové vzory z plastu a stříhá se hned několik vrstev pro několik oděvů najednou. Střih (v tomto případě řez) se provádí kruhovým nožem (o stejném principu jako řezátko na pizzu). Fáze obrysu krejčovskou křídou zde odpadá. Moderní krejčovské salóny dokáží vzory vytvořit popř. modifikovat z předpřipravených vzorů na počítači na základě měr svých klientů a vytisknout je na velkoformátové tiskárně. Ve větších a modernějších textilních továrnách střih (řez) provádí řezací plotter C-nožem, též bez předchozího nákresu, podle střihového vzoru nahraného v operační paměti.\n\n"}
{"id": "1234109", "url": "https://cs.wikipedia.org/wiki?curid=1234109", "title": "Giuseppe Vignola", "text": "Giuseppe Vignola\n\nGiuseppe Vignola (15. února 1662 Neapol – listopad 1712 tamtéž) byl italský hudební skladatel, příslušník neapolské operní školy.\n\n\n\n"}
{"id": "1234115", "url": "https://cs.wikipedia.org/wiki?curid=1234115", "title": "Dsungaripterus", "text": "Dsungaripterus\n\nDsungaripterus (\"křídlo z Džungarie\") je rodové jméno pterodaktyloidního ptakoještěra, žijícího v období spodní křídy na území dnešní Džungarie na západě Číny. Vědecky byl popsán roku 1964. Tento ptakoještěr dosahoval v rozpětí křídel až 3,5 metru, jeho lebka byla dlouhá 40 až 50 cm a nápadným znakem je nahoru zahnutý konec čelistí a výrazné zuby. Živil se zřejmě různými vodními měkkýši a snad i menšími obratlovci, které díky tvaru svého zobáku dokázal vytáhnout z děr, ve kterých byli zahrabáni a rozdrtit jejich schránky.\n\n"}
{"id": "1234148", "url": "https://cs.wikipedia.org/wiki?curid=1234148", "title": "Depešák", "text": "Depešák\n\nDepešák je slangové označení příslušníka hudební subkultury, která byla v 80. letech 20. století ovlivněna hudbou a popkulturními znaky britské elektronické skupiny Depeche Mode. Anglická skupina byla magazínem \"Q\" označena jako „\"nejpopulárnější elektronická skupina, jakou kdy svět poznal\"“ a novinami \"Sunday Telegraph\" jako „\"jedna z největších britských popových skupin všech dob\"“. Termín se nejvíce používal v bývalém Československu, kde v 80. a 90. letech převládaly subkultury metalistů (posluchači inklinující k metalovému žánru) a depešáky. Přívrženci této subkultury považovali skupinu často za svůj „bezmezný vzor“.\n\nDepešáci své filozofii přizpůsobovali i zevnějšek, kterému dominovala černá barva a účes podle vzoru členů skupiny: na bocích uhlazený sestřih s delšími vyčesanými vlasy na temeni. \n\n"}
{"id": "1234150", "url": "https://cs.wikipedia.org/wiki?curid=1234150", "title": "Sivatherium", "text": "Sivatherium\n\nSivatherium (\"zvíře boha Šivy\") je rod vyhynulého žirafovitého sudokopytníka, vyskytujícího se období pliocénu a pleistocénu v pásu od Afriky až po Indii. Jde zřejmě o jednoho z největších přežvýkavců v historii. Jeho výška v plecích činila asi 2,2 metru, celková pak kolem 3 metrů. Hmotnost dosahovala asi 1250 kilogramů a nejspíš i více. Celkově se tento savec podobal okapi i žirafě, čemuž napomáhal pár výrazných růžků na temeni hlavy. Zároveň bylo ale sivatérium vybaveno také nápadnými parohy. Stavba těla byla mohutná, mnohem robustnější než u současného okapi. Sivatéria žila asi před 5 miliony až 10 tisíci lety, některé malby v poušti Sahara a v Indii však ukazují, že poslední zástupci mohli žít ještě před asi 8 tisíciletími. Vědecky byl tento rod popsán v roce 1836 a dnes je rozlišováno několik jeho druhů. Původně byl nesprávně rekonstruován jako savec podobný současným losům.\n\n"}
{"id": "1234152", "url": "https://cs.wikipedia.org/wiki?curid=1234152", "title": "Austin Rover Group", "text": "Austin Rover Group\n\nAustin Rover Group (zkráceně ARG) byl britský výrobce motorových vozidel. Společnost vznikla v roce 1981 jako dceřiná společnost masového výrobce vozidel British Leyland (BL). Toto rozdělení výrobní společnosti bylo výsledkem komplexního programu restrukturalizace určené k záchraně BL od téměř jistého bankrotu. Výroba v továrnách byla primárně zaměřena na značky Austin a Rover. Ostatní značky patřící koncernu BL, jako byly Triumph, Morris, Riley a Wolseley, postupně zanikly. Značky Morris a Triumph sice krátce během fungování ARG pokračovaly, ale v roce 1984 byly obě již definitivně staženy z trhu. Tím bylo dosaženo větší efektivity výroby a štíhlejšího portfolia výrobků, které pak byly na trhu s automobily konkurenceschopnější.\n\nV roce 1989 ARG přijala jméno své mateřské společnosti Rover Group a od toho okamžiku byly tyto dva subjekty obecně považovány za jedno a totéž, i když i nadále byl každý subjekt právně samostatný. Rover Group plc byl holding, který vlastnil mimo jiné i společnost Land Rover. Divize Unipart zajišťující logistiku a náhradní díly pro trh a výrobce nákladních automobilů a autobusů Leyland Trucks byly v letech 1986-87 odprodány společnostem DAF a Volvo. Po nezdařeném pokusu zbavit se divize Land Rover prodejem americkému General Motors v roce 1988 byla celá Rover Group odprodána britskou vládou společnosti British Aerospace. Vytvořená dceřiná společnost Austin Rover Group Ltd byla poté přejmenována na Rover Group Ltd.\n\n\n"}
{"id": "1234153", "url": "https://cs.wikipedia.org/wiki?curid=1234153", "title": "Koš (okres Prievidza)", "text": "Koš (okres Prievidza)\n\nKoš (původně \"Andreasdorf\") je obec na Slovensku v okrese Prievidza v Trenčínském kraji. Žije zde  obyvatel.\n\nPrvní písemná zmínka o obci je z roku 1138. V obci je moderní římskokatolický kostel Pána a Spasitele Ježíše Krista, Krále vesmíru. Vedle je presbyterium starého kostela z 15. století, které sem bylo přemístěno v roce 2000 kvůli narušené statice.\n\n"}
{"id": "1234156", "url": "https://cs.wikipedia.org/wiki?curid=1234156", "title": "Poleské železnice", "text": "Poleské železnice\n\nPoleské železnice (bělourusky Палеская чыгунка) byla státní síť železnic, postavená Ruským impériem v letech 1882—1907. Sít protínala území Vilenské, Grodenské, Vitebské, Minské, Volyňské, Mohylevské, Černigovské a Orlovské gubernie. Železnice byla spravována Ministerstvem železnic (se sídlem ve Vilniusu).\n\nPřed postavením první železniční trati na území Běloruska a Polesí požádala skupina velkých vlastníků půdy, mezi nimiž byli knížata Edvin Drucki-Ljuběcki, Uladzislaŭ a Raman Sanhuški, Pjotr Vithenštejn, hrabata Ivan Tyškievič, August Zamojski, Stefan a Konstantin Potocki, o vybudování železnice z Białystoku přes Pinsk a Pružany a dále do Volyně. Nicméně v souvislosti s polským povstáním v letech 1863—1864 bylo přijato rozhodnutí, že stavba je nevhodná pro účely státní správy, která se snažila spojit západní provincii ne s Polským královstvím, ale se středem říše.\n\nOd počátku roku 1880 carská vláda vykupovala soukromé železnice a aktivně se podílela na výstavbě nových cest. V letech 1891—1896 zakoupila tyto trati: Libavo-Romenská, Petěrbursko-Varšavská, Dzvinsko-Vitebská, Orlovsko-Vitebská, Jiho-Západní a Moskevsko-Brestská.\n\nV roce 1881 bylo podepsáno nejvyšší povolení pro stavbu dráhy Žabinka — Pinsk, kde byla poprvé při stavbě železnice použita železniční vojska. Trať byla postavena za jedno léto, a to díky plochému terénu a téměř úplné absenci umělých děl. Dne 9. listopadu 1882 byla zahájena osobní a nákladní doprava. Trať měla 74 mostů, 8 lokomotiv a 272 vagonů.\n\nDne 24. ledna 1883 ministr války opět zdůraznil nutnost vybudování strategické železnice napříč Polesím. Následně se konalo zvláštní setkání ministrů železnic, aby zajistili dokončení výstavby Poleských železnic nejpozději do tří let. V dubnu začala výstavba úseku Vilnius — Luniněc a Luniněc — Pinsk o délce 353 verst (asi 377 km), který byl otevřen 30. prosince 1884 a také trať Luniněc — Rivne o délce 182 verst (194 km) s datem otevření 2. srpen 1885. V roce 1886 byl uveden do provozu úsek Luniněc — Homel (15. února) a Baranavičy — Białystok (23. listopadu).\n\nV roce 1886 byly Vilno-Rivenské Pinské železnice přejmenovány na Poleské železnice. Po otevření tratě Homel — Brjansk 8. srpna 1887 čítala délka Poleských železnic celkem 1 408 kilometrů. V květnu 1918 byla správa předána Lidovému komisariátu železnic (НКШЗ). Některé linky byly postoupeny Polsku. Na začátku roku 1991 byla většina úseků pod správou běloruských a pobaltských železnic.\n\nPoleské železnice spojovaly jihozápad Ruska s Baltem, severozápadem a centrální průmyslovou oblastí. Po vojenské stránce měly strategický význam a přispěly k rozvoji lesů Polesí, dřevozpracujícího a kožedělném průmyslu, růstu měst (Vilnius, Sluck, Białystok, Brest, Homel, Brjansk). Hraje významnou roli v exportu dřeva a jeho vývozu na tuzemském trhu.\n\n\nNa vybudovaných úsecích byly postaveny železniční dílny (v Pinsku, Vilně, Homelu). Na trati bylo vystavěno 412 dřevěných a 235 kovových mostů, 6 nadjezdů a ostatních umělých staveb. K dispozici bylo 17 učilišť a škol (u st. Baranavičy, Brest, Pinsk, Luniněc), které složily pro školení zaměstnanců po obchodní a technické sránce.\n"}
{"id": "1234160", "url": "https://cs.wikipedia.org/wiki?curid=1234160", "title": "Výška (astronomie)", "text": "Výška (astronomie)\n\nVýška v astronomii označuje jednu ze dvou obzorníkových souřadnic, která určuje úhlovou výšku nebeského tělesa nad obzorem vyjádřenou ve stupních. Je dána úhlem mezi vodorovnou rovinou a polopřímkou, která prochází z místa pozorovatele pozorovaným tělesem. Druhá souřadnice je azimut, který určuje úhlovou vzdálenost tělesa od severního směru. Oběma souřadnicemi je dán směr, ve kterém se těleso nachází a ve kterém se pomyslně promítá na nebeskou sféru.\n\nMěření výšky nebeského tělesa bylo od starověku jedním ze základních nástrojů pro astronomická pozorování a bylo i základem (námořní) astronavigace. K měření se používají úhloměry, které buď zaměří obzor a zároveň objekt nebo pro vodorovnou rovinu využívají zemské přitažlivosti (zavěšení, vodováha) a zaměřují jen těleso. K historicky používaným nástrojům pro měření výšky patřily Jakubova hůl, alhidáda astrolábu a později sextant.\n"}
{"id": "1234162", "url": "https://cs.wikipedia.org/wiki?curid=1234162", "title": "Budivoj I. z Krumlova", "text": "Budivoj I. z Krumlova\n\nBudivoj I. z Krumlova (1220 – kolem 1272) byl představitelem rodu Vítkovců z větve pánů z Krumlova. Jeho manželkou byla Perchta z Falkenštejna, se kterou měl několik dětí, z nichž nejznámější je Záviš z Falkenštejna.\n\n"}
{"id": "1234165", "url": "https://cs.wikipedia.org/wiki?curid=1234165", "title": "Česko na letních paralympijských hrách", "text": "Česko na letních paralympijských hrách\n\nČeská republika se paralympijských her poprvé účastnila jako samostatný stát v roce 1994 a od té doby se zúčastnila všech letních paralympijských her. Do roku 1992 soutěžili čeští sportovci za Československo.\n\nUvedeni jsou vlajkonoši na zahajovacím ceremoniálu příslušných paralympijských her.\n\n\n"}
{"id": "1234166", "url": "https://cs.wikipedia.org/wiki?curid=1234166", "title": "Česko na zimních paralympijských hrách", "text": "Česko na zimních paralympijských hrách\n\nČeská republika se paralympijských her poprvé účastnila jako samostatný stát v roce 1994 a od té doby se zúčastnila všech zimních paralympijských her. Do roku 1992 soutěžili čeští sportovci za Československo.\n\nUvedeni jsou vlajkonoši na zahajovacím ceremoniálu příslušných paralympijských her.\n\n\n"}
{"id": "1234167", "url": "https://cs.wikipedia.org/wiki?curid=1234167", "title": "Uli Dembinski", "text": "Uli Dembinski\n\nUli Dembinski, celým jménem Ulrich Friedrich Franz Dembinski (15. dubna 1959, Aschaffenburg) je německý akrobatický pilot.\n\nJeho letecká kariéra začala už v roce 1973, kdy ve svých 17 letech získal oprávnění pro létání v bezmotorovém kluzáku. Dlouhou dobu se účastnil šampionátů bez jakéhokoliv speciálního výcviku v akrobatickém létání, který si doplnil až v roce 1989.\n\nDosud se zúčastnil 22 národních a mezinárodních závodů, přičemž ve dvanácti z nich stál na stupních vítězů. Na kontě má trojí vítězství na akrobatickém mistrovství Německa, osmé místo z mistrovství Evropy a stejné umístění i na mistrovství světa.\n\nUli Dembinski je od 2. května 2009 držitelem světového rekordu v počtu nepřetržitých loopingů. V ruském akrobatickém letounu Jakovlev Jak-55 jich vykroužil 333 za 2 hodiny a 19 minut, čímž překonal svůj vlastní dosavadní rekord z roku 2007, kdy odlétal 222 loopingů v kuse.\n\nV roce 2015 založil v pražských Letňanech společnost AirHero, s. r. o., jejímž cílem je oživit výrobu českého ultralehkého letadla Sluka.\n\n"}
{"id": "1234176", "url": "https://cs.wikipedia.org/wiki?curid=1234176", "title": "Sluka LK-2", "text": "Sluka LK-2\n\nSluka LK-2 je český jednomístný ultralehký hornoplošník vyráběný v 90. letech pražskou továrnou Letov, typický svou otevřenou kabinou a křídly potaženými umělou tkaninou zvanou dacron.\n\nOsobitý ultralight postavila v rámci tehdejší akciové společnosti Letov skupinka nadšenců pod vedením Ing. Jaroslava Kamarýta. Jejich prototyp, který poprvé vzlétl ještě koncem 80. let. Tehdy byl však poháněn motorem Trabant. Během let vzniklo několik jednosedadlových i dvousedadlových verzí a díky své osobitosti, dobrým leteckým vlastnostem i nízké ceně měl tehdy poměrně velký úspěch na trhu. \n\nPo úspěšném uvedení letounu LK-2 do výroby přišli jeho tvůrci s novou variantou s označením LK-2M, která se prodávala ve formě stavebnice, z níž si uživatel sám postavil letoun.\n\nTěchto stavebnic se nejvíce vyvezlo v 90. letech do Velké Británie, kde je dosud v provozu šestnáct registrovaných letounů Sluka LK-2M.\n\nLetoun LK-2 Sluka byl představen nedlouho po pádu totalitního režimu a byl navržen jako budoucí typ, který má umožnit nízkonákladové létání pro zábavu. Továrna Letov vyráběla tento letoun až do roku 1998, kdy byl kvůli špatné finanční situaci prodán skupině Latecoere Group, která ukončila výrobu letounů LK-2 Sluka, LK-3 Nova a ST-4 Azték nadobro ukončila, a to včetně jakékoliv údržby a podpory jejich majitelům.\n\nNa situaci kolem chybějící podpory ultralightů Sluka LK-2 zareagoval německý akrobatický pilot Uli Dembinski, který vyslyšel volání o pomoc stávajících majitelů těchto letounů a založil v Praze společnost Airhero, která si dala za cíl obnovit nejen podporu pro stávající majitele těchto letounů, ale také výrobu zmodernizované Sluky jako takové, která má nést označení LK-2H.\n\nZa celou historii letovské Sluky LK-2 byla hlášena pouze jedna fatální nehoda, která byla zaviněna chybou v sestavení letounu.\n\nLetoun typu Sluka má několik variant v linii přímé i nepřímé. Ty nepřímé však již nesou jiná označení, neboť se od původní konstrukce odlišují poněkud zásadnějším způsobem.\n\nLK-2 je původní model designovaný od 80. let. Typický je otevřenou kabinou, složeným duralovým podvozkem a nádrží o objemu 25 litrů.\n\nLK-2M je druhou generací letounu, která se prodávala ve formě stavebnice. Od modelu LK-2 se tato verze lišila uzavřeným kokpitem s dveřmi na pravé straně pilota a jednoduchým jednopramenným kompozitovým podvozkem.\n\nLK-2MT je typ velmi podobný LK-2M, s dřevěným křídlem, jehož vylepšený tvar umožňoval dosáhnout vyšší rychlosti a snížil spotřebu paliva.\n\n\"Data z originálního provozního manuálu\"\n\nObecná charakteristika\nVýkon\n\n\n"}
{"id": "1234186", "url": "https://cs.wikipedia.org/wiki?curid=1234186", "title": "Tore Keller", "text": "Tore Keller\n\nTore Bertil Gottfrid Keller (4. ledna 1905 Norrköping – 15. července 1988 tamtéž) byl švédský fotbalový útočník. Celou kariéru strávil v norrköpinském klubu IK Sleipner, s nímž získal v roce 1938 mistrovský titul. Byl amatérským hráčem a pracoval jako elektrikář, na vrcholové úrovni provozoval také bandy a stolní tenis. Za své výkony obdržel ocenění Stora grabbars och tjejers märke.\n\nVe švédské reprezentaci odehrál 25 zápasů a vstřelil v nich šestnáct branek. Startoval na Letních olympijských hrách 1924, kde Švédové získali bronzové medaile (skóroval v úvodním utkání proti Belgii), na Mistrovství světa ve fotbale 1934 (postup do čtvrtfinále) a Mistrovství světa ve fotbale 1938 (4. místo). Na MS 1938 ve Francii byl kapitánem mužstva a ve čtvrtfinálovém utkání proti Kubě, které Švédové vyhráli 8:0, vstřelil podle oficiálních statistik FIFA jednu branku, i když některé zdroje mu připisují tři zásahy (byl by tak nejstarším střelcem hattricku v dějinách světových šampionátů).\n\n"}
{"id": "1234187", "url": "https://cs.wikipedia.org/wiki?curid=1234187", "title": "U oběšeného", "text": "U oběšeného\n\nU oběšeného je kopec s nadmořskou výškou 737,4 m a nejvyšší vrchol Železných hor v jihovýchodní části pohoří nazvané Sečská vrchovina, na okraji geomorfologického okrsku Kameničská vrchovina v regionálním členění georeliéfu (tvaru zemského povrchu) na území Česka. Kopec leží severozápadně nad obcí Svratouch a je pomístně jmenován (anoikonymum) Na Panenkách.\n\nVrch (kopec) kuželovitého tvaru tvoří hornina dvojslídný svor svrateckého krystalinika(Český masiv – krystalinikum a prevariské paleozoikum). Vrcholovou částí prochází hlavní evropské rozvodí Labe – Dunaj. V rozsahu celé plochy je kopec zvláště chráněným územím, součástí Chráněné krajinné oblasti Žďárské vrchy na severovýchodě Českomoravské vrchoviny.\n\nČeská státní trigonometrická síť uvádí zaměřený trigonometrický bod (č. 41 triangulačního listu 2420) s názvem U oběšeného a nivelací určenou nadmořskou výšku 737,38 m, žulový terénní patník (geodetický bod) se nachází na rozsáhlé louce nad pásmem smrčin.\n\nVrchol s výškovým bodem leží z hlediska administrativně správního na katastrálním území obce Svratouch v okrese Chrudim náležejícím do Pardubického kraje v České republice.\n\nVrchol kopce se nachází na rozlehlé louce nad obcí Svratouch, přibližně ve vzdálenosti 1 160 m v severozápadním směru (310°) od kaple sv. Jana Nepomuckého v obci a 625 m jihozápadně (252°) od silnice II/354 (úsek Krouna – Svratouch), s odbočkou do Čachnova na vrcholu sedla v nadmořské výšce 708 m v horní části obce Svratouch.\n\nSedlo odděluje dva vrcholy s názvy U oběšeného (737,4 m n. m.) a Otava (734,5 m n. m.) a také krajinné oblasti (přírodní regiony) Železných hor a Hornosvratecké vrchoviny.\n\nLokalitu s loukami místní obyvatelé tradičně nazývají kopec Na Panenkách, velká část pozemků ve vrcholové části od března 2018 náleží obci, na svahu vybudován vodojem. Pod vrcholovou částí na vlhkých loukách prameniště vodních toků, řeky Chrudimky a Krounky, potoku Chlumětínského a Svratouchu (též s názvem Řivnáč).\n\nZeměpisný název v písemné podobě U oběšeného je standardizované vlastní jméno geografického objektu typu kopce a jeho vrcholu, publikované ve státním mapovém díle a databázích Českého úřadu zeměměřického a katastrálního.\n\nVrchol U oběšeného je nejvyšším bodem na zemského povrchu současně tří řádově odlišných geomorfologických jednotek. V rámci regionálního členění reliéfu zemského povrchu (georeliéfu) systémově provedeného pro celé území Česka je kuželovitý kopec součástí Kameničské vrchoviny, řádově nejnižší geomorfologické jednotky. Horopisně nejvyšší geomorfologický okrsek tvoří spolu s dalšími třemi, Skutečskou pahorkatinou, Stružineckou pahorkatinou a Podhradskou kotlinou, skladebnou část geomorfologického podcelku s názvem Sečská vrchovina v jihovýchodní části geomorfologického celku Železné hory.\n\nPo hřbetnici ve vrcholové části, na loukách a částečně i zemědělsky obdělávaných polích, probíhá rozvodnice hlavního evropského rozvodí Labe – Dunaj, dělící úmoří náležející Severnímu moři a Černému moři. Svahy vrchu na jihovýchodě (k obci Svratouch) až jihozápadě poměrně prudce klesají do údolí (ve směru k řece Svratce). Ve vrcholové části v západním až severním směru jsou strmější, níže jen pozvolnější na rozsáhlých vlhkých loukách s několika prameništi vodních toků (Chrudimka, Krounka, potoky Chlumětínský a Svratouch / Řivnáč).\n\nOd vrcholu zhruba na východo-severovýchod se nachází v horní části Svratouchu podélné sedlo v nadmořské výšce kolem 708 m, oddělující kopec U oběšeného od zhruba 1 km vzdáleného vrchu Otava (734,5 m n. m.). Vrchol sedla tvoří současně rozhraní dvou geomorfologických celků s názvy Železné hory (U oběšeného) a Hornosvratecká vrchovina (Otava). Hranice mezi geomorfologickými celky (ve směru sever – jih) pokračuje od vrcholu sedla v linii údolnic. Severním směrem zhruba podél koryta řeky Krounky až na úroveň okraje lesa nad Krounou, odkud směřuje velkým obloukem k Čachnovu. V jižním směru, přibližně nad korytem potoka Svratouch (Řivnáč), klesá do údolí k řece Svratce.\n\nGeologické podloží tvoří ve vrcholové části dvojslídný svor, ostrůvky amfibolitu a biotitické ruly drobně zrnité granoblastické, v nižších polohách na severozápadě a jihovýchodě dvojslídný migmatit až ortorula. Severovýchodně od vrcholu se nachází skarn na území s významnou geologickou lokalitou, kde v minulosti probíhala těžba horniny na železnou rudu a v 50. letech 20. století byla také předmětem geologického průzkumu na uranovou rudu.\n\nVrcholovou část pokrývají rozsáhlé louky, níže pod vrcholem vlhké, na jihozápadě, severozápadě až severovýchodě s mokřady. Na severních a jižních svazích na menších plochách zemědělsky obdělávaná pole a také louky, částečně využívané jako pastviny. Na severozápadě až severovýchodě pod vrcholovou částí rozsáhlý lesní komplex s lesní lokalitou Humperky a polesím Stará Obora.\n\nNa dvou lokalitách, u okraje polesí Stará Obora, přírodní biotopy s vrchovištním rašeliništěm a mechovým slatiništěm zvláště chráněného území přírodní památky U Tučkovy hájenky. V severovýchodní části lesního prostoru se nachází společenstva smrkových bučin s chráněnými druhy ptáků na zvláště chráněném území přírodní památky Bučina – Spálený kopec.\n\nRozvodnice hlavního evropského rozvodí Labe – Dunaj, procházející vrcholovou částí, pokračuje po hřbetnici zhruba východo-severovýchodním směrem k vrcholu sedla v horní části Svratouchu, od něho k vrchu Otava, též Otavův kopec (734,5 m n. m.) a dále geomorfologickým okrskem Borovský les (Žďárské vrchy). V jižním směru od vrcholu pokračuje Kameničskou vrchovinou na Peškův vrch (716,8 m n. m.) a od něho na jihozápad k obci Herálec.\n\nNa svazích vrcholové části pramení dvě významné řeky. Přibližně 750 m severozápadně od vrcholu vyvěrá Filipovský pramen na okraji lesní lokality Humperky v nadmořské výšce 705 m, nejvýše položený a také nejvydatnější z pramenů Chrudimky, nejvýznamnější řeky oblasti. Pramenná zdrojnice řeky stéká po úbočí k Filipovu (od něho název pramene), části obce Kameničky. Na sever až severo-severovýchod od vrcholu se nachází rozsáhlé prameniště řeky Krounky na vlhkých až podmáčených loukách. Vodoteč stéká po prudkém svahu v lesním prostoru Stará Obora v meandrujícím korytu směrem k obci Krouna (od ní název řeky).\n\nVe vrcholové části také prameniště dvou potoků. Na jihozápad od vrcholu rozsahem větší prameniště Chlumětínského potoku, levostranného přítoku řeky Chrudimky. Potok napájí rybník Krejcar, ležící mezi Krejcarem (část obce Chlumětín) a obcí Kameničky, částečně také rybník Groš, průtočný řekou Chrudimkou v Kameničkách. Od vrcholu na jihovýchod pramení potok s názvem Svratouch (též Řivnáč) mezi zástavbou obce Svratouch. Potok stéká po úbočí do údolí s řekou Svratkou, je jejím levostranným přítokem na území města Svratky.\n\nVrchol tvoří bod rozhraní mezi orografickými rozvodnicemi dílčího povodí Chrudimky, řeky Krounky a Chlumětínského potoku v povodí evropské řeky Labe a potoku Brodek v dílčím povodí řeky Svratky a evropské řeky Dunaj. Je také nejvyšším bodem prameniště a orografické rozvodnice dílčího povodí řeky Chrudimky.\n\nPrameniště vodních toků v lokalitách kopce je od roku 1978 součástí chráněné oblasti přirozené akumulace vod (CHOPAV) s názvem Žďárské vrchy, s více prameny. CHOPAV je ve smyslu nařízení vlády ČSR č. 40/1978 Sb. vymezeno shodně s Chráněnou krajinnou oblastí Žďárské vrchy.\n\nTuristická značená trasa není na vrchol vedena. Vrcholová část s loukami je dostupná polní cestou spojující obce Svratouch a Chlumětín (v části Paseky), z obou směrů stoupá k vrcholu a ve vrcholové části míjí asi 50 m vzdálený výškový trigonometrický bod ve volném terénu na sezónně sečené louce. S využitím místních komunikací a polních cest je vrcholová část s loukami dostupná také z obce Chlumětín. Přístup k vrcholové části:\n\nVrchol uveden na turistické mapě Žďárské vrchy (mapový list č. 48, měřítko 1:50 000) vydané v edici Klubu českých turistů.\n\nNejvyšší vrchol Železných hor / Sečské vrchoviny / Kameničské vrchoviny veřejně prezentován v roce 2006 v Zeměpisném lexikonu České republiky – Hory a nížiny vydaném Agenturou ochrany přírody a krajiny České republiky (po upřesnění hranic geomorfologických jednotek pomocí digitální techniky). V roce 1987 v Zeměpisném lexikonu ČSR – Hory a nížiny, vydaném bývalým Geografickým ústavem Československé akademie věd, uvedena za nejvyšší vrchol Pešava (697 m n. m.) nad Jeníkovem.\n\nV krajinné oblasti Českomoravské vrchoviny mají zeměpisné jméno ve stejném znění dva vrcholy, avšak v písemné podobě názvu za předložkou s rozdílným počátečním písmenem u přídavného jména (adjektivum). Základní mapa České republiky, publikovaná Českým úřadem zeměměřickým a katastrálním, uvádí v písemné podobě název U oběšeného (737,4 m n. m.) vrchol v Kameničské vrchovině na katastrálním území obce Svratouch v Pardubickém kraji a v písemné podobě U Oběšeného (369,1 m n. m.) název vrcholu v Mohelenské vrchovině na katastrálním území obce Nová Ves u Oslavan v Jihomoravském kraji.\n\nNa starých mapách tzv. stabilního katastru, pořízených v 1. polovině 19. století, lokalita s vrcholem uváděna pod názvem „U Obetsenyho\" a na vojenských mapách při tzv. 3. vojenském mapování, v době Rakouska-Uherska, nebylo jméno u výškové kóty 737 m n. m. vůbec uvedeno. Sousední vrchol s nivelací 734 m n. m. označili kartografové názvem „Otawa\" (současné zeměpisné jméno Otava, v turistických mapách též Otavův kopec).\n\nVe vrcholové části Otavova kopce byla vybudována meteorologická stanice provozovaná Českým hydrometeorologickým ústavem, doplněná později webovou kamerou monitorující počasí v oblasti Svratouchu (údaje z kamery dostupné on-line). V záběru kamery částečně viditelné i svahy vrcholu U oběšeného.\n\nNejvyšším bodem (spojeným se zemí) v Železných horách / Sečské vrchovině / Kameničské vrchovině je pravděpodobně vrchol radiokomunikační věže televizního vysílače Krásné v nadmořské výšce 796 m, samotná konstrukce je 182 m vysoká a její pata se nachází v nadmořské výšce 614 m ve vrcholové části kopce Krásný (616 m n. m.) na katastrálním území Krásné.\n\nVrcholová část je rozhledovým místem do všech světových stran, v turistické mapě vyznačeno topografickou značkou. Rozhled je mírně omezen výškou lesního porostu v polesí Humperky a Stará Obora pod vrcholem v severním směru (Orlické hory) a částečně vysázeným pásmem smrčin na jih od vrcholu (Žďárské vrchy). Při zvláště dobré viditelnosti jsou na severu zřetelné vyšší partie Orlických hor, na severovýchodě Králického Sněžníku a Hrubého Jeseníku, v západním směru také Vestec, nejvyšší vrchol v CHKO Železné hory.\n\nGeografické objekty jsou z různých míst ve vrcholové části kopce alespoň částečně viditelné pouze za určitých podmínek (počasí nebo pomocí dalekohledu), u některých výškových bodů v dohledu pouze část stavby ve vrcholové části, například špička radiokomunikační věže Spálený kopec nad lesním masivem (Borovský les) nebo věž vysílače Krásné, postavená v nadmořské výšce 614 m na ploché vrcholové části vyvýšeniny Krásný (616 m), vrchol v terénu mimo dohled.\n\nLokality v nejbližším okolí leží na území Chráněné krajinné oblasti Žďárské vrchy, v dálce viditelný vrchol Vestec v Chráněné krajinné oblasti Železné hory. Nivelace některých výškových bodů je vztažena na skalní útvary na zalesněných hřbetech Žďárských vrchů, vrchol skaliska nemusí být v terénu pozorovatelný. U vrcholů bez uvedené nadmořské výšky je příslušný údaj zmíněný v přehledu níže.\n\nPřibližně ve směru jednotlivých světových stran:\n\nSever (v rozsahu SZ – SV)\n\n\nVýchod (v rozsahu SV – JV)\n\n\nJih (v rozsahu JV – JZ)\n\n\nZápad (v rozsahu JZ – SZ)\n\n\nGeografické objekty typu vrcholu, kopce nebo hory s nadmořskou výškou dle základní mapy České republiky (příslušný odkaz zahrnuje u některých vrcholů též zvláště chráněné území téhož názvu). Nejvyšší vrchol nebo významný bod se vztahuje ke zmíněnému geomorfologickému okrsku, vrchol Vestec k území vymezeném hranicemi Chráněné krajinné oblasti Železné hory a orientační bod ke konkrétnímu trigonometrickému bodu v rámci České státní trigonometrické sítě.\n\nNejvyšším bodem se rozumí vrchní plocha objektu nebo vrcholová část stavby – věže. U vybraných výškových bodů vzdálenost v kilometrech a jejich orientace (azimut) od trigonometrického bodu U oběšeného je přibližná a některé údaje souvisejí s uvedeným trigonometrickým bodem.\n\nZ vrcholové části, za příznivého počasí a případně dalekohledem, viditelné geografické objekty (řazeno abecedně):\n\n\nGeograficky a turisticky zajímavá místa mimo dohlednost (řazeno podle azimutu):\n\n\n\n"}
{"id": "1234192", "url": "https://cs.wikipedia.org/wiki?curid=1234192", "title": "Československo na zimních paralympijských hrách", "text": "Československo na zimních paralympijských hrách\n\nČeskoslovensko se zúčastnilo všech zimních paralympijských her v letech 1976 - 1992. Od roku 1994 soutěžili čeští sportovci za Českou republiku.\n\n\n"}
{"id": "1234193", "url": "https://cs.wikipedia.org/wiki?curid=1234193", "title": "Klášter voršilek (Brno)", "text": "Klášter voršilek (Brno)\n\nKlášter voršilek, původně klášter františkánek v Brně, při kostele svatého Josefa se nachází v ulicích Josefské a Orlí v městské části Brno-střed.\n\nPůvodní klášter byl na předměstí Brna, před Židovskou branou, založen počátkem 17. století konventem řeholnic sv. Františka z Assisi (františkánky), společně s ním byl vystavěn i kostel sv. Josefa. Když byl tento konvent i s kostelem v roce 1643 zbořen během obléhání Brna Švédy, sestry se rozhodly vystavět nový. Tentokrát však ne již vně městských hradeb, ale uprostřed města. Nový chrám sv. Josefa s klášterem byl vybudován v místě šesti měšťanských domů v dnešní Josefské ulici.\n\nV roce 1782 byl řád františkánek zrušen, a klášter i s kostelem připadl voršilkám římského řádu. Řád voršilek zde působil až do roku 1950. V roce 1961 se správy kostela ujala nedaleká minoritská fara. V areálu od 50. let sídlilo Technické muzeum v Brně, které se na konci 90. let přesunulo do vlastní budovy v Králově Poli. Objekt bývalého kláštera je v majetku řádu, který jej pronajímá komerčním subjektům.\n\nV roce 2009 voršilky darovaly kostel řeckokatolické církvi.\n"}
{"id": "1234195", "url": "https://cs.wikipedia.org/wiki?curid=1234195", "title": "Mistrovství České republiky v soutěžním lezení 2008", "text": "Mistrovství České republiky v soutěžním lezení 2008\n\nMistrovství ČR v soutěžním lezení 2008 se uskutečnilo ve dvou termínech, ve všech třech disciplínách v Praze na Smíchově na lezecké stěně SmíchOff, pořádal je Tomáš Rakovič. MČR v lezení na obtížnost a rychlost 29.-30. listopadu (hlavní rozhodčí Jiří Čermák), MČR v boulderingu 13. prosince. Závody byly součástí Českého poháru v soutěžním lezení 2008.\n\n\n"}
{"id": "1234198", "url": "https://cs.wikipedia.org/wiki?curid=1234198", "title": "Beuronská benediktinská kongregace", "text": "Beuronská benediktinská kongregace\n\nBeuronská benediktinská kongregace je jednou z kongregací, které sdružují jednotlivé kláštery a dohromady tvoří řád svatého Benedikta.\n\nBeuronskou kongregaci založili v roce 1873 dva rodní bratři, Maurus a Placidus Wolterové, kteří vstoupili do benediktinského řádu. Centrem kongregace se stal beuronské arciopatství v Bádensku-Württembersku, v jihozápadní části Německa. Kongregace záhy rozvinula vlastní osobitý umělecký styl, v němž stavěla a zdobila své kláštery, tzv. Beuronskou uměleckou školu.\n\nV roce 1884 bylo opatství Beuron povýšeno na arciopatství.\n\nV roce 1880 se kongregace rozšířila až do Čech, kde její mniši převzali pražský Emauzský klášter. Ten pak byl několik let hlavním domem celé beuronské kongregace, neboť v Německu nesměla působit z důvodu tzv. \"Kulturkampfu\" kancléře Bismarcka. - Emauzy setrvaly v beuronské kongregaci do roku 1947, kdy přešly do nově utvořené Slovanské benediktinské kongregace svatého Vojtěcha.\n\nŽenský klášter svatého Gabriela na Smíchově, který zanikl roku 1919, koupila Československá pošta s tím, že kostel na základě zřízeného věcného břemene i nadále sloužil náboženským účelům.\n\nBeuronská kongregace sdružuje 18 řeholních domů, jak mužských tak ženských, v Německu, Dánsku, Rakousku a severní Itálii.\n\n"}
{"id": "1234206", "url": "https://cs.wikipedia.org/wiki?curid=1234206", "title": "Seznam písní Nikolaje Noskova", "text": "Seznam písní Nikolaje Noskova\n\nToto je seznam písní zpěváka Nikolaje Noskova.\n\npoz. – píseň (originální název u převzaté skladby) – duet s – (autor hudby písně/autor textu písně)\n\n(h:/t:) – doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n"}
{"id": "1234216", "url": "https://cs.wikipedia.org/wiki?curid=1234216", "title": "Jáma Eliška", "text": "Jáma Eliška\n\nJáma Eliška (\"Elisabethschacht\") byl černouhelný hlubinný důl v Žacléři na Žacléřsku. Byla založena v letech 1868–1870.\n\nJáma byla hloubena na dolové míře Marie-Elisabeth rodinou Gaberlovou. V roce 1860 byla prodána baronu Adolfu Silbersteinovi, který jámu nechal prohloubit v letech 1868–1870. Jáma Eliška byla největším producentem černého uhlí. V polovině sedmdesátých let 19. století postihla uhelný průmysl odbytová krize, nejvíce těžaře barona Silbersteina. Jeho majetek byl v konkurzním řízení prodán. Majetek vlastnil nejdříve \"F. Stroussberg\", později \"Žacléřský spolek\", v roce 1881 majetek odkoupil \"Frankfurtský hypotéční a úvěrový spolek\" ve Frankfurtu nad Mohanem, v roce 1886 firma \"Erlanger a synové\" z Frankfurtu za 1 134 000 říšských marek. V roce 1898 byl důl prodán \"Západočeskému báňskému akciovému spolku\" (ZBAS). Po ukončení druhé světové války byly doly ZBAS dány pod národní správu a od 1. ledna 1946 byly znárodněny a začleněny pod národní podnik \"Východočeské uhelné doly\" (VUD). V roce 1950 doly na Žacléřsku byly sloučeny a přejmenovány na \"Důl Jan Šverma\". Těžba byla ukončena na Dole Jan Šverma v roce 1992.\n\nJáma obdélníkového profilu 7,0 x 2,5 m (světlý průřez 6,6 x 2,0 m) do hloubky 148 m. Z ohlubně byla vyzděna cihlovým zdivem, dále byla ve výdřevě. Začátkem 20. století byla lanovka mezi jámou Eliška a areálem jam Marie a Julie. Do roku 1920 byla těžba převedena jámy Marie a Julie. Jáma Eliška byla v letech 1920–1930 jámou vodní a částečně sloužila k větrání. V období druhé světové války (1939–1945) byla zrušena železniční vlečka a období 1945–1948 lanová dráha. Jáma Eliška v roce 1968 byla zlikvidována zasypáním.Na jámě Eliška se uhlí třídilo ručně (tzv. suché třídění), vytříděná hlušina, která obsahovala velké procento uhelného prachu a uhelných proplástků, se ukládala na odval. To byl také důvod proč v šedesátých letech se odval vznítil a prohořel.\n\n\n"}
{"id": "1234217", "url": "https://cs.wikipedia.org/wiki?curid=1234217", "title": "Zabitý v boji", "text": "Zabitý v boji\n\nZabit v boji (-standardizovaný název) nebo padlý v boji ( [zkratka \"KIA\"], ) je výraz, kterým se v rámci terminologie NATO označuje voják, který byl přímo zabit v boji nebo zemřel na následky zranění nebo dalšího poškození dříve než byl dopraven do zdravotnického zařízení. Tento termín byl v NATO standardizován 1. prosince 1979. Definice Ministerstva obrany USA je shodná, avšak rozlišuje zabité v boji a zabité následkem teroristického útoku (). Ostatní armády používají obdobné definice.\n\nV genealogii se zabit v boji označuje symbolem zkřížených mečů (⚔).\n"}
{"id": "1234221", "url": "https://cs.wikipedia.org/wiki?curid=1234221", "title": "Amos Tversky", "text": "Amos Tversky\n\nAmos Nathan Tversky (16. březen 1937, Haifa, Britský mandát Palestina - 2. červen 1996, Stanford, Kalifornie, USA) byl izraelský kognitivní vědec a matematický psycholog. Byl dlouholetým spolupracovníkem Daniela Kahnemana. Své teorie aplikoval i v ekonomii.\n\nPodle průzkumu magazínu \"Review of General Psychology\", zveřejněného v roce 2002, se Tversky umístil na 93. místě jako nejvíce citovaný psycholog 20. století společně Edwinem Boringem, Johnem Deweyem a Wilhelmem Wundtem.\n"}
{"id": "1234222", "url": "https://cs.wikipedia.org/wiki?curid=1234222", "title": "Blind Worms, Pious Swine", "text": "Blind Worms, Pious Swine\n\nBlind Worms, Pious Swine je sólové studiové album amerického hudebníka Omara Rodrígueze-Lópeze. Vydáno bylo dne 12. srpna 2016 společností Ipecac Recordings jako třetí z dvanácti alb, která hudebník hodlá vydat v tom roce. Album nahrál se svým dlouholetým spolupracovníkem, bubeníkem Deantonim Parksem, a zpěvačkou Teri Gender Bender. Všichni tři byli také členy kvartetu Bosnian Rainbows. Album obsahuje celkem deset autorských písní a také jednu coververzi. Je jí píseň „“ od zpěvačky Ellie Goulding (jde o vůbec první coververzi, kterou Rodríguez-López vydal na svém albu).\n\nAutorem všech skladeb je Omar Rodríguez-López, pokud není uvedeno jinak.\n\n"}
{"id": "1234224", "url": "https://cs.wikipedia.org/wiki?curid=1234224", "title": "Jakovlev Jak-152", "text": "Jakovlev Jak-152\n\nJakovlev Jak-152 (rusky \"Яковлев Як-152\") je ruský dvoumístný vrtulový cvičný letoun, vyvíjený konstrukční kanceláří Jakovlev.\n\nMá sloužit pro první fázi výcviku letců, k výuce základů pilotování a navigace, pro nácvik akrobatických prvků a skupinových letů. Je vyvinut jako předstupeň Jakovlevu Jak-130, má proto stejně uspořádány řídicí a ovládací prvky kabiny, což umožňuje pilotům ve výcviku snadný přechod mezi těmito dvěma letadly.\n\nVývoj tohoto letadla započal již v roce 2000 na základě Jakovlevu Jak-54, tehdy však nebyl vývoj finančně podpořen ministerstvem obrany, a proto projekt zamrznul. Intenzivní práce na projektu vypukly až v roce 2014, kdy Ministerstvo obrany Ruské federace objednalo vývoj letounu Jak-152 pro základní odbornou přípravu pilotů. Ve výběrovém řízení porazil konkurenční proudový SAT SR-10, jehož vývoj byl však nakonec také podpořen.\n\nPrvní prototyp Jakovlevu Jak-152 byl představen 27. srpna 2016 v Irkutsku, kde také má probíhat jeho výroba.\n\nK prvnímu letu došlo 29. září 2016 na letišti Irkutského leteckého závodu.\n\nV červnu 2016 objednalo ruské ministerstvo obrany 150 kusů. Předpokládá se, že Vzdušně-kosmické síly Ruské federace mohou potřebovat 250-300 ks tohoto letounu. Dalších 100 kusů by mohla nakoupit ruská DOSAAF. Předpokládá se, že letadlo má velký exportní potenciál jak pro vojenský výcvik, tak i pro civilní účely.\n\nNespecifikované množství těchto letadel objednala DOSAAF Běloruska.\n\n"}
{"id": "1234225", "url": "https://cs.wikipedia.org/wiki?curid=1234225", "title": "Ryder Cup 2016", "text": "Ryder Cup 2016\n\n41. Ryder Cup byla týmová soutěž mužů v golfu. Konala se od pátku 30. září do neděle 2. října 2016 v golfovém klubu Hazeltine National ve městě Chaska, Minnesota. Obhájcem trofeje byl tým Evropy, který zvítězil ve třech minulých utkáních. Kapitánem týmu Evropy byl Darren Clarke, kapitánem týmu USA Davis Love III. Tým USA zvítězil celkovým skóre 17:11, a získal tak pohár do svého držení na následující dva roky. Další Ryder Cup se bude hrát v roce 2018 na hřišti Le Golf National ve francouzském Saint-Quentin-en-Yvelines.\n\nRyder Cup je týmová soutěž ve hře na jamky. Hraje se osm zápasů ve formátu \"foursome\" (soupeří dvě dvojice, každá má jeden míč), osm ve formátu \"fourball\" (dvě dvojice, každý hráč má svůj míč, počítá se lepší z dvojice) a dvanáct dvouher. Za vyhraný zápas získává tým bod, při nerozhodném stavu po 18 jamkách získá každý tým půl bodu. Celkem se tedy rozdělí 28 bodů. Obhájci stačí k udržení trofeje remíza, tj. 14 bodů; naopak vyzyvatel musí k zisku trofeje zvítězit, tj. dosáhnout alespoň 14½ bodu.\n\nV pátek a v sobotu byly na programu vždy dopoledne čtyři zápasy \"foursome\", odpoledne čtyři zápasy \"fourball\". Všech dvanáct dvouher se hrálo v neděli 2. října.\n\nZa každý tým nastupuje 12 hráčů. Kvalifikační kritéria pro tým Evropy:\nV případě týmu USA jsou kritéria tato:\n\n\"*hráči, které do týmu nominoval kapitán\"\n\nKaždý z kapitánů také jmenoval pět svých zástupců (\"vice-captain\"). V týmu Evropy to byli Thomas Björn, Padraig Harrington, Paul Lawrie, Ian Poulter a Sam Torrance. Zástupci kapitána USA byli Jim Furyk, Tom Lehman, Steve Stricker, Bubba Watson a Tiger Woods.\n\nVšechny čtyři dopolední zápasy v pátek ovládli Američané, kteří se tak ujali vedení 4:0. Pouze zápas McIlroy/Sullivan versus Mickelson/Fowler se dostal na osmnáctý green; ostatní tři zápasy skončily předčasně. Nejhorší výsledek Evropy zaznamenali Lee Westwood a Thomas Pieters, kteří prohráli o pět bodů už po čtrnácté jamce.\n\nOdpoledne získal své první body i tým Evropy, a snížil náskok soupeře na 5:3. Dvojice Rose/Stenson oplatila dopolední porážku Spiethovi s Reedem, naopak Martin Kaymer neuspěl ani ve svém druhém zápase.\n\nV sobotních foursome zápasech se náskok USA snížil o další bod na 6½:5½. Jediný celý bod pro USA získali Snedeker a Koepka poté, co za vyrovnaného stavu získali jamky 13, 15 a 16 a zvítězili tak o tři body po šestnácté jamce. Podobný finiš na straně Evropy předvedlo španělské duo Garcia / Cabrera Bello. Po dvanácté jamce prohrávali už o čtyři jamky, ale z posledních šesti jamek dvě vypůlili a čtyři vyhráli, a jejich zápas tak skončil remízou („\"all square\"“). V týmu Evropy poprvé na turnaji nastoupili Chris Wood a Matt Fitzpatrick (všech 12 Američanů hrálo už v pátek).\n\nV sobotu se skóre nakrátko vyrovnalo poté, co svůj třetí bod ze tří zápasů získali McIlroy a Pieters. Následující tři zápasy ale získali Američané, a stanovili tak skóre po čtyřhrách na 9½:6½. Spieth a Reed vrátili porážku z pátečních fourballů Stensonovi s Rosem, a třízápasový minisouboj těchto dvojic tak skončil 2:1 pro Američany. Lee Westwood ani Martin Kaymer opět nebodovali, a spolu s nováčky Fitzpatrickem, Sullivanem a Willettem zůstali na nule. Naopak v týmu USA už se každý hráč podílel alespoň na jednom bodu.\n\nV prvních šesti nedělních dvouhrách dokázal tým Evropy držet se soupeřem krok, a po výhře Pieterse ve třetím zápase se přiblížit ve skóre až na rozdíl jediného bodu. Američané ale dokázali zvítězit v pěti z posledních šesti zápasů, a dosáhli celkového vítězství v poměru 17:11. Souboj Garcia - Mickelson skončil remízou poté, co oba hráči zahráli dohromady 19 birdie a ve hře na rány by byli oba dosáhli skóre -9. Z pěti dosud nebodujících hráčů Evropy dokázal svůj zápas vyhrát pouze Martin Kaymer. Brandt Snedeker si jako jediný hráč v soutěži udržel stoprocentní úspěšnost, když získal bod i ve svém třetím zápase.\n"}
{"id": "1234228", "url": "https://cs.wikipedia.org/wiki?curid=1234228", "title": "Csanád Szegedi", "text": "Csanád Szegedi\n\nOd počátků strany Jobbik v roce 2003 byl jejím členem a jako jeden z nejviditelnějších a nejhlasitějších členů byl v roce 2006 zvolen místopředsedou strany a stal se jedním z nejvýraznějších představitelů.\n\nV roce 2007 spoluzakládal polovojenskou Maďarskou gardu, která byla v roce 2009 soudem zakázána, protože její uniformy a vlajky nápadně připomínaly uniformy a vlajky nacistických Šípových křížů, které měly na svědomí 50 tisíc životů Židů a 500 tisíc Židů pomáhaly deportovat do koncentračních a vyhlazovacích táborů.\n\nV roce 2009 byl za Jobbik zvolen do Evropského parlamentu, kde například v roce 2010 žádal o dočasné vyloučení Slovenska z Evropské unie kvůli slovenskému jazykovému zákonu, který považoval za rasistický.\n\nKdyž v roce 2012 zjistil svůj židovský původ, otočil své antisemitské názory, ze strany odešel a z volených funkcí odstoupil.\n\nSzegediho babička z matčiny strany byla Židovka. Během války byla deportována do Osvětimi, z které se po válce vrátila. Když to v roce 2012 zjistil, vystoupil z ultrapravicové strany Jobbik, která se od něj okamžitě distancovala. V roce 2016 se rozhodl i s rodinou odstěhovat se do Izraele, kde by chtěl pracovat v některé ze sionistických organizací.\n\nO jeho přeměně z antisemity na ortodoxního žida pojednává dokument \"Lepší mlčet\" (2016).\n"}
{"id": "1234229", "url": "https://cs.wikipedia.org/wiki?curid=1234229", "title": "Umbrella Mistress", "text": "Umbrella Mistress\n\nUmbrella Mistress je sólové studiové album amerického hudebníka Omara Rodrígueze-Lópeze. Vydáno bylo dne 9. září 2016 společností Ipecac Recordings jako páté z dvanácti alb, která hudebník hodlá vydat v tom roce (desky byly nahrány v průběhu několika let). Album nahrál se svým dlouholetým spolupracovníkem, bubeníkem Deantonim Parksem, a zpěvačkou Teri Gender Bender. Všichni tři byli také členy kvartetu Bosnian Rainbows. Deska obsahuje celkem deset anglicky zpívaných písní.\n\n\n"}
{"id": "1234231", "url": "https://cs.wikipedia.org/wiki?curid=1234231", "title": "Wuhan Open 2016", "text": "Wuhan Open 2016\n\nWuhan Open 2016, oficiálně se jménem sponzora Dongfeng Motor Wuhan Open 2016, byl tenisový turnaj pořádaný jako součást ženského okruhu WTA Tour, který se hrál v areálu Optics Valley International Tennis Center na otevřených dvorcích s tvrdým povrchem DecoTurf. Konal se mezi 25. zářím až 1. říjnem 2016 v čínském Wu-chanu jako 3. ročník turnaje.\n\nTurnaj s rozpočtem 2 589 000 amerických dolarů patřil do kategorie Premier 5. Poslední přímou startující v hlavní singlové soutěži se stala 55. chorvatská hráčka žebříčku Mirjana Lučićová Baroniová. Nejvýše nasazenou tenistkou byla světová jednička Angelique Kerberová z Německa, která v osmifinále nestačila na Češku Petru Kvitovou.\n\nDruhý triumf na zdejších kurtech zaznamenala česká tenistka Petra Kvitová, která tak získala osmnáctý kariérní titul z turnajů WTA Tour. Deblovou soutěž ovládly turnajové pětky Američanka Bethanie Matteková-Sandsová a Češka Lucie Šafářová, které získaly sedmou společnou trofej.\n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže jako náhradník:\n\n\n\n\n"}
{"id": "1234232", "url": "https://cs.wikipedia.org/wiki?curid=1234232", "title": "Květinová válka", "text": "Květinová válka\n\nKvětinová válka ( \"xōchiyāōyōtl\", \"guerra florida\") je označení pro rituální souboje provozované v předkolumbovské Mezoamerice.\n\nPro civilizace starého Mexika hrály klíčovou roli rituální lidské oběti. Aztécká mytologie byla založena na víře v mystickou energii \"tona\", která z krve obětovaných přechází na bohy a umožňuje jim udržovat svět v chodu. Oběti se rekrutovaly především z řad válečných zajatců: těch byl dostatek, dokud Aztécká říše vedla dobyvačné války, ale jak se území konfederace rozšířilo na hranice přirozeného areálu, nebylo už s kým bojovat. \n\nV roce 1450 nastala v oblasti Mexického údolí velká neúroda, která měla za následek hladomor. Aztécký aristokrat Tlacaelel vysvětlil událost tím, že bohové seslali na lidi bídu, protože sami hladoví po obětech, a jako řešení navrhl pořádat pravidelná střetnutí mezi Aztéky a městskými státy Tlaxcala, Huejotzingo a Cholula, tvořícími enklávy uvnitř území Aztéků. Cílem nebylo zničit protivníka, ale získat zajatce. Ti byli obětováni. \n\nKvětinové války se vedly převážně z náboženských důvodů a jejich průběh se řídil předem dohodnutými pravidly: na posvátném místě zvaném \"cuauhtlalli\" proti sobě nastoupily stejně početné oddíly elitních válečníků z řad aristokracie, bojovalo se muž proti muži obsidiánovými meči \"macuahuitl\", přičemž úkolem nebylo soupeře zabít, ale znehybnit a zajmout. Účast v květinové válce byla pro Aztéky příležitostí k duchovnímu rozkvětu, zemřít tímto způsobem bylo pokládáno za nejvyšší štěstí (\"xochimiquiztli\").\n\nJedním z důvodů, proč Hernán Cortés porazil Aztéckou říši, byla skutečnost, že v závěrečném stadiu vývoje již Aztékové nedokázali válčit jinak než podle složitých a neefektivních předpisů spojených s květinovými válkami. \n\n"}
{"id": "1234233", "url": "https://cs.wikipedia.org/wiki?curid=1234233", "title": "Kočkov", "text": "Kočkov\n\nKočkov je název rybníka, který se nachází na Řežabineckém potoce v katastru obce Ražice v jižních Čechách. Rybník se nachází asi 1 kilometr vzdušnou čarou od centra obce. Má nepravidelný tvar. Hráz je orientována z východu na západ a měří asi 151 m. Délka rybníka je pak nějakých 275 m. Na hrázi jsou vzrostlé stromy, v okolí rybníka pastviny dobytka. Rybník je napájen dvěma potoky od jihu. Jeden bezejmenný se stéká z několik ramen od vsi Štětice, druhý nazývaný Řežabinecký teče z východu, kde pramení v lesích pod Zlatou horou. Voda odtéká hrází na sever do rybníka Miska, který je vzdálen asi 610 m. Rybník vznikl před rokem 1885.\n"}
{"id": "1234234", "url": "https://cs.wikipedia.org/wiki?curid=1234234", "title": "Konrad Krafft von Dellmensingen", "text": "Konrad Krafft von Dellmensingen\n\nKonrad Krafft von Dellmensingen (24. listopadu 1862 Laufen, Bavorské království – 21. února 1953 Seeshaupt, Německo) byl bavorský armádní generál, během první světové války velel elitní horské jednotce \"Alpenkorps\". Před válkou sloužil jako náčelník generálního štábu v královské bavorské armádě. \n\nNarodil se do nižší šlechtické rodiny v Bavorsku. Jeho otec sloužil jako královský notář. Krafft vstoupil do královské bavorské armády v roce 1881 jako důstojník-čekatel. V prosinci 1883 mu byla udělena hodnost podporučíka (\"Sekondeleutnant\"). Po ukončení bavorské vojenské akademie sloužil jako důstojník generálního štábu u řady jednotek. V roce 1902 se ve Vídni oženil s Helene Zöhrer, se kterou měl později dva syny a jednu dceru.\n\nV předválečném období Konrad Krafft von Dellmensingen postupoval v hodnostním žebříčku nahoru, až se 1. října 1912 stal náčelníkem generálního štábu v královské bavorské armádě. Tuto pozici si podržel až do mobilizace v srpnu 1914.\n\nPo mobilizaci se generálmajor Konrad Krafft von Dellmensingen stal náčelníkem generálního štábu německé 6. armády. Sloužil jako velitel během bitvy na hranicích (7. srpen – 13. září 1914) a tzv. závodu k moři. Krátce po svém jmenování na generálporučíka (\"Generalleutnant\"), byl 27. května 1915 jmenován velitelem nově vzniklou divizi \"Alpenkorps\". Jednotku vedl až do února 1917. \n\n1. března 1917 se Krafft von Dellmensingen stal náčelníkem generálního štábu armádní skupiny Albrechta von Württemberga, kde sloužil do 9. září 1917. Poté se stal náčelníkem generálního štábu u 14. armády pod velením Otty von Below, kde pomohl s plánováním operace, která vstoupila do dějin pod názvem bitva u Caporetta. 2. února 1918 byla 14. armáda v Itálii rozpuštěna a von Below se svým generální štáb převzal velení nad nově zformovanou 17. armádou, která se připravovala na Ludendorffovu ofenzívu ve Francii. Krátce poté byl Krafft von Dellmensingen jmenován generálem dělostřelectva a získal velení nad II. královským bavorským armádním sborem (\"II. Königlich Bayerisches Armee-Korps\"), který vedl až do konce války.\n\nKrafft von Dellmensingen odešel z armády v prosinci 1918. Ve 20. letech se účastnil příprav oficiální historie bavorské armády během první světové války. \n\nV roce 1937 byl v Garmisch-Partenkirchenu po Krafftovi von Dellmensingen pojmenován kasárenský komplex (\"Krafft-von-Dellmensingen-Kaserne\"). Název byl zrušen po skončení druhé světové války. V roce 1975 bylo kasárnám vráceno jejich původní jméno. Název \"Krafft-von-Dellmensingen-Kaserne\" umístěný před komplexem byl 29. června 2011 z místa odebrán.\n\n"}
{"id": "1234236", "url": "https://cs.wikipedia.org/wiki?curid=1234236", "title": "Československo na letních paralympijských hrách", "text": "Československo na letních paralympijských hrách\n\nČeskoslovensko se zúčastnilo letních paralympijských her v letech 1972 - 1992. Z 9 paralympijských her se československo zúčastnilo pouze čtyřech. Od roku 1994 soutěžili čeští sportovci za Českou republiku.\n\nUvedeni jsou vlajkonoši na zahajovacím ceremoniálu příslušných paralympijských her.\n\n\n"}
{"id": "1234238", "url": "https://cs.wikipedia.org/wiki?curid=1234238", "title": "Říše Ťin (265–420)", "text": "Říše Ťin (265–420)\n\nŘíše Ťin byl čínský stát existující v letech 265–420. Založil ho S’-ma Jen, vysoce postavený hodnostář říše Wej, který ovládl wejský dvůr, svrhl wejského císaře a sám nastoupil na trůn jako císař říše Ťin. O patnáct let později – roku 280 – dobyl říši Východní Wu v jižní polovině Číny, čímž skončilo období tří říší a Čína byla po desetiletích rozdělení nakrátko sjednocena.\n\nPo smrti prvního císaře roku 290 spory uvnitř vládnoucí dynastie vyústily v sérii vnitřních bojů, takzvaných nepokojů osmi knížat. Oslabení státu využili kočovníci z mongolských stepí na severu k dobytí severní Číny. Emigranti ze severní Číny a mocné rodiny bývalého Východního Wu roku 317 obnovily ťinskou moc na jihu s centrem v Ťien-kchangu (dnešním Nankingu). Období, kdy dvůr sídlil v Ťien-kchangu, se nazývá Východní Ťin (období 265–316 pak Západní Ťin).\n\nPo odchodu na jih ztratil císařský rod hodně ze své moci na úkor vlivných dvorských rodů. Nakonec jeden z nich, rod Liou, získal veškerou moc a roku 420 Liou Jü nastoupil na trůn jako první císař nového státu Sung (pro odlišení od říše Sung existjící v letech 960–1279 označované jako Liou Sung).\n\nRod S’-ma patřil ke vznešeným rodům císařství Wej, S’-ma I se propracoval mezi čtyři ministry, kterým císař Wen-ti roku 227 svěřil vládu ve jménu svého nezletilého syna Ming-tiho (vládl 227–240). S’-ma I získal rozhodující moc a vysoké funkce zaujalo i jeho sedm bratrů a dva synové. Ming-tiho nástupce byl nezletilý, vládl za něj císařův příbuzný Cchao Šuang, který se pokusil odstavit rod S’-ma. S’-ma i se stáhl, ale roku 249 v převratu Kaopchingské mohyly Cchao Šuanga zatkl, nechal popravit a chopil se moci. Pak se již císařové z rodu Cchao nevymanili z postavení loutek S’-ma Iho, resp. po jeho smrti roku 251 jeho synů S’-ma Š’ho († 255) a S’-ma Čaoa († 265). S’-ma Čao dobyl říši Šu (roku 263) a v rámci přípravy na převzetí trůnu se prohlásil králem z Ťin (roku 264), roku 265 však zemřel. Postavení S’-ma Čaoa, včetně titulu krále z Ťin, zdědil jeho syn S’-ma Jen, který sesadil wejského císaře a sám se prohlásil císařem (znám je pod svým posmrtným jménem Wu-ti, vládl v letech 265–290).\n\nWu-ti roku 279 zaútočil na říši Wu a roku 280 ji dobyl a sjednotil tak Čínu.\n\nWu-tiho syn a nástupce Chuej-ti byl nesvéprávný, vládl za něj zprvu jeho prastrýc Jang Ťün. Už roku 291 ambiciózní Chuej-tiho manželka císařovna Ťia a její otec Ťia Čchung zorganizovali převrat a zabití Jang Ťüna. Poté se moci chopil Wu-tiho strýc S’-ma Liang, kníže ze Žu-nanu, s ministrem Wej Kuanem. Po čtvrt roce císařovna Ťia přikázala knížeti z Čchu S’-ma Wejovi (mladšímu bratru císaře) zatknout S’-ma Lianga a Wej Kuana a popravit je, po vykonání rozkazu ho obvinila z jeho zfalšování a vraždy a nechala popravit. Pak se chopila vlády.\n\nRoku 299 zatkla následníka trůnu, jediného syna císaře, i jeho matku, a oba nechala zabít. To vyvolalo povstání S’-ma Luna, knížete z Čao, nejmladšího syna S’-ma Iho. S’-ma Lun nechal zabít císařovnu a její spojence, ovládl dvůr a roku 301 se sám prohlásil císařem.\n\nProti tomu se postavili velitelé vojenských oblastí \"čou\" knížata S’-ma Ťiung z Čchi, S’-ma Jing z Čcheng-tu a S’-ma Jung z Che-ťienu a také kníže S’-ma I z Čchang-ša (Jung a I byli mladší bratři císaře Chuej-tiho). Zmíněná knížata vytáhla s vojsky, porazila S’-ma Lunovy armády v poli, načež generál Wang Jü v hlavním městě povstal proti S’-ma Lunovi a donutil ho spáchat sebevraždu. Poté v čele vlády stanul kníže z Čchi S’-ma Ťiung. Rozešel se však se S’-ma Jingem (velitelem posádky v Jie-čchengu) a S’-ma Im (velitelem gard v metropoli), kteří s podporu S’-ma Junga (velitel oblasti Kuan-tung se sídlem v Čchang-anu) koncem roku 302 povstali. S’-ma I v čele císařské gardy v třídenních bojích v hlavním městě Luo-jangu porazil a zabil S’-ma Ťiunga. Pak se o moc dělili S’-ma I (kontrolující dvůr v Luo-jangu) a S’-ma Jing zůstávající v Jie-čchengu. Uspořádání dlouho nevydrželo, v osmém měsíci roku 303 S’-ma Jung a S’-ma Jing vytáhli proti S’-ma Imu a v v prvním měsíci roku 304 v Luo-jangu proti S’-ma Imu povstal kníže z Tung-chaj S’-ma Jüe.\n\nPo odstranění S’-ma Iho vládl S’-ma Jing z pozice korunního prince, přičemž sídlil v Jie-čchengu. S’-ma Jüe však proti němu povstal v hlavním městě, ovládl císaře a dvůr a vytáhl proti Jingovi. Utrpěl však porážku a prchl na východ do Tung-chaje (v Šan-tungu). Zatím Luo-jang ovládl S’-ma Jung, který přemohl i S’-ma Jinga a jmenoval novým následníkem patnáctého syna Wu-tiho S’-ma Čch’ho, dosud knížete z Jü-čchangu. Zatím S’-ma Jüe postavil armádu a v létě 305 vytáhl proti Jungovi. Rok se bojovalo, až v šestém měsíci roku 306 Jüe obsadil Luo-jang, zabil Junga a (patrně) otrávil císaře, aby na trůn dosadil S’-ma Čch’ho (posmrtné jméno Chuaj-ti).\n\nNečínské kmeny, Siungnuové, Sienpejové, Tiové, Ťieové a Čchiangové, které se v předešlém století stěhovaly do severní Číny, využily oslabení státu Ťin vnitřními spory, a od pořátku 4. století se přestaly podřizovat ťinským úřadům a začaly si budovat vlastní státy. Roku 310 dokonce Siungnuové oblehli Luo-jang. S’-ma Jüe ho těsně předtím opustil, ale třetího měsíce roku 311 zemřel, načež byl jeho doprovod zmasakrován vojskem ťieského vojevůdce Š’ Lea. V šestém měsíci roku 311 Luo-jang dobyl Liou Cchung, vládce siungnuského státu Chan. Císař Chuaj-ti přitom padl do zajetí a roku 313 byl zabit. V Kuan-čungu (region kolem Čchang-anu) byl následníkem a roku 313 císařem vyhlášen Min-ti (vládl 313–316), synovec Chuaj-tiho. Roku 316 Siung-nuové dobyli i Čchang-an, Min-tiho zajali a roku 317 zabili. Severní Čínu poté ovládalo zmíněnývh pět soupeřících kmenů, které zde postupně ustavily Šestnáct států.\n\nNa jihu v Ťien-jie (později přejmenovaném na Ťien-kchang, moderní Nanking) se prohlásil králem z Ťin a roku 317 císařem S’-ma Žuej, kníže z Lang-jie, (posmrtným jménem císař Jüan-ti), dosud vojenský správce většiny jihu. Jüan-ti se opíral zejména o rod Wangů z Lang-jie (konkrétně Wang Taoa a Wang Tuna), mimořádně vlivné rodiny patřící k utečencům ze severu usazeným vesměs v Če-ťiangu a severním Fu-ťienu (zatímco staré wuské rody sídlily kolem Nankingu a v Ťiang-si). Prostřednictvím Wangů Jüan-ti vtáhl do vlády i představitele jižní wuské aristokracie.\n\nCentrem státu Východní Ťin byla oblast Jang-čou kolem metropole Ťien-kchangu, významná byla i oblast Ťing-čou (střední tok Jang-c’, zhruba Chu-nan a Chu-pej) důležitá dovozem komodit pro metropoli po Jang-c’, zejména obilí. Správce Ťing-čou Wang Tun roku 322 povstal ve Wu-čchangu, dobyl hlavní město říše a ovládl vládu, načež císař Jüan-ti zemřel a na trůn nastoupil císař Ming-ti (vládl 323–325). Ming-ti se postavil proti Wang Tunovi, během války však oba – císař i Wang Tun – zemřeli. Poté nastoupil nový panovník Čcheng-ti (326–342), ale rod Wangů si udržel vliv. Za Čcheng-tiho rozhodující vliv u dvora měli císařovi příbuzní ze strany jeho matky – rod Jü v čele s císařovým strýcem Jü Liangem, který se do roku 339 dělil o moc s Wang Taoem. Převaha Jüů trvala do roku 945. Poté měl největší vliv ve vládě S’-ma Jü, kníže z Kchuaj-ti (později císař Ťien-wen-ti).\n\nŤing-čou zatím spravoval Chuan Wen, zeť císaře Ming-tiho, který roku 346 dobyl stát Čcheng-Chan v Šu (S’-čchuanu) a plánoval tažení na sever, kde tamní státy slábly v převratech a vzájemných bojích. Vláda však poslala na sever jiné generály, kteří neuspěli. Chuan Wen dostal příležitost až roku 354, kdy dorazil až k Čchang-anu, stáhl se však zpět kvůli nedostatku zásob. V dalším tažení roku 356 dobyl Luo-jang, který však Ťinové udrželi jen do roku 365. Chuan Wen soustředil ve svých rukou veškerou vojenskou moc státu a roku 369 vytáhl na sever opět, avšak i poté ťinské armády území dobytá severně od řeky Chuaj záhy ztratily. Poté se Chuan Wen soustředil na dvorskou politiku. Roku 371 namísto císaře Fej-tiho (vládl 365–371) dosadil Ťien-wen-tiho (vládl 371–373) a po Ťien-wen-tiho úmrtí jeho syna Siao-wu-tiho (vládl 373–397). Chuan Wen plánoval odstranění rodu S’-ma a vlastní nástup na trůn, avšak zemřel. Poté si kontrolu nad armádou rozdělili dva jeho bratři a syn, zatímco dvůr ovládl Sie An. Sie An, ve snaze o posílení postavení centrální vlády vůči velitelům regionálních vojsk, pověřil svého bratra Sie Süana vybudováním nové armády, tzv. Armády severního úřadu (\"Pej-fu ping\") sestavené z uprchlíků ze severu a usazené v Ťing-kchou (dnes Čen-ťiang) a Kuang-lingu (dnes Jang-čou). Armáda severního úřadu měla tvořit třetí sílu vedle vojsk oblastí Jang-čou a Ťing-čou.\n\nNa severu zatím stát Čchien Čchin sjednotil severní Čínu a roku 383 jeho král Fu Ťien vytáhl v čele velké armády proti Ťinům. Ťinská vláda proti útočníkům vyslala armádu (její jádro sestavila z jednotek Armády severního úřadu) pod velením Sie Süana, která se střetla s nepřítelem v bitvě u řeky Fej (přítok Chuaj-che) a rozdrtila ho. Rod Sie byl pak na vrcholu moci, nicméně Sie An se snažil tlumit napětí ve vztahu k rodu Chuan i k císařským princům.\n\nPo smrti Sie Ana (385) jeho postavení u dvora zaujal císařův bratr kníže S’-ma Tao-c’ soupeřící o vliv se samotným panovníkem. Po nástupu císaře An-tiho (vládl 397–419) proti S’-ma Tao-c’mu povstal Wang Kung, příbuzný Siao-wu-tiho císařovny roku 397 a 398 s podporou Jin Čung-kchana a Chuan Süana. Poslední přešel na Tao-c’ho stranu a povstalci byli potlačeni. S’-ma Tao-c’ však ztrácel moc a nakonec byl donucen k abdikaci svým synem S’-ma Jüan-sienem. ten však ve snaze o vytvoření vlastní armády z propuštěných otroků vyprovokoval jejich povstání, tzv. povstání pěti měřic rýže v Če-tungu roku 399. Bojů v Če-tungu využil roku 402 Chuan Süan, který z Ťing-čou zaútočil na hlavní město, popravil S’-ma Tao-c’ho i S’-ma Jüan-siena a prohlásil se císařem říše Čchu (koncem roku 403). Následující rok proti němu povstali velitelé Armády severního úřadu Liou Jü a Liou I a znovunastolili An-tiho.\n\nVládu pak kontroloval Liou Jü, který roku 409/410 zničil stát Jižní Jen na severu. Mezitím povstalci ustoupili z Če-tungu do Kuang-čou (404) a roku 410 neúspěšně zaútočili na Ťien-kchang, ale roku 411 byli poraženi. Poté Liou Jü upevňoval svou moc. Roku 416 vytáhl na sever a roku 417 zničil tamní stát Chou Čchin a obsadil Čchang-an, neudržel jej však. Pak se soustředil na vnitřní politiku, nechal si udělit titul krále ze Sung a roku 419 dosadil nového císaře Kung-tiho. Následující rok ho sesadil a sám se prohlásil císařem říše Sung.\n\n\n"}
{"id": "1234239", "url": "https://cs.wikipedia.org/wiki?curid=1234239", "title": "Miska (rybník)", "text": "Miska (rybník)\n\nMiska je název rybníka, který se nachází na Řežabineckém potoce v katastru obce Ražice v jižních Čechách. Rybník je nepravidelného tvaru s dlouhou hrází orientovanou jihovýchodním směrem. Hráz měří 310 m. Délka rybníka je asi 250 m. V okolí rybníka jsou pole. Na jeho západním břehu a na hrázi prochází cesta. Je napájen od jihu Řežabineckým potokem tekoucím z rybníka Kočkov. Pokračuje stejnojmenným potokem stavidlem a přepadem k severovýchodu, kde napájí daleko větší rybník Řežabinec. Rybník vznikl před rokem 1885. V roce 2018 byl rybník letněný a na jeho vypuštěné západní části dna byla nalezena velmi bohatá populace kriticky ohrožené rostliny trojřadky Micheliovi (\"Cyperus michelianus\"). \n"}
{"id": "1234240", "url": "https://cs.wikipedia.org/wiki?curid=1234240", "title": "Kulturní dům Orfeum", "text": "Kulturní dům Orfeum\n\nOrfeum je kulturní dům, divadelní a koncertní sál a historicky první biograf v Kadani.\n\nBudova s hodinovou věží čp. 824 v předměstské části ulice Jana Švermy v Kadani je dnes kulturním domem Orfeum. Pojmenována je podle mýtického řeckého pěvce a hudebníka Orfea. V jejím sousedství stojí dům čp. 539, který nechal v 70. letech 19. století vystavět kadaňský rukavičkář Karl Klenert jako zahradní restauraci a kavárnu. Právě v sále tohoto domu se roku 1910 vůbec poprvé v Kadani konala filmová projekce.\nVýstavba honosné budovy divadla a kina \"Orpheum\" byla realizována až v roce 1923. Architektonický návrh budovy vyhotovil významný severočeský architekt Richard Brosch, v jehož ateliéru vznikly také mnohé další originální projekty divadel a biografů v severozápadních Čechách. Investorem stavby \"Orphea\" byl Karl Mauder, který založení biografu v Kadani plánoval již od roku 1919. V \"Orpheu\" se hrály nejprve němé filmy, které pocházeli především z německé a americké produkce. Hrály se filmy s Charlie Chaplinem, například velkofilm \"City Lights\" z roku 1931. Vhodný prostor našly v \"Orpheu\" též kadaňské divadelní a pěvecké spolky. Po roce 1933 musel Karl Mauder z podnětu české menšiny a z příkazu úřadů plakátovat všechny filmy zároveň v češtině i němčině, uvádět začal také československé filmy. Od roku 1942 byl majitelem biografu jeho syn Adolf Mauder, od roku 1945 československý stát, respektive od roku 1948 Československý státní film. Prvním českým filmem, který byl v \"Orpheu\" po válce promítán, byly \"Mlhy na Blatech\" (1943), které byly filmovou adaptací stejnojmenného románu Karla Klostermanna v podání režiséra Františka Čápa. V té době se však objekt \"Orphea\" nazýval \"Kino Moskva\", a to až do roku 1990.\n\nV dobách komunistické diktatury se v budově střídaly kulturní a společenské aktivity různých kvalit. Dne 6. března 1948, v předvečer narozenin Tomáše Garrigua Masaryka, se zde konala slavnostní akademie k jeho poctě. Již v následujícím roce, ve dni 21. ledna 1949, byl však zlatým hřebem kadaňské kulturní sezóny vzpomínkový večer k 25. výročí úmrtí V. I. Lenina. V kině \"Moskva\" měl také svou domovskou scénu divadelní soubor Slovan, založený na podzim 1945, který mimo jiné odehrál i celou řadu režimních a propagandistických her nevalné kvality. Přesto byl roku 1952 kritizován, že nehraje \"„pokrokové hry“\". Podobně uznávané Kadaňské smyčcové kvarteto, vedené Vojtěchem Hrubým, bylo komunistickými úřady označováno za: \"„měšťácké sdružení, které hraje samo pro sebe a své známé“\".\n\nVe dnech 30. listopadu a 1. prosince 1951 se v sále kina \"Moskva\" konal v režii komunistického Státního soudu zinscenovaný politický proces s údajnou šestičlennou \"„záškodnickou skupinou“\". Na lavici obžalovaných tehdy usedlo pět sedláků (v tehdejším slangu nazývaných \"kulakové\") z Račetic a jeden kadaňský občan. Zkonstruovaný proces byl veřejný. Byly na něj voděny také děti z místních škol, včetně nejnižších ročníků škol základních. Průběh soudu byl navíc přenášen tlampači místního rozhlasu po celém městě. Dobová městská kronika informuje: \"Všichni svoji záškodnickou činnost proti republice doznali a byli odsouzeni k těžkým trestům. V jednom případě k trestu smrti.\" Oběti komunistického režimu připomíná od roku 2013 na zdi Orfea instalovaná pamětní deska. Již týden po monstrprocesu řečnil na stejném místě socrealistický spisovatel Václav Řezáč, mimo jiné všeobecně známý stalinista, a sice o svém novém budovatelském románu \"Nástup\", který se odehrává právě na Kadaňsku.\n\nV uvolněných šedesátých letech ožila „Moskva“ novými filmy, často i zahraničními a západními, též koncerty a divadlem. V roce 1965 zde umělci z Národního divadla v Praze předvedli Dvořákovu operu \"Rusalka\". Roku 1967 zde Národní divadlo hostovalo dokonce dvakrát, a sice s Schillerovým dramatem \"Don Carlos\", s Karlem Högerem v hlavní roli, následně se \"Strašidlem cantervillským\" od Oscara Wilda v podání Stanislava Neumanna, Bohuše Záhorského a Dany Medřické. Po sovětské okupaci roku 1968 byl název místními lidmi nenáviděné ruské metropole na hlavní fasádě budovy \"Orfea\" na krátký čas nahrazen vlasteneckým pojmenováním „Kino Praha“. Nyní je budova v majetku města Kadaně a opět nese svůj historický (počeštěný) název \"Orfeum\". V současné době je možné v \"Orfeu\" vidět například koncerty různých hudebních žánrů a divadelní tvorbu kadaňského divadla \"Navenek\".\n"}
{"id": "1234241", "url": "https://cs.wikipedia.org/wiki?curid=1234241", "title": "Střelnice (Kadaň)", "text": "Střelnice (Kadaň)\n\nStřelnice je historický restaurant, centrum spolkového a kulturního života v Kadani. V současnosti je hlavní budovou správy Kulturních zařízení Kadaň.\n\nBudova Střelnice (čp. 147, dříve čp. 315?) se nachází v dolní části Čechovy ulice v Kadani. Ta byla dříve nazývána ulicí Vodní, neboť na jejím konci stávala až do roku 1838 Vodní brána, jedna z hlavních bran městského opevnění.\n\nV místech, kde dnes stojí Střelnice, byl původně městský hradební příkop, ve kterém bylo roku 1756 zřízeno několik dřevěných stavů s terči, na kterých se kadaňští měšťané cvičili ve střelbě z pušek. Předtím byla městská střelnice umístěna na vrchu Riebelsberg na Špitálském předměstí, kde se střílelo pravidelně každým rokem o svatodušních svátcích z kuší. Po vzniku Alžbětinského kláštera to však již bylo nemožné.\n\nNedaleko Střelnice se nachází tzv. Ptačí domky, tyto hrázděné věžičky městského opevnění sloužily kadaňským ostrostřelcům, jako sklad prachu a kulí. Roku 1788 zde bylo spolku kadaňských ostrostřelců uděleno povolení pro zřízení vlastního pivního výčepu. Od roku 1789 tvořil spolek kadaňských ostrostřelců řádnou setninu se dvěma důstojníky v zelených stejnokrojích. Roku 1810 pak obdržel spolek dokonce vlastní prapor. V roce 1845 byla zahájena stavba restaurace Střelnice, jejíž budova byla několikrát opravovaná a rozšiřovaná po požárech v letech 1888, 1893 a 1899.\n\nJiž v průběhu 19. století tvořila Střelnice jedno z nejdůležitějších center kadaňského kulturního a spolkového života. Hojně zde byly pořádány přednášky. Například 25. března 1852 měl v sále Střelnice svou přednášku česko-německý spisovatel Ferdinand Stamm, rodák z Mezilesí u Přísečnice na historickém Kadaňsku. Výtěžek ze vstupného byl věnován na výstavbu sirotčince sv. Josefa (dnešní budova domova pro seniory ve Věžní ulici). Ve dnech 23. – 25. září 1895 proběhly tři hojně navštěvované přednášky kadaňského advokáta a literáta JUDr. Josefa Klingera, který se věnoval theosofii, okultismu a paranormálním jevům a čile publikoval například v tehdejší významné mezinárodní okultistické revue „Sphinx“.\n\nRestaurant Střelnice byl velmi oblíbeným místem mezi vojáky kadaňské posádky. Například v letech 1915 až 1916 ho navštěvoval také Josef Čapek, který byl v té době v Kadani na vojně. V lednu 1919 proběhl na Střelnici maškarní ples české vojenské posádky, kterému dominovaly čtyři vojáci přestrojení za německého císaře Viléma II., rakouského císaře Františka Josefa I. a jeho syna Karla s flašinetem a \"černou Máry\".\n\nV prostorách Střelnice se pořádaly rovněž různé politické schůze a zasedání. Jedna z nich proběhla 4. března 1919, a sice na podporu \"Německého Rakouska\" proti Československu. Ta nakonec vyústila v tisícovou demonstraci na hlavním náměstí v Kadani, která se nešťastným zásahem českého vojska proměnila v krvavý masakr s takřka třiceti mrtvými a desítkami raněných.\n\nV době komunistické diktatury byla Střelnice též hojně využívána k ideologické agitaci. Dne 9. října 1948 byla uspořádána veřejná přednáška spisovatelky Jarmily Glazarové, členky KSČ, která se právě vrátila z Moskvy, kde působila jako kulturní atašé při československém velvyslanectví. Její přednáška pojmenovaná \"Dojmy ze SSSR\" byla tehdy označována za \"zahájení nové kulturní práce na Kadaňsku\". Jiná přednáška proběhla 10. prosince 1948 pod vedením kulturního pracovníka a ideologa Ladislava Štolla, rektora vysoké školy sociální a politické, člena ÚV KSČ. Tento představitel stalinistického pojetí umění a literatury přijel do Kadaně hostovat se svou přednáškou \"Zápas o nového člověka\".\n\nNaopak v průběhu 70. a 80. let 20. století, v době tzv. normalizace se Střelnice (lidově nazývaná též jako \"Střelák\") stala shromaždištěm kadaňských mániček a místního undergroundu, jak o tom píše spisovatel Jan Pelc ve svém románu \"… a bude hůř\" publikovaném v roce 1985 v německém exilu.\n\nRoku 2008 se na Střelnici pořádal literární večer předního představitele českého undergroundu Ivana Martina Jirouse zvaného Magor.\n\nV současnosti je Střelnice hlavní budovou správy Kulturních zařízení Kadaň a jednou z nejdůležitějších kulturních prostor v Kadani.\n"}
{"id": "1234246", "url": "https://cs.wikipedia.org/wiki?curid=1234246", "title": "Chris Barnes", "text": "Chris Barnes\n\nChris Barnes (* 29. prosince 1966 Buffalo) je americký hudebník známý svými hluboko posazenými vokály a násilnými texty. Byl zakládajícím zpěvákem a textařem death metalové skupiny Cannibal Corpse (od roku 1988 do roku 1995), dnes je členem skupiny Six Feet Under.\n"}
{"id": "1234250", "url": "https://cs.wikipedia.org/wiki?curid=1234250", "title": "Václav Kajdoš", "text": "Václav Kajdoš\n\nVáclav Kajdoš (13. května 1922, Frenštát pod Radhoštěm – 9. února 1990, Praha) byl český lékař, spisovatel a překladatel z angličtiny, francouzštiny, němčiny, ruštiny a španělštiny.\nNarodil se roku 1922 ve Frenštátě pod Radhočštěm, ale ještě jako chlapec se s rodiči přestěhoval do Prahy, protože jeho otec, voják z povolání, se stal vysokým důstojníkem generálního štábu. Maturoval roku 1941 na Reálném gymnáziu v Praze a pak pracoval v Baťových závodech ve Zlíně. Po skončení druhé světové války vystudoval v letech 1945-1949 lékařství na Univerzitě Karlově Následně absolvoval důstojnický kurz ve Vojenské nemocnici, v armádě však nikdy nepracoval. Působil jako chirurg v Lokti a Karlových Varech a jako praktický lékař v Jáchymově. Zde onemocněl tuberkulózou a na čas musel opustit lékařskou praxi. Pak pracoval jako závodní lékař v ČKD v Praze a od počátku 60. let až do odchodu do důchodu roku 1984 jako chirurg v Nemocnici na Žižkově. Zabýval se také akupunkturou a patřil k předním českým odborníkům v tomto oboru.\n\nDíky svým rozsáhlým jazykovým znalostem se brzy dostal k překladatelství. Nejprve překládal populárně vědecké texty, ale brzy začal také s beletrii, především se science fiction. Od toho byl již jen krůček k vlastní tvorbě. Když roku 1970 vydal sbírku sci-fi povídek \"Invaze z vesmíru\", začal být považován společně s Josefem Nesvadbou, Ludivíkem Součkem a Jaroslavem Zýkou za jednoho z průkopníků české sci-fi a za představitele jakési její „\"české školy\"\" vycházející z humanistického odkazu Karla Čapka. \n\nZemřel roku 1990 ve věku nedožitých 68 let na srdeční infarkt. Roku 1992 získal posmrtně Cenu Karla Čapka - Mloka za zásluhy.\n\n\n\n\n"}
{"id": "1234252", "url": "https://cs.wikipedia.org/wiki?curid=1234252", "title": "Vysněná meta", "text": "Vysněná meta\n\nVysněná meta (v anglickém originále Pitch) je americký dramatický televizní seriál od tvůrců Dana Fogelmana a Ricka Singera, který vysílala televizní stanice Fox od 22. září 2016 do 8. prosince 2016. 1. května 2017 byl seriál zrušen.\n\nSeriál sleduje baseballovou MLB, ve které se poprvé na americké půdě objevuje mladá žena, kterou si vybere klub San Diego Padres\n\n\n\nPilotní epizoda vytvořená Danem Fogelmanem a Rickem Singerem byla prodaná 8. září 2015. 14. ledna 2016 stanice Fox objednala natočení pilotní epizody. Tvůrci začali obsazovat do rolí 24. února 2016. Pilotní epizoda byla vybrána do vysílací sezóny 10. května 2016.\n\nSeriál byl natáčen v San Diegu v Kalifornii.\n\nV lednu 2016 byla do hlavní role obsazena Kylie Bunbury. V únoru se k obsazení přidali Mark-Paul Gosselaar, Mo McRae, Meagan Holder, Tim Jo a Dan Lauria. V březnu 2016 Ali Larter nahradila Elisabeth Shue v roli Amelie Slater, manažerky Ginny. V květnu 2016 Mark Consuelos získal roli Oscara Arguelly, hlavního manažera týmu.\n\nNa recenzní stránce Rotten Tomatoes získal z 27 započtených recenzí 93 procent.\n"}
{"id": "1234254", "url": "https://cs.wikipedia.org/wiki?curid=1234254", "title": "LGBT práva na Antigui a Barbudě", "text": "LGBT práva na Antigui a Barbudě\n\nLesby, gayové, bisexuálové a translidé (LGBT) se na Antiqui a Barbudě setkávají s právními komplikacemi neznámými pro většinové obyvatelstvo. Pohlavní styk mezi osobami stejného pohlaví je na Antiqui a Barbudě ilegální.\n\nDvě sekce Zákona proti sexuálním trestným činům přijatým v r. 1995 pojednávají o stejnopohlavní souloži:\n\nSekce 12. (1) Kdo vykoná smilstvo proti přírodě s jiným, bude potrestán -\n(a) doživotním odnětím svobody, byl-li vykonán dospělou osobou na dítěti či mladistvé osobě;\n(b) odnětím svobody v délce trvání 15 let, byl-li vykonán mezi dospělými osobami;\n(c) odnětím svobody v délce trvání pěti let, byl-li vykonán dítětem nebo mladistvou osobou.\n(2) Výše uvedeným trestným činem \"smilstva proti přírodě\" se rozumí pohlavní styk spáchaný v období jednoho roku mezi muži...\n\nSekce 15. (1) Kdo vykoná nemravnou soulož, či jiného přiměje k jejímu vykonání, bude potrestán -\n(a) odnětím svobody v délce trvání deseti let, spáchal-li jej s osobou mladší 16 let;\n(b) odnětím svobody v délce trvání pěti let, spáchá-li jej s osobou starší 16 let...\n(3) Aktem nemravné soulože se rozumí jakákoli soulož, mezi osobami stejného i různého pohlaví, nevedoucí k přirozené reprodukci.\n\nRecidivisté jsou po zbytek života zaznamenáváni v rejstříku sexuálních trestných činů.\n\nV květnu 2016 během pravidelné návštěvy zástupců Rady pro lidská práva požadovala delegace z Argentiny, Austrálie, Francie, Německa, Nizozemska a Nikaragui po zdejší vládě okamžité zrušení zákonů proti sodomii a uznání plných lidských práv různých menšin, včetně LGBT komunity. Ministryně pro sociální integraci Samantha Marshallová následně oznámila, že zákony proti sodomii jsou zastaralé, a že by měly být zrušeny. Mluvčí parlamentu při Ministerstvu pro právní záležitosti, senátorka Maureen Payne-Hymanová, ujišťovala Radu, že LGBT komunita nečelí na ostrovech žádné perzekuci.\n\n24. srpna 2016 oznámila vláda Antigui a Barbudy, že se momentálně nechystá zrušit zákony proti sodomii. Takto se vyjádřila po rozhodnutí belizského Nejvyššího soudu, který prohlásil tamní anti-gay zákony za neústavní. Nicméně uznala, že jelikož mají Belize a Antigua a Barbuda identickou judikaturu, lze očekávat, že pokud bude dána žaloba proti těmto zákonům, budou pravděpodobně prohlášeny za neústavní.\n\n"}
{"id": "1234261", "url": "https://cs.wikipedia.org/wiki?curid=1234261", "title": "Wuhan Open 2016 – ženská dvouhra", "text": "Wuhan Open 2016 – ženská dvouhra\n\nŽenská dvouhra Wuhan Open 2016 probíhala ve druhé polovině září 2016. Do singlové soutěže wuchanského tenisového turnaje nastoupilo padesát šest hráček. Obhájkyní titulu byla americká tenistka Venus Williamsová, kterou ve třetím kole vyřadila ruská světová desítka Světlana Kuzněcovová.\n\nNěmka Angelique Kerberová rozehrála profesionální turnaj poprvé v kariéře jako světová jednička. Po volném lose v úvodním kole, získala první výhru v této pozici nad Francouzkou Kristinou Mladenovicovou. Ve třetím kole však po více než třech a čtvrt hodinách podlehla Petře Kvitové, na níž nestačila poprvé v sezóně. Česká hráčka tak počtvrté na profesionálním okruhu zdolala úřadující světovou jedničku. V semifinále pak poprvé v kariéře našla recept na světovou pětku Simonu Halepovou a po výhře snížila poměr vzájemných duelů na 1–3. V utkání zahrála 34 vítězných míču na 16 nevynucených chyb. Poprvé v probíhající sezóně tak postoupila do finále. \n\nVítězkou se stala čtrnáctá nasazená Češka Petra Kvitová, jež ve finále deklasovala slovenskou turnajovou desítku Dominiku Cibulkovou po dvousetovém průběhu 6–1 a 6–1. V probíhající sezóně si připsala premiérové turnajové vítězství, po 13měsíčním čekání na trofej, které představovalo osmnáctý singlový titul na okruhu WTA Tour a druhý z wuchanské udalosti. Prodloužila také šňůru alespoň jednoho vyhraného turnaje na rok od sezóny 2011. Poměr vzájemných zápasů proti soupeřce zvýšila na 5–2. Kvitová po turnaji poustopila o pět míst na 11. příčku žebříčku WTA a Cibulková dosáhla nového kariérního maxima, když ji 3. října 2016 patřila 8. pozice, v případě výhry by se posunula na 7. místo. V únoru 2016 přitom Slovenka figurovala až na 66. příčce. \n\nOsm nejvýše nasazených hráček obdrželo volný los do druhého kola.\n"}
{"id": "1234263", "url": "https://cs.wikipedia.org/wiki?curid=1234263", "title": "Alžírský puč", "text": "Alžírský puč\n\nAlžírský puč se jméno používané pro tři různé vojenské státní převraty, které se odehrály v Alžíru:\n"}
{"id": "1234265", "url": "https://cs.wikipedia.org/wiki?curid=1234265", "title": "Marie Vodičková", "text": "Marie Vodičková\n\nMarie Vodičková (* 20. ledna 1951 Praha) je zakladatelka Fondu ohrožených dětí a sítě domovů pro děti Klokánek, které fond provozuje. \n\nSpolu s mladší sestrou vyrůstala v rodině, v níž tatínek pracoval jako řidič tramvaje, maminka byla švadlena. Vystudovala Právnickou fakultu UK.\n\nOd konce 60. let pracovala na prokuratuře v oblasti ochrany dětí. \n\nV letech 1990 až 2015 byla ředitelkou Fondu ohrožených dětí. V roce 2000 stála u zrodu Klokánků pro děti vyžadující okamžitou pomoc. V rodinném prostředí jsou v nich vychovávány děti, o které se vlastní rodiče nechtějí nebo nemohou starat.\n\nJe svobodná, vychovala však osm dívek. Jednu si osvojila, ostatní měla v poručenské nebo v pěstounské péči. \n\n"}
{"id": "1234266", "url": "https://cs.wikipedia.org/wiki?curid=1234266", "title": "Hadinec červený", "text": "Hadinec červený\n\nHadinec červený (\"Echium maculatum\") je stepní rostlina, nápadná svým až metr vysokým, červeno-fialovým květenstvím, jeden ze dvou druhů rodu hadinec rostoucích v české přírodě. Vyskytuje se jak v České republice, tak i v okolních státech jen řídce a je považován za rostlinu ohroženou vymizením.\n\nPodle posledních zahraničních výzkumů nepatří tento druh do rodu \"Echium\", ale pod jménem \"Pontechium maculatum\" je zařazován do nového, monotypického rodu \"Pontechium\".\n\nRoste ve střední a jihovýchodní Evropě, v okolí Kavkazu, v Malé a Střední Asii i na Blízkém východě. Těžiště výskytu je na Ukrajině a na jihu evropského Ruska. Tento východoevropský druh je pouze výběžkovitě rozšířen do Střední Evropy. Západní hranice areálu sahá do Rakouska, České republiky a na Slovensko a severní probíhá východním Polskem, ve většině panonské nížiny však chybí.\n\nV ČR roste pouze na jižní Moravě asi ve čtrnácti, převážně chráněných lokalitách, kde se nachází okolo sedmi stovek jedinců. Většina míst je v termofytiku na Jihomoravské pahorkatině. Vyrůstají například v národních přírodních rezervacích Na Adamcích (u Hodonína), Hádecká planinka (u Brna) a Větrníky (u Vyškova), v přírodních rezervacích Horky, Špidláky a Visengrunty i v přírodních památkách Hovoranské louky, Hrádek, Kamenný vrch a Louky pod Kumstátem. Byly také zjištěny výskyty na úbočí Bílých Karpat, např. v přírodní rezervaci Kobylí hlava. Na Hádech v Drahanské vrchovině byla z původních rostlin vysázena nová záložní populace.\nObvykle se nachází na suchých a slunných lesostepních stanovištích, na výslunných pahorcích a křovinatých stráních, v lemech a světlinách teplomilných listnatých lesů v nížinách až pahorkatinách. Je pro něj důležitý obsah živin v zemině, nejčastěji se vyskytuje ve vápnitých, hlinitých sprašových půdách, řidčeji v kamenitých. Často ho nalezneme na místech s neúplně zapojenou vegetací, což je podstatné i pro uchycení a vyklíčení jeho semenáčků. Vyhovují mu zvěří mírně narušovaná stanoviště.\n\nSlabší jedinci kvetou jednou za život, nejčastěji ve svém druhém až třetím roce. Silnější rostliny se naopak rozrůstají do menších trsů a skupinky kvetoucích rostlin s dlouhou lodyhou bývají obzvlášť atraktivní.\nDvouletá až krátce vytrvalá bylina s přímou, nevětvenou lodyhou vysokou 40 až 100 cm. Vyrůstá ze ztlustlého kůlovitého kořene a jeho květná lodyha je pevná a srstnatě chlupatá. Přízemní růžici tvoří listy s dlouhým řapíkem, které jsou úzce kopinaté či úzce eliptické. Střídavé lodyžní listy jsou přisedlé, čárkovitě kopinaté a na koncích špičaté, všechny listy jsou celokrajné a srstnatě chlupaté.\n\nZ úžlabí horních listů vyrůstají vijany květů a vytvářejí úzkou, jehlanovitou latu, z počátku jsou vijany krátké a stočené do spirály, později se napřimují a prodlužují. Přisedlé květy jsou oboupohlavné a rozvíjejí se od června do srpna. Pětidílný nálevkovitý kalich má lístky asi 5 mm dlouhé. Zvonkovitá, šikmo souměrná koruna je tvořena pěti nestejně velkými, červenými nebo fialově purpurovými (výjimečně bílými) laloky, korunní trubka je dvojnásobně dlouhá jako kalich. V květu je pět tyčinek které mají dlouhé, dolu ohnuté, purpurově červené nebo fialově purpurové nitky a jejich prašníky vyčnívají daleko z koruny. Čnělka je dlouhá a chlupatá a nese hlavičkovitou bliznu se dvěma laloky. Květy jsou protandrické, nejprve dozrávají prašníky a teprve později blizny, bývají opyleny hmyzem nebo dochází k samoopylení.\n\nPlody jsou čtyři jednosemenné tvrdky sedící na dně vytrvalého kalichu, jsou asi 2 mm dlouhé a na povrchu bradavičnaté. Ploidie druhu je 2n = 24.\n\nRozmnožuje se zejména generativně tvrdkami, kterých rostlina vytváří dostatek, z jednoho květu vzniknou čtyři. Semena (tvrdky) po zimním přemrznuti dobře klíčí, avšak úmrtnost semenáčků je v prvních měsících značná. Nevyklíčená semena přežívají po delší dobu v semenné půdní bance. Prvým rokem vyroste jen listová růžice a teprve na jaře druhého či třetího roku z ní vypučí květonosná lodyha.\n\nVegetativně se rozšiřuje méně často, z krátkého oddenku vyroste jedna až několik postranních listových růžic. Každoročně vykvétá obvykle jen menší, podpoloviční část populací.\n\nV české přírodě se mnohem častěji vyskytuje podobný druh hadinec obecný, který se odlišuje modrou barvou květů a širšími listy pokrytými bradavkami, ze kterých vyrůstají štětinovité chlupy.\n\nHadinec červený se nikdy v přírodě České republiky nevyskytoval ve velkém množství. Patrně je to dáno tím, že se nachází na okraji areálu výskytu druhu a zdejší životní podmínky mu příliš nesvědčí. V minulosti byly kvetoucí stvoly rostlin používány do kytic, nebo byly celé rostliny neúspěšně přesazovány do zahrad. Pro tento druh jsou v české přírodě, s ohledem na klimatické podmínky, typické kolísající stavy jednotlivých populací.\n\nNěkteré jeho lokality byly zničeny přímou destrukcí, jiné jsou ohrožovány eutrofizací stanovišť, zarůstáním travnatých ploch náletovými dřevinami nebo i úmyslným zalesňováním. Hadinec červený je proto považován za kriticky ohrožený druh jak \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\", tak i \"Červeným seznamem cévnatých rostlin České republiky\" z roku 2012.\n\n"}
{"id": "1234269", "url": "https://cs.wikipedia.org/wiki?curid=1234269", "title": "Alena Varmužová", "text": "Alena Varmužová\n\nAlena Varmužová (24. dubna 1939, Rožnov pod Radhoštěm – 7. srpna 1997, Ostrava) byla česká matematička a pedagožka.\n\nVyučovala na Pedagogické fakultě Ostravské univerzity v Ostravě, kde byla vedoucí katedry didaktiky matematiky. Pracovala v Jednotě českých matematiků a fyziků.\n\nJejím manželem byl sochař Vratislav Varmuža.\n\n"}
{"id": "1234273", "url": "https://cs.wikipedia.org/wiki?curid=1234273", "title": "LGBT práva na Svatém Kryštofu a Nevisu", "text": "LGBT práva na Svatém Kryštofu a Nevisu\n\nLesby, gayové, bisexuálové a translidé (LGBT) se na Svatém Kryštofu a Nevisu setkávají s právními komplikacemi neznámými pro většinové obyvatelstvo.\n\nStejnopohlavní styk mezi muži je na Svatém Kryštofu a Nevisovi nelegální. Sekce 57 a 57 \"Zločinů proti lidské přirozenosti\" kriminalizuje soulož mezi muži. Sekce 56 \"Zločiny proti lidské přirozenosti\": \"Ohavný čin sodomie\" - ukládá za její spáchání trest odnětí svobody v maximální délce trvání 10 let, případně také těžké práce.\n\nSekce 57 \"Zločiny proti lidské přirozenosti\": Kdo svede, či se pokusí svést jinou osobu ke spáchání výše uvedeného trestného činu, bude posuzován jako by jej spáchal, a bude potrestán odnětím svobody v délce trvání čtyř let nebo těžkými pracemi\n\nVláda Svatého Kryštofa a Nevise říká, že jí nebyl dán lidem mandát na to, aby rozhodovalo o dekriminalizaci homosexuality. Navzdory existence zákonů proti sodomii, nebyl zaznamenán žádný případ jejich aktivního prosazování.\n\nŽenská stejnopohlavní sexuální aktivita je legální.\n\n23. března 2005 zakotvila na ostrovech výletní loď s přibližně 110 americkými pasažéry, převážně homosexualní orientace. Přístavní policie měla loď zastavit ihned na pobřeží a jejího kapitána předat celnímu a imigračnímu úřadu, který mu nařídil, aby okamžitě odplul. Ředitel přístavní policie na to řekl novinářům, že si obyvatelé Svatého Kryštofa a Nevise nepřeje, aby se homosexualita stala součástí jejich kultury.\n\n"}
{"id": "1234280", "url": "https://cs.wikipedia.org/wiki?curid=1234280", "title": "Jan Chvála", "text": "Jan Chvála\n\nJan Chvála (* 7. října 1981 Polička) je český reprezentant ve sportovním lezení, mistr a vicemistr ČR i vítěz Českého poháru v boulderingu.\nNa závodech světového poháru v boulderingu se nejlépe umístil v roce 2013 jedenadvacátý v semifinále v rakouském Kitzbühelu.\n\n"}
{"id": "1234281", "url": "https://cs.wikipedia.org/wiki?curid=1234281", "title": "LGBT práva na Jamajce", "text": "LGBT práva na Jamajce\n\nLesby, gayové, bisexuálové a translidé (LGBT) se na Jamajce setkávají s právními a sociálními problémy, se kterými zbytek obyvatel nepřichází do styku. Pohlavní styk mezi muži je nezákonný a lze za něj uložit až desetileté vězení. Soulož mezi ženami je legální.\n\nZ důvodu vysoké míry anti-gay kriminality je Jamajka ze strany některých lidskoprávních organizací vyhodnocována jako jedna z nejhomofobnějších zemí na světě. Homofobie je v zemi hojně rozšířená,\" řekl v r. 2012 mluvčí Ministerstva zahraničí Spojených států amerických\n\nJamajská vláda v r. 2012 řekla, že se bude zasazovat o rovné a spravedlivé zacházení se všemi občany, a že právní řád země zaručuje každému, kdo se cítí ve svých individuálních právech krácen, dostačující opravné prostředky. Rovněž zdůraznila, že osoby jiné sexuální orientace diskriminovány nejsou, a že sama vůči něčemu takovému zaujímá odmítavý postoj.\n\nAistent policejního komisaře před svým odchodem do důchodu v červenci 2012 tvrdil, že mezinárodní reputace Jamajky jakožto homofobní země je přehnaná, a že se životní úroveň LGBT Jamajčanů zlepšuje. Podle jeho názoru je reálným problémem kriminalita mezi homosexuály a veřejný cross-dressing.\n\nOstrovy Karibského společenství přebíraly britské zákony proti sodomii. Ty zde však nebyly vymáhány tak striktně jako v Británii až do Viktoriánské éry. Ještě předtím jsou známy případy britských kolonizátorů, kteří měli vzájemné homosexuální styky z důvodu nedostatku žen. Otrocké komunity na Jamajce a ve zbylé části Britksého Karibiku byly tvořeny muži a ženami ze západní Afriky. Ze strany otrokářů byla obecně větší poptávka po mužích a podle analýzy historiků byla mužská homosexualita běžnou součástí náboženských a duchovních tradic západoafrických komunit.\n\nV Anglii byly zákony proti sodomii z r. 1861 zrušenvy v r. 1967. Jamajka získala nezávislost v r. 1962, tedy pět let před dekriminalizací. To znamená, že původně britské zákony proti sodomii, jsou stále v platnosti. I tak ale lze zaznament určitou liberalizaci v uplatňování těchto zákonů. Jejich vymáhání je dost komplikované, až prakticky nemožné, neboť samotný homosexuální vztah nelze považovat za naplnění jejich skutkové podstaty. Atmosféra ve společnosti i v médicích je všeobecně pro jejich zrušení.\n\nJamajské trestní právo nepostihuje osoby, které se identifikují jako LGBT, nýbrž pouze nezákonný styk. Zákon o zločinech proti lidské přirozenosti říká následující:\n\nSekce 76. Smilstvo proti přírodě. Komu bude prokázáno spáchání trestného činu sodomie s jinou osobou nebo se zvířetem, bude potrestán odnětím svobody v maximální délce trvání 10 let a těžkými pracemi.\n\nSekce 77. Pokus Kdo se pokusí o spáchání výše uvedené trestného činu, či se násilím pokusí jiného k takovému činu svést, nebo svede jiného muže ke spáchání tohoto činu, bude potrestán odnětím svobody v délce trvání 7 let a těžkými pracemi.\n\nSekce 79. Nemravnost Muž, který, na veřejnosti či v soukromí, sám či ve skupině, svede jiného muže či spáchá s jiným mužem akt hrubé obscénnosti, bude potrestán odnětím svobody v délce trvání 2 let a těžkými pracemi.\n\n\"Hrubá obscénnost\" není v této části zákona přímo interpretována, tudíž se lze při jejím posuzování odkázat na jakoukoli tělesnou intimitu, včetně držení za ruce.\nSekce 76 kriminalizující sodomii není od r. 2012 uplatňována. Podle zprávy Human Rights Watch je prakticky irelevantní, jak často jsou zde lidé souzeni za sodomii nebo obscénnost, když se v místním tisku běžně zveřejňují jména odsouzených za tyto trestné činy, což je nejen zostuzuje, ale zároveň postihuje jejich duševní zdraví. Sekce 79 o hrubé obscénnosti činí LGBT osoby vydíratelnými ze strany okolí, kteří po nich často jako protihodnotu za mlčení požadují jisté benefity.\n\nSekce 80. Jiné. Příslušníci bezpečnostních složek jsou oprávněni zatknout kohokoli, kdo přespává, či se potuluje v nočních hodinách na veřejných prostranstvích, a to bez řádného zatykače. Nočními hodinami je ve smylu tohoto zákona chápáno období od devatenácté hodiny večerní do šesté hodiny ranní. Prokáže-li se, že zadržení osoby bylo oprávněné, a že trestný čin podle tohoto zákona byl spáchán, vloží se do případu další orgány justice.\n\nPři vyšetřování spáchání trestných činů podle Sekce 80 zachovává policie mlčenlivost. Tuto a jiné části zákona jsou policií zneužívány k zadržování mužů, kteří nejsou v konformitě se svojí genderovou rolí. Byly zaznamenány i případy aplikace na ženy mající sex s ženami.\n\nV r. 2005 přijal Evropský parlament rezoluci, v níž vyzýval Jamajku ke zrušení jejích zastaralých a diskriminčních zákonů proti sodomii a k aktivnímu boji s homofobií.\n\nPo slibu jamajské premiérky Portie Simpsonové, že v zemi nebude nikdo diskriminován pro svou sexuální orientaci, zažaloval v únoru 2012 LGBT aktivista Maurice Tomlinson Jamajku u Vnitroamerické komise pro lidská práva. Ten opustil svou rodnou vlast po výružkách smrtí, které následovaly po uzavření sňatku s jiným mužem v Kanadě, o čemž mluvily místní média. Nejsou známy žádné údaje o prvním slyšení.\n\nV 2009 člen jamajského parlamentu za Stranu práce Ernest Smith deklaroval během jedné debaty, že homosexuální aktivisté pomalu a jistě přebírají nadvládu nad zemí. Homosexuály popisoval jako násilné a agresivní žily a požadoval striktnější postup vůči stejnopohlavnímu styku mezi muži, který by vedl až k možnosti uložit jim doživotní vězení.\n\nPodle Vnitroamerické komise pro lidská práva nemá Jamajka žádné zákony trestající diskriminaci jedinců jiné sexuální orientace, genderové nebo pohlavní identity. Stejně tak zde nejsou žádná trestní opatření proti zločinům z nenávisti.\n\nVětšina Jamajčanů odmítá začleňování sexuální orientace do lidskoprávní agendy z důvodu údajné neslučitelnosti s jamajskou kulturou a jejími tradičními náboženskými a genderovými zvyky. Mnozí si toto také spojují s kulturním imperialismem.\n\nAni jedna ze dvou vládnoucích politických stran nevyjádřila oficiální podporu právům sexuálních menšin.\n\nNicméně v televizní předvolební debatě na konci prosince 2011 mezi vůdkyní opozice a bývalou jamajskou premiérkou Portiu Simpson-Millerovou za Národní lidovou stranu a současným premiérem Andrewem Holnessem zaznělo z jejích úst, že by do svého vládního kabinetu přijala jakoukoli kompetentní osobu bez ohledu na její sexuální orientaci. Dodala, že by chtěla, aby vládnoucí strany jamajského parlamentu při hlasování o právech sexuálních menšin byly ohleduplné. Ačkoli se jí dostalo kritiky ze strany určité části sociálních konzervativců, zvítězila v nadcházejících volbách.\n\nBěhem voleb v r. 2001 opěvovala Jamajská strana práce ve své kampani píseň \"Chi Chi Man\" od skupiny T.O.K., která oslavuje mučení a vraždy homosexuálních mužů.\n\nV dubnu 2006 opoziční vůdce a budoucí premiér Bruce Golding prohlásil, že u něj ani v jeho vládním kabinetu neexistuje žádné pochopení pro homosexuály. Dva roky poté odpověděl na otázku, zda by mohli být LGBT lidé ve vládě, takto: \"Ve vládě být můžou, ale rozhodně ne v mé.\"\n\nThe Jamaican Forum for Lesbians, All-Sexuals and Gays (J-FLAG) bylo založené v prosinci 1998 jako tajná společnost operující anonymně. Jedná se o vůbec první LGBT lidskoprávní organizaci v jamajské historii. Jejími primárními účely jsou právní reforma, advokacie, veřejná osvěta, krizová intervence a podpůrné programy.\n\nQuality of Citizenship Jamaica (QCJ) založená v r. 2013 Jalnou Broderickovou a Angeline Jacksonovou je organizací bojující za bezpečné prostředí pro LGBT komunitu. Zaměřuje se zejména na lesby, bisexuální ženy a transgender. Mimo jiné se také zasazuje za zlepšování úrovně zdravotní péče pro LGBT ženy a mládež, zejména v oblasti prevence HIV/AIDS. Při příležitosti návštěvy kingstonské univerzity prohlásil americký prezident Barack Obama o Jacksonové následující:\nNamísto mlčení se rozhodla veřejně mluvit a bojovat za práva žen jako je ona sama, aby jim zajistila rovné podmínky před spravedlností, a odstranila stereotypy, čímž jim dodává neuvěřitelnou vnitřní sílu.\n\nMaurice Tomlinson je jamajský právník, profesor a gay aktivista současně žijící v Torontu. V r. 2011 zveřejnil magazín The Jamaica Observer článek s fotografickou přílohou o Tomlinsonově svatbě s kanadským partnerem. Ihned po publikaci začal Tomlinson dostávat výhrůžky smrtí, což jej později přimělo odstěhovat se do Kanady. 27. listopadu 2015 dal podnět k jamajskému Nejvyššímu soudu pro přezkum ústavnosti zákonů proti 'sodomii'. V závěru své žaloby prohlásil: \"Jamajské zákony kriminalizují konsensuální intimnosti mezi muži, čímž mne v podstatě neprávem staví na úroveň zločince.\" Prohlásil, že došlo ke zpřísnění zákonů z r. 1864 po stížnosti odsouzených k výkonu trestu v r. 2011. Trest spočívá ve 12 měsících odnětí svobody a pokutě jednoho milionu dolarů. Argumentoval, že zákon jako celek podporuje násilí a odporuje stanoviskům Human Rights First. V lednu 2016 řekl:Podal jsem ústavní žalobu proti jamajským zákonům proti sodomii z důvodu rozporu s ustanoveními jamajské Listiny základních práv a svobod. Ta totiž zahrnuje i právo na individuální svobodu jednotlivce, svobodu projevu, soukromí, rodinný život a ochranu před mučením a jiným nelidským zacházením.\n\nCarolyn Gomesová je současná výkonná ředitelka Caribean Vulnerable Comunities Coalition (CVC), která pracuje s karibským obyvatelstvem všeobecně ohroženým virem HIV a majícím značné sociální a finanční bariéry v přístupu k základní zdravotní péči. Ještě před začátkem své kariéry na tomto poli v lednu 2014 pracovala Gomesová jako výkonná ředitelka Jamaicans for Justice, společnosti založené r. 1999 v jamajském hlavním městě Kingstonu, která usiluje o právo jamajských občanů na spravedlivý přístup ze strany justice a orgánů veřejné moci a eliminaci korupce a socioekonomických nerovnováh. V r. 2013 rezignovala na svojí funkci po národním odporu proti sexuální výchově organizovanou touto společnosti a poučující mládež o análním sexu. Veřejně mluví o LGBT tématech a běžně je začleňuje do činnosti své organizace mimo jiné z důvodu, že její sestra je homosexuální.\n\nVnitroamerická komise pro lidská práva prohlásila v r. 2012, že diskriminace jiných sexuálních orientací genderových identit je na Jamajce značně rozšířená, a že diskriminace komunit leseb, gayů, bisexuálů, translidí a intersexuálů je hluboce zakořeněná i v jamajských státních orgánech. Ti, kdo nejsou heterosexuálové, či jejich anatomické pohlaví se nekryje s pohlavní identitou, čelí právní stigmatizaci, policejnímu násilí, úřední šikaně, zastrašování, násilí a nátlaku.\n\nHuman Rights Watch v r. 2012 označil Jamajku za zemi nebezpečnou pro ochránce lidských práv a práv LGBT.\n\nV r. 2012 se lidskoprávní nevládní organizace a vládními entitami shodli na tom, že násilí vůči LGBT minoritě je na Jamajce rozšířené. The Jamaican Forum for Lesbians, All-Sexuals and Gays (J-FLAG) v r. 2012 pokračovalo v šetření vážného porušování lidských práv, včetně fyzických útoků se smrtelně nebezpečnými předměty, 'nápravného znásilňování' lesbických žen, omezování osobní svobody, davové nenávisti, vražd a harašmentu gayů a leseb vězeňským i lékařským personálem.\n\n\"Policie takové případy zpravidla nevyšetřuje. Během roku obdržela J-Flag přes 68 zpráv o sexuálně motivovaném harašmentu nebo násilí, z nichž 53 bylo aktuálních, další dvě pojednávali o vraždě a 15 o únosech. Data J-FLAG ukazují, že oběťmi homofobního násilí bývávají zpravidla mladí lidé ve věku 18-29 let. Zpráva z roku 2012 taktéž poukazuje na násilí vůči gay spoluvězňům v jamajských věznicích ze strany ostatních trestanců i personálu. V některých případech se ale gay vězni setkávají i s přijetím.\n\n\n"}
{"id": "1234285", "url": "https://cs.wikipedia.org/wiki?curid=1234285", "title": "Liešťany", "text": "Liešťany\n\nLiešťany jsou obec na Slovensku v okrese Prievidza v Trenčínském kraji ležící na řece Nitrica.\n\nPrvní písemná zmínka o obci je z roku 1332. V obci je římskokatolické kaple Sedmibolestné Panny Marie. Žije zde  obyvatel.\n\n"}
{"id": "1234287", "url": "https://cs.wikipedia.org/wiki?curid=1234287", "title": "Kostel svatého Jana Křtitele (Québec)", "text": "Kostel svatého Jana Křtitele (Québec)\n\nKostel svatého Jana Křtitele (francouzsky \"Église Saint-Jean-Baptiste\") je římskokatolický kostel v městské části Saint-Jean-Baptiste v Québecu. V roce 1990 byl zařazen na seznam kanadských historických památek.\n\nPůvodní kostel byl dokončen roku 1847, ale byl zničen při požáru v roce 1881, který zasáhl velkou část města. Na zbudování současného kostela, který byl dokončen v roce 1884, bylo použito sedm druhů mramoru. Návrh zhotovil architekt Joseph-Ferdinand Peachy ve stylu druhého francouzského císařství. Inspiroval se fasádou kostela Nejsvětější Trojice v Paříži.\n\nV letech 1864-1876 působili v kostele jako varhaníci bratři Ernest Gagnon a Gustave Gagnon.\n"}
{"id": "1234289", "url": "https://cs.wikipedia.org/wiki?curid=1234289", "title": "Září 2016", "text": "Září 2016\n\n\n\n\n\n\n V Bratislavě se konal Velký neformální summit lídrú Evropské unie.\n\n\n\n\n"}
{"id": "1234291", "url": "https://cs.wikipedia.org/wiki?curid=1234291", "title": "Kylie Bunbury", "text": "Kylie Bunbury\n\nKylie Bunbury (* 30. ledna 1989 Hamilton, Ontario, Kanada) je kanadsko-americká herečka. Nejvíce se proslavila rolí Lacey Porter v seriálu stanice Freeform \"Twisted\". V roce 2016 hrála hlavní roli v seriálu stanice Fox \"Vysněná meta\".\n\nBunbury se narodila v Kanadě Kristi Novakové a Alexovi Bunburymu. Má polské a švédské kořeny po matce a guyanské a kanadské kořeny po otci. Své dětství strávila v Evropě (2 roky v Anglii a 7 let na ostrově Madeira v Portugalsku). Za svůj domov však považuje Prior Lake v Minnesotě. Má dva mladší bratry Taela a Logana.\n\nPrvní role přišla s mýdlovou operou \"Tak jde čas\", ve které se objevila v jedné epizodě jako Kathleen. Také získala role ve filmech \"Maturiťák\" a \"Spratci na zabití\". Jednu z hlavních rolí si zahrála v seriálu stanice Freeform \"Twisted\", seriál byl však po první sérii zrušen. V únoru 2015 bylo oznámeno, že si zahraje roli Eve ve sci-fi seriálu \"Pod kupolí\". Od roku 2016 hraje hlavní roli Ginny Baker v baseballovém dramatickém seriálu \"Vysněná meta\". Seriál byl zrušen po odvysílání první řady dne 1. května 2017. V roce 2017 získala jednu z rolí ve filmu \"Noční hra,\" film měl premiéru o rok později. V roce 2018 propůjčila svůj hlas do jednoho z dílů seriálu \"Robot Chicken\".\n"}
{"id": "1234292", "url": "https://cs.wikipedia.org/wiki?curid=1234292", "title": "Walter Assmann", "text": "Walter Assmann\n\nGen. por. Dr. med. dent. Walter Karl Friedrich Assmann (jiný zápis: Aßmann) (22. červenec 1896, Mühlhausen, Německo– 1. květen 1964, Offenbach am Main, Západní Německo) byl německý stomatolog a generálporučík Wehrmachtu, velitel 101. horské divize od 12. června 1944 do května 1945, kdy byla jednotka rozpuštěna a Assmann zajat 26. pěší divizí Armády Spojených států. Ze zajetí byl propuštěn roku 1947, vrátil se do Německa a věnoval se profesi zubního lékaře.\n\nNarodil se 22. července 1896 ve městě Mühlhausen v Durynsku jako syn místního obchodníka. Do armády vstoupil 10. srpna 1914 a jako dobrovolník byl umístěn do 167. pěšího pluku. 28. srpna byl převelen do 234. záložního pěšího pluku ve kterém bojoval až do zranění z něhož se léčil v nemocnici v Driburg 24. dubna až 18. června 1915. Po návratu do jednotky a povýšení do hodnosti poručíka se stal velitelem čety a po roce služby byl zařazen do důstojnického výcviku. V roce 1921 získal titul doktora zubního lékařství.\n\nChronologický přehled povýšení v německé armádě:\n\nChronologicky uspořádaný přehled udělených vyznamenání:\n"}
{"id": "1234293", "url": "https://cs.wikipedia.org/wiki?curid=1234293", "title": "Wuhan Open 2016 – ženská čtyřhra", "text": "Wuhan Open 2016 – ženská čtyřhra\n\nŽenská čtyřhra Wuhan Open probíhala ve druhé polovině září 2016. Do deblové soutěže wuchanského tenisového turnaje nastoupilo dvacet osm dvojic. Obhájcem titulu byl pár Martina Hingisová a Sania Mirzaová, který na turnaji nestartoval společně. Hingisová startovala po boku Američanky Coco Vandewegheové, s níž skončila ve 3. kole na raketách srbsko-české dvojice Aleksandra Krunićová a Kateřina Siniaková. Spoluhráčkou Mirzaové se stala česká hráčka Barbora Strýcová.\n\nVítězem čtyřhry se stal pátý nasazený americko-český pár Bethanie Matteková-Sandsová a Lucie Šafářová, který ve finále zdolal turnajové trojky Saniu Mirzaovou a Barboru Strýcovou po jasném průběhu 6–1 a 6–4. Dvojice v průběhu turnaje neztratila žádný set a prodloužila svou sérii vítězných utkání na jedenáct výher v řadě. Obě vítězky si připsaly sedmou společnou trofej ze čtyřhry. Pro Mattekovou-Sandsovou to byl dvacátý první deblový titul na okruhu WTA Tour a pro Šafářovou pak jedenáctý takový.\n\nObě šampionky si do žebříčku WTA připsaly 900 bodů, rozdělily si finanční odměnu ve výši 135 000 amerických dolarů a zajistily si i účast na Turnaji mistryň v Singapuru.\n\nČtyři nejvýše nasazené páry obdržely volný los do druhého kola.\n"}
{"id": "1234294", "url": "https://cs.wikipedia.org/wiki?curid=1234294", "title": "Carlo Ignazio Monza", "text": "Carlo Ignazio Monza\n\nCarlo Ignazio Monza, přezdívaný Carlino (okolo 1680 Milán – 9. května 1739 Vercelli) byl italský hudební skladatel.\n\nJe často zaměňován se skladatelem Carlo Monzou, který žil v Miláně v letech 1735–1801. Proslavil se zejména chrámovými skladbami a operami. Ucházel se neúspěšně o místo sbormistra v římském kostele \"S. Maria dell’Anima\". 24. prosince 1724 hrál v papežském paláci a pracoval na zakázkách pro kardinála Pietra Ottoboniho. V posledních letech svého života byl kapelníkem v katedrále ve Vercelli (cattedrale di Sant'Eusebio).\n\nTémata skladeb z Monzovy cembalové suity \"Pieces Modernes\" použil v roce 1920 Igor Fjodorovič Stravinskij při komponování baletu Pulcinella.\n\n\n\n"}
{"id": "1234297", "url": "https://cs.wikipedia.org/wiki?curid=1234297", "title": "Abrahamův–Minkowského spor", "text": "Abrahamův–Minkowského spor\n\nAbrahamův-Minkowského spor se týká toho, jakou hybnost má elektromagnetické pole v dielektriku. Hermann Minkowski a Max Abraham vyjádřili protichůdné názory na jeho velikost a proto je spor po nich pojmenován.\nkde \"h\" je Planckova konstanta, \"ν\" frekvence a \"c\" rychlost světla ve vakuu. Rozdíl je pouze v tom, jakou roli hraje index lomu \"n\". Spor je i nadále řešen, ale odborníci nenacházejí jednoznačné stanovisko.\n"}
{"id": "1234303", "url": "https://cs.wikipedia.org/wiki?curid=1234303", "title": "Radim Hreha", "text": "Radim Hreha\n\nRadim Hreha (* 7. června 1953, Kyjov) je český mediální analytik, od 11. prosince 2006 do 11. prosince 2007 byl ředitelem Slovenské televize. \n\nRadim Hreha absolvoval v roce 1977 Vysokou školu technickou v Košicích. Do roku 1983 byl vedoucím zásobování v Hutních stavbách Košice, později do roku 1988 byl vedoucím autoservisu. V období 1988 až 1994 pracoval jako ředitel závodu Drobný tovar v Košicích a v letech 1997–1998 byl obchodním náměstkem ředitele pobočky Pragobanky. Od roku 1988 pracuje v médiích. Nejdřív byl až do roku 2001 vrchním mediálním analytikem společnosti CEPRA, servisní společnosti české televize Nova, v letech 2001–2006 působil jako ředitel a jednatelem ve společnosti Česká média. Od února do června 2006 byl ředitelem sekretariátu generálního ředitele České televize. Externě přednáší na Univerzitě J. A. Komenského v Praze.\n\n11. prosince 2006 ho Rada Slovenské televize zvolila ředitelem Slovenské televize. V srpnu 2007 se několik redaktorů a reportérů zpravodajství a publicistiky na protest proti údajnému zasahování do obsahu vysílání ve prospěch vládnoucí koalice (SMER, SNS a LS – HZDS). Případ řešila opět Rada STV. Politické tlaky měl podle slov jednoho z odcházejících redaktorů Michala Petrušky potvrdit i sám Hreha, oficiálně ale celou situaci dramaticky neviděl. Rada STV ho přesně po roce 11. prosince 2007 z funkce odvolala.\n\nV senátních volbách 2016 kandidoval za Alternativu pro ČR v obvodě Český Krumlov. Hlavními body jeho programu byly omezení imigrace a kritika působení veřejnoprávních médií.. Ve volbách získal 1,36% hlasů a skončil tak ze všech kandidátů poslední. \n\nJako Hreha je po rodičích slovensko-českého původu. Je ženatý a má dvě děti, manželka je soudkyně Okresního soudu v Českém Krumlově. \n\n"}
{"id": "1234304", "url": "https://cs.wikipedia.org/wiki?curid=1234304", "title": "Mark-Paul Gosselaar", "text": "Mark-Paul Gosselaar\n\nMark-Paul Harry Gosselaar (* 1. března 1974, Los Angeles, Kalifornie, Spojené státy americké) je americký herec. Nejvíce se proslavil rolemi v seriálech \"Saved by the Bell\", \"Policie New York, Raising the Bar\", \"Franklin a Bash\". V roce 2016 hrál jednu z hlavních rolí v seriálu stanice Fox \"Vysněná meta\".\n\nNarodil se v Panorama City v Kalifornii. Je synem Pauly (van den Brink) a Hanse Gosselaara. Má nizozemské a německé kořeny po otci a indonéské a nizozemské kořeny po matce, která pochází z Bali v Indonésii. Jeho prarodiče Hertog a Hester byli zabiti ve vyhlazovacím táboře Sobibor během Holokaustu. Jeden čas mluvil plynule nizozemsky (jeho starší sourozenci se v Nizozemsku narodili). Později se jeho rodiče rozvedli.\n\nJeho matka mu dělala manažerku, už v 5 letech začal s modelingem. Jako dítě se objevil v reklamě na sušenky Oreo a v reklamě na produkty k seriálu \"Šmoulové\". Navštěvoval střední školu Hart High School.\n\nDo povědomí publika se dostal s rolí Zacka Morrise v televizním komediálním seriálu \"Saved by the Bell\", který vysílala stanice NBC během let 1989–1993. Roli si zopakovala ve spin-offech seriálu \" a Konečně zazvonilo, nová třída.\" V roce 1996 si zahrál v televizním filmu \"She Cried No\". V roce 1998 si zahrál ve filmu \"Mrtvý na univerzitě\" a získal roli v televizním dramatu \"Hyperion Bay\", který se vysílal pouze jednu sezónu. V roce 2001 si zahrál s Marisol Nicholas ve filmu \"Princezna a námořník\". Od roku 2001 do roku 2005 hrál detektiva Johna Clarka v seriálu stanice ABC \"Policie New York\". Poté co seriál skončil byl obsazen do seriálu \"První prezidentka,\" který se vysílal pouze jednu sérii. Vedlejší roli Jerryho Kellermana získal v seriálu \"Raising the Bar\", který měl premiéru 1. září 2008 na stanici TNT.\n\nV říjnu 2009 si zahrál v mimo-broadwayském hry Theresy Rebeck \"The Understudy\" se společností The Roundabout Theatre Company. Hra se v New Yorku hrála do 17. letna 2010.\n\nV březnu 2010 začal natáčet seriál \"Franklin a Bash\". Seriál měl premiéru 1. června 2011. Seriál byl zrušen po čtyřech sériích. Jako Mitch se objevil v seriálu stanice NBC \"Popravdě řečeno\". V únoru 2016 byl obsazen do role Mike Lawsona, týmové kapitána, ve foxovském dramatu \"Vysněná meta\", který měl premiéru 22. září 2016.\n\nV době kdy hrál v seriálu Saved by the Bell, chodil se třemi herečkami ze seriálu Lark Voorhies, Tiffani Thiessen a Elizabeth Berkley. V roce 1996 se oženil s bývalou modelkou Lisou Ann Russell. Spolu mají dvě děti: syna Michaela Charlese(narozený 2004) a dceru Avu Lorenn (narozena 2006). Po čtrnácti letech se rozvedli.\n\nV srpnu 2011 se zasnoubil s Catrionou McGinn. Vzali se 28. července 2012 ve vinárně v Santa Ynez v Kalifornii. Spolu mají syna Dekkera (narozen 2013) a dceru Lachlyn (narozena 2015).\n\n"}
{"id": "1234305", "url": "https://cs.wikipedia.org/wiki?curid=1234305", "title": "Pavel Dungl", "text": "Pavel Dungl\n\nPavel Dungl (* 25. dubna 1948 Olbramkostel) je český ortoped a bývalý přednosta ortopedické kliniky Nemocnice Na Bulovce.\n\nNarodil se v Olbramkostele na Znojemsku. Vystudoval Lékařskou fakultu Univerzity Jana Evangelisty Purkyně v Brně (dnes Masarykova univerzita) a doktorské studium na Univerzitě Karlově v Praze. Jako lékař nastoupil nejprve na ortopedickou kliniku na Vychovatelně Na Bulovce. Specializoval se na traumatologii a alloplastiky, nejvíce se věnoval dětské ortopedii.\n\nV letech 1984–1989 pobýval na několikaměsíčních studijních pobytech v Rakousku, Německu, Švýcarsku a USA. V letech 1990–1993 pracoval v ortopedické nemocnici Speising ve Vídni. Následně se stal přednostou ortopedické kliniky Nemocnice Na Bulovce.\n\nV roce 1998 byl zvolen do výkonného výboru Evropské pediatrické společnosti; v letech 2004–2005 byl prezidentem této společnosti jako první ortoped z bývalého východního bloku. Je autorem mnoha nových léčebných postupů, z nichž některé nesou jeho jméno.\n\nV létě 2008 operoval tehdejšího prezidenta Václava Klause, kterému provedl endoprotézu kyčelního kloubu. V roce 2012 operoval palec na noze prezidentu Miloši Zemanovi.\n\nV září 2009 byl u Vídně těžce zraněn při havárii, když se mu ve 120kilometrové rychlosti zablokovalo přední kolo. Utrpěl velkou krevní ztrátu, měl mnoho zlomenin a tři týdny byl v bezvědomí. Prodělal sérii operací. Dva měsíce po nehodě poprvé znovu sám operoval. Vážnou nehodu zažil již v roce 1993, kdy měl po střetu s nákladním automobilem zlomené tři krční obratle.\n\nPavel Dungl je otcem čtyř synů. Rád sportuje, věnuje se zejména tenisu a golfu.\n\nVe volbách do Senátu PČR v roce 2018 kandidoval za TOP 09 v obvodu č. 23 – Praha 8. Se ziskem 15,29 % hlasů skončil v prvním kole voleb na 2. místě a ve druhém kole se utkal s nestraníkem za Piráty Lukášem Wagenknechtem. V něm však prohrál poměrem hlasů 45,54 % : 54,45 %.\n\n"}
{"id": "1234307", "url": "https://cs.wikipedia.org/wiki?curid=1234307", "title": "Salmson-Moineau S.M.1", "text": "Salmson-Moineau S.M.1\n\nSalmson-Moineau S.M.1 A.3 (od 1. 5. 1918 přeznačený na Sal 1 A.3) byl francouzský dvouplošník s tříčlennou osádkou užívaný v době první světové války jako dálkový průzkumný letoun. Pro společnost Salmson jej navrhl René Moineau.\n\nSalmson-Moineau S.M.1 byl vyvíjen od roku 1915 podle požadavků Francouzské armády na třímístný průzkumný letoun dlouhého doletu se silnou obrannou výzbrojí, spadající do kategorie A.3. Konstrukce S.M.1 byla nekonvenční, s kapalinou chlazeným hvězdicovým motorem Salmson 9A instalovaným příčně v trupu a prostřednictvím systému převodů pohánějícím dvě tažné vrtule instalované mezi křídly. Tento systém byl konstruktérem zvolen aby zmenšil aerodynamický odpor, a opačný smysl otáčení vrtulí také minimalizoval točivý moment. Uspořádání s dvěma dálkově poháněnými vrtulemi také poskytovalo volné výstřelné pole dvěma pozorovatelům-střelcům, obsluhujícím pohyblivě lafetované letecké kanóny APX ráže 37 mm konstrukce Puteaux, z nichž jeden měl stanoviště v přídi letadla za radiátory chladičů, a druhý za kokpitem pilota. V ostatních ohledech byl drak relativně konvenční, konstruovaný převážně ze dřeva a potažený plátnem, s trupem neseným systémem vzpěr mezi křídly. Podvozek z ocelových trubek byl ostruhového typu, s pomocným příďovým kolem jehož rolí mělo být výhradně zabránění převrácení letadla během vzletu.\n\nNejméně jeden exemplář byl experimentálně vybaven motorem Salmson P.9 o výkonu 160 hp, ale jeho vývoj dál nepokračoval. Také S.M.2 S.2, s druhým motorem Salmson 9A instalovaným v přídi trupu a zesílenou konstrukcí, který měl sloužit jako bitevní letoun, zůstal po testování v roce 1918 v jediném prototypu, vzhledem k problémům s chlazením pohonné jednotky.\n\nLetoun byl počátkem roku 1916 podroben zkouškám, které vedly k objednávce 100 exemplářů, ačkoliv jeho výkony byly horší než u Sopwithu Strutter. Typ byl po několika kusech zařazen k armádním pozorovacím letkám F 2, F 19, F 41, F 45, F 58, F 63, F 71, F 72, C 219, F 223 a AR 289, v nichž doplňoval jejich hlavní výzbroj. Počátkem roku 1917 se 10 exemplářů vyskytovalo ve výzbroji letky SM 229 (po sloučení s letkou C 106 označované SM 106). Ve službě nebyl typ příliš úspěšný, a trpěl mnoha nehodami zaviněnými zhroucením příďové podvozkové nohy při nesprávně prováděných přistáních. Převodový systém pohonu vrtulí byl náročný na údržbu v polních podmínkách, a letoun také pravděpodobně následkem komplikovaného vzpěrového systému zvyšujícího odpor postrádal dostatečné výkony. Do konce roku 1917 byl typ převážně stažen z prvoliniové služby, ačkoliv ještě v roce 1918 se nejméně jeden exemplář vyskytoval u letky AR 289, v jejímž rámci s ním v březnu a dubnu poručík Castex prováděl průzkum v prospěch 66. pěší myslivecké divize (66 \"division des chasseurs à pied\"). \n\nV roce 1917 byly dva kusy poskytnuty armádnímu letectvu carského Ruska, ale ani v Rusku se typ nedočkal větší obliby nebo úspěchů.\n\n\n\nÚdaje podle publikace \"French Aircraft of the First World War\"\n\n\n"}
{"id": "1234308", "url": "https://cs.wikipedia.org/wiki?curid=1234308", "title": "Tellier T.2", "text": "Tellier T.2\n\nTellier T.2 byl prototyp francouzského dvouplošného námořního hlídkového létajícího člunu s dvoučlennou osádkou navržený Alphonse Tellierem v roce 1916 a vyrobený ve spolupráci společnostmi Tellier (trup) a Voisin (křídla).\n\nTrup byl vyroben ze dřeva, a stroj užíval motor Hispano-Suiza 8Ba o výkonu 200 hp (149 kW). Stroj poprvé vzlétl v červnu 1916. Letové zkoušky prototypu probíhaly úspěšně a vedly k objednávce vylepšené sériové varianty nesoucí označení Tellier T.3. Samotný prototyp T.2 byl zničen již v červnu 1916 po selhání motoru za letu. \n\nÚdaje podle publikace \"French Aircraft of the First World War\"\n\n\n"}
{"id": "1234311", "url": "https://cs.wikipedia.org/wiki?curid=1234311", "title": "Stavba (rozcestník)", "text": "Stavba (rozcestník)\n\nSlovo stavba může označovat:\n"}
{"id": "1234316", "url": "https://cs.wikipedia.org/wiki?curid=1234316", "title": "Self-assembly", "text": "Self-assembly\n\nSelf-assembly (samouspořádávání) je proces, při němž neuspořádaný systém již existujících složek vytváří organizovanou strukturu v důsledku specifických, lokálních interakcí mezi jednotlivými komponentami, bez externího vlivu. V případě, že výstavbovými prvky jsou molekuly, je proces označován jako molekulární samouspořádávání.\nSamouspořádávání může být rozděleno na statické a dynamické. Při statickém samouspořádávání se uspořádané formy dosahuje tak, že systém přechází do rovnovážného stavu, takže dochází k redukci jeho volné energie. Nicméně, při dynamické samouspořádávání se struktura již existujících složek organizuje na základě specifických lokálních interakcí, tohle nicméně nebývá nazýváno jako \"samouspořádávání\", ale jako \"samoorganizace\" (\"self-organized\"). \n\nSamouspořádávání (SA) v klasickém smyslu je definováno jako \"spontánní a reverzibilní organizace molekulárních jednotek do uspořádané struktury pomocí nekovalentních interakcí\". První vlastností samouspořádaného systému, kterou tato definice navrhuje je spontaneita procesu samouspořádávání: interakce zodpovědné za formaci samouspořádaného systému působí pouze na lokální úrovni - jinými slovy, nanostruktura vyváří sama sebe.\n\nNa tomhle místě, by někdo mohl argumentovat, že jakákoliv chemická reakce je řízena atomy a molekulami, které se uspořádávají do větších struktur, například jako jsou sraženiny, a tím pádem mohou spadat do kategorie SA. Nicméně, tu jsou přinejmenším tři typické znaky, které dělají SA samostatným celkem.\n\nZa prvé, samouspořádané struktury musí vytvářet vyšší uspořádané celky oproti jednotlivým složkám, ať už tvarem nebo zvláštní úlohou, kterou samouspořádaná struktura může vykonávat. Tohle všeobecně nemusí být pravda v chemických reakcích, kde může nějaký uspořádaný stav směřovat ke stavu neuspořádanému a to v závislosti na termodynamických podmínkách.\n\nDruhým důležitým prvkem SA je výsadní role slabé vazebné interakce (např. van der Waalsovi, kapilarita, π − π, vodíková vazba) oproti více \"tradiční\" kovalentní, iontové nebo kovové vazby. Ačkoliv jejich energie je typicky až o 10 řádu menší, tyto slabé interakce hrají důležitou roli v materiálové syntéze. Je namístě zmínit, že slabé interakce zastávají prominentní úlohu v materiálech, zvláště v biologických systémech, navzdory tomu, že jsou považovány za okrajové v porovnání se \"silnými\" (tj. kovalentními, atd.) interakcemi. Například, určují fyzikální vlastnosti kapalin, rozpustnost pevných látek a organizaci molekul v biologických membránách.\n\nTřetím typickým znakem SA jsou výstavbové bloky, kterými nemusí být nutně jen atomy a molekuly, ale i široké spektrum nano- a mesostruktur s rozdílným chemickým složením, tvarem a využitím. Pro výzkum možných samouspořádaných tří-dimenzionálních útvarů mikritu se zkouší platónská tělesa (pravidelný mnohostěn). Termín \"mikrit\" byl vytvořen DARPA, přičemž odkazuje na sub-milimetrové mikroroboty, jejichž schopnost samoorganizace může být srovnatelná s tou u hlenek. Nedávné příklady nových výstavbových bloků zahrnují mnohostěn a záplatované částice (\"patchy particle\"). Tyto výstavbové bloky o nano-rozměrech (NBBs) mohou být naopak syntetizovány skrze konvenční chemické cesty nebo jiným SA přístupem jako jsou přímé entropické síly (\"directional entropic forces\").\n\nDůležitým příkladem SA v materiálové vědě je formování molekulových krystalů, koloidů, lipidových dvouvrstev, fázově-separovaných polymerů a samouspořádaných monovrstev. Seskládaní polypeptidového řetězce v proteinu a seskupení nukleových kyselin do jejich funkční podoby jsou příklady samoupořádávání biologických struktur. Nedávno byly pomocí samouspořádávání připravené tří-dimenzionální makroporézní struktury za chlazení derivátu difenylalaninu, získaný materiál by mohl najít svoje využití v regenerační medicině nebo v cíleném transportu léčiv. P. Chen et al. ukázali mikro-metodu samouspořádávání, kdy vytvořili templát na rozhraní kapalina-vzduch pomocí Faradayovy vlny. Tato metoda samouspořádávání by se dala využít pro vytvoření rozmanitého souboru symetrických a periodických struktur z mikro-rozměrných materiálů jako jsou hydrogely, buňky a buněčné sféroidy.\n\nSA rozšiřuje rámec chemie, snažící se vytvořit produkty, které jsou uspořádané a mají využitelné vlastnosti, zahrnutím slabé vazebné interakce a samouspořádaní NBBs na všechny délkové rozměry. V kovalentní syntéze a polymerizaci, spojují vědci atomy dohromady do nějakého požadovaného uspořádání, které nemusí nutně být energeticky nejvíc výhodné; naproti tomu, samouspořádané molekuly si osvojují strukturu v termodynamickém minimu, tím pádem nacházejí tu nejlepší kombinaci interakcí mezi podjednotkami, ale bez vytvoření kovalentních vazeb mezi nimi. U samouspořádaných struktur vědci musí předpovídat toto minimum, ne jenom dotlačit atomy do požadovaného umístění.\n\nJinou společnou charakteristikou vlastní všem samouspořádaným systémům je, že jsou termodynamicky stabilní. SA se uskutečňuje bez zásahu vnějších sil, tudíž proces musí vést ke snížení Gibbsovy volné energie, takže samouspořádané struktury jsou termodynamicky více stabilní, než osamocená, neuspořádaná složka. Přímým důsledkem je všeobecná tendence samouspořádaných struktur existovat prakticky bez defektů. Příkladem může být vytvoření dvou-dmenzionálních super-mřížek (\"superlattices\"), které jsou složeny z uspořádaně mikrometrových polymetylmetaklátových (PMMA) koulí, které lze získat z roztoku obsahující mikrosféry polymeru, z něhož necháme pomalu za vhodných podmínek odpařit veškeré rozpouštědlo. Hnací silou v tomto případě jsou kapilární síly, které pramení z deformace povrchu kapaliny, zapříčiněné plováním nebo částečným ponořením částic.\n\nTyto dvě vlastnosti - slabé interakce a termodynamickou stabilitu - si musíme připomenout, abychom odůvodnili jinou vlastnost, s kterou se často setkáváme u samouspořádaných systému: \"citlivost k poruchám\" vlivem vnějších podmínek. Tyto drobné fluktuace, mohou ovlivnit termodynamické proměnné, vést k viditelné změně ve struktuře a dokonce k jejímu poškození, a to během nebo i po SA. Slabá povaha interakcí je zodpovědná za flexibilitu architektury a dovoluje přeuspořádání struktury, způsobem určovaným termodynamikou. V případě, že fluktuace přesunou termodynamické proměnné zpět do počáteční polohy, struktura se pravděpodobně vrátí do své výchozí konfigurace. To nás přivádí k jedné další vlastnosti SA, která není vždy pozorována u materiálů připravovaných jinými technikami: \"reverzibilita\".\n\nSA je proces, který je jednoduše ovlivnitelný externími parametry: syntéza je poměrně problematická v důsledku velkého počtu neurčených parametrů, které je potřeba kontrolovat, na druhé straně tu jsou vzrušující výhody z velkého množství tvarů a vlastností na mnoha délkových rozměrech, které můžeme získat.\n\nVšeobecně, základní podmínkou potřebnou pro to, aby se NBBs samouspořádaly do uspořádané struktury je současné působení repulzních sil krátkého dosahu a přitažlivých sil dlouhého dosahu.\n\nVybráním prekurzoru s vhodnými fyzikálně-chemickými vlastnostmi, je možné dosáhnout požadované kontroly během procesu formace, který produkuje komplexní struktury. Zcela zjevně, nejdůležitějším nástrojem při návrhu způsobu syntézy materiálů je znalost chemie stavebních bloků. Na příklad, bylo dokázáno, že je možné využít dvoublokový kopolymer s rozdílnou reaktivitou jednotlivých bloků k vložení maghemitových nanočástic a vytvoření periodického materiálů s různým potenciálem jako u vlnovodů.\n\nV roce 2008 Advances in Colloid and Interface Science publikovalo studii, v které bylo shrnuto, že každý proces samouspořádávání ve skutečnosti představuje spolu-uspořádávání, tím pádem předešlý termín tuhle skupinu označuje nesprávně. Práce je stavěna na konceptu společného uspořádávání samouspořádaného systému a jeho prostředí.\n\nProces samouspořádávání může být pozorován u systémů s makroskopickými výstavbovými bloky. Tyto výstavbové bloky mohou být poháněné externě nebo mohou být soběstačné. Od roku 1950 vědci vytvořili samouspořádané systémy představující centimetrové komponenty v podobě pasivních mechanických součástek až po mobilní roboty. Pro systémy v těchto rozměrech, může být návrh složek kontrolován na vysoké úrovni. Pro některé systémy, jsou preferované interakce mezi složkami programovatelné. Proces samouspořádávání může být jednoduše kontrolován a analyzován pomocí samotných komponent nebo externími pozorováním.\n\nV duben 2014, Skylar Tibbits z Massachusettského technologického institutu, demonstroval kombinaci 3D tisku plastem s \"chytrým materiálem\", který se samouspořádával ve vodě. Tibbits to označil jako \"4D tisk\".\n\nLidé běžně zaměňují termíny \"samoorganizace\" a \"samouspořádávnání\". Jelikož věda komplexních systémů začala být docela dost populární, vyvstává větší potřeba vyjasnit neurčitost v rozdílů mezi těmito dvěma mechanismy, abychom porozuměli jejich významu pro fyzikální a biologické systémy. Oba procesy vysvětlují, jak kolektivní uspořádání plyne z \"dynamických interakcí v malých rozměrech\", podle článku z přelomu listopadu a prosince z roku 2008 z časopisu Complexity. Samoorganizace je nerovnovážný proces, kde samouspořádávání je spontánní proces, který směřuje k rovnováze. Samouspořádávání vyžaduje po složkách, aby zůstaly v podstatě nezměněny během celého procesu. Vedle termodynamických rozdílů mezi těmito procesy, je také rozdíl v jejich formování. Prvním rozdílem je \"rozlišení globálního uspořádání celku\" u samouspořádávání, zatímco u samoorganizace není toto počáteční určení nutné. Další nepatrný rozdíl plyne z minimálního množství jednotek potřebných na vytvoření uspořádané struktury. U samoorganizace se můžeme najít minimální počet jednotek, zatímco u samouspořádávání ne. Koncept může mít zvláštní využit jako pojítko s přirozeným výběrem. Případně, tyto vzory mohou vést k jednotné teorii formace vzoru v přírodě.\n"}
{"id": "1234320", "url": "https://cs.wikipedia.org/wiki?curid=1234320", "title": "Business jet", "text": "Business jet\n\nBusiness jet nebo bizjet je zpravidla menší pasažérské letadlo, navržené a určené soukromým osobám či společnostem k neveřejné letecké přepravě – aerotaxi. Taková letadla mohou využívat také malé skupiny lidí, vládní činitelé nebo ozbrojené síly.\n\nSoukromá letadla lze rozlišovat podle velikosti. Z menších letadel jsou nejznámější Cessny, naopak největšími letadly jsou klasické dopravní letouny přeměněné do soukromé varianty, které využívají vlády, prezidenti či sportovní týmy.\n"}
{"id": "1234326", "url": "https://cs.wikipedia.org/wiki?curid=1234326", "title": "Meagan Holder", "text": "Meagan Holder\n\nMeagan Courtney Holder (* 3. října 1984, Los Angeles, Kalifornie, Spojené státy americké) je americká herečka. Nejvíce se proslavila rolí Darby Conrad v seriálu stanice Freeform \"Make It or Break It\".\n\nMeagan odmaturovala na California State University ve Fullertonu, kde byla členkou Gamma Phi Beta.\n\nPoprvé se objevila v roli Kayly ve filmu \"\" v roce 2009. Poté si zahrála v seriálech jako \"\" (2009), \"Nakopni to\" (2011), \"Námořní vyšetřovací služba: L. a.\" (2011) a \"V jako Victoria\" (2012). V roce 2011 se objevila ve čtyřech epizodách seriálu stanice Freeform \"Make It or Break It\". Jako Claudie se objevila v 6 epizodách seriálu \"Nebezpečná identita\". V roce 2016 získala roli v seriálu \"Pitch\", který měl premiéru 22. září 2016.\n"}
{"id": "1234329", "url": "https://cs.wikipedia.org/wiki?curid=1234329", "title": "Postosuchus", "text": "Postosuchus\n\nPostosuchus (Krokodýl z Postu) byl rod plaza ze skupiny rauisuchia žijící v svrchním triasu. Mnoho jeho fosílií bylo nalezeno v Arizoně, Texasu, Novém Mexiku a Severní Karolíně. Pojmenován je podle lomu Post v Texasu. Šlo o masožravce a vrcholového predátora své doby. Jeho nejbližšími žijícími příbuznými jsou krokodýli, spolu s nimiž patří do kladu pseudosuchia.\nŠlo o velkého dravce dlouhého od 4 do mírně více než 5 metrů, vysokého v nejvyšším bodě těla 1,2 - 1,3 metru a vážícího až 250 - 350 kg. Lebku měl dlouhou 50 - 60 cm. Měl dlouhý, protáhlý ocas a kratší tělo. Záda a krk měl kryté pevnými šupinatými pláty. Zadní nohy měl podstatně větší a mohutnější než nohy přední a končetiny měl umístěné pod tělem. Na základě tohoto je možné, že byl schopen pohybu po zadních nohou.\n\nŽil v tropickém vlhkém prostředí, kde patřil mezi největší živočichy vůbec a šlo o vrcholového predátora.\n\nByl objeven roku 1980 nedaleko města Post v Texasu a popsán byl v roce 1985 jako Postosuchus kirkpatricki a v roce 2008 byl popsán další druh Postosuchus alisonae nalezený v roce 1992 v Severní Karolíně.\n"}
{"id": "1234338", "url": "https://cs.wikipedia.org/wiki?curid=1234338", "title": "Taškent Open 2016", "text": "Taškent Open 2016\n\nTaškent Open 2016 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem Plexipave městské tenisového centra. Konal se mezi 24. září až 1. říjnem 2016 v uzbecké metropoli Taškentu jako osmnáctý ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Po odhlášení Johanny Larssonové pro virózu se nejvýše nasazenou hráčkou ve dvouhře stala světová osmapadesátka Kirsten Flipkensová z Belgie, kterou ve čtvrtfinále vyřadila Denisa Allertová. Jako poslední přímá účastnice do dvouhry nastoupila 136. hráčka žebříčku Elica Kostovová z Bulharska.\n\nPremiérový singlový titul na okruhu WTA Tour vybojovala 24letá Češka Kristýna Plíšková. Deblovou trofej si odvezl rumunsko-turecký pár Ioana Raluca Olaruová a İpek Soyluová. \n\nNásledující hráčky obdržely divokou kartu do hlavní soutěže:\n\nNásledující hráčky si zajistily postup do hlavní soutěže v kvalifikaci:\n\nNásledující hráčka si zajistila účast v hlavní soutěži jako šťastná poražená:\n\n\n\nNásledující páry obdržely divokou kartu do hlavní soutěže:\n\n\n"}
{"id": "1234350", "url": "https://cs.wikipedia.org/wiki?curid=1234350", "title": "Šestnáct států", "text": "Šestnáct států\n\nŠestnáct států je tradiční označení pro krátce trvající státy existující v severní Číně v letech 304–439. Na přelomu 3. a 4. došlo v občanské válce, tzv. nepokojích osmi knížat, k oslabení moci čínské říše Ťin a vůdcové vzbouřeného nečínského obyvatelstva, tzv. pěti barbarských kmenů, zabrali sever Číny. Jejich státy měli vesměs jen krátké trvání, průběžně vznikaly a zanikaly v urputných bojích mezi sebou i s Číňany. Šestnáct států proto bylo jedním z nejchaotičtějších období čínské historie. Neustávající válčení a nestabilita skončily ve 30. letech 5. století, kdy severní Čínu sjednotila říše Severní Wej.\n\nPojem „Šestnáct států“ poprvé použil v 6. století historik Cchuej Chung v \"Letopisech Šestnácti států\", přičemž z větších množství tehdy existujících útvarů vybral šestnáct nejvýznamnějších, a sice Severní Chan/Rané Čao, Pozdní Čao, Čcheng-Chan, Raná Jen, Pozdní Jen, Jižní Jen, Severní Jen, Raná Liang, Pozdní Liang, Jižní Liang, Severní Liang, Západní Liang, Raná Čchin, Pozdní Čchin, Západní Čchin a Sia. Přitom vynechal státy Žan Wej, Západní Šu, Západní Jen, Tuan, Jü-wen, Čchou-čch’, Raná Wej, Taj a též říši Severní Wej. Klasická čínská historiografie nazývala toto období dobou „Šestnácti států a pěti barbarských kmenů“, protože většinu ze států založili náčelníci pocházející z nečínských kmenů, a sice Siungnuů, Sienpejů, Tiů, Ťieů a Čchiangů.\n\nVzhledem k tvrdé konkurenci mezi státy a jejich vnitřní politickou nestabilitou, říše této éry neměly většinou dlouhého trvání. V letech 376–383 říše Raná Čchin severní Čínu nakrátko sjednotila, ale její zhroucení po bitvě u řeky Fej s jihočínskou říší Východní Ťin vedlo k ještě většímu politickému rozdrobení. Nová etapa sjednocování začala až ve 20. a 30. letech 5. století, během níž sienpejská říše Severní Wej dobyla celou severní Čínu, čímž období Šestnácti států přešlo v období jižních a severních dynastií.\n\n\n"}
{"id": "1234355", "url": "https://cs.wikipedia.org/wiki?curid=1234355", "title": "Eugène Turpin", "text": "Eugène Turpin\n\nFrançois Eugène Turpin (30. září 1848 - 24. ledna 1927) byl francouzský chemik zabývající se výzkumem výbušnin. Žil v Colombes nedaleko Paříže. \n\nV roce 1881 vymyslel panklasity, třídu Sprengelských výbušnin založených na směsi vhodného paliva s dimerní formou oxidu dusičitého, který zajišťuje oxidaci. \n\nV roce 1897 zažaloval spisovatele Julesa Verna za to, že postavu Thomase Rocha z románu \"Vynález zkázy\" založil právě na něm. Verne, který byl obhajován Raymondem Poincarém, byl uznán nevinným, ačkoliv jeho korespondence s jeho bratrem Paulem potvrzuje, že postava Thomase Rocha skutečně byla založena na Turpinovi.\n"}
{"id": "1234359", "url": "https://cs.wikipedia.org/wiki?curid=1234359", "title": "Lunapark (album)", "text": "Lunapark (album)\n\nLunapark je v pořadí čtvrté album české hudební skupiny Vypsaná fiXa vydané v roce 1997.\n\n\n"}
{"id": "1234360", "url": "https://cs.wikipedia.org/wiki?curid=1234360", "title": "Taškent Open 2016 – ženská dvouhra", "text": "Taškent Open 2016 – ženská dvouhra\n\nŽenská dvouhra Taškent Open 2016 probíhala na přelomu září a října 2016. Do singlové soutěže tsškentského tenisového turnaje nastoupilo třicet dva hráček. Obhájkyní titulu byla Nao Hibinová.\n\nVítězkou dvouhry se stala nenasazená 24letá Češka Kristýna Plíšková, jež ve finále zdolala japonskou turnajovou čtyřku Nao Hibinovou po třísetovém průběhu 6–3, 2–6 a 6–3. Na okruhu WTA Tour si připsala premiérový singlový titul, když na něm poprvé postoupila do čtvrtfinále. Celkem desetkrát za sebou přitom od dubna 2016 nepřešla přes úvodní kolo turnajů WTA Tour, z toho třikrát dohrála ještě v kvalifikaci. V následném vydání žebříčku WTA z 3. října 2016 se posunula ze 100 na 66. místo, čímž vylepšila kariérní maximum o sedmnáct příček.\n"}
{"id": "1234363", "url": "https://cs.wikipedia.org/wiki?curid=1234363", "title": "Taškent Open 2016 – ženská čtyřhra", "text": "Taškent Open 2016 – ženská čtyřhra\n\nŽenská čtyřhra Taškent Open 2016 probíhala na přelomu září a října 2016. Do deblové soutěže taškentského tenisového turnaje nastoupilo šestnáct dvojic. Obhájcem titulu byl ruský pár Margarita Gasparjanová a Alexandra Panovová, jehož členky nestartovaly společně. Gasparjanová do turnaje nezasáhla pro zranění. Panovová nastoupila s Jevgenijí Rodinovou, aby v úvodním kole podlehly Schuursové s Voráčovou.\n\nVítězem čtyřhry se stal čtvrtý nasazený rumunsko-turecký pár Ioana Raluca Olaruová a İpek Soyluová, který ve finále zdolal nizozemsko-české turnajové trojky Demi Schuursovou s Renatou Voráčovou po dvou setech 7–5 a 6–3. Obě šampionky si do žebříčku WTA připsaly 280 bodů a získaly premiérový společný titul. Olaruová vybojovala pátou deblovou trofej na okruhu WTA Tour a Soyluová pak druhou takovou.\n\n"}
{"id": "1234365", "url": "https://cs.wikipedia.org/wiki?curid=1234365", "title": "Národní park Skalnaté hory", "text": "Národní park Skalnaté hory\n\nNárodní park Skalnaté hory (anglicky \"Rocky Mountain National Park\") je jeden z národních parků ve Spojených státech amerických. Leží na severu Colorada, ve střední části země. Nachází se v okresech Larimer County, Grand County a Boulder County, necelých 100 km severozápadně od Denveru. Park leží ve Skalnatých horách, v pohoří Front Range. Park zahrnuje vysoké horské masivy (nejvyšší vrcholy mají přes 4 000 m), horská jezera, velmi různorodou krajinu - od horských lesů až po tundru. Nachází se v oblasti kontinentálního rozvodí a pramení zde řeka Colorado. Národní park Skalnaté hory má rozlohu 1 075 km a byl založen v roce 1915.\n\nPodle archeologických vykopávek žili na území parku lidé již před 12 000 lety. V době příchodu Evropanů zde žili indiánské kmeny Arapahů a Jutů. Koncem 19. století přestěhovala americká vláda oba kmeny mimo území parku. Od poloviny 19. století přicházeli do oblasti zlatokopové, horníci, lovci kožešin a farmáři. Než se zde někdo z nich stačil usadit, podepsal v roce 1915 prezident W. Wilson vznik národního parku. Původně navrhované hranice parku zasahovaly na severu až na území státu Wyoming a na jihu dosahovaly až k hoře Pikes Peak. Současné hranice jsou výsledkem diskuzí, rovněž také lobbyingu dřevařských a těžařských společností.\n\nKontinentální rozvodí rozděluje park na dvě části. Západní část je více vlhká a zalesněná. Východní část je sušší, vrcholy hor jsou pokryty ledovci, nachází se zde kary. Čtvrtina parku leží nad hranicí lesa. Nejvyšší horou je Longs Peak (4 345 m). K dalším nejvyšším vrcholům náleží \"Mount Meeker\" (4 240 m), \"Chiefs Head Peak\" (4 139 m), \"Hagues Peak\" (4 133 m) a \"Ypsilon Mountain\" (4 119 m).\n\nV nižších polohách v parku rostou především listnaté a borové lesy. Výše v subalpínské oblasti rostou jehličnaté lesy, především borovice, smrky a jedle. Hranice lesa je nad 3 500 metrů nad mořem. Z listnatých stromů zde rostou topoly americké (\"Populus tremuloides\") a topoly úzkolisté. Z jehličnatých stromů zde rostou borovice těžká, borovice pokroucená, borovice ohebná, místní druh smrku pichlavého, smrk Engelmannův, douglaska tisolistá a v nejvyšších polohách roste jedle plsnatoplodá.\n\nZe savců zde žijí jelen wapiti, los (\"Alces alces\"), puma americká, ovce tlustorohá nebo medvěd baribal.\n"}
{"id": "1234367", "url": "https://cs.wikipedia.org/wiki?curid=1234367", "title": "Neil Shubin", "text": "Neil Shubin\n\nNeil Shubin (* 22. prosince 1960, Filadelfie) je americký paleontolog, evoluční biolog a popularizátor vědy. Je profesorem biologie organismů a anatomie, proděkanem pro biologii organismů a anatomii a profesorem ve Výboru pro evoluční biologii na Chicagské universitě; zároveň téže zastává post děkana \"Field Museum of Natural History\". Jeho nejznámějším objevem je devonská nozdratá ryba \"Tiktaalik roseae\".\n\nShubin vyrostl v Pensylvánii kousek od Filadelfie, doktorský titul z organismální a evoluční biologie získal na Harvardově universitě v roce 1987. Studoval také na Kolumbijské universitě a na Kalifornské universitě v Berkeley. V roce 2011 byl zvolen do Národní akademie věd.\n\nShubin byl v dubnu 2006, tedy v době objevu \"Tiktaalika\", vybrán ABC News jako \"Osobnost týdne\", a 14. ledna 2008 a 9. ledna 2013 vystoupil v pořadu \"The Colbert Report\" .\n\n 14. října 2015 získal spolu s Michaele Rosenfeldem a Davidem Duganodem cenu v hodnotě 20.000 dolarů od Národní akademie věd, inženýrství a medicíny za excelenci v popularizaci vědy pro širokou veřejnost, a to za pořad Your Inner Fish (Tvoje vnitřní ryba) v kategorii Film/Radio/TV. Jde o ceny udělované jednotlivcům ve čtyřech kategoriích (knihy, film/radio/TV, časopis/noviny a on-line) a podporované Nadací W. M. Kecka. Shubinova minisérie Your Inner Fish běžela na PBS poprvé od dubna 2014 a byla produkována společnostmi Windfall Films a Tangled Bank Studios, přičemž druhá ze společností je součástí Lékařského institutu Howarda Hughese a produkuje materiály pro vědecké vzdělávání.\n\n\n"}
{"id": "1234368", "url": "https://cs.wikipedia.org/wiki?curid=1234368", "title": "ATP Shenzhen Open 2016", "text": "ATP Shenzhen Open 2016\n\nATP Shenzhen Open 2016 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem Plexipave komplexu Shenzhen Longgang Sports Center. Probíhal mezi 26. zářím až 2. říjnem 2016 v čínském Šen-čenu jako třetí ročník turnaje.\n\nTurnaj s rozpočtem 704 140 amerických dolarů patřil do kategorie ATP World Tour 250. Nejvýše nasazeným hráčem ve dvouhře se stal devátý tenista světa a obhájce titulu Tomáš Berdych z České republiky. Jako poslední přímý účastník do hlavní singlové soutěže nastoupil 107. gruzínský hráč žebříčku Nikoloz Basilašvili..\n\nV jubilejním třicátém finále kariéry získal první trofej v sezóně Čech Tomáš Berdych, jež znamenala třinácté turnajové vítězství z dvouhry na okruhu ATP Tour. První společnou trofej ve čtyřhře vybojoval italsko-švédský pár Fabio Fognini a Robert Lindstedt, pro něhož to byl dvacátý deblový titul na okruhu ATP. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\nNásledující páry obdržely divokou kartu do hlavní soutěže:\n\n\n"}
{"id": "1234369", "url": "https://cs.wikipedia.org/wiki?curid=1234369", "title": "Rezervní fond Ruské federace", "text": "Rezervní fond Ruské federace\n\nRezervní fond Ruské federace vznikl 1. února 2008, rozdělením Stabilizačního fondu na Rezervní fond a Fond národního bohatství. Zdrojem fondu jsou příjmy z prodeje ropy a zemního plynu. Cílem fondu je vyrovnávání rozpočtu při poklesu cen uvedených komodit. Spravován je ministerstvem financí, prostředky fondu jsou výhradně v cizích měnách (45% USD, 45% EUR, 10% GBP) a tvoří současně část devizových rezerv centrální banky.\n\nFond je založený na principu vyrovnávání pohybu cen plynu, ropy a ropných produktů. Prostředky utržené za tyto komodity se převádějí do fondu a z něj potom do rozpočtu. Pokud tržby přesáhly vládou stanovený normativ, byly přebytky ponechány ve fondu. Pokud se normativ naplnit nepodařilo, byly chybějící prostředky z fondu čerpány ve prospěch státního rozpočtu.\n\nV roce 2014 však došlo k prudkému propadu cen zejména ropy, na což vláda nereagovala úpravou rozpočtu a tedy ani normativu. Důsledkem byl postupný úbytek prostředků fondu. Později vláda normativ přizpůsobila reálným cenám komodit.\n\nV tomtéž roce však došlo v důsledku obsazení ukrajinského poloostrova Krym k zavedení hospodářských sankcí vůči Ruské federaci. Vláda přišla o možnost vyrovnávat výpadky rozpočtu pomocí půjček a Rezervní fond se stal jediným zdrojem likvidních aktiv, ze kterého měla možnost prakticky neomezeně čerpat. To vedlo k dalšímu úbytku prostředků.\n\nV lednu 2017 ruské ministerstvo financí nezveřejnilo v obvyklém termínu na svých stránkách informaci o stavu Rezervního fondu. Podle zahraničních a nezávislých ruských zdrojů však na přelomu roku došlo k odčerpání více než poloviny zbývajících prostředků . Toto v druhé polovině ledna ruské ministerstvo financí, zveřejněním stavu fondu, potvrdilo.\n\nKoncem roku 2017 ministerstvo financi vyčerpalo téměř všechny prostředky a použilo je na krytí rozpočtového schodku. Zbývající peníze byly převedeny do Fondu národního blahobytu a Rezervní fond tak k 1.1.2018 fakticky zaniknul.\n\nHistorie objemu prostředků alokovaných v Rezervním fondu Ruské federace.\n\n"}
{"id": "1234371", "url": "https://cs.wikipedia.org/wiki?curid=1234371", "title": "ATP Shenzhen Open 2016 – mužská dvouhra", "text": "ATP Shenzhen Open 2016 – mužská dvouhra\n\nMužská dvouhra ATP Shenzhen Open 2016 probíhala na přelomu září a října 2016. Do singlové soutěže šenčenského tenisového turnaje nastoupilo dvacet osm hráčů. Obhájcem titulu byl devátý tenista světa Tomáš Berdych.\n\nVítězem se stal nejvýše nasazený Berdych, jenž za 2.40 hodin ve finále zdolal francouzskou turnajovou trojku Richarda Gasqueta po třísetovém průběhu 7−6, 6−7 a 6−3. V probíhající sezóně si tak připsal premiérové turnajové vítězství, které představovalo třináctý singlový titul na okruhu ATP Tour. V jubilejním třicátém finále kariéry tak získal trofej po ročním čekání, když naposledy předtím triumfoval na říjnovém If Stockholm Open 2015. V poměru vzájemných zápasů se proti Francouzi poprvé dostal do vedení, když držel aktivní bilanci utkání 8–7.\n\nČtyři nejvýše nasazení hráči obdrželi volný los do druhého kola.\n"}
{"id": "1234372", "url": "https://cs.wikipedia.org/wiki?curid=1234372", "title": "Údlická kotlina", "text": "Údlická kotlina\n\nÚdlická kotlina je geomorfologický okrsek v jihozápadní části Chomutovsko-teplické pánve v okrese Chomutov. Tvoří ji mělké úvalovité údolí řeky Chomutovky mezi Chomutovem a Hořencem.\n\nKrátkou severní hranici Údlické kotliny tvoří úpatí Krušných hor. Severovýchodní hranici vymezuje nevýrazný údolní svah říčního údolí podél line sídel Chomutov, Údlice a Hořenec, za kterým se stočí k severozápadu a vede podél trasy dálnice D7 zpět ke krušnohorskému úpatí. Největším sídlem v kotlině je Chomutov v její severní části. Menšími obcemi jsou Spořice, Droužkovice, Všehrdy, Nezabylice a Údlice.\n\nGeologickým podložím krajiny jsou zde miocenní jíly a písky mosteckého souvrství. Na nich ve středním pleistocénu vznikly říční sedimenty v podobě náplavových kuželů a říčních teras, které jsou v některých místech překryté sprašemi.\n\nV geomorfologickém členění Česka je okrsek s označením IIIA-3B-3 součástí celku Mostecká pánev a podcelku Chomutovsko-teplická pánev. Na severovýchodě hraničí s Jirkovskou pánví a na jihozápadě s Březenskou pánví. Na severozápadě tvoří krátkou hranici Krušné hory, přesněji jejich podcelek Loučenská hornatina a okrsek Bolebořská vrchovina. Na jihovýchodě Údlická kotlina přechází do okrsku Blažimské plošiny v podcelku Žatecká pánev.\n\nOsou Údlické kotliny je řeka Chomutovka. Jediným jejím významnějším přítokem v oblasti je Hačka, která protéká podél jihozápadní hranice. Větší vodní plochy vznikly mezi Chomutovem, Droužkovicemi a Údlicemi jako oprámy na území poddolovaném během dvacátého století hnědouhelným dolem Jan Žižka.\n"}
{"id": "1234373", "url": "https://cs.wikipedia.org/wiki?curid=1234373", "title": "Asahidake", "text": "Asahidake\n\nAsahidake ( 旭岳) je stratovulkán v Japonsku, s nadmořskou výškou 2291 metrů nejvyšší hora ostrova Hokkaidó. Je součástí skupiny sopek Daisecu, která byla vyhlášena národním parkem. Na svazích hory se nacházejí aktivní fumaroly; vzhledem k odlehlosti oblasti neexistují záznamy o sopečné činnosti, tefrochronologie stanovila poslední erupci na rok 1739.\n\nHoru a její okolí vyhledávají pěší turisté i vyznavači zimních sportů, z vesnice Asahidake Onsen vede na vrchol lanovka. Sněhová pokrývka na hoře Asahidake vydrží nejdéle z celého území Japonska.\n\n"}
{"id": "1234375", "url": "https://cs.wikipedia.org/wiki?curid=1234375", "title": "Sesuv v Guatemale 2015", "text": "Sesuv v Guatemale 2015\n\nK sesuvu půdy v Guatemale došlo ráno 1. října roku 2015 v jižní Guatemale. Silné deště strhly v noci balvany a bláto na desítky domů v obci Santa Catarina Pinula nedaleko hlavního města. Některé domy prý ležely pod závalem, který dosahoval až patnácti metrů. Zemřelo okolo 280 lidí.\n"}
{"id": "1234376", "url": "https://cs.wikipedia.org/wiki?curid=1234376", "title": "Dějiny lékařství", "text": "Dějiny lékařství\n\nDějiny lékařství popisují vývoj zdravotních problémů lidstva a jejich řešení od pravěku až po současnost. Zaměřují se především na práci lékařů a jejich předchůdců.\n\nV pravěku se léčení věnovali kouzelníci či šamani. První ucelený medicínský systém se podařilo vytvořit až starověkým Egypťanům. Vědecký přístup v lékařství se začal aplikovat ve starověkém Řecku. Zásadní význam pro další rozvoj medicíny měl v této době Hippokratés, který kladl velký důraz na stanovení diagnózy a zavedl etická pravidla pro práci lékařů, v dnešní době známá jako Hippokratova přísaha. V starověkém Řecku se také zrodila teorie čtyř tělesných šťáv, základ tehdejší léčby. Z této teorie vycházeli lékaři při řešení zdravotních problémů ještě v době renesance. Medicína ve starověkém Římě je spjata hlavně s Galénem, který hlavně svými objevy v oblasti anatomie a fyziologie inspiroval lékaře po dalších šestnáct až sedmnáct následujících století., podle jiného zdroje po více než tisíc let.\n\nV raném a vrcholném středověku fungovala jako centra zdravotní péče kláštery. Ve 12. a 13. století se medicína začala vyučovat na novém typu škol, který v této době vznikal – univerzitách. Během renesance lékaři postupně revidovali chybné poznatky pocházející ještě ze starověku a to hlavně na základě pitevních nálezů. Došlo také k objevu dvoučočkového mikroskopu, i když ten medicína využila spíše v pozdějším období.\n\nMezi nejdůležitější objevy 17. století patří popis velkého krevního oběhu od Williama Harveyho. V období od druhé poloviny 18. a do první poloviny 19. století se lékaři začali specializovat a docházelo k prudkému rozvoji chirurgie, která přestala být považována za pouhé řemeslo. Ke konci 18. století byl objeven moderní způsob vakcinace, roku 1816, po předchozím mnohaletém zdokonalování metody poslechu a poklepu, stetoskop. Objev účinků éteru roku 1846 a jeho brzké nahrazení chloroformem, umožnil provádění bezbolestných chirurgických zákroků v anestezii.\n\nK významnému rozvoji medicíny došlo v druhé polovině 19. století, kdy se začaly rozvíjet obory jako je mikrobiologie, imunologie, sérologie a bakteriologie. Přelom v diagnostice chorob znamenal vynález rentgenových paprsků a následně rentgenového přístroje v roce 1895. Ještě rychleji se lékařská věda rozvíjela po první světové válce, přibývaly objevy důležitých léků, jako např. inzulinu či antibiotik i diagnostických metod. Mnoho dalších úspěchů, např. v oblasti transplantace orgánů nebo při léčbě onkologických pacientů, zaznamenali lékaři po roce 1945. V posledních desetiletích tak došlo k prodloužení lidského života, i když se to týká hlavně bohatší, euroamerické části populace.\n\nInformace o zdravotním stavu pravěké populace se čerpají z archeologických nálezů, využívá se při tom poznatků z oborů jako je paleodemografie a paleopatologie. Určitým vodítkem pro poznání zdravotního stavu pravěké populace také může být srovnání s dnešními primitivními kmeny, např. v poušti Kalahari. Antropologové předpokládají, že v pravěké tlupě existovaly dva přístupy k nemocným: buď se o ně lidé starali a nebo je opouštěli či vyhošťovali. Tento druhý přístup byl zřejmě častější.\n\nNejstarším léčebným postupem bylo využití instinktů – např. odstraňování cizopasníků, lízání, vysávání a tření postižených míst, zvracení po konzumaci nevhodného jídla. Časem začali lidé při řešení zdravotních problémů sbírat zkušenosti a z těch talentovanějších se stali léčitelé. Na další úrovni stáli ti léčitelé, kteří se zamýšleli nad původem nemocí. Tito šamani a kouzelníci se domnívali, že příčiny zdravotních problémů pocházejí od nadpřirozených bytostí, jako jsou bozi či démoni, nebo od jiných lidí, kteří škodí ostatním např. uhranutím či prokletím. Nemoci také dávali do souvislosti s působením hvězd nebo komet. Zdravotní stav lidí se pak snažili ovlivnit různými magickými rituály. Již od konce paleolitu se prováděly trepanace, a to převážně u tříštivých zlomenin z důvodu vyčištění rány a zarovnání jejího obvodu. Tímto zákrokem se také (dekompresí mozkomíšního moku) mohla léčit bolest hlavy, epilepsie, či psychická onemocnění\n\nPostupné ukončování kočovného způsobu života a vznik trvalých osídlení, které začalo v době mladšího paleolitu, zvýšilo nemocnost lidské populace. Mutací chorob chovaných zvířat vznikly lidské nemoci jako tuberkulóza, sněť slezinná, pravé neštovice. Odpadky začaly přitahovat hlodavce a hmyz, přenášející parazitární choroby, např. malárii.\n\nVe starověké Mezopotámii (též Sumer, Babylónie) nijak nerozlišovali mezi racionální vědou a magií. Když člověk onemocněl, lékaři předepsali jak magické formulky, které má nemocný recitovat, tak i léčebné postupy. Nejstarší takový lékařský předpis je dochován z období třetí dynastie (asi 2112 př. n. l - asi 2004 př. n. l.).\n\nTzv. \"ašipu\" byli spíše duchovní léčitelé a exorcisté, postavě moderního lékaře se více blížili tzv. \"asu\", kteří léčili fyzické symptomy pomocí bylin, živočišných výtažků, minerálů, lektvarů, klystýrů, mastí nebo obkladů. Tito lékaři mohli být muži i ženy. Nejrozsáhlejším babylonským lékařským textem je \"Diagnostická příručka\", kterou napsal \"ummânū\" (hlavní učenec) Esagil-kin-apli z Borsippy, který působil za vlády babylonského krále Adad-Apla-Iddina (vládl 1069–1046 př. n. l.). Text obsahuje seznam lékařských symptomů a často podrobných empirických pozorování, podle symptomu pak diagnostikuje a činí prognózu přežití. Jako terapeutické prostředky jsou doporučovány obvazy, byliny a krémy. Mezopotámci znali též princip prevence.\n\nVelký zájem budili duševní nemoci. Byla vnímána jejich patologie, nicméně se věřilo, že jsou způsobeny specifickými božstvy. Psychické poruchy byl nazývány “ruce” (míněny byly ruce či moc bohů nad osobou). Jedna taková nemoc byla zvána ruce Ištařiny, jiná ruce Utua. Popisy těchto nemocí jsou však v dochovaných textech natolik vágní, že je nemožné určit, kterým nemocem v moderní terminologii odpovídají. Mezopotamští lékaři též vedli podrobné záznamy o halucinacích svých pacientů a přiřazovali jim duchovní významy. Pokud pacient halucinoval psa, věřilo se, že zemře. Pokud gazelu, čekalo se uzdravení. Řada poznámek o psychických poruchách se dochovala proto, že v královské rodině Elamu byly značně rozšířené. Dochovala se též lékařská poznámka, že erektilní dysfunkce má psychologické příčiny.\n\nLékařství ve starověkém Egyptě bylo na svou dobu velmi pokročilé, nejdůležitější informace o něm čerpáme ze 13 lékařských papyrů, a to zejména z Ebersova a Smithova papyrusu. Tehdejší egyptští rolníci trpěli podobnými nemocemi jako ti dnešní, při jejich léčbě se využívalo velké množství rozmanitých farmak, které se vyráběla jak z rostlin, tak i z minerálů a živočichů.\n\nEgyptští lékaři se dělili do tří skupin: ti první, tzv. \"sevenu\", podávali léky, dále na kouzelníky, kteří využívali magii a působili na psychiku a pak chirurgy. Chirurgové používali kauterizaci, různé typy dlah, lněná obinadla a tampóny.\n\nStaří Egypťané sice věřili v nadpřirozené síly a při léčbě někdy používali magii, ale jejich lékařství bylo zároveň racionální a čerpalo se získaných zkušeností. Člověk měl být podle tehdejších představ protkán sítí trubic – tzv. \"metu\". Aby člověk mohl být podle egyptských lékařů zdravý, musel mít tento systém trubic průchodný. To se v případě potřeby řešilo např. podáváním projímadel či vypouštěním hnisu z ran. I když měli lidé v této době dost zjednodušenou představu o lidské anatomii – např. za centrum myšlení považovali srdce, podařilo se jim vytvořit první ucelený medicínský systém v historii lidstva.\n\nDůležitým zdrojem informací o medicíně v archaickém Řecku jsou eposy Ílias a Odysseia. O tom, zda lidé onemocní, uzdraví se a nebo zemřou v nich rozhodují bohové, ale v obou těchto eposech se objevuje také racionální léčba založená na zkušenostech. V Odysseie je poprvé zmíněn Asklépios, lékař, který měl údajně působit v době trojské války a pozdější bůh lékařství. Jeho jméno se stalo synonymem pro starořeckého lékaře a byly po něm pojmenovány také starořecké léčebné chrámy – asklépia. V Iliadě je také poprvé zmíněna hypnóza.\n\nZdaleka nejdůležitějším lékařem klasického období řeckých dějin byl Hippokratés. Muž, který měl na další rozvoj evropské medicíny obrovský vliv, jež je patrný ještě dnes. Hippokratés a jeho žáci praktikovali zcela racionální lékařství, kde již nebylo žádné místo pro pověry a kouzla. Při léčbě vycházeli z teorie čtyř tělesných šťáv a přikládali velký význam diagnóze podložené důkladnou anamnézou pacienta. Řečtí lékaři té doby zkoumali u nemocného teplotu, puls, dýchání, prohlíželi si jeho vlasy i nehty, ochutnávali moč a krev, studovali stolici, zvratky a různé tělesné tekutiny. Hippokratikové pracovali velice systematicky i v jiných ohledech – přihlíželi k ročnímu období, počasí i typu krajiny, kde pacient žil. Na základě jejich zkoumání tak medicína přestávala být pouhým řemeslem, a v budoucnu se na ní mohlo nahlížet jako na skutečnou vědu.\n\nVýznamní byzantští lékaři ve svých dílech navazovali na učení Hippokrata a Galéna a pokoušeli se antické lékařství vykládat svým vlastním způsobem. Mezi jejich nejvýznamnější zástupce patřil např. v 5. století žijící Oreibazios, autor lékařské encyklopedie \"Collectio medicinae\" nebo později Pavel z Aigíny, označovaný za „otce chirurgie“. Na rozdíl od medicíny ve starověkém Řecku, alespoň tak jak je známa od dob Hippokrata, však byzantská medicína nebyla úplně racionální a při léčení byla praktikována magie. Významným způsobem se ale posunula vpřed péče o nemocné. Z podnětu Basileia Velikého totiž vzniklo první xenodochium – předchůdce dnešní nemocnice. Šlo o velké zařízení, poskytující nemocným péči na základě křesťanských principů a sloužící zároveň jako útulek pro chudé a ubytovna pro poutníky. Podobná zařízení byla zakládana ve větších městech po celé říši.\n\nZa císaře Justiniána I. zasáhla byzantskou říši silná morová epidemie, která ovlivnila i politickou situaci v zemi.\n\nKlášterní medicínou nazýváme v Evropě období od 6. do 12. století, kdy díla o lékařství vznikala a byla přechovávána v klášterech. Zde se také soustředila péče o nemocné ovlivněná křesťanstvím, které se tehdy v Evropě postupně rozšiřovalo. Toto nové náboženství bylo totiž spojené s láskou k bližnímu a také pomocí a soucitem s trpícími. Informací o tomto období je velice málo. Starostlivý přístup k nemocným popisuje z hlediska dějin lékařství první důležité dílo klášterní medicíny – Řehole svatého Benedikta od Benedikta z Nursie. Péče o nemocné je zde líčena jako povinnost, kterou koordinuje opat ve funkci jakéhosi vrchního lékaře kláštera. Mniši v klášterech přejímali a uchovávali přírodovědné znalosti z antiky, zejména díla Pedaniose Dioskúrida a Plinia staršího. To svým současníkům radil i v 6. století žijící významný filozof Cassiodorus, který dále propagoval Hippokrata a Galéna. Dalšími důležitými autory této doby jsou např. benediktinští opati Rhabanus Maurus a Walahfrid Strabo nebo později abatyše Hildegarda z Bingenu. Ta se ve svých dvou lékařských knihách z 12. století věnovala mimo jiné léčivým bylinám a ženským chorobám.\n\n"}
{"id": "1234377", "url": "https://cs.wikipedia.org/wiki?curid=1234377", "title": "Diecéze Zygris", "text": "Diecéze Zygris\n\nDiecéze Zygris je titulární diecéze římskokatolické církve.\n\nZygris, identifikovatelné s \"Zaviet-El-Chammas\", bylo starobylé biskupské sídlo nacházející se v římské provincii Libia Inferiore v dnešním Egyptě. Bylo sufragánou arcidiecéze Darnis.\n\nDnes je využívána jako titulární biskupské sídlo; současným titulárním biskupem je Stepan Sus, biskup kurie Vyšší archieparchie Kyjev–Halyč.\n\n\n\n"}
{"id": "1234381", "url": "https://cs.wikipedia.org/wiki?curid=1234381", "title": "Seznam vrcholů v Opavské pahorkatině", "text": "Seznam vrcholů v Opavské pahorkatině\n\nSeznam vrcholů v Opavské pahorkatině obsahuje všechny pojmenované opavské vrcholy. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku. Vzhledem k tomu, že Opavská pahorkatina je nízká a málo členitá, nenachází se zde žádný vrchol s prominencí nad 100 m. Seznam zahrnuje pouze českou část pahorkatiny.\n\nSeznam vrcholů podle výšky obsahuje všechny pojmenované opavské vrcholy. Celkem jich je 10, z toho 3 s výškou nad 300 m. Nejvyšší z nich se nacházejí v okrsku Kobeřická pahorkatina. Nejvyšší horou je Almín kopec s nadmořskou výškou 315 m.\n\n"}
{"id": "1234388", "url": "https://cs.wikipedia.org/wiki?curid=1234388", "title": "Anarchoindividualismus", "text": "Anarchoindividualismus\n\nAnarchoindividualismus nebo individualistický anarchismus je směr anarchismu, který vznikl v 19. století v Severní Americe, nicméně vychází i z myšlenek Pierra-Josepha Proudhona. Zdůrazňuje autonomii jedince a stojí tak v opozici k anarchokolektivismu a k sociálnímu anarchismu obecně. Představiteli raného anarchoindividualismu jsou např. Josiah Warren a Benjamin Tucker.\n\nIndividualističtí anarchisté různého druhu mají společných několik věcí:\n\n1. Zaměření se na jedince (individuum) a jeho vůli přednostně před jakýmkoli konstruktem jako je morálka, ideologie, sociální zvyklosti, náboženství, metafyzika a myšlenky nebo vůle ostatních.\n\n2. Odmítnutí nebo výhrada k myšlence revoluce, ve smyslu masového povstání, které by zavedlo novou hierarchii nebo autoritu. Místo toho upřednostňují vývojové metody realizace anarchie prostřednictvím alternativních organizací a experimentů a prostřednictvím vzdělání, které může být zrealizováno v současnosti.\n\n3. Pohled, že vztahy s ostatními jedinci nebo věcmi mohou být jen v zájmu každého jedince a mohou být tak přechodné a bez kompromisů jak je libo, neboť v individualistickém anarchismu obětování se je obvykle odmítáno. Je zdůrazňován individuální zážitek a objevování.\n\nV pohledu na použití násilí zaujímali individualističtí anarchisté stanoviska od kladného k použití násilí (jako u povstaleckého anarchismu) až po anarchopacifistické stanovisko.\n\nProfesor Michael Freeden uvádí čtyři hlavní typy individualistického anarchismu. První je směr spojený s Williamem Godwinem, který obhajuje autonomii s \"progresivním racionalismem, který zahrnuje benevolenci k ostatním.\" Druhým typem je egoismus spojovaný s Maxem Stirnerem. Třetí typ lze \"naleznout v raných předpovědích Herberta Spencera o nadbytečnosti státu v sociální revoluci.\" Čtvrtým typem je umírněná forma egoismu a zřetel na společenskou spolupráci obhajobou trhu, který následoval např. Benjamin Tucker.\n\nEkonomicky jsou anarchoindividualisté často zastánci tržního systému distribuce.\n\n\n"}
{"id": "1234389", "url": "https://cs.wikipedia.org/wiki?curid=1234389", "title": "Jáma Františka", "text": "Jáma Františka\n\nJáma Františka ( Fanny-Schacht, Franciszka, Emil) byl černouhelný hlubinný důl v Černé Vodě na Žacléřsku. Byla založena kolem roku 1814.\n\nJáma byla hloubena jako mělká jáma kolem roku 1814 (těžař Drnec). V roce 1815 v katastru Černé vody položil důlní míry Antonín a Ferdinand. K odvodnění jámy Františka byla ražena od Lampertického potoka štola Antoni. V roce 1872 Kamenouhelné těžířstvo bratří Müllerů koupilo od Rudolfa Mangera Jámu Františka a štolu Antoni. V letech 1889–1891 byla jáma Františka prohloubena do hloubky 75 m a vybavena parním strojem o výkonu 24 HP. V roce 1896 byl důl prodán \"Západočeskému báňskému akciovému spolku\" (ZBAS). Po ukončení druhé světové války byly doly ZBAS dány pod národní správu a od 1. ledna 1946 byly znárodněny a začleněny pod národní podnik \"Východočeské uhelné doly\" (VUD). V roce 1950 doly na Žacléřsku byly sloučeny a přejmenovány na \"Důl Jan Šverma\". Těžba byla ukončena na Dole Jan Šverma v roce 1992. V roce 1955 byl důl Františka přejmenován na důl Emil.\n\nJáma obdélníkového profilu 4,8 x 2,5 m (světlý průřez 4,18 x 2,0 m) byla v letech 1889–1891 prohloubena do hloubky 75 m, to je pod úroveň štoly Antoni (kóta +552,6 m n. m.). Z ohlubně byla vyzděna cihlovým zdivem do hloubky 21 m, dále byla ve výdřevě. Jáma byla postupně prohlubována, v roce 1955 na konečnou hloubku 239 m (kóta + 337,47 m n. m.). V roce 1905 byla postavena kozlíková těžní věž, která byla obestavěna patrovou těžní budovou. V roce 1935 byl instalován elektrický těžní stroj vyrobený firmou Siemens. Jáma Františka byla propojena s jámou Eliška v úrovni II. patra. Jáma Františka byla těžní jámou, po roce 1945 sloužila jako těžebný šibík do úrovně IV. patra. Následně fungovala jako větrní jáma. V roce 1992 byla ukončena činnost jámy a v období 2001–2003 byla jáma zlikvidována zaplavením cemento-popílkovou směsí (plavená základka). Likvidace jámy byla ukončena 19. prosince 2003.\n\nŠtolu Antoni (\"Antonín, Anton\") razil těžař Rudolf Manger. V horních knihách je uvedeno datum 1840, ražba údajně probíhala v roce 1847. Štola byla dlouhá 160 m, průřez 2,0 x 2,0 m. Její ústí bylo v údolí Lampertického potoka v lokalitě \"Na Štole\". Na opačném břehu Lampertického potoka ústila štola Prokopi. Štola byla dědičnou pro jámu Františka z níž odváděla důlní vodu a zabezpečovala větrání. Kolem roku 1848 štola Antoni ve vzdálenosti 55 m od ústí štoly nafárala dno jámy Alexander. Štolou bylo vytěžené uhlí z jámy Alexander prodáváno přímo před ústím štoly. Na blízký odval v údolí Lampertického potoka byl ukládán vytěžený kámen z dolu a kámen vytříděný z uhlí. Odval byl společný i pro štolu Prokopi. V roce 2013 byl ověřován stav štoly, s úkolem prokázat nebo vyvrátit propojení štol Antoni a Prokopi, ověřit složení vytékajících důlních vod pomocí kopané šachtice. Byl ověřen původní profil štoly, který je v cihelné obezdívce. Voda bude odvedena vodotečí do usazovací nádrže a pak vypouštěna do recipientu.\n\nDne 8. února 1996 byla jáma Františka s těžní budovou a těžní věží prohlášená kulturní památkou ČR. Jáma Františka je součástí naučné trasy J. A. Komenského. Těžní budova byla pozměněna zazděním oken a otvorů a přistavěním přístavku. Těžní stroj z roku 1935 byl v roce 2008 zničen (krádež barevných kovů).\n\n\n"}
{"id": "1234390", "url": "https://cs.wikipedia.org/wiki?curid=1234390", "title": "Chengdu Open", "text": "Chengdu Open\n\nChengdu Open, čínsky: 成都公开赛, je profesionální tenisový turnaj mužů konaný v čínské megapoli Čcheng-tu, hlavním městě provincie S’-čchuan.\n\nNa okruhu ATP World Tour se od sezóny 2016 řadí do kategorie ATP World Tour 250. Probíhá v zářijovém a říjnovém termínu na otevřených dvorcích s tvrdým povrchem. Dějištěm se stal areál S’-čchuanského mezinárodního tenisového centra (Sichuan International Tennis Center) s kapacitou centrálního dvorce šest tisíc diváků. Každý ze dvou dalších kurtů pojme dva tisíce návštěvníků. V areálu se nachází celkem dvacet venkovních a dvanáct halových dvorců. Televizní pokrytí v Číně zajistila stanice CCTV 5+.\n\nTurnaj byl založen v roce 2016. Na konci června 2016 řídící organizace ATP schválila žádost držitelů licence, firmy IMG, na přemístění dějiště Malaysian Open hraného v malajsijské metropoli Kuala Lumpuru do jednoho z největších čínských měst Čcheng-tu, když nastupující událost získala v kalendáři stejný termín. Do soutěže dvouhry nastupuje dvacet osm hráčů a čtyřhry se účastní šestnáct párů. Celková dotace k roku 2016 činila 947 745 dolarů a prize money pak 840 915 dolarů.\n\nPartnery turnaje se staly společnosti Sichuan Investment International Tennis Centre Development, CCTV IMG (Beijing) Sports Management a IMG Sports Development (Shanghai); hlavním sponzorem pak Emirates Airlines.\n\n"}
{"id": "1234391", "url": "https://cs.wikipedia.org/wiki?curid=1234391", "title": "Tomáš Řepa", "text": "Tomáš Řepa\n\nTomáš Řepa (* 16. července 1977 Praha) je český historik architektury.\n\nNa Filozofické fakultě Univerzity Palackého v Olomouci vystudoval teorii a dějiny výtvarného umění. V odborné praxi se podílel na tvorbě série Industriálních topografií, a to pro Pardubický kraj (2012), Královéhradecký kraj (2012), Olomoucký kraj (2013), Plzeňský kraj (2013) a Kraj Vysočinu (2014). Píše také regionální literaturu, v níž se zaměřuje na kaple Božího hrobu, jako například ve Slaném apod. O této své oblasti bádání také přednáší, například na Slánské akademii volného času. Dále se věnuje vedení vycházek zaměřených na architekturu, jako kupříkladu roku 2016 v rámci Dne architektury prováděl zájemce po vycházce nazvané „Rokoska – stará a nová“, během níž účastníkům představoval architektonicky zajímavé domy v oblasti pražských Holešoviček. Ve spolupráci s psychiatrickou nemocnicí v Bohnicích pořádá pravidelné přednášky o historii, architektuře a urbanismu areálu. V roce 2019 publikoval dosud neznámé a pravděpodobně jediné dochované plány dnes již zaniklého kláštera v bavorské Taxe a také jedno z nejstarších zobrazení tamní poutní kaple, o jejíž podobě se pouze spekulovalo. Plány i rytina kaple od augustiniána otce Jindřicha (Pater Henricus) jsou uloženy v pražském Národním archivu. \n\n"}
{"id": "1234394", "url": "https://cs.wikipedia.org/wiki?curid=1234394", "title": "Chengdu Open 2016", "text": "Chengdu Open 2016\n\nChengdu Open 2016 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem S’-čchuanského mezinárodního tenisového centra. Probíhal mezi 26. zářím až 2. říjnem 2016 v čínské megapoli Čcheng-tu, centru sečuánské provincie, jako premiérový ročník turnaje.\n\nTurnaj s rozpočtem 947 735 amerických dolarů a prize money 840 915 dolarů patřil do kategorie ATP World Tour 250. Nejvýše nasazeným hráčem ve dvouhře se stal desátý tenista světa Dominic Thiem z Rakouska, kterého ve čtvrtfinále vyřadil Španěl Albert Ramos-Viñolas. Jako poslední přímý účastník do hlavní singlové soutěže nastoupil 103. americký hráč žebříčku Rajeev Ram.\n\nPremiérový titul na okruhu ATP Tour vyhrál 20letý Rus Karen Chačanov, jenž se v probíhající sezóně stal třetím vítězem dvouhry, nacházející se mimo elitní stovku žebříčku. Ve čtyřhře zvládl roli favoritů americko-jihoafrický pár Rajeev Ram a Raven Klaasen, kteří získali třetí společnou trofej. \n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1234395", "url": "https://cs.wikipedia.org/wiki?curid=1234395", "title": "Chengdu Open 2016 – mužská dvouhra", "text": "Chengdu Open 2016 – mužská dvouhra\n\nMužská dvouhra Chengdu Open 2016 probíhala na přelomu září a října 2016. Do singlové soutěže čchengtského tenisového turnaje nastoupilo dvacet osm hráčů. Jednalo se o premiérový ročník události hrané v S’-čchuanském mezinárodním tenisovém centru.\n\nVítězem dvouhry se stal 20letý nenasazený Rus Karen Chačanov, jenž ve finále za 2.40 hodin zdolal španělskou turnajovou pětku Alberta Ramose-Viñolase po třísetovém průběhu 6−7, 7−6 a 6−3. Na okruhu ATP Tour si tak připsal premiérové turnajové vítězství, když do té doby nikdy nepřešel přes čtvrtfinálovou fázi. Chačanovovi během turnaje patřila 101. pozice žebříčku ATP, čímž se v roce 2016 stal třetím šampionem události ATP mimo elitní stovku; navázal tak na Juana Mónaca a Floriana Mayera. Bodový zisk mu zajistil posun na kariérní maximum, když mu ve vydání z 3. října 216 patřila 55. příčka. \n\nČtyři nejvýše nasazení hráči obdrželi volný los do druhého kola.\n"}
{"id": "1234397", "url": "https://cs.wikipedia.org/wiki?curid=1234397", "title": "Chengdu Open 2016 – mužská čtyřhra", "text": "Chengdu Open 2016 – mužská čtyřhra\n\nMužská čtyřhra Chengdu Open 2016 probíhala na přelomu září a října 2016. Do deblové soutěže čchengtského tenisového turnaje nastoupilo šestnáct dvojic. Jednalo se o premiérový ročník události hrané v S’-čchuanském mezinárodním tenisovém centru.\n\nVítězem čtyřhry se stal nejvýše nasazený americko-jihoafrický pár Rajeev Ram a Raven Klaasen, který ve finále zdolal španělsko-polské turnajové čtyřky Pabla Carreña Bustu s Mariuszem Fyrstenbergem výsledkem 7–6 a 7–5. Oba šampioni si do žebříčku ATP připsali 250 bodů a získali třetí společnou trofej, po červnovém Gerry Weber Open druhou v probíhající sezóně. \n"}
{"id": "1234398", "url": "https://cs.wikipedia.org/wiki?curid=1234398", "title": "ATP Shenzhen Open 2016 – mužská čtyřhra", "text": "ATP Shenzhen Open 2016 – mužská čtyřhra\n\nMužská čtyřhra ATP Shenzhen Open 2016 probíhala na přelomu září a října 2016. Do deblové soutěže šenčenského tenisového turnaje nastoupilo šestnáct dvojic. Obhájcem titulu byl izraelsko-britský pár Jonatan Erlich a Colin Fleming, jehož členové nestartovali společně. Erlich nastoupil se Santiagem Gonzálezem, aby ve čtvrtfinále podlehli Pavićovi a Venusovi. Spoluhráčem Fleminga se stal Novozélanďan Scott Lipsky, s nímž skončil v úvodním kole na raketách Kukuškina s Robertem.\n\nVítězem čtyřhry se stal italsko-švédský nenasazený pár Fabio Fognini a Robert Lindstedt, který ve finále zdolal rakousko-francouzské turnajové dvojky Olivera Maracha s Fabricem Martinem výsledkem 7–6 a 6–3. Oba šampioni si do žebříčku ATP připsali 250 bodů a získali premiérovou společnou trofej. Lindstedt vybojoval jubilejní dvacátý deblový titul na okruhu ATP a Fognini pak čtvrtý takový. \n\n"}
{"id": "1234399", "url": "https://cs.wikipedia.org/wiki?curid=1234399", "title": "Marvin Cohen", "text": "Marvin Cohen\n\nMarvin L. Cohen (* 3. března 1935) je kanadský materiálový vědec z Kalifornské univerzity v Berkeley. Laureát Nobelovy ceny Robert B. Laughlin byl studentem Johna D. Joannopoulose, který studoval u Cohena.\n\nCohen získal doktorský titul na Chicagské univerzitě v roce 1964 pod vedením Jima Phillipse. V roce 1979 obdržel cenu Olivera Buckleyho, v roce 1994 Lilienfeldovu cenu, v roce 2001 Národní vyznamenání za vědu, a Dicksonovu cenu v roce 2011. Je členem Národní akademie věd, v roce 2005 sloužil jako prezident Americké fyzikální společnosti. Je známý díky svému studiu materiálů.\n\nPatří mezi nejúspěšnější fyziky z hlediska h-indexu. Pořadí na prvních místech mezi fyziky je (k roku 2016) následující:\n1. Edward Witten 124\n2. Marvin Cohen 102\n3. Philip Warren Anderson 102\n4. Manuel Cardona 100\n5. Pierre-Gilles de Gennes 88\n\n\n"}
{"id": "1234403", "url": "https://cs.wikipedia.org/wiki?curid=1234403", "title": "Muzeum pelištejské kultury", "text": "Muzeum pelištejské kultury\n\nMuzeum pelištejské kultury (hebrejsky המוזיאון לתרבות הפלשתים ע\"ש קורין ממן) je archeologické muzeum v Ašdodu v Izraeli, založené roku 1990. Prezentuje kulturu Pelištejců, kteří žili v ašdodském regionu. Je to jediné muzeum na světě věnované pelištejské kultuře a zároveň první muzeum otevřené v Ašdodu.\n\n"}
{"id": "1234406", "url": "https://cs.wikipedia.org/wiki?curid=1234406", "title": "André de Ridder", "text": "André de Ridder\n\nAndré de Ridder (* 1971 Hof) je německý dirigent. Dirigování studoval na vídeňské Universität für Musik und darstellende Kunst Wien a londýnské Royal Academy of Music. Jeho pedagogy byli Leopold Hager a Colin Davis. Nevěnuje se pouze klasické, ale také populární hudbě. Spolupracoval například s rockovou skupinou These New Puritans, jazzovým (a také klasickým) klavíristou Urim Cainem či s elektronickou skupinou Mouse on Mars. V roce 2012 založil kolektiv stargaze, který v roce 2016 vystoupil na poctě Davidu Bowiemu na BBC Proms (doprovázel zde zpěváky, jako jsou Amanda Palmerová, Marc Almond, John Cale či Anna Calvi).\n\n"}
{"id": "1234408", "url": "https://cs.wikipedia.org/wiki?curid=1234408", "title": "Zhu Zhu", "text": "Zhu Zhu\n\nZhu Zhu (v anglickém originále The ZhuZhus; původně Polly and the ZhuZhu Pets) je kanadsko-americký animovaný televizní seriál vysílaný americkou stanicí Disney Channel od 12. září 2016. V Česku bude mít úvodní díl premiéru na českém Disney Channelu dne 13. března 2017.\n\nSeriál se zaměřuje na 8letou dívkou Frankie Pamplemousse, která je majitelkou čtyř mluvících křečků; Pipsqueaka, pan Squigglese, Num Nums a Chunka.\n\n\n\n\n"}
{"id": "1234411", "url": "https://cs.wikipedia.org/wiki?curid=1234411", "title": "Michele Falco", "text": "Michele Falco\n\nMichele de Falco, často jen Michele Falco, pseudonym Melfiche Cola, (1688 Neapol – po roce 1732 tamtéž) byl italský hudební skladatel. Jeden z průkopníků žánru opera buffa\n\nMichele Falco se narodil v Neapoli kolem roku 1688. Patrně byl sirotek nebo nemanželské dítě, neboť v letech 1704–1712 studoval hudbu na konzervatoři sv. Onofria Kapuánského (\"Neapolitan Conservatorio di Sant'Onofrio a Porta Capuana\"), což byla původně charitativní instituce pro výchovu sirotků a opuštěných dětí. Protože v téže době působil na této konzervatoři i skladatel Nicola Fago, lze předpokládat, že byl jeho žákem. Již během studia debutoval Falco jako operní skladatel v roce 1709 buffo-operou \"Lo Lollo pisciaportelle\" na libreto Nicoly Orilii psané v neapolském dialektu. Další operu, \"Lo Masillo\", komponoval na libreto téhož autora společně s Nicolou Fago (Falco je autorem 2. jednání). V témže roce měla v Messině premiéru i jeho další opera \"I rivali generosi\" na text Apostoloa Zena.\n\nV roce 1712 Falco vstoupil do \"Congregazione del Monte dei musici\" a v roce 1716 byl zvolen jedním z jejích představitelů. V témže roce byl jmenován kapelníkem a varhaníkem v neapolském kostele sv. Jeronýma (\"chiesa di S. Girolamo\").\n\nOd roku 1717 se všechny jeho opery hrály v divadle Teatro dei Fiorentini. U příležitosti narozenin císaře Karla VI. se ve velkém sále královského paláce hrála jeho opera \"Armida abbandonata\" komponovaná na libreto Francesca Silvaniho. V hlavní roli vystoupila slavná zpěvačka Marianna Bent Bulgarelli, přezdívaná Romanina.\n\nV roce 1723 skladatel složil klášterní sliby a přestal psát pro divadlo. Poslední písemná zmínka o Michele Falcovi je z roku 1732, kdy rezignoval na funkci v kongregaci. V tomto roce také z největší pravděpodobností zemřel.\n\n\n\nRukopisy všech jeho děl jsou považovány za ztracené.\n\n"}
{"id": "1234413", "url": "https://cs.wikipedia.org/wiki?curid=1234413", "title": "Moyenmoutier", "text": "Moyenmoutier\n\nMoyenmoutier je francouzská obec v departementu Vosges v regionu Grand Est. V roce 2013 zde žilo 3 282 obyvatel.\n\nSousední obce jsou: Ban-de-Sapt, Celles-sur-Plaine, Denipaire, Étival-Clairefontaine, Hurbache, Ménil-de-Senones, Raon-l'Étape, Senones a La Voivre.\n\n\"Počet obyvatel\"\n\n"}
{"id": "1234416", "url": "https://cs.wikipedia.org/wiki?curid=1234416", "title": "Referendum v Republice srbské (2016)", "text": "Referendum v Republice srbské (2016)\n\nReferendum se v Republice srbské uskutečnilo 25. září 2016. Voliči z poloviny území Bosny a Hercegoviny hlasovali o tom, má li se stát den 9. leden (den vyhlášení Republiky srbské) národním dnem pro uvedenou entitu v Bosně. Referendum se uskutečnilo v atmosféře politické nevraživosti mezi politickými zástupci Federace Bosny a Hercegoviny a Republiky srbské; Ústavní soud Bosny a Hercegoviny prohlásil dne 25. listopadu 2015 existenci takového svátku za neústavní. V referendu hlasovalo celkem 55,77 % oprávněných voličů a 99,8 % jejich hlasů schválilo vznik nového svátku.\n\nÚstavní soud Bosny a Hercegoviny ve svém rozhodnutí z konce roku 2015 argumentoval tím, že den 9. ledna, kdy byla vyhlášena Republika srbská je zároveň krsna slava svatého Štěpána, patrona všech Srbů. Jako takový pak den nemůže reprezentovat všechny tři národnosti na území státu. Následně soud rozhodl, že si Republika srbská do 6 měsíců musí vybrat jiné datum jako datum svého národního svátku, což tak neučinila. \n\nPředstavitelé Republiky srbské následně žádali přijmout na úrovni Bosny a Hercegoviny ústavní dodatky, které by umožnily odvolat soudce Ústavního soudu. Rovněž požadovali, aby rozhodnutí soudu bylo předmětem referenda. Kromě Milorada Dodika a jeho Svazu nezávislých sociálních demokratů se k tomuto kroku přidaly i opoziční strany ve skupštině Republiky srbské.\n\nDne 9. ledna 2016 se konaly první oficiální oslavy Národního dne. Účastnili se jich představitelé Republiky srbské a premiér Srbska Aleksandar Vučić. Podporu vyhlášení novému svátku vyjádřili rovněž i chorvatští politici z Federace Bosny a Hercegoviny, kteří velmi často na úrovni země se srbskými představiteli spolupracují ve snaze vytvořit protiváhu Bosňákům. Ve skupštině Republiky srbské poté bylo konání referenda odsouhlaseno dne 15. července 2016; výsledek hlasování probíhal podle národnostního rozdělení poslanců. Zástupci bosňácké národnosti hlasovali proti jeho uskutečnění, nicméně byli přehlasováni. Následně referendum posvětil i Ústavní soud Republiky srbské, který rozhodl, že svátek neohrozí zájmy bosňáckého národa na území Republiky srbské. Milorad Dodik poté posvětil konání referenda na 25. září tak, aby se uskutečnilo týden před komunálními volbami dne 2. října 2016. \n\nHlasování probíhalo v jediný den, od 7:00 do 19:00 na území celé Republiky srbské. Na území Distriktu Brčko hlasovali ti voliči, kteří mohli prokázat, že mají občanství Republiky srbské. Několik volebních místností bylo otevřeno i v zahraničí; hlasovalo se také v Novém Sadu a v Bělehradě.\n\nVysoký podíl hlasujících pro (99,81 %) byl dán také tím, že voliči jiné národnosti, než Srbské, kteří žijí na území RS a kteří mohli hlasovat, referendum většinou ignorovali.\n\nVysoký představitel OSN v Bosně a Hercegovině Valentin Inzko prohlásil, že s uskutečněním referenda porušila Republika srbská Daytonskou dohodu. Ruský ministr zahraničí Sergej Lavrov informoval, že by nicméně jak domáci představitelé, tak politici ostatních zemí neměli destabilizovat Balkán vydáváním rozhodných prohlášení; navíc že uskutečněné hlasování není rizikem pro územní celistvost Bosny. Ruští představitelé vyjádřili referendu podporu. Bosňáčtí politici v BiH referendum jednoznačně odsoudili.\n"}
{"id": "1234421", "url": "https://cs.wikipedia.org/wiki?curid=1234421", "title": "Kostel svatého Eliáše (Vučitrn)", "text": "Kostel svatého Eliáše (Vučitrn)\n\nKostel svatého Eliáše (srbsky Црква светог Илије/Crkva svetog Ilije, albánsky Kisha Shën Ilia) se nachází v kosovském městě Vučitrnu. Kostel byl vybudován v roce 1834, kdy město bylo administrativně ještě součástí Osmanské říše.\n\nAdministrativně kostel spadá pod Rašsko-prizrenskou eparchii Srbské pravoslavné církve.\n\nKostel byl vybudován na základech staršího kostela na východním okraji města. V roce 1871 byl interiér kostela vyzdoben malbami Blaže Damjanoviće z Debaru. V letech 1999 a 2004 byl kostel vypleněn během nepokojů na území celého Kosova. Po skončení nepokojů financovaly jeho obnovu Spojené státy americké prostřednictvím programu, řízenému přes Reconstruction and Implementation Commission. Slavnostně byla rekonstrukce ukončena v srpnu 2016.\n"}
{"id": "1234427", "url": "https://cs.wikipedia.org/wiki?curid=1234427", "title": "Lipovský hrad", "text": "Lipovský hrad\n\nLipovský hrad nazývaný i \"Zámčisko\", \"Jezevčí hora\" nebo i \"Varhoška\" je zřícenina hradu na Šariši, v západní části okresu Prešov na Slovensku.\n\nZbytky někdejšího hradu se nacházejí v nadmořské výšce 618 m n. m. a nad terén se vypínají západně od obce Lipovce. Hrad je poprvé písemně doložen k roku 1262, dal ho postavit král Ondrej II. Byla to raně gotická stavba a plnil obrannou funkci. Zbourán byl koncem kuruckých válek v roce 1591.\n\nCelý areál hradu je veřejně přístupný ale ještě nebyl předmětem archeologického výzkumu. Nevede k němu značený turistický chodník. Nejpohodlnější přístup je od státní silnice Lipovce – Lačnov, západně od Lipoviec kde je kříž a malý včelín. Dnes je tam instalována i informační tabule propagující cestovní ruch s názvem \"Prešovská hradní cesta\".\n\nSpisovatel Ján Domasta napsal o Lipovském hradě pověst, \"Nerovná láska na Lipovském hradě\". Výňatek z pověsti: … \"Hanka ukáže do hlubiny pod cestou: tam nám bude nejlépe. Tam nás pohřběte. Dívko moje, co to říkáš ?! - Hrozí se mít. - Nemáš na to právo! Nesmíš sáhnout ani na svůj ani na chlapce život! - A na co mám právo? ... Na co? ... Líbá dítě, slzami ho kropí, slzami ho máčí. Když nás nezvou dovnitř, zůstaneme tady ... Navěky tady zůstaneme! ... Zkameněl, aby nás tvůj otec denně vídal, aby ho denně výčitky zabývali! ... Hrad zpustl. Jen zkamenělá Hanka je dodnes před ním, jako by chtěla po celé věky vyprávět o své velké, pokořené lásce. \"\n\nHrady v okolí:\n\n"}
{"id": "1234430", "url": "https://cs.wikipedia.org/wiki?curid=1234430", "title": "Rajmond Debevec", "text": "Rajmond Debevec\n\nRajmond Debevec (* 29. března 1963 Postojna) je slovinský sportovní střelec. Je členem klubu SD Olimpija Lublaň a specializuje se na puškařské disciplíny. V letech 1984 až 2012 startoval na osmi olympijských hrách v řadě jako reprezentant Jugoslávie a poté Slovinska. Je olympijským vítězem z roku 2000 a držitelem dvou bronzových medailí, v roce 2002 se stal mistrem světa v neolympijské disciplíně 300 m puška tři pozice. V závodech Světového poháru získal 69 pódiových umístění. Je držitelem světového rekordu v disciplíně 50 metrů puška tři pozice nástřelem 1287,9 bodu. V letech 1992 a 2000 vyhrál anketu Slovinský sportovec roku. Je příslušníkem slovinské armády a provozuje vlastní obchod se zbraněmi a střelivem.\n\n"}
{"id": "1234432", "url": "https://cs.wikipedia.org/wiki?curid=1234432", "title": "Konstantin Petrovič Pobědonoscev", "text": "Konstantin Petrovič Pobědonoscev\n\nKonstantin Petrovič Pobědonoscev ( , 21. května 1827 Moskva – 23. března 1907 Petrohrad) byl vrchní prokurátor Posvátného synodu ruské pravoslavné církve. Pobědonoscev zastával úřad vrchního prokurátora mezi lety 1880 a 1905. Byl zastáncem synodálního uspořádání ruské pravoslavné církve a snažil se udělat z církve baštu samoděržavné moci. Byl odpůrcem všech liberálních reforem.\n\nJako vrchní prokurátor Pobědonoscev ve Svatém synodu působil mezi lety 1880 a 1905. Byl jedním ze symbolů samoděržavné moci a jeho duchovnost se omezovala na formu liturgie (tedy jakési obřadnictví prosté duchovního prožitku), nikoli na obsah v liturgii řečeného.\n\n„V pravoslavné tradici si cenil ne toho, co jí činí skutečně živou a silnou, ne odvahy duchovního zápasu, ale pouze jejích obvyklých, známých forem. Byl přesvědčen, že víra je pevná a upevňuje se neusuzováním a nemůže obstát ve zkoušce myšlení a reflexe.Více než pravdivého si váží všeho původního a základního. … K hledání pravdy se vždy stavěl s nepřátelským a přezíravým posměchem. Duchovní život nechápal a bál se jeho prostoru a svobody. Odtud vyplývá jeho dvojakost církevní politiky. Cenil si venkovského duchovenstva, nekomplikovaných pastýřů naivního stáda, a také neměl v lásce skutečné vůdce.“\n\nPobědonoscevovým cílem, co se týče duchovenstva bylo, aby se duchovenstvo nevzdalovalo od prostého lidu vzděláním. Chtěl udržovat lid i duchovenstvo v „prvotní čistotě“. Prostý lid takto v Pobědoscevových představách stál v opozici k inteligenci, která se víře vzdaluje. Faktem ale je, že vliv církve na lidové masy na konci 19. století upadal. Ze vzpomínek metropolity Veniamina Fedčenka: ‚Víra byla jen povinností, tradicí, modlitba chladným obřadem, který se dodržuje jen ze zvyku. Oheň neplanul ani v nás, ani v nikom kolem. Nějak tu všechno vyčpělo, nebo slovy spasitelovými, sůl v nás ztratila svou chuť, přestali jsme býti solí země a světlem světa. Ani tehdy ani teď mě nijak nepřekvapilo, že za námi nikdo nešel: jak jsme mohli rozněcovat duše, když jsme sami nehořeli?‘“ Z tento stav byl spoluzodpovědný i Pobědonoscev, který svou vzdělávací politikou duchovních a svým podřízeným postavením vůči světské moci odháněl z církve některé věřící. I přes Pobědonoscův důraz na formální stránku liturgie i života věřícího, který opravdu vedl ke zformalizování víry, za jeho působení ve Svatém synodu došlo k zakládání církevních farních škol, výstavbě venkovských chrámů, vydávání zbožných knih a modlitebníků pro lid a docházelo i k podpoře církevní dobročinnosti. Teolog Florovskij ve svém klasickém díle \"Cesty ruské teologie\" říká o Pobědonoscevovi mimo jiné toto: „Nebyl věřícím ze srdce, ale ze strachu.“\n\n"}
{"id": "1234437", "url": "https://cs.wikipedia.org/wiki?curid=1234437", "title": "NHL (herní série)", "text": "NHL (herní série)\n\nNHL je název série simulátoru profesionální hokejové ligy vyvíjené studiem EA Canada a kterou každoročně vydává Electronic Arts pod značkou EA Sport. Hra je založena na licenci od National Hockey League (NHL), která umožňuje využití jmén týmů, stadionů, barev z této ligy ve hře a asociace National Hockey League Players' Association (NHLPA), která umožňuje užití použít jmen hráčů a informací o nich. Hra je vydávána každoročně od roku 1991. Poslední vydání vychází na konzole PS4 a Xbox.\n\n"}
{"id": "1234445", "url": "https://cs.wikipedia.org/wiki?curid=1234445", "title": "Seznam dílů seriálu Legenda", "text": "Seznam dílů seriálu Legenda\n\nToto je seznam dílů seriálu \"Legenda\". Americký dramatický televizní seriál \"Legenda\" měl premiéru na stanici TNT.\n\n<onlyinclude>\n</onlyinclude>\n\n"}
{"id": "1234448", "url": "https://cs.wikipedia.org/wiki?curid=1234448", "title": "Langur duk", "text": "Langur duk\n\nLangur duk (\"Pygathrix nemaeus\") je ohrožená opice z čeledi kočkodanovitých. Patří k nejpestřeji zbarveným opicím, typickým znakem jsou červené „podkolenky” a bílé „rukavičky”. Nepřehlédnutelný je rovněž mohutný věnec bílých vousů lemujících zlatě zbarvenou tvář.\n\nLangur duk žije v jihovýchodní Asii. Jeho domovem je střední a jižní Laos a střední Vietnam, byl nalezen i v severní Kambodži.\n\nObývá především horní patro listnatých lesů až do 1600 m n. m.\n\nLangur duk je větší opice s ocasem dlouhým zhruba jako tělo. Nohy jsou jen o málo delší než ruce. Nos je plochý, velké oči mandlového tvaru jsou viditelně sešikmené. Obličej je zlatý až zlatohnědý, tváře a brada jsou olemovány bílými vousy, u samců mohutnějšími. Hedvábně lesklá srst je krátká a hustá. Hlava a hřbet jsou modrošedé, předloktí bílá, nohy od kolen níže červené až červenohnědé. Kolem krku se nacházejí dva barevné kruhy, bílý a červenošedý. Srst na břiše je světle šedá, někdy až bílá. Ocas je bílý, zakončený střapcem. Zbarvením se samec od samice příliš neliší; mladí jsou světlejší, plného zbarvení dosahují v 10 měsících.\n\nPrůměrná délka těla samce (bez ocasu) je 61 cm, samice 54,5 cm. Průměrná hmotnost samce je 11 kg, samice 8,44 kg.\n\nChůze je kvadrupédní (po čtyřech), pohyb na stromech semibrachiální. Většinu času tráví na stromech, na zem sestupují jen výjimečně.\n\nLanguři dukové jsou skupinová zvířata, skupina je obvykle tvořena jedním nebo více dominantními samci a větším počtem samic s mláďaty. Průměrný počet jedinců ve skupině je 19. Teritorium languří skupiny má rozlohu 1,5–3,5 km². K nocování slouží skupině vyšší stromy s hustou korunou. V zajetí spí společně, přitulení k sobě.\n\nLangur duk se živí především listím, v menší míře pojídá ovoce, semena, pupeny a květy.\n\nMenstruační cyklus trvá 26,4 dne, samotná říje 2–3 dny. Okolí vulvy a análního otvoru se zbarví červeně, u oplodněných samic takto zbarvené zůstává. Březost trvá 180 až 200 dní.\n\nU zdokumentovaných porodů vážili narození samci průměrně 324 gramů, samice 463 gramů. Mláďata se rodí vidící a již osrstěná, obličej je však černý, pouze se světlejšími proužky pod očima. „Dospělé“ zbarvení se objevuje až ve věku 8 až 12 měsíců.\n\nDožívá se asi 25 let.\n\nLangur duk je uveden v Příloze I CITES mezi druhy, se kterými je veškerý mezinárodní obchod zakázán. Mezinárodní svaz ochrany přírody (IUCN) druh klasifikuje jako ohrožený.\n\nDruh ohrožuje především nelegální lov, jak kvůli využití v tradiční asijské medicíně, tak na mezinárodní černý obchod s ohroženými druhy. Obchodní trasy pytláků vedou především z Laosu do Thajska a Vietnamu a odtud případně dále. Dalším rizikovým faktorem je budování dopravní infrastruktury a přesidlování obyvatelstva jak v Laosu, tak především ve Vietnamu, což vede ke zmenšování areálu vhodného k obývání.\n\nV Záchranném centru pro ohrožené primáty ve vietnamském Národním parku Cúc Phương probíhá program zaměřený na odchov a rozmnožování těchto opic.\n\nLangur duk je v zoologických zahradách velkou vzácností, k říjnu 2016 se nacházelo v zoologických zahradách na celém světě pouhých 38 jedinců, přičemž jen pět mimo Asii (včetně tří níže zmíněných).\n\nV České republice chová tyto primáty od roku 2016 ZOO Chleby, o. p. s. Samec a dvě samice sem přicestovali z Thajska.\n\n"}
{"id": "1234449", "url": "https://cs.wikipedia.org/wiki?curid=1234449", "title": "Láčkovka Lowova", "text": "Láčkovka Lowova\n\nLáčkovka Lowova (\"Nepenthes lowii\") je druh masožravé rostliny z rodu láčkovka (\"Nepenthes\"). Byla objevena v roce 1851 Hughem Lowem a popsána a pojmenována po něm Josephem Daltonem Hookerem roku 1859. Nejsou známy žádné poddruhy tohoto druhu, ale bylo objeveno několik hybridů, například \"Nepenthes lowii × truncata\", \"Nepenthes lowii × stenophylla\" či \"Nepenthes lowii × pilosa\".\n\nLáčkovka Lowova je endemickým druhem Bornea, vyskytuje se v Bruneji v oblastech Sabah a Sarawak, kde roste na horách Trus Madi, Kinabalu, Buli, Tama Abu, Bario, Murud a Mulu. Přednost dává mlžným lesům v nadmořské výšce 1 600 až 2 600 m, roste na světlinách s koberci rašeliníku, popř. v korunách stromů, jimiž prorůstá za sluncem. Při domácím pěstování je vhodné rostlinu sadit do epifytní směsi pro láčkovky.\n\nLáčkovka Lowova je popínavka, lodyha roste asi do pětimetrové výšky, ale může měřit až dvakrát tolik. Na konci čepelovitých listů vyrůstají úponky, z těch se mohou vyvinout láčky. Rostlina vytváří dva typy: spodní, které mají tvar baněk a jejich víčka mají okrouhlý tvar. Na jejich spodní straně rostou hrubé štětiny, mezi kterými se vytváří bílý sladký nektar. Horní láčky nemají na rozdíl od spodních vyvinuté obústí. Tyto láčky jsou dole baňkovité, nahoře znatelně rozšířené: dosahují šířky asi 10 cm. Celá horní láčka pak měří na délku okolo 20 cm. Víčko je dlouhé asi 15 cm a široké asi 8 cm.\n\nLáčkovka Lowova je dvoudomá rostlina, mezi opylovače patří bezobratlí, například dvoukřídlí či brouci. Plodem je tobolka, která se vyvíjí asi 3 měsíce. Nachází se v ní okolo 500 semen, která jsou roznášena větrem.\n\nLáčkovka Lowova je masožravá rostlina; živiny získává lapáním drobných živočichů. Ty láká například pomocí barvy a nektaru na obústí, které je kluzké, a když se na něj nějaký hmyz dostane, spadne dolů do trávicí tekutiny, kde se utopí a je následně rozložen pomocí trávicích enzymů. Hmyz chytají především spodní láčky. Horní láčky získávají pro rostlinu živiny pomocí mutualismu s drobným savcem tanou horskou (\"Tupaia montana\"). Tu lákají na sladký nektar na víčku, přičemž při krmení tany do rostliny kálí a zajišťují jí tím přísun dusíku.\n\nNebezpečí pro tento druh představuje především ztráta přirozeného prostředí, ale také sběr těchto rostlin pro komerční využití, neb se jedná o vyhledávanou okrasnou rostlinu. Láčkovka Lowova má Mezinárodním svazem ochrany přírody (IUCN) přiřazen status zranitelný a je zapsán na přílohu II Úmluvy o mezinárodním obchodu s ohroženými druhy volně žijících živočichů a rostlin. Mimo to se většina populací vyskytuje v chráněných oblastech a nelegální sběr snižuje vytváření levnějších klonů pomocí metody \"in vitro\".\n\n"}
{"id": "1234458", "url": "https://cs.wikipedia.org/wiki?curid=1234458", "title": "Ruské námořnictvo", "text": "Ruské námořnictvo\n\nRuské námořnictvo může být:\n"}
{"id": "1234468", "url": "https://cs.wikipedia.org/wiki?curid=1234468", "title": "Invaze z vesmíru", "text": "Invaze z vesmíru\n\nInvaze z vesmíru (1970) je sbírka vědeckofantastických povídek českého spisovatele Václava Kajdoše. Díky tomu, že povídky v knize obsažené se vyznačují vysokou literární úrovní a ve své době ne zcela všedními náměty, stala se sbírka jedním z klíčových děl ve vývoji české sci-fi. a Václav Kajdoš začal být považován společně s Josefem Nesvadbou, Ludvíkem Součkem a Jaroslavem Zýkou za jednoho z průkopníků české sci-fi a za představitele jakési její „\"české školy\"\" vycházející z humanistického odkazu Karla Čapka a je mimo jiné charakterizována ironickým pohledem na svět, zejména pak na technickou civilizaci. \n\n\nPrvní tři povídky se zabývají různými formami invaze mimozemšťanů na naší planetu. V povídce Volavkovy celery najde starý mládenec Josef Volavka na své zahrádce celery, které rostou a rostou. V povídce Nádor cosi využívá bující a neorganizovanou tkáň tří pacientů v nemocnici ke svým vlastním cílům a v povídce Příbuzní nechá starý profesor u sebe bydlet mladou neteř, která se chce připravit na zkoušky a která slíbí, že se o strýce postará, přičemž se její péče mění v podivný teror.\n\nNásleduje příběh Kotě, ve kterém ke své hrůze zjistí matka chlapce trpícího vzácnou chorobou, že je spojen zvláštním poutem s malým kotětem, který je prakticky chlapcovým jediným přítelem.\n\nDalší tři povídky jsou umístěny do středověku a objevuje se v nich motiv zasahování lidí z budoucnosti nebo bytostí z jiné planety do naší minulosti, což vedlo ke vzniku pověstí. První z nich, Drak, se odehrává na středověkém Rhodu, kde se objeví drak, které ho se rozhodne mladý johanita přes zákaz svého řádového představeného zneškodnit a pomoci tak vesničanům. Variací na golemovské téma je povídka Hmota bez tvaru a v povídce Hra se stínem se doktor Faust spojí se záhadným Stínem.\n\nPochmurnou atmosféru některých hororů Edgara Allana Poea a Raye Bradburyho má povídka Ples loutek, ve které vládní rada uspořádá ples, kam pozve všechny, kteří mu někdy nějak ublížili.\n\nPoslední dvě povídky prvního vydání sbírky zpracovávají klasické náměty sci-fi. Příběh Neřešitelná otázka popisuje, jak si vědec sestrojí umělý vesmír v malé kostce a pozoruje, jak se v něm vyvíjejí planety a život na nich, a povídka Pavouci líčí výpravu na cizí planetu, která ztroskotá na silném odporu domorodců.\n\nDruhé vydání sbírky bylo rozšířeno o povídku Kurupiru, ve které se dva vědci na výpravě v Jižní Americe setkají s mravenci, jejichž chování se řídí takovými pravidly, které se dají stěží považovat za instinkt.\n\n"}
{"id": "1234469", "url": "https://cs.wikipedia.org/wiki?curid=1234469", "title": "Kryštof Ferdinand Popel z Lobkowicz", "text": "Kryštof Ferdinand Popel z Lobkowicz\n\nKryštof Ferdinand Popel z Lobkowicz (9. října 1614 – 4. července 1658) byl příslušník bílinské větve šlechtického rodu Lobkoviců. Zastával vysoké zemské úřady, byl nejvyšším dvorským sudím a nejvyšším hofmistrem.\n\nNarodil se 9. října 1614 jako třetí syn a páté z osmi dětí Viléma mladšího Popela z Lobkovicz na Bílině (kolem 1575 – 1. leden 1647) a jeho manželky Benigny Kateřiny z Lobkowicz (29. březen 1594 – 28. prosinec 1653), zakladatelky a patronky pražské Lorety na Hradčanech.\n\nStal se císařským tajným radou a komořím. Zaujímal místo prorektora Pražské univerzity. Působil jsko hejtman hlohovského knížectví a prezident komory a místodržící ve Slezsku. Kariéru završil jako nejvyšší dvorský sudí (1650–1651) a nejvyšší hofmistr (1651–1658).\n\nZemřel 4. července 1658, pohřben byl v pražské Loretě, jejíž byl patronem a kde byli také pohřbeni oba jeho rodiče a obě manželky.\n\nVlastnil Svinčice, Divice, Libčeves, Chvatěruby, Běškovice a Bílinu.\n\nOženil se dvakrát. V roce 1637 se oženil s Magdalenou Pruskovskou z Pruskova († 12. únor 1653, pohřbena v pražské Loretě), dcerou Jan Kryštofa Pruskovského z Pruskova († 1625) a jeho manželky Kunhuty z Gutštejna. Manželství zůstalo bezdětné. Pro ni to byl již druhý sňatek, poprvé se provdala za Jana Františka Radthabta z Rosenburgu.\n\nČtyři měsíce po smrti své první manželky se 15. června 1653 oženil s Alžbětou Apolonií z Tilly († 18. srpen 1665 Praha, pohřbena v pražské Loretě), dcerou Václava Vernera z Tilly na Breitenbeggu (1599–1650/1653) a jeho manželky Barbory z Lichtenštejna (1604–1655). Narodil se jim syn:\n\nV době nezletilosti syna Václava Ferdinanda byla Alžběta Apolonie patronkou pražské Lorety. Po smrti manžela se podruhé provdala 26. dubna 1661 za Viléma Albrechta Krakowského z Kolowrat (18. únor 1600 Praha – 18. únor 1688 Praha).\n\n"}
{"id": "1234470", "url": "https://cs.wikipedia.org/wiki?curid=1234470", "title": "Jirkovská pánev", "text": "Jirkovská pánev\n\nJirkovská pánev je geomorfologický okrsek ve střední části Chomutovsko-teplické pánve na rozhraní okresů Chomutov a Most. Velká část jejího povrchu byla změněna těžbou hnědého uhlí.\n\nPánev se nachází přibližně mezi Chomutovem, Mostem a Havraní. Jihozápadní hranice probíhá od Velemyšlevsi k Chomutovu po levém okraji údolí Chomutovky. Severozápadní hranici tvoří úpatí Krušných hor. Hranice na severovýchodě je vzhledem k činnosti hnědouhelných lomů nezřetelná, ale u Mostu vytváří výběžky, díky kterým Jirkovská pánev za tří stran obklopuje vrch Ressl. Od Mostu vede hranice směrem na jih k Lišnici, kde se stáčí na západ přes Havraň k Saběnicím a znovu na jih k Velemyšlevsi. Další obce uvnitř pánve jsou Otvice, Vrskmaň, Strupčice, Malé Březno, Pesvice, Všestudy a Bílence.\n\nGeologickým podložím pánve jsou miocenní jezerní jíly a písky mosteckého souvrství se slojemi hnědého uhlí. Na nich se vytvořil erozně denudační povrch meziúdolních hřbetů a široce rozevřených údolí s občasnými výskyty drobných porcelanitových suků. Na úpatí Krušných hor vznikly říční náplavové kužely a haldy a říční terasy podél Bíliny. Zejména západní část území byla výrazně pozměněna povrchovou těžbou hnědého uhlí v Lomu ČSA a Lomu Vršany, mezi kterými vede Ervěnický koridor.\n\nV geomorfologickém členění Česka je okrsek s označením IIIA-3B-4 součástí celku Mostecká pánev a podcelku Chomutovsko-teplická pánev. Na jihozápadě sousedí s Údlickou a na severovýchodě s Komořanskou kotlinou. Severozápadní hranici tvoří krušnohorské okrsky Bolebořská vrchovina a Rudolická hornatina. Východní část, která zasahuje k Mostu, hraničí s okrskem Bořeňské středohoří a na jihovýchodě přechází v Blažimskou plošinu v Žatecké pánvi.\n\nNejvětším vodním tokem v oblasti je řeka Bílina, která je z důvodu těžby uhlí v prostoru Ervěnického koridoru svedena do potrubní přeložky. Střední část pánve odvodňuje říčka Srpina. Významnými vodními plochami jsou umělé nádrže Zaječice, Újezd a Velký Otvický rybník. Na místě historické těžby kamenečných břidlic vzniklo Kamencové jezero. \n\nVýznamným výškovým bodem Jirkovské pánve je Údlické doubí (též Údlický lesík, 367,2 m n. m.) se stejnojmennou přírodní památkou. Dalším chráněným územím je přírodní památka Slanisko u Škrle v jižní části pánve.\n"}
{"id": "1234472", "url": "https://cs.wikipedia.org/wiki?curid=1234472", "title": "Rezervní fond", "text": "Rezervní fond\n\nRezervní fond má více významů:\n\n"}
{"id": "1234474", "url": "https://cs.wikipedia.org/wiki?curid=1234474", "title": "Gianpaolo di Domenico", "text": "Gianpaolo di Domenico\n\nGianpaolo di Domenico, také Giampaolo de Dominici (16. ledna 1680 Neapol – 1758 tamtéž) byl italský herec, zpěvák, hudebník a skladatel.\n\nByl synem malíře \"Raimonda De Dominici\", známého jako \"Il Maltese\". Jeho bratr Bernardo byl rovněž malířem. Gianpaolo se stal hercem. Působil v hereckých souborech Andrea Belvedere, barona De Liveri a posléze v souboru hraběte Carlo Carafy.\n\nVedle mimořádného hereckého talentu byl i hudebníkem a hudebním skladatelem. Je doloženo, že v sezóně 1739–1740 byl hudebníkem v divadle Teatro San Carlo. Známy jsou tři jeho opery, které byly uvedeny v letech 1719–1724 v divadle Teatro dei Fiorentini.\n\nZ jeho hudebního díla byly tři opery uvedeny v Teatro dei Fiorentini. Autorství poslední z nich (\"Lo schiavo p'amore\") je sporné. Někteří muzikologové se domnívají, že skladatelem této opery je Antonio Palomba.\n\n\nV Britské knihovně v Londýně je uložena kantáta pro soprán a basso continuo z roku 1706 \"\"Son tradito\"\", kde je jako autor uveden \"Gio. Paolo di Domenico\". Katalog hudebního vydavatelství Breitkopf & Härtel z roku 1763 uvádí tři hobojové koncerty, jejichž autorem je \"\"Dominico\"\" a ve sbírce \"Recueil lyrique d'airs choisis des meilleurs musiciens italiens\" vydané v Paříži roku 1722 je jedna jeho árie.\n\n"}
{"id": "1234475", "url": "https://cs.wikipedia.org/wiki?curid=1234475", "title": "Klaun Am", "text": "Klaun Am\n\nKlaun Am je československý animovaný televizní seriál (a později i film) z cyklu večerníčků. Zobrazuje úsměvné příhody klauna Ama v podání Bolka Polívky. Vyroben byl v roce 1984 v Československé televizi Bratislava, poprvé byl vysílán v dubnu 1988. Je kombinací animovaného a hraného filmu. Později byl z tohoto seriálu sestříhán dlouhometrážní film, ze kterého byly odstraněny titulky, nacházející se v úvodu a na konci každého dílu. Režisérem byl Martin Hoffmeister.\n\n\n"}
{"id": "1234486", "url": "https://cs.wikipedia.org/wiki?curid=1234486", "title": "Brasero", "text": "Brasero\n\nBrasero je počítačový program na vypalování optických disků. Jedná se o svobodný software pod licencí GNU GPL. Program je napsaný v jazyce C za použití knihovny GTK+ a nabízí grafické uživatelské rozhraní na míru desktopového prostředí GNOME, pro které je také Brasero základním vypalovacím programem. Program je obecně určen pro un*xové systémy, zejména pro Linux. \n\nK realizaci používá Brasero programy příkazového řádku: cdrtools, cdrskin, growisofs. \n\nPodporovány jsou různé optické disky, kromě cédéček i dévédéčka. Je možné vypalovat hotové ISO obrazy i je nejprve vytvářet, přičemž za pomoci GStreameru je možné vytvářet zvuková CD z různých formátů (Ogg, FLAC, MP3, …).\n"}
{"id": "1234490", "url": "https://cs.wikipedia.org/wiki?curid=1234490", "title": "Rifo Dobra", "text": "Rifo Dobra\n\nMgA. Rifo Dobra (* 14. dubna 1952, Priština) je původem albánský fotograf z Kosova.\nNarodil se v kosovském hlavním městě Prištině, a krátce po dokončení střední školy se přestěhoval do tehdejšího Československa, kde našel zaměstnání coby asistent kamery v Československé televizi v Praze. Od roku 1972 studoval kameru pod vedením profesora Jána Šmoka na pražské FAMU, kde studium úspěšně dokončil v roce 1978.\n\nI přesto, že se oficiálně stal profesionálním kameramanem, nikdy nepřestal fotografovat (podobně, jako tomu bylo u dalších jeho kolegů). Jeho první fotografické experimenty přišly už ve věku 15 let. První publikování jeho fotografií v jugoslávském tisku následovala participace v několika mezinárodních výstavách. Kromě fotografie reklamní, tvorby materiálů pro kalendáře nebo knihy a jiné Dobra stále více inklinoval k fotografii umělecké, která se postupně stala jeho hlavním zaměřením. Zlatá medaile v národní soutěži v Jugoslávii a stříbrná v mezinárodní byly následovány první osobní výstavou v Prištině v roce 1977, a několika dalšími v Československu (Praha), Německu (Kassel, Berlín), a dalších evropských státech.\nV roce 1991 Dobra v Praze založil první komerční fotografickou galerii v tehdejším Československu, která během 90. let organizovala nebo se jinak účastnila několika velkých fotografických výstav. Některé z nich byly benefičního rázu, např. výstava v prostorách Senátu České republiky v roce 1999, jejíž prostřednictvím byly získány finanční prostředky na pomoc uprchlíkům v rámci války v Kosovu, nebo výstava v pražské Kotvě v roce 2000, která měla za cíl pomoci nemocným rakovinou prsu.\n\nRifo Dobra tvoří takřka exkluzivně ručně kolorované černobílé fotografie, kdy kolorování samotné představuje specifický výrazový prostředek. Dobrovy práce jsou většinou zátiší, založená na abstraktních motivech (např. vejce coby symbol života), vzájemně kontrastujících prvcích (kousek melounu vložený do košíku starého bicyklu) a surrealistických vizích, které jsou občas vzdáleně inspirovány tvorbou klasických surrealistických malířů (např. René Magritte). Dobrovo dílo, je úzce provázáno s poetikou melancholie, jíž často posiluje využití staré, plesnivějící zdi coby pozadí, a dalších viditelně omšelých předmětů. Ty jsou často kladeny do kontrastu s věcmi novými a křehkými.\n\n"}
{"id": "1234491", "url": "https://cs.wikipedia.org/wiki?curid=1234491", "title": "Stabilizační fond Ruské federace", "text": "Stabilizační fond Ruské federace\n\nStabilizační fond Ruské federace vznikl 1. ledna 2004, s cílem vyrovnávat příjmy rozpočtu při pohybech cen ropy na světových trzích. Fond byl spravován ministerstvem financí a centrální bankou, využití prostředků fondu bylo závislé na rozhodnutích vlády.\nKaždý rok byl stanovený normativ a všechny příjmy z ropy nad tuto hodnotu přecházely do fondu. Při nižší ceně se naopak převáděly prostředky z fondu do státního rozpočtu.\n\nProstředky fondu byly uchovávány v cizích měnách (45% USD, 45% EUR, 10% GBP).\n\nStabilizační fond byl k 1.2.2008 rozdělen na Rezervní fond a Fond národního blahobytu. V té době obsahoval prostředky v hodnotě 157,4 mld USD, které byly rozděleny na 125,19 mld. USD pro Rezervní fond a 32 mld. USD pro Fond národního blahobytu. Ke dni 31. ledna 2008 přestal Stabilizační fond existovat.\n\nHistorie objemu prostředků alokovaných ve Stabilizačním fondu Ruské federace .\n\n"}
{"id": "1234499", "url": "https://cs.wikipedia.org/wiki?curid=1234499", "title": "Erwin Stresemann", "text": "Erwin Stresemann\n\nErwin Stresemann (22. listopadu 1889 Drážďany – 20. listopadu 1972 Východní Berlín) byl německý přírodovědec a ornitolog.\n\nOd roku 1908 studoval zoologii na Univerzitách v Jeně, Mnichově a Freiburgu, v roce 1920 získal doktorát v Mnichově. V mezidobí se podílel také na tzv. druhé Freiburgově expedici na Moluky (1910–1912) a absolvoval vojenskou službu (1914–1918). Od roku 1921 byl pověřen vedením oddělení ptáků Berlínského zoologického muzea. V roce 1930 získal titul profesora a mezi lety 1946 a 1961 byl „profesorem s definitivou“ v oboru zoologie na Humboldtově univerzitě v Berlíně. Byl oceněn východoněmeckým řádem Vaterländischer Verdienstorden.\n\nStresemann byl jedním z vynikajících ornitologů 20. století. Podnítil řadu mladých německých vědců, včetně Ernsta Mayra či Bernharda Rensche.\n\nStresemann byl dlouholetým redaktorem časopisu \"Journal für Ornithologie\" (od roku 1922). V této pozici projevil své preference článků týkajících se anatomie, fyziologie a chování ptáků. Jeho hlavní publikací byl svazek \"Aves\" (1927–1934) v rámci Zoologické příručky (\"Handbuch der Zoologie\"). Napsal také \"Entwicklung der Ornithologie von Aristoteles bis zur Gegenwart\" (1951), přehled vývoje ornitologie od Aristotela až po moderní dobu, do angličtiny přeložený v roce 1975 jako Ornithology from Aristotle to the Present.\n\n"}
{"id": "1234500", "url": "https://cs.wikipedia.org/wiki?curid=1234500", "title": "Jižní a severní dynastie", "text": "Jižní a severní dynastie\n\nJižní a severní dynastie () je období čínské historie v letech 420–589, kdy byla Čína politicky rozdělena na jižní a severní část.\n\nObdobí jižních a severních dynastií předcházela na jihu vláda říše Ťin (do roku 420), na severu rozdrobenost šestnácti států ukončená roku 439 sjednocením severní Číny do říše Severní Wej (386–534). Po roce 420 vládu nad jižní Čínou postupně držely státy Sung (420–479), Jižní Čchi (479–502), Liang (502–557) a Čchen (557–589), zatímco na severu zprvu panovala říše Severní Wej, poté se sever rozdělil na severovýchodní říše Východní Wej (534–550) a Severní Čchi (550–577) a severozápadní říše Západní Wej (535–557) a Severní Čou (557–581). Severní Čouové roku 577 opět sjednotili severní Čínu, ale už roku 581 je nahradila nová říše Suej, která do roku 589 dobyla i jižní Čínu, čímž ukončila období jižních a severních dynastií.\n\nDůsledkem bojů na severu byla rozsáhlá migrace Číňanů (Chanů) ze severu do krajů na jih od Jang-c’-ťiang, což vedlo k počínšťování jižních kmenů a národů, počínštily se i nečínské kmeny, které přišly na sever země. Přes politickou nestabilitu a rozdělení kvetlo umění a kultura. Pokročila i úroveň technologií. Vynález třmene v předešlém ťinském období (265–420) pomohl urychlit rozvoj těžké jízdy. Rozvíjelo se i lékařství, astronomie, matematika a kartografie; žili tak významní vědci jako Cu Čchung-č’. Na severu i jihu se rozšířil buddhismus (který se objevil v Číně v 1. století), upevnil se taoismus. \n\n\n"}
{"id": "1234509", "url": "https://cs.wikipedia.org/wiki?curid=1234509", "title": "Nusa Penida", "text": "Nusa Penida\n\nNusa Penida je ostrov ležící jihovýchodně od Indonéského ostrova Bali a okres v Klungkungském regentství. Od Bali ostrov odděluje Badungský průliv. Vnitrozemí Nusa Penida je kopcovité s maximální nadmořskou výškou 524 metrů. Je sušší než nedaleký ostrov Bali. Je zde jen velmi omezená turistická infrastruktura.\n\nPoblíž Nusa Penida jsou dva malé ostrovy: Nusa Lembongan a Nusa Ceningan, které jsou rovněž součástí téhož okresu (\"kecamatan\"). Stejnojmenný kecamatan měl při sčítání lidu v roce 2010 úředně evidovaný počet obyvatel 45 178, kteří žili na ploše 202,6 km². Oproti předchozímu sčítání o 10 let dříve došlo jen k nepatrné změně.\n\n"}
{"id": "1234513", "url": "https://cs.wikipedia.org/wiki?curid=1234513", "title": "Las Hurdes", "text": "Las Hurdes\n\nLas Hurdes (v místním dialektu \"Las Jurdis\") je historický region v severní části španělského autonomního společenství Extremadura. Bývá tradičně označován jako comarca, ale oficiálně je pouze sdružením obcí (\"mancomunidad\"), které tvoří obce Caminomorisco, Casar de Palomero, Casares de las Hurdes, Ladrillar, Nuñomoral a Pinofranqueado. V tomto vymezení, které se zcela nekryje s původními hranicemi, má Las Hurdes rozlohu 499 km² a žije v něm přes šest tisíc obyvatel, správním střediskem je Vegas de Coria.\n\nLas Hurdes leží v Kastilském pohoří, je to hornatá a vyprahlá krajina, proslulá svou odlehlostí a chudobou. Obyvatelé se zabývají převážně pastevectvím koz, včelařstvím nebo pěstováním oliv a zeleniny na terasách vybudovaných na horských srázech. Zachovalo se zde starobylé extremadurské nářečí, původní kamenné domy, kroje, rustikální kuchyně a množství lidových zvyků, jako jsou karnevalové průvody.\n\nPetroglyfy svědčí o osídlení oblasti v období eneolitu. Po muslimském dobytí Španělska se Las Hurdes vylidnilo, od konce středověku bylo državou vévodů z Alby. Dlouhodobá izolovanost a zaostalost kraje byla prolomena počátkem dvacátého století, kdy francouzský diplomat Maurice Legendre vydal etnografickou studii o místních venkovanech a byla vytvořena komise pro povznesení Las Hurdes, které předsedal Gregorio Marañón. Luis Buñuel natočil v roce 1933 o zdejším životě dokumentární film \"Las Hurdes, země bez chleba\". Španělská občanská válka pozdržela řešení problémů, až od padesátých let se začala budovat infrastruktura, důsledkem lepší dopravní dostupnosti však byl odchod mnoha obyvatel do měst a některé vesnice se zcela vylidnily. Byl zahájen program vysazování lesů, které měly zlepšit mikroklima a vytvořit pracovní příležitosti při těžbě dřeva, jeho důsledkem však byly také četné lesní požáry. Ve 21. století se významným zdrojem příjmů stal také turistický ruch.\n\n\n"}
{"id": "1234517", "url": "https://cs.wikipedia.org/wiki?curid=1234517", "title": "Stresemann", "text": "Stresemann\n\nStresemann [\"štrézeman\"] může znamenat:\n\n\n"}
{"id": "1234521", "url": "https://cs.wikipedia.org/wiki?curid=1234521", "title": "Klášter Melk", "text": "Klášter Melk\n\nKlášter Melk ( \"Stift Melk\") je benediktinské opatství na skalnatém výběžku nad městem Melk v Dolním Rakousku, asi 80 km západně od Vídně. Pod klášterem protéká řeka Dunaj, přiléhající k údolí Wachau. V klášteře se nachází hrob svatého Kolomana ze Stockerau a ostatky několika členů rodu Babenberků, první rakouské vládnoucí dynastie.\n\nV roce 996 si markrabě Leopold I. z Babenberku za své sídlo vybral Melk, ale v roce 1089 Leopold II. z Babenberku sídlo předal benediktinským mnichům z opatství Lambach a své sídlo přesunul do Vídně. Mniši v témže roce na skalnatém výběžku založili nynější klášter. Ve 12. století zde byla založena klášterní škola a knihovna. Ve 13. století bylo románské opatství zničeno požárem a poté znovu postaveno v gotickém duchu. V klášteře vzniklo skriptorium, které se stalo jedním z hlavních míst, kde vznikaly středověké rukopisy. Další škody způsobily v 15. století boje během reformace, kdy jako reakce na reformátory církve vyšla z Melku tzv. \"Melcká reforma\". Přes veškerou snahu se v roce 1555 klášter stal oporou Habsburků v protireformaci. V této době došlo k barokní přestavbě kláštera. Poslední vážné škody v klášteře způsobil v roce 1683 vpád Turků.\n\nDo barokní podoby byl klášter přestavěn v letech 1702 a 1736 Jakobem Prandtauerem. Klášterní kostel vyzdobil svými freskami Johann Michael Rottmayr a knihovnu se středověkými rukopisy vyzdobil svými freskami Paul Troger.\n\nVzhledem k tomu, že klášter sloužil i jako škola se mu v letech 1780 a 1790 podařilo uniknout reformám císaře Josefa II., kdy bylo mnoho jiných rakouských klášterů obsazeno a zrušeno. Podařilo se překonat i další ohrožení jeho existence během napoleonských válek, a také v období po Anšlusu v roce 1938, kdy škola a velká část opatství byla zkonfiskována nacistickým státem. Majetek i škola byla opatství vrácena po skončení druhé světové války.\n\nMnich Adso z Melku je jednou z hlavních postav románu \"Jméno růže\" od Umberta Eca.\n\n"}
{"id": "1234523", "url": "https://cs.wikipedia.org/wiki?curid=1234523", "title": "Berdsk", "text": "Berdsk\n\nBerdsk () je město v Novosibirské oblasti v Ruské federaci. Při sčítání lidu v roce 2010 měl přes sedmadevadesát tisíc obyvatel.\n\nBerdsk leží u historického ústí Berdi do Obu, dnes zaplaveného vzdutím Novosibirské přehrady. Od Novosibirsku, správního střediska oblasti, je vzdálen přibližně třicet kilometrů jižně (proti proudu Obu). Nejbližší město je Iskitim přibližně 18 kilometrů jihovýchodně u současného ústí Berdi do přehradní nádrže.\n\nZ Novosibirsku přes Berdsk do Iskitimu a dál na jih do Altajské republiky vede silnice zvaná Čujský trakt.\n\nBerdsk vznikl v době osídlování Sibiře začátkem 18. století. Nejpozději k roku 1716 zde byla postavena pevnost (ostrog).\n\nMěstem je Berdsk od roku 1944.\n\n"}
{"id": "1234537", "url": "https://cs.wikipedia.org/wiki?curid=1234537", "title": "Aerárium", "text": "Aerárium\n\nAerárium je skleněná nádoba různých tvarů a rozměrů, která se zavěšuje do prostoru a slouží spíše pro pěstování rostlin než jako nádoba pro chov zvířat. Název je odvozen od latinského \"aer\" - vzduch (podobně jako terárium (\"terra\" - latinsky země) či akvárium (\"aqua\" - latinsky voda).\n\nAerária jsou vhodná pro pěstování různých druhů rostlin, protože fungují jako malé skleníky. ideální jsou na pěstování tillandsií - bromélií, které žijí ze vzdušné vlhkosti, mini orchidejí či masožravých rostlin. Do aerárií se ale může zasadit jakákoliv rostlina, pokud to její vzrůst a nároky dovolují.\n\nAerárium lze velmi dobře použít i jako vázu na živý květ.\n\nPodle druhu použitých rostlin se liší i péče o osázená aerária. \n\nTilandsie a orchideje je vhodné rosit destilovanou vodou, která nezanechává na skle stopy a zároveň je vhodná i pro tyto druhy rostlin, které jsou zvyklé na dešťovou vodu, která díky absenci minerálů neucpává rostlinám průduchy, kterými přijímají vodní páru. Tillandsie a orchideje rosíme zpravidla jednou týdně či podle podmínek, tak, aby rostliny nikdy nestály ve vodě a neuhnily.\n\nU sukulentů je potřeba naopak s vodou zacházet velmi opatrně, ideální je zálivku provádět čajovou lžičkou, kterou dobře odměříme množství vody. Jakmile totiž aerárium přelijeme, je prakticky nemožné vodu dostat ven a rostlina v něm velmi pravděpodobně uhnije.\n"}
{"id": "1234538", "url": "https://cs.wikipedia.org/wiki?curid=1234538", "title": "Defaunace", "text": "Defaunace\n\nDefaunace je termín označující ztrátu zvířat z ekologických celků. Vzrůst lidské populace kombinovaný s rozvojem exploatačních technologií vedou ke stále většímu využívání přírodních zdrojů pro lidské potřeby. Výsledkem je masivní úbytek středních a velkých obratlovců, jak početní, tak druhový. Tomuto jevu se říká tzv. prázdný les, neboť je nejzřetelnější právě absencí větších zvířat v lesních společenstvech. Efekty defaunace byly poprvé zmíněny na Sympoziu pro vztah zvířat a rostlin na Univerzitě v Campinas v Brazílii v roce 1988. Od té doby se tento termín globálně používá v ochranářské biologii. Za defaunací stojí kombinace vícero faktorů. Jde o nadměrný lov, ať už legální či nelegální, ničení a fragmentaci životního prostředí a zavlečení invazních druhů mezí původní společenstva. K nejmasivnější defaunaci dochází v tropických oblastech, kde probíhá rozsáhlé kácení lesů a vysazování plantážních monokultur.\n\n"}
{"id": "1234574", "url": "https://cs.wikipedia.org/wiki?curid=1234574", "title": "Diecéze Zygana", "text": "Diecéze Zygana\n\nDiecéze Zygana je titulární diecéze římskokatolické církve.\n\nZygana, identifikovatelné s \"Kobuleti\" v dnešní Gruzii, bylo starobylé biskupské sídlo nacházející se v provincii Lazika. Byla sufragánnou arcidiecéze Fasi.\n\nV oficiálních dokumentech Konstantinopolského patriarchátu v \"Notitia Episcopatuum\", bylo biskupství založeno za vlády císaře Herakleia. Jediným známým biskupem je Faustin, který se roku 692 zúčastnil Trullské synody.\n\nDnes je využíváno jako titulární biskupské sídlo; do dnes nebylo sídlo obsazeno.\n\n\n"}
{"id": "1234577", "url": "https://cs.wikipedia.org/wiki?curid=1234577", "title": "Cyclops", "text": "Cyclops\n\nCyclops může označovat:\n\n\n\n\n"}
{"id": "1234578", "url": "https://cs.wikipedia.org/wiki?curid=1234578", "title": "Diecéze Zuri", "text": "Diecéze Zuri\n\nDiecéze Zuri je titulární diecéze římskokatolické církve. \n\nZuri, identifikovatelné s \"Aïn-Djour\" v dnešním Tunisku, bylo starobylé biskupské sídlo nacházející se v římské provincii Africa Proconsolare. Bylo součástí sufragánní arcidiecéze Kartágo. Jediným známým biskupem je Paulin, který se roku 411 zúčastnil koncilu v Kartágu, kde se sešli biskupové a donatisté Afriky.\n\nDnes je využíván jako titulární biskupské sídlo; současným titulárním biskupem je Guerino Di Tora, pomocný biskup Říma.\n\n\n\n\n"}
{"id": "1234579", "url": "https://cs.wikipedia.org/wiki?curid=1234579", "title": "Hurbache", "text": "Hurbache\n\nHurbache [\"yrbaš\"] je francouzská obec v departementu Vosges v regionu Grand Est. V roce 2013 zde žilo 301 obyvatel.\n\nSousední obce jsou: Denipaire, Moyenmoutier, Saint-Dié-des-Vosges a La Voivre.\n\nNa pískovcovém návrší na hranici s obcí Saint-Dié je \"Keltský tábor Bure\", opevněné místo se zbytky hradeb. Římská pevnost se sochou Jupitera stála při silnici \"Via salinatorum\" a archeologové zde nalezli množství římských a merovejských předmětů. Od roku 1982 je místo památkově chráněno.\n\n\"Počet obyvatel\"\n"}
{"id": "1234580", "url": "https://cs.wikipedia.org/wiki?curid=1234580", "title": "Johann Fischer von Waldheim", "text": "Johann Fischer von Waldheim\n\nJohann Gotthelf Fischer von Waldheim (13. října 1771 Waldheim – 18. října 1853 Moskva) byl německý a ruský anatom, entomolog a paleontolog.\n\nNarodil se ve Waldheimu. Jeho otec byl tkalcem lnu. Vystudoval medicínu v Lipsku a poté spolu se svým přítelem Alexanderem von Humboldtem odcestoval do Vídně a poté do Paříže. V následujících letech nastoupil profesuru v Mohuči. Nakonec se v roce 1804 stal profesorem přírodopisu a ředitel Přírodovědeckého muzea na Moskevské univerzitě. V srpnu 1805 založil \"Société des Imperiale Naturalistes de Moskva\". V roce 1812 byl zvolen zahraničním čestným členem Americké akademie umění a věd.\n"}
{"id": "1234582", "url": "https://cs.wikipedia.org/wiki?curid=1234582", "title": "Croismare", "text": "Croismare\n\nCroismare je francouzská obec v departementu Meurthe-et-Moselle v regionu Grand Est. V roce 2013 zde žilo 608 obyvatel.\n\nSousední obce jsou: Crion, Chanteheux, Jolivet, Laneuveville-aux-Bois, Marainviller, Moncel-lès-Lunéville a Sionviller.\n\n\"Počet obyvatel\"\n"}
{"id": "1234584", "url": "https://cs.wikipedia.org/wiki?curid=1234584", "title": "KRI Teluk Amboina (503)", "text": "KRI Teluk Amboina (503)\n\nKRI Teluk Amboina (503) je tanková výsadková a logistická podpůrná loď indonéského námořnictva.\n\nPlavidlo postavila japonská loděnice Sasebo Heavy Industries v Sasebo v rámci splátek japonských druhoválečných reparací. Trup byl na vodu spuštěn 17. března 1961. Ve stejném roce byla loď přijata do služby.\n\nPosádku tvoří 88 mužů. Plavidlo pojme 212 vojáků a až 2100 tun nákladu. Je vyzbrojeno šesti 37mm kanóny. Pohonný systém tvoří dva diesely MAN 6V6 22.30 o celkovém výkonu 3200 bhp, pohánějící dva lodní šrouby. Nejvyšší rychlost dosahuje 13 uzlů.\n"}
{"id": "1234585", "url": "https://cs.wikipedia.org/wiki?curid=1234585", "title": "KRI Sorong (911)", "text": "KRI Sorong (911)\n\nKRI Sorong (911) je tanker indonéského námořnictva.\n\nPlavidlo postavila jugoslávská loděnice v Trogiru. Do služby byla přijata roku 1965.\n\nTanker pojme 3300 tun nákladu. Je vyzbrojen čtyřmi 12,7mm kulomety. Pohonný systém tvoří jeden diesel pohánějící jeden lodní šroub. Nejvyšší rychlost dosahuje 15 uzlů.\n\n"}
{"id": "1234586", "url": "https://cs.wikipedia.org/wiki?curid=1234586", "title": "Antonín Sosna", "text": "Antonín Sosna\n\nAntonín Sosna (* 18. července 1943 Olomouc) je český ortoped, dlouholetý přednosta I. ortopedické kliniky 1. lékařské fakulty Univerzity Karlovy v Praze. Věnuje se zejména endoprotetice a vývoji kloubních náhrad, jejich klinickým zkouškám a hodnocení.\n\nPo mnoho let je členem Vědecké rady 1. lékařské fakulty UK, v 90. letech 20. století byl proděkanem 1. lékařské fakulty UK pro klinické obory. Zastával funkci předsedy České společnosti pro ortopedii a traumatologii.\n\nJe jmenovcem svého otce, MUDr. Antonína Sosny. Jeho manželkou je stomatoložka Helena Sosnová, jeho syn Ondřej a dcera Magdaléna jsou rovněž lékaři. K jeho předkům patří olomoucký rentgenolog MUDr. Josef Krč, popravený za odbojovou činnost během heydrichiády.\n"}
{"id": "1234587", "url": "https://cs.wikipedia.org/wiki?curid=1234587", "title": "Třída Hecla", "text": "Třída Hecla\n\nTřída Hecla je lodní třída výzkumných lodí britského královského námořnictva. Celkem bylo postaveno pět jednotek této třídy. Zahraničními uživateli třídy jsou Jihoafrická republika a Indonésie.\n\nTřídu postavila britská loděnice Yarrow Shipbuilders ve Scotstounu (Glasgow). Kromě čtyř lodí pro britské námořnictvo byla postavena ještě pátá jednotka pro jihoafrické námořnictvo.\n\nJednotky třídy \"Hecla\":\nNa zádi nesou přistávací plochu a hangár pro vrtulník. Pohonný systém tvoří tři diesely MTU pohánějící jeden lodní šroub. Nejvyšší rychlost dosahuje 14 uzlů. Dosah je 20 000 námořních mil při rychlosti 9 uzlů.\n"}
{"id": "1234588", "url": "https://cs.wikipedia.org/wiki?curid=1234588", "title": "Třída Rigel", "text": "Třída Rigel\n\nTřída Rigel je lodní třída oceánografických podpůrných lodí indonéského námořnictva. Postaveny byly dvě jednotky této třídy.\n\nTřídu postavila francouzská loděnice OCEA v Les Sables d'Olonne. Kontrakt ve výši 100 milionů amerických dolarů na stavbu dvou výzkumných lodí byl zadán v říjnu 2013. Plavidla byla do služby přijata roku 2015.\n\nJednotky třídy \"Rigel\":\nPosádku tvoří 30 námořníků a až 16 dalších osob (vědci). Plavidla nesou sonary Kongsberg EA 600, EM 2040, EM 302, přičemž k podmořskému mapování slouží sonar Kongsberg GeoAcoustics Sonar 2094. Jsou vybavena dálkově ovládanou miniponorkou Kongsberg Maritime Hugin 1000, která se může ponořit do hloubky až 1000 metrů. Pouze \"Spica\" má na palubě ještě dálkově ovládanou miniporkou Ocean Modules V8, vybavenou robotickou paží pro vyzvedávání předmětů z mořského dna.\n\nObrannou výzbroj tvoří jeden 20mm kanón Rheinmetall a dva 12,7mm kulomety.\n\nPohonný systém tvoří dva diesely MTU 8V 400 M53 pohánějící dva lodní šrouby s pevnými lopatkami. Nejvyšší rychlost dosahuje 14 uzlů. Dosah je 4400 námořních mil při rychlosti 12 uzlů.\n"}
{"id": "1234589", "url": "https://cs.wikipedia.org/wiki?curid=1234589", "title": "KRI Dr. Soeharso (990)", "text": "KRI Dr. Soeharso (990)\n\nKRI Dr. Soeharso (990) je pomocná transportní a nemocniční loď indonéského námořnictva. Jedná se o přestavěnou výsadkovou dokovou loď přijatou do služby v září 2003 jako KRI Tanjung Dalpele (972) a roku 2007 modifikovanou na nemocniční plavidlo sloužící pod novým jménem \"Dr. Soeharso\". Jedná se o jedinou nemocniční loď indonéského námořnictva. Primárně slouží jako nemocniční plavidlo, sekundárně může přepravovat vojáky, nebo další osoby (např. při evakuaci). Ponechává si navíc základní schopnosti výsadkové lodě, včetně výzbroje a kamufláže (pouze s menšími červenými kříži na bílém pozadí), což jinak klasická nemocniční loď (viz americká třída \"Mercy\") nesmí.\n\nVýsadkovou loď \"Tanjung Dalpele\" postavila jihokorejská loděnice Daesun v Pusanu. Objednána byla roku 2000, přičemž kontrakt dosáhl výše 35 milionů amerických dolarů. Plavidlo bylo na vodu spuštěno 17. května 2003 a do služby bylo přijato 21. září 2003. Později byla loď upravena na nemocniční a dne 1. srpna 2007 vrácena do služby pod novým jménem \"Dr. Soeharso\".\n\nPlavidlo pojme 400 vojáků, nebo v případě nouze (např. evakuaci) krátkodobě až 3000 pasažérů. Dále unese 14 tanků, nebo nákladních vozidel. K vylodění výsadku slouží dva 23metrové vyloďovací čluny kategorie LCU (\"Landing Craft Utility\") a tři vrtulníky Super Puma, operující z přistávací plochy na zádi. Z přistávací plochy mohou současně operovat dva stroje a všechny tři lze uskladnit v palubním hangáru. Výzbroj tvoří jeden 40mm kanón Bofors, dva 20mm kanóny Rheinmetall a dva 12,7mm kulomety. Plavidlo pohání dieselový motor. Nejvyšší rychlost dosahuje 15 uzlů.\n\nRoku 2007 byla na palubě zřízena malá nemocnice – plavidlo je vybaveno oddílem intenzivní péče, šesti oddíly polikliniky a dvěma oddíly ošetřoven ze 40 lůžky. Posádku tvoří 75 osob a 65 členů zdravotnického personálu. Výzbroj a možnost přepravovat vojáky a techniku zůstaly zachovány.\n\nOd roku 2004 se \"Tanjung Dalpele\" zapojila do protipirátských operací. Dne 19. září 2005 \"Tanjung Dalpele\" v Arafurském moři pronásledovala čínskou rybářskou loď MV \"Fu Yuan Yu\" (Fuyuan 123), která měla propadlá povolení k rybolovu v indonéských vodách a snažila se uniknout zadržení. Když loď neuposlechla výzvy k zastavení a tři varovné výstřely, indonéské plavidlo na ni vypálilo 10 ran z 20mm kanónu. Na rybářské lodi byla jedna osoba zabita a dvě zraněny.\n\nV lednu 2016 byla nemocniční loď \"Dr. Soeharso\" poprvé vyslána na týdenní operační misi na Východní Timor.\n"}
{"id": "1234590", "url": "https://cs.wikipedia.org/wiki?curid=1234590", "title": "KRI Ki Hajar Dewantara (364)", "text": "KRI Ki Hajar Dewantara (364)\n\nKRI Ki Hajar Dewantara (364) je cvičná fregata indonéského námořnictva.\n\nPlavidlo postavila jugoslávská loděnice Uljanic SY ve Splituu. Fregata byla na vodu spuštěna 11. října 1980 a do služby byla přijata 31. října 1981.\n\nPosádku tvoří 76 mužů a 114 instruktorů a kadetů. Elektroniku tvoří trupový sonar PHS-32 a systém řízení palby WM-28. Plavidlo je vyzbrojeno jedním 57mm kanónem Bofors, dvěma 20mm kanóny Rheinmetall, čtyřmi protilodními střelami MM.38 Exocet a dvěma 533mm torpédomety. Na zádi se nachází přistávací plocha a hangár pro vrtulník MBB Bo 105. Pohonný systém koncepce CODOG tvoří dva diesely MTU 16V956 TB92, každý o výkonu 7000 hp a jedna plynová turbína Rolls-Royce Olympus TM-3B o výkonu 27 250 hp. Lodní šrouby jsou dva. Nejvyšší rychlost dosahuje 26 uzlů. Dosah je 4000 námořních mil při rychlosti 18 uzlů.\n\nPlavidlo bylo do služby přijato roku 1981. Od roku 2017 není provozuschopné a je připravováno na vyřazení. Plavidlo má být darováno městu Surabaja, jeho 57mm kanón má být využit v pozemním výcvikovém zařízení.\n"}
{"id": "1234592", "url": "https://cs.wikipedia.org/wiki?curid=1234592", "title": "Miranda (seriál)", "text": "Miranda (seriál)\n\nMiranda je britský komediální televizní seriál vysílaný od 9. listopadu 2009 na veřejnoprávní stanici BBC Two, následně přesunutý na BBC One. Na tvorbě sitcomu spolupracovala a titulní postavu ztvárnila komička Miranda Hartová. Na prvotní šestidílnou minisérii navázaly další, rovněž šestidílné řady, premiérově uvedené od 15. listopadu 2010 a 26. prosince 2012. Seriál uzavřely dva speciální díly odvysílané na Vánoce 25. prosince 2014 a na Nový rok 1. ledna 2015. Českým divákům byl seriál představen od 1. listopadu 2011 místním kanálem televize HBO a od 1. července 2015 jej vysílala stanice ČT art.\n\n"}
{"id": "1234593", "url": "https://cs.wikipedia.org/wiki?curid=1234593", "title": "Kardamom (koření)", "text": "Kardamom (koření)\n\nKardamom je koření získávané ze semen několika druhů rostlin z rodů \"Elettaria\" a \"Amomum\" z čeledi zázvorníkovitých. Oba rody jsou původem z Indie (největší producent až do konce 20. století), Pákistánu, Bangladéše, Bhútánu, Indonésie a Nepálu. Jsou rozeznatelné podle svých malých semenných lusků, trojúhelníkových v řezu a vřetenovitou, tenkou, papírovitou schránkou a malých černých semen.\n\nNěmecký pěstitel kávy Oscar Majus Kloeffer začal kultivovat indický kardamom v Guatemale před první světovou válkou; do roku 2000 se tato země stala největším producentem a vývozcem kardamomu na světě, následována Indií. Některé další země, jako například Srí Lanka, začaly kardamom také kultivovat.\n\nLusky \"Elettaria\" jsou světle zelené, zatímco \"Amomum\" má lusky větší a tmavě hnědé.\n\nJedná se o třetí nejdražší koření na světě, předchází ho (v ceně na váhu) jen vanilka a šafrán.\n\nSlovo \"kardamom\" pochází z latinského \"cardamomum\", což je latinská varianta řeckého (\"kardamomon\"), složenina (\"kardamon\"), \"řeřicha\" + (\"amomon\"), což je pravděpodobně název typu indické rostliny (koření). Nejstarší ověřená forma slova κάρδαμον vyjadřující \"řeřichu\" je z micénské řečtiny \"ka-da-mi-ja\" v seznamu ochucovadel na tabulkách \"Koření\" nalezených uvnitř pálácových archivů v Domě sfing v Mycénách.\n\nModerní rodové jméno \"Elettaria\" je derivací lokálního názvu pro zelený kardamom. Kořen \"ēlam\" se nachází ve všech drávidských jazycích - kannadsky \"elakki\" (), telugsky \"elakulu\" (), tamilsky \"elakkáj\" () a malajálamsky \"elakkáj\" (). Druhá část \"káj\" znamená \"semeno\" nebo \"ovoce\". Region Málábár měl historicky obchodní vazby a byl prominentní oblastí pěstování kardamomu. Příbuzný kořen je také přítomný v hindském \"ilájčí\" (), bengálském \"ælači\" () a pandžábském \"ilaič\" () \"zelený kardamom\". V sindhštině se nazývá (ڦوٽا). V sanskrtu je znám jako \"ela\" () nebo \"ellka\" (). V marathi se obvykle používá \"vélčí\" () nebo \"véldóda\" (). Na Srí Lance je rostlina známá jako \"Enasal\" v sinhálštině.\n\nExistují dva hlavní typy kardamomu:\n\nTyto dva typy kardamomu, and , byly rozlišeny již ve 4. stol. př. n. l. řeckým otcem botaniky Theofrastem. On a jeho zdroje věděli, že obě variety jsou původem výhradně z Indie.\n\nObě formy kardamomu se používají jako dochucovadla a kuchyňské koření jak do jídel, tak do nápojů, a jako léčivo. Zelený kardamom (\"Elettaria cardamomum\") se používá jako koření, žvýkací koření a k léčení; může se také kouřit.\n\nZelený kardamom je jedno z nejdražších koření na světě (v přepočtu na váhu), ale stačí ho jen malé množství k vytvoření chutě. Nejlépe se skladuje uvnitř lusku, protože jakmile jsou semínka obnažena nebo namleta, rychle ztrácí svou chuť. Mletí lusků a semen dohromady snižuje jak kvalitu, tak cenu. Pro recepty, které vyžadují celé kardamomové lusky, se obvykle používá množství 10 semínek, což odpovídá 1½ čajové lžičky mletého kardamomu.\n\nJedná se také o obvyklou ingredienci v indickém vaření. Často se také používá při pečení v severských zemích, zejména ve Švédsku a Finsku, kde se používá v tradičních sladkých pokrmech, jako je Julský chléb \"Julekake\", švédský \"kardemummabullar\" bochánek a finský sladký chléb \"pulla\". Na středním východě se používá prášek ze zeleného kardamomu jako koření pro sladká jídla, stejně jako tradiční ochucovadlo kávy a čaje. Kardamom je používán pro širokou škálu pikantních jídel. V některých zemích středního východu se někdy mele káva a kardamom v dřevěném moždíři nazývaném \"mihbaj\", a vaří se společně na pánvi, 'mehmas' nad dřevem či plynem, a taková směs obsahuje až 40 % kardamomu.\n\nV Asii jsou oba druhy kardamomu široce používané jak ve sladkých, tak pikantních jídlech, zejména na jihu. Oba jsou častými součástmi kořenících směsí, jako je indická či nepálská masala či thajské kari. Zelený kardamom je často používán v tradičních indických sladkostech a v \"masala chai\" (kořeněný čaj). Oba jsou také často používány jako příloha v rýži basmati a jiných jídlech. Samostatná semínka se občas žvýkají a jsou používána v podstatě stejným způsobem jako žvýkačka. To používá cukrovinkový obr Wrigley; jeho balení žvýkačky Eclipse Breeze Exotic Mint říká, že produkt obsahuje \"kardamom k neutralizaci nejvytrvalejšího odéru dechu\". Také je obsažen v džinu a bylinných čajích.\n\nObsah esenciálního oleje v semenech výrazně závisí na podmínkách skladování, ale může být až do výše 8 %. V oleji se nachází α-terpineol 45%, myrcen 27%, limonen 8%, menthon 6%, β-felandren 3%, 1,8-cineol 2%, sabinen 2% a heptan 2%. Jiné zdroje uvádí hlavní složky 1,8-cineol (20 až 50%) a α-terpinylacetát (30%), dále sabinen, limonen (2 až 14%), a borneol.\n\nV semenech kulatého kardamomu z Jávy (\"A. kepulaga\") je obsah esenciálního oleje nižší (2 - 4 %) a olej obsahuje převážně 1,8-cineol (až 70%) a β-pinen (16%); dále α-pinen, α-terpineol a humulen.\n\nDo počátku 21. století se Guatemala stala největším producentem kardamomu na světě, s průměrným ročním výnosem mezi 25 000 a 29 000 tunami. Rostlina zde byla představena roku 1914 Oscarem Majusem Kloefferem, německým pěstitelem kávy. Indie, bývalý největší producent, od roku 2000 druhý na světě vyrábějící kolem 15 000 tun ročně.\n\nStoupající poptávka od osmdesátých let 20. století, zejména z Číny, jak po \"A. villosum\" tak \"A. tsao-ko\" byla uspokojována farmáři žijícími ve vyšších nadmořských výškách v určitých oblastech Číny, Laosu a Vietnamu, lidmi obvykle izolovanými od mnoha jiných trhů. Z pěstění kardamomu získávali důležité přijmy. Nepál byl dříve největším světovým producentem kardamomu velkého.\n\n"}
{"id": "1234596", "url": "https://cs.wikipedia.org/wiki?curid=1234596", "title": "Mokrýš střídavolistý", "text": "Mokrýš střídavolistý\n\nMokrýš střídavolistý (\"Chrysosplenium alternifolium\") je vytrvalá, křehká, vlhkomilná, planě rostoucí rostlina. Je jedním ze dvou druhů rodu mokrýš známých z české přírody, kde je původním druhem a poměrně hojně rozšířenou bylinou. Vyskytuje se hlavně na zamokřených místech nevhodných pro pěstování užitkových plodin a není považován za plevelnou nebo ohroženou rostlinu, je mu proto věnována malá pozornost.\n\nRoste hlavně v Evropě, jeho areál se rozprostírá se z východní Francie na západě až po Ural na východě, z jihu je ohraničen Apeninským poloostrovem a Balkánem, ze severu jihem Skandinávie; vyskytuje se také na Kavkaze. V České republice je poměrně hojný, roste od nížin do podhůří, v horách řidčeji.\n\nPreferuje úživné a trvale vlhké půdy, roste na silně vlhkých stanovištích, lesních prameništích, mokřadech a rašeliništích, v lužních lesích, olšinách, na březích vodních nádrží i pravidelně se rozvodňujících toků, vždy na místech s vysokou hladinou podzemní vody.\n\nTento hemikryptofyt vyrůstá již brzy na jaře, nejčastěji ještě před olistěním okolních stromů. Obvykle se více rostlin vyskytuje pospolitě a kvetou již od konce března do počátku května. Plody následně rychle uzrávají a lodyhy počátkem léta již chřadnou a uvadají.\n\nVytrvalá, poněkud dužnatá, křehká bylina, vysoká do 20 cm, vytvářející velké řídké kolonie. Z dlouhého, tenkého, rozvětveného oddenku vyrůstají lysé, slabě trojhranné, nevětvené lodyhy, které mívají nejčastěji jen jeden až dva listy. Přízemní listy s dlouhými řapíky mají okrouhlou či ledvinovitou, 1 až 2,5 cm dlouhou čepel, která je na bázi hluboce srdčitá, po okraji hrubě vroubkovaná a oboustranně chlupatá. Lodyžní listy vyrůstající střídavě jsou menší, mají kratší řapíky a jejich čepel je na bázi plytce srdčitá.\n\nNa vrcholu lodyhy vyrůstají drobné, jen asi 5 mm velké, nevýrazné, oboupohlavné květy s nápadnými, žlutozelenými, listům podobnými listeny, které mají za cíl přilákat opylovače. Přisedlé květy jsou sestaveny do plochých, dvouramenných vrcholíků čítajících šest až třicet květů. Jednoduché, čtyřčetné květy mají nálevkovitý kalich tvořený čtyřmi široce vejčitými, na bázi srostlými lístky, květní koruna není vyvinutá. Spodní semeník tvořený dvěma plodolisty má jeden oddíl s mnoha vajíčky, je srostlý s miskovitou číškou a v ní je osm krátkých tyčinek s prašníky. Květy jsou nejčastěji opylovány hmyzem s krátkým sosákem (mouchy), do úvahy připadá i samoopylení. Ploidie druhu je 2n = 48.\n\nPlod je jednopouzdrá, mnohosemenná tobolka se dvěma zobánky. Otvírá se párem chlopní a obsahuje eliptická, tmavá, lesklá semena asi 0,7 mm velká. Vztyčená tobolka má po otevření miskovitý tvar a kapky deště rozstřikují drobná semena. Rostliny se šíří také vegetativně rozrůstáním tenkých oddenků.\n\nMokrýše střídavolistého si lze splést pouze s druhým zástupce rodu mokrýš rostoucím v Česku, se vzácnějším mokrýšem vstřícnolistým. Hlavním viditelným odlišením jsou u něj vstřícně vyrůstající lodyžní listy, přízemní listy s klínovitou (ne srdčitou) bázi a vytváření hustých, polštářovitých porostů.\n\n"}
{"id": "1234599", "url": "https://cs.wikipedia.org/wiki?curid=1234599", "title": "Seznam vyšších odborných škol a konzervatoří v Brně", "text": "Seznam vyšších odborných škol a konzervatoří v Brně\n\nSeznam vyšších odborných škol a konzervatoří v Brně uvádí přehled všech veřejných, církevních a soukromých vyšších odborných škol a konzervatoří v Brně. Je aktuální k říjnu 2016 a obsahuje 10 položek.\n\nZřizovatelem těchto škol je Jihomoravský kraj.\n\nZřizovatelem této školy, součásti Evangelické akademie, je Českobratrská církev evangelická.\n\n\nZřizovatelem těchto škol je Jihomoravský kraj.\n\n"}
{"id": "1234610", "url": "https://cs.wikipedia.org/wiki?curid=1234610", "title": "Grenen", "text": "Grenen\n\nGrenen je písečná naplavenina na poloostrově Skagen Odde, severně od dánského města Skagen.\n\nGrenen je často označován za nejsevernější místo Dánska (s výjimkou Faerských ostrovů a Grónska), avšak skutečný nejsevernější bod, který je o dalších 700 metrů severněji, se nachází na 2,5 kilometru vzdálené pláži Nordstrand.\n\n"}
{"id": "1234612", "url": "https://cs.wikipedia.org/wiki?curid=1234612", "title": "Labinsk", "text": "Labinsk\n\nLabinsk () je město v Krasnodarském kraji v Ruské federaci. Při sčítání lidu v roce 2010 měl bezmála třiašedesát tisíc obyvatel.\n\nLabinsk leží na pravém, východním břehu Laby, přítoku Kubáně. Od Krasnodaru, správního střediska kraje, je vzdálen přibližně 180 kilometrů východně. Nejbližší jiné město je Kurganinsk přibližně třicet kilometrů severně od Labinsku.\n\nLabinsk byl založen v roce 1841 v rámci Kavkazské války jako kozácká stanice \"Labinskaja\".\n\nZa druhé světové války byla Labinskaja od srpna 1942 do ledna 1943 obsazena německou armádou; Rudá armáda ji dobyla zpět v rámci bitvy o Kavkaz.\n\nV roce 1947 se Labinskaja stává městem a je přejmenována na Labinsk.\n\n"}
{"id": "1234615", "url": "https://cs.wikipedia.org/wiki?curid=1234615", "title": "Kamenitý potok (přítok Ohře)", "text": "Kamenitý potok (přítok Ohře)\n\nKamenitý potok je 4,5 km dlouhý potok ve Slavkovském lese v okrese Sokolov v Karlovarském kraji. Plocha jeho povodí měří 5,8 km².\n\nMístní obyvatelé však tento potok znají spíše pod názvem \"Supí potok\". Jako \"Supí potok\" je vyznačen i na mapách národního geoportálu Inspire, jeho pramen je podle těchto map zakreslen přibližně 1,3 km směrem na jihozápad, v k.ú. Hrušková.\n\nPotok pramení v nadmořské výšce 620 metrů u okraje lesa, zhruba 500 metrů západně od Nadlesí. Nejprve teče severozápadním směrem, po zhruba 200 metrech přibírá zleva menší bezejmenný potůček. Směr toku se postupně otáčí k severu, potok dále pokračuje v žulovém masivu hlubokým údolím se strmými skalnatými svahy. Pod hrázděným objektem, sídlem Městských loketských lesů, protéká menším rybníčkem a směřuje k Lokti. V Lokti se vlévá do Ohře jako její pravostranný přítok.\n"}
{"id": "1234616", "url": "https://cs.wikipedia.org/wiki?curid=1234616", "title": "Lilienfeldova cena", "text": "Lilienfeldova cena\n\nLilienfeldova cena Americké fyzikální společnosti je udělována na počest Julia Edgara Lilienfelda jednou ročně od roku 1989, s výjimkou roku 2002, kdy nebyla udělena. Cílem je rozpoznat vynikající příspěvky k teoretické částicové fyzice.\n\n"}
{"id": "1234617", "url": "https://cs.wikipedia.org/wiki?curid=1234617", "title": "Celso Grebogi", "text": "Celso Grebogi\n\nCelso Grebogi (* 27. července, 1947, Curitiba) je brazilský teoretický fyzik , který pracuje v oblasti teorie chaosu. Je jedním z průkopníků oblasti nelineárních a složitých systémů a teorie chaosu. V současné době pracuje na University of Aberdeen. Udělal rozsáhlý výzkum v oblasti fyziky plazmatu, poté se začal věnovat teorii dynamických systémů. Se svými kolegy Edwardem Ottem a Jamesem Yorkem ukázal na početním příkladu, že chaotický atraktor může konvertovat do některého z velkého množství možných časově periodických pohybů pouze malými odchylkami závislými na čase. Tento článek je považován za jedno z klasických děl v teorii řízení chaosu a jejich metoda řízení je známa jako OGY metoda.\n\nGrebogi pracoval v oblasti dynamiky nelineárních a komplexních systémů včetně chaotické dynamiky, fraktální geometrie, biologie systémů, advekce kapalin a relativistické kvantové chaotické dynamiky.\n\nGrebogi a Miguel Sanjuán z Rey Juan Carlos University ve Španělsku byli editory knihy Recent Progress in Controlling Chaos.\n\n\n"}
{"id": "1234621", "url": "https://cs.wikipedia.org/wiki?curid=1234621", "title": "Edward Ott", "text": "Edward Ott\n\nEdward Ott (* 22. prosince 1941 New York) je americký fyzik, nejvíce proslulý svými příspěvky k rozvoji teorie chaosu. Byl oceněn Lilienfeldovou cenou Americké fyzikální společnosti \"Za průkopnické příspěvky v nelineární dynamice a teorii chaosu, které jednoznačně ovlivnily řadu fyziků a vědců, kteří pracují v mnoha oblastech...\" .\n\nOtt se narodil a vyrůstal v New Yorku. Absolvoval Stuyvesant High School, bakalářský titul v oboru elektrické Inženýrství získal na Cooper Union, a doktorský titul v elektrofyzice na Polytechnickém institut v Brooklynu. Po zisku doktorátu působil jako postdoktorand v Oddělení aplikované matematiky a teoretické fyziky na Univerzitě v Cambridgi. Poté přijal místo na Cornellově univerzitě. Od roku 1979 je profesorem na Marylandské univerzitě v College Parku.\n\nPředtím než se začal zabývat chaosem a složitými systémy udělal rozsáhlý výzkum v oblasti fyziky plazmatu. Jeho práce na teorii chaosu a komplexních systémech pokrývá mnoho oblastí. Některé příklady jsou:\nNejvíce znám je Ott pro práci s kolegy Celso Grebogim a Jamesem Yorkem, kdy představili koncept řízení chaosu. Zejména prokázali, že dynamika chaotického atraktoru může být řízen pomocí malých odchylek. Klíčovou myšlenkou v této práci je, že do chaotického atraktoru je obvykle vložen nekonečný počet nestabilních periodických orbit, z nichž každá může být stabilizována malým řízením (OGY metoda), a to správným výběrem, která oběžná dráha má být stabilizována. Při 50. výročí založení uvedl časopis Physical Review Letters tuto práci jako jednu z nejzásadnějších v historii časopisu.\n\n\n\n"}
{"id": "1234626", "url": "https://cs.wikipedia.org/wiki?curid=1234626", "title": "Šťastné a veselé", "text": "Šťastné a veselé\n\nŠťastné a veselé může být název pro více filmů:\n\n"}
{"id": "1234631", "url": "https://cs.wikipedia.org/wiki?curid=1234631", "title": "Sarapul", "text": "Sarapul\n\nSarapul () je město v Udmurtsku v Ruské federaci. Při sčítání lidu v roce 2010 měl přes sto tisíc obyvatel.\n\nSarapul leží na pravém, západním břehu Kamy v povodí Volhy. Od Iževsku, hlavního města republiky, je vzdálen přibližně 66 kilometrů jihovýchodně. Bližší město je Kambarka ležící 33 kilometrů jihovýchodně od Sarapulu.\n\nPrvní písemná zmínka o Sarapulu je z roku 1596, kdy se jmenoval \"Vozněsenskoje\" (). Pozdější označení \"Sarapul\" možná pochází z čuvaštiny, ve které označuje jesetera malého.\n\nOd roku 1780 je Sarapul městem.\n"}
{"id": "1234636", "url": "https://cs.wikipedia.org/wiki?curid=1234636", "title": "Nepenthes mantalingajanensis", "text": "Nepenthes mantalingajanensis\n\nNepenthes mantalingajanensis je druh masožravé rostliny z rodu \"Nepenthes\", který byl popsán roku 2007 Joachimem Nerzem a Andreasem Wistubou. Nejbližšími příbuznými tohoto druhu jsou \"Nepenthes rajah\" z ostrova Borneo a \"Nepenthes mira\" z Filipín.\nTento druh láčkovky se vyskytuje pouze na hoře Mantalingajan na filipínském ostrově Palawan na území o rozloze okolo 16 km. Roste na zemi mezi další horskou vegetací (trávy, pěnišníky) v nadmořské výšce okolo 1 700 až 2 085 m.\n\"Nepenthes mantalingajanensis\" je popínavka, rostliny jsou vysoké 30 až 40 cm, výjimečně však i 3 metry. Válcovitý stonek má válcovitý tvar a je široký asi 1 cm. Kožovité, na půl rozdělené kopinaté listy měří 15 až 25 cm na délku a 5 až 6 cm na šířku. Rovněž láčky jsou kožovité, dosahují délky 15 až 20 cm, ve výjimečných případech až 25 centimetrů a široké jsou přibližně 8 centimetrů. Mají žlutou až světločervenou barvu. Vnitřek láček je zcela pokrytý žlázkami. Obústí je válcovité a dosahuje šířky 2 až 2,5 cm, rostou na něm žebra ve vzdálenosti 1 až 2 mm od sebe. Výrůstky z vnitřní strany obústí jsou dlouhé 2 až 4 mm, u napojení mezi láčkou a víčkem však mohou měřit až 1 centimetr. Víčko je kulaté, dlouhé asi 6 až 7 cm a pokryté žlázkami.\n\nPodobně jako všechny láčkovky je i \"Nepenthes mantalingajanensis\" dvoudomá, jedna rostlina tedy může plodit pouze samčí nebo samičí květy. Samčím i samičím květenstvím je hrozen, který roste na stonku dlouhém 30 až 35 cm a širokém 5 až 6 mm. Květy složené za čtyř oválných okvětních plátků dlouhých 3 mm a širokých 2 mm vyrůstají na menších stoncích o délce 8 až 10 mm. Plody měří 12 mm na šířku a 5 mm na délku; semena velká 3−4 mm roznáší vítr.\n\nMezinárodní svaz ochrany přírody hodnotí láčkovku \"Nepenthes mantalingajanensis\" jako málo dotčený druh a není známa žádná velká hrozba, přestože se vyskytuje na území o malé rozloze. Možné nebezpečí může představovat sběr těchto rostlin, ale vzhledem k tomu, že rostou na málo přístupném místě, nejedná se o vážnou hrozbu. Navíc je celé území, na kterém všechny láčkovky \"Nepenthes mantalingajanensis\" rostou chráněno v národním parku.\n"}
{"id": "1234641", "url": "https://cs.wikipedia.org/wiki?curid=1234641", "title": "Wiltonský koberec", "text": "Wiltonský koberec\n\nWiltonský koberec je osnovní plyš tkaný prutovou technikou. \n\nOznačení pochází od jména městečka \"Wilton\" v jihozápadní Anglii. V roce 1835 tam byla zahájena strojní výroba koberců, které měly konkurovat tzv. \"bruselské tkanině\" (s řezanými smyčkami vlasových nití z ručních stavů – vynález Francouze \"Dufossyho\" z roku 1749). \n\nPovrch wiltonského koberce může být s taženým (smyčky), řezaným vlasem nebo z kombinace obou technik. Vlasové niti jsou většinou z vlny, polyamidu nebo ze směsi obou materiálů.\nNa moderních prutových strojích se útek zanáší pružnými jehlami, pohyb útkových prutů je ovládán excentry. Vzorování se provádí zpravidla s pomocí elektronického žakárového ústrojí, vlasové niti mohou být maximálně v 5 barvách. \n\nV 21. století se s wiltonskými koberci tkanými v různých zemích na mechanických prutových tkacích strojích vybavují většinou luxusní hotely. \n\nV obchodech se nabízejí s označením “wiltonský koberec” také (levnější) výrobky tkané jako dvojplyš. \n\n"}
{"id": "1234645", "url": "https://cs.wikipedia.org/wiki?curid=1234645", "title": "Sovětizace", "text": "Sovětizace\n\nSovětizace je formování politického a kulturního života společnosti podle modelu Sovětského svazu. Znamená to zejména „vedoucí úlohu komunistické strany“ ve společnosti, tj. plné podřízení společnosti komunistické straně (tzv. diktatura proletariátu), dále zestátnění nebo združstevnění rozhodujících podniků, centralizaci a plánování společenského i hospodářského života a formování institucí, zákonů a tradic podle sovětského vzoru. Prvním státem podrobeným sovětizaci bylo Mongolsko, po druhé světové válce následovaly východoevropské země sovětského bloku (zejména Československo, Německá demokratická republika, Maďarsko, Polsko, Bulharsko a Rumunsko) a v menší míře další státy s komunistickými vládami.\n\nV Československu se výrazný vliv sovětského systému projevoval hned od obnovení samostatnosti postupným osvobozováním území od fašismu v letech 1944 až 1945. Snaha o sovětizaci se objevuje v Košickém vládním programu z dubna 1945 například v podobě znárodňování podniků, nahrazení dřívějších forem samosprávy národními výbory a především v deklaraci snahy o co nejužších vazbu na SSSR: „Vyjadřujíc neskonalou vděčnost českého a slovenského národa k Sovětskému svazu, bude vláda pokládat za neochvějnou vůdčí linii československé zahraniční politiky nejtěsnější spojenectví s vítěznou slovanskou velmocí na východě. (...) S pomocí Sovětského svazu bude dovršeno osvobození Československé republiky, aby tak s jeho oporou byla navždy zajištěna její svoboda a bezpečnost a aby za všestranné součinnosti se Sovětským svazem byl národům Československa zabezpečen pokojný rozvoj a šťastná budoucnost. Vláda bude od počátku uplatňovat praktickou součinnost se Sovětským svazem, a to ve všech směrech - vojensky, politicky, hospodářsky, kulturně“. (Košický vládní program IV.) Proto „bude z našich učebnic a pomůcek odstraněno vše, co tam bylo antisovětského, mládež bude i náležitě poučována o SSSR. Ruský jazyk bude proto v novém učebním plánu z cizích jazyků na prvním místě. A bude postaráno i o to, aby naše mládež nabyla potřebných vědomostí o vzniku, zřízení, vývoji, ekonomii a kultuře SSSR. Na univerzitách k tomu účelu budou zřízeny i nové stolice: dějin SSSR, ekonomiky SSSR a práva SSSR.“ (Košický vládní program XV.)\n\nRozhodující průlom ve směru sovětizace ovšem nastal po únoru 1948 a sovětizace společnosti byla dokončena během několika let. Gottwaldova vláda zrušila již předtím okleštěnou soutěž politických stran a na 40 let nastolila vládu Národní fronty řízené KSČ. Znárodněna nebo združstevněna byla drtivá většina výrobních kapacit, byla tvrdě pronásledována opozice a veškerý veřejný život se nuceně podrobil dohledu komunistů, kteří sami podléhali vedení z Moskvy a dozoru sovětských poradců. Pod hesly jako „Sovětský svaz náš vzor“ nebo „Se Sovětským svazem na věčné časy a nikdy jinak“ se kulturní zaměření Československa přeorientovalo na východ, ruština se stala jediným povinně vyučovaným (a často vůbec jediným) cizím jazykem na základních a středních školách a naopak tradiční vazby na západní, zejména rakouskou, německou, francouzskou a anglosaskou kulturu byly záměrně oslabovány.\n\n"}
{"id": "1234647", "url": "https://cs.wikipedia.org/wiki?curid=1234647", "title": "Divize A 1996/97", "text": "Divize A 1996/97\n\nV soubojích 32. ročníku České divize A 1996/97 se utkalo 16 týmů dvoukolovým systémem podzim - jaro. Tento ročník začal v srpnu 1996 a skončil v červnu 1997.\n\n\nPoznámky:\n\n"}
{"id": "1234650", "url": "https://cs.wikipedia.org/wiki?curid=1234650", "title": "Damad Ali", "text": "Damad Ali\n\nDamad Ali, celým jménem Silahdar Damat Ali Paša, (* 1667, İznik - † 1716) byl turecký velkovezír, generál a vojevůdce.\n\nNarodil se ve městě Nikaia (dnes İznik v Turecku), nedaleko Bursy. Jeho otec se jmenoval Haci Hüseyin. Mladý Damad Ali vystudoval internátní prestižní vojenskou školu Enderun v Istanbulu. Během panování Mustafy II. byl jmenován osobním tajemníkem sultána. V roce 1709 se zasnoubil s dcerou Ahmeta III., čímž získal titul \"damat\" (ženich) a zároveň byl jmenován druhým vezírem. Dne 27. dubna 1713 se stal velkovezírem. Krátce po svém jmenování uspěl v ratifikaci smlouvy Pruska s Ruskem, a tím zajistil severní hranici Osmanské říše.\n\nDo začátku roku 1714 se jeho pozornost přesunula na poloostrov Morea (Peloponés) v jižním Řecku, který byl v držení Benátské republiky (Svaté Ligy) od Osmanské-benátské války v roce 1699 po Karlovický mír. Turci se nikdy nesmířili s jeho ztrátou. Když Benátčané poskytli útočiště rebelům z Černé Hory a někteří jejich obchodníci byli zapojeni do sporů s tureckým loďstvem, turecká vláda toho rychle využila jako záminku k vyhlášení války. Následná kampaň v roce 1715, kterou vedl osobně sám Damat Ali, skončila ohromným úspěchem Turků, protože celý poloostrov Morea dobyli opravdu rychle a s minimálním krveprolitím v řadách turecké armády. V roce 1716 v bitvě u Petrovaradína se mu už nedařilo tak jako v Řecku. Damad Ali se postavil do čela mohutné stošedesátitisícové armády proti sdružení osmdesátitří tisícům rakousko-uherských vojáků pod velením prince Evžena Savojského. Během bitvy 5. srpna 1716 Damad Ali Paša přišel o život. Jeho hrob se nachází v Bělehradě.\n\n"}
{"id": "1234651", "url": "https://cs.wikipedia.org/wiki?curid=1234651", "title": "Televizní studio Brno", "text": "Televizní studio Brno\n\nTelevizní studio Brno je ze zákona zřízené regionální studio České televize v Brně. Vzniklo v červnu 1961 jako třetí mimopražské studio tehdejší Československé televize (po Ostravě a Bratislavě), vysílání zahájilo 6. července téhož roku živým komponovaným pořadem \"Sedmikrásky nad Brnem\". Studio sídlilo ve dvou budovách v centru města, od roku 2016 vysílá z nové budovy v okrajové městské části Brno-Líšeň. Ke konci roku 2017 mělo 239 zaměstnanců, což bylo 9,7 procent všech zaměstnanců České televize. Do gesce redakce zpravodajství Televizního studia Brno spadá rovněž krajská redakce ve Zlíně a její pracovníci.\n\nStudio nemá právní subjektivitu. Jeho ředitele však zákon opravňuje činit jménem České televize právní úkony týkající se studia včetně uzavírání smluv, a to s výjimkou nakládání s nemovitým majetkem. Ředitele volí a odvolává Rada České televize na návrh generálního ředitele celé instituce. Od roku 2014 je ředitelem Televizního studia Brno Jan Souček.\n\nZákon o České televizi ukládá studiím v Brně a Ostravě povinnost připravit denně alespoň 25 minut „regionálního vysílání zpravodajských a publicistických pořadů“. Tento závazek plní ve všední dny především podvečerní zpravodajský pořad \"Události v regionech\" vysílaný pro příslušné oblasti z Prahy, Brna a Ostravy. O víkendu pak Česká televize vysílá pořady \"Týden v regionech\" a \"Zajímavosti z regionů\". \n\nNa celoplošném vysílání se podle zákona musejí regionální studia společně podílet nejméně 20 procenty celkového vysílacího času celoplošných programových okruhů ČT, a to v měsíčním úhrnu. Podle výroční zprávy České televize za rok 2017 mělo brněnské studio v daném roce na vysílání celoplošných programových okruhů devítiprocentní podíl, pričemž nejvíce (ze 14 procent) se podílelo na programu ČT1.\n\nV Televizním studiu Brno působí tři z celkového počtu 16 tvůrčích producentských skupin (TPS), které se zabývají vývojem nových pořadů a programových formátů pro vysílání České televize. K roku 2019 v Brně pracovala TPS hrané, zábavné a dětské tvorby; TPS náboženské tvorby a TPS dokumentu a nových formátů. Činnost brněnských producentských skupin koordinuje Centrum dramaturgie TS Brno, které se rovněž věnuje dramaturgii pravidelných „běžících“ pořadů.\nV roce 2017 se Televizní studio Brno a jeho jednotlivé tvůrčí skupiny zabývaly 160 náměty, z nichž 55 bylo ke konci daného roku přijato ve stádiu vývoje a 23 již vyrobeno. Studio v daném roce připravilo celkem 573 premiérových pořadů v celkové délce 472,5 hodiny pro programové okruhy ČT1, ČT2, a ČT art.\n\n\nDo 3. října 2016 sídlilo brněnské studio ČT v centru města ve dvou blízkých, ale nepropojených objektech: v původně bytovém domě Typos s pasáží v přízemí a s bývalou vinárnou a tančírnou v podzemí v Jezuitské ulici (studia) a v budově bývalé banky v Běhounské ulici (ředitelství). Od října 2016 vysílá z nového areálu v Líšni, kde byl využit skelet opuštěné správní budovy v bývalém areálu Zetoru.\n\nDo nového sídla brněnského studia investovala Česká televize celkem 350 milionů korun, z toho 274 milionů do stavby, 32 milionů do osvětlovací techniky a 45 milionů do televizních technologií. Stavba trvala 16 měsíců. V budově jsou tři studia, z nichž jedno slouží výlučně zpravodajským a publicistickým pořadům. Největší má rozlohu 330 metrů čtverečních.\n\nBudova v Běhounské ulici byla v říjnu 2016 vydražena za 81 milionů korun, což byl více jak dvojnásobek vyvolávací ceny. V prosinci téhož roku byla za vyvolávací cenu 70,35 milionů korun vydražena i budova Typos, kterou koupila místní developerská a investiční společnost.\n\n\n"}
{"id": "1234668", "url": "https://cs.wikipedia.org/wiki?curid=1234668", "title": "Zahradnictví (filmová trilogie)", "text": "Zahradnictví (filmová trilogie)\n\nZahradnictví (2017) je filmová trilogie režiséra Jana Hřebejka. Je složena z filmů \"Rodinný přítel\", \"Dezertér\" a \"Nápadník\", které byly uvedeny během roku 2017. Jde o prequel filmu \"Pelíšky\" (1999), postavu Krause (Jiří Kodet) hraje Martin Finger. Děj vychází z příběhu rodiny scenáristy Petra Jarchovského. Film podpořil Státní fond České republiky pro podporu a rozvoj české kinematografie.\n\nPůvodně mělo jít o třídílní televizní seriál, ale televize o to neprojevila zájem. Bylo tedy rozhodnuto, že půjde o tři filmy do kin a aby bylo možné sehnat na projekt peníze, začal se materiál představovat jako prequel k \"Pelíškům\".\n\nNatáčelo se od léta 2016, např. u zámku Veltrusy, kde pro exteriérové záběry vybudovali zahradnictví. Druhý díl \"Dezertér\" se mj. natáčel také v Žatci v okolí synagogy, na rohu ulic Nádražní schody, Dlouhá a Chelčického náměstí. Celkem se točilo přes 80 natáčecích dní, natáčení bylo dokončeno na konci prosince 2016.\n\n"}
{"id": "1234670", "url": "https://cs.wikipedia.org/wiki?curid=1234670", "title": "James Holmes", "text": "James Holmes\n\nJméno a příjmení James Holmes nese více osob:\n\n"}
{"id": "1234678", "url": "https://cs.wikipedia.org/wiki?curid=1234678", "title": "XaoS", "text": "XaoS\n\nXaoS je interaktivní program pro zobrazování fraktálů. Umožňuje uživateli spojitě přibližovat a oddalovat zobrazený fraktál v reálném čase.\n\nXaoS je licencován pod GPL. Program je víceplatformní, a dostupný pro různé operační systémy, včetně GNU/Linuxu, Windows, Mac OS X, BeOS a dalších.\n\nXaoS umí zobrazit Mandelbrotovu množinu (s mocninou 2, 3, 4, 5 a 6), Octo fraktál, tři typy Barnselyho fraktálů, fraktál Newton (řádu 3 a 4), fraktál Phoenix a Magnet (1 a 2). XaoS může zobrazit Juliovu množinu z vybraných částí fraktálu a také umožňuje zadání vlastních vzorců.\n\nXaoS je schopen zobrazovat fraktály jako ASCII art pomocí knihovny AAlib což, v kombinaci s nástroji pro sestavování softwaru od GNU, umožňuje ho provozovat téměř kdekoli.\n\nV balíčku je zahrnuta interaktivní nápověda a animovaný úvod do problematiky fraktálů. Úvod je rozdělen do desíti kapitol podle dostupných vzorců a jejich vlastností.\n\n"}
{"id": "1234689", "url": "https://cs.wikipedia.org/wiki?curid=1234689", "title": "Extreme Euro Open", "text": "Extreme Euro Open\n\nExtreme Euro Open je střelecký závod IPSC level III. Závod se koná každoročně v červnu na střelnici v Hodonicích u Znojma. Pořadatelem je firma Extreme Gun Group a střelecký klub Extreme Squad. \n\nEEO je rozdělen na předzávod a hlavní závod. Předzávod střílí rozhodčí a zástupci sponzorů. \n\nHlavní závod probíhá tři dny (čtvrtek, pátek a sobota) a střílí se v dopoledních a odpoledních směnách. V neděli po hlavním závodě se koná závěrečný ceremoniál s vyhlášením výsledků a tzv. Shoot-off, který byl pro zatraktivnění závodu v roce 2015 změněn na Super 6. Je vybráno šest nejlepších střelců a střelkyň v každé divizi, kteří střílejí tři vybrané situace. \n\nŘeditelem a zakladatelem závodu je Lubor Novák. Šéfem statistiky je každoročně Wieslaw Geno Sioda (Polsko).\n\nPrvní závod se uskutečnil v červnu 2008. Celkově bylo zaregistrováno 590 střelců, kteří odstříleli celkem 30 situací. Druhý závod již s názvem CZ Extreme Euro Open proběhl v roce 2009. Zaregistrovalo se 617 střelců, pro které bylo připraveno 30 situací. V roce 2010 byl třetí ročník závodu, na který se registrovalo 625 střelců. Postaveno bylo 32 situací. Pro první tři ročníky byl rangemaster Barry Bollard (Spojené království). Čtvrtý ročník se uskutečnil až v roce 2012. Registrovalo se 635 střelců, kteří stříleli 32 situací. Pro tento ročník byl rangemaster Zoran Stamenkovic (Srbsko). V roce 2013 se na Extreme Euro Open registrovalo 796 střelců, kteří stříleli na 30 situacích. Od tohoto ročníku je rangemaster Johann Kurz (Německo). Na šestý ročník v roce 2014 se přihlásilo 946 střelců a rozhodčích a stejně jako v dalších letech stříleli na 30 situacích. V roce 2015 bylo přihlášeno 1017 střelců. V pořadí osmý a zatím poslední závod byl v červnu 2016. Do něhož se registrovalo 1047 střelců a rozhodčích ze 47 států světa. \n\nStřelnice Hodonice je situována 12 kilometrů jihovýchodně od Znojma. Střelnici vlastní Klub IPSC Znojmo. Střelnice je více než 550 metrů dlouhá a je jednou z největších venkovních střelnic v Evropě. \nKomplex bývalé pískovny byl přestavěn v devadesátých letech na střelnici s 28 boxy. Nachází se zde parkoviště pro více jak 100 aut, budova pro statistiku, sanitární zařízení, prostor pro CHRONO a SA.\nStřelnice je využívána pro firemní akce, tréninky a výuku střelby. Kromě závodu EEO se zde konají další střelecké akce: Mistrovství ČR v pušce nebo Superliga ČR.\n\n"}
{"id": "1234692", "url": "https://cs.wikipedia.org/wiki?curid=1234692", "title": "Oravcová", "text": "Oravcová\n\nNázev Oravcová má více významů:\n\n\n\n"}
{"id": "1234694", "url": "https://cs.wikipedia.org/wiki?curid=1234694", "title": "Jakub Hlaváček", "text": "Jakub Hlaváček\n\nJakub Hlaváček (* 4. července 1982) je český bouldrista a bývalý reprezentant ve sportovním lezení, mistr a vicemistr ČR v boulderingu. Vicemistr ČR a vítěz Českého poháru v lezení na obtížnost. V Česku patří mezi nejvyšší závodníky, jeho výška mu občas pomáhá dosáhnout na další chyty v cestách, někdy mu ale neumožňuje naskládat se do krkolomných pozic.\n\n\n\n\n\n"}
{"id": "1234695", "url": "https://cs.wikipedia.org/wiki?curid=1234695", "title": "Oľšavec", "text": "Oľšavec\n\nNázev Oľšavec má více vodních toků:\n\n"}
{"id": "1234696", "url": "https://cs.wikipedia.org/wiki?curid=1234696", "title": "Hugh Low", "text": "Hugh Low\n\nSir Hugh Low, GCMG (10. května 1824 – 18. dubna 1905) byl britský koloniální admistrátor a přírodovědec. Po dlouhém působení v různých koloniálních úřadech v Labuanu se stal prvním úspěšným britským administrátorem na Malajském polooostrově. Jeho metody se staly modelem pro jeho následovníky. V roce 1851 vykonal první zdokumentovaný výstup na Kinabalu. Nejvyšší vrchol masivu i hluboká soutěska na úbočí hory nesou Lowovo jmeno.\n\nLow se narodil v Upper Claptonu v Anglii jako syn skotského zahradníka, také Hugha. Již v raném věku získal botanické zkušenosti díky práci v rodinném zahradnictví. Ve 20 letech jej otec vyslal na sběratelskou expedici do jihovýchodní Asie. Nejprve se usadil v Singapuru, brzy se však přidal k „bílému rádžovi“ Jamesi Brookeovi na Sarawaku. V následujících měsících se natolik dobře seznámil s prostředím na Sarawaku, že při návratu domů o tom sepsal knihu. Roku 1847 byl Brooke jmenován guvernérem nově ustanovené briské kolonie na Labuanu a generálním guvernérem Bornea. Lowa jmenoval svým koloniálním sekretářem (1848–1850) a Williama Napiera svým zástupcem. Low a Napierova dcera zpět na dalný východ dorazili společně roku 1948. Ihned po příjezdu do Singapuru uzavřeli sňatek. V Labuanu získal Low zkušenosti s administrativou, naučil se plynně malajsky a upevnil svou pověst jako přírodovědce, přestože měl spory s Jamesem Motleym. V letech 1850–1877 byl magistrátním úředníkem. Právě z Labuanu uskutečníl své tři výpravy na Kinabalu, první v roce 1851, duhou a třetí spolu se Spenserem St. Johnem, generálním konzulem Bruneje, v roce 1858.\n\nV dubnu 1877 byl Low přeložen na Malajský poloostrov a stal se čtvrtým Residentem Peraku (1877–1889). Podle podmínek Smlouvy z Pangkoru byl Resident poradcem, jehož rozhodnutí byla závazná ve všech věcech s výjimkou víry a daní. První Resident byl v roce 1874 zavražděn, což vedlo k válce, po které téměř všichni vyšší malajští hodnostáři byli mrtví či v exilu. Lowowo jmenování se stalo znamením návratu k civilním pořádkům.\n\nBěhem prvního roku v úřadě (1877) zavedl princip, podle kterého majitelé území s doly, pokud nechtěli o svůj majetek přijít, museli zajistit, aby jejich země byla obhospodařována. Během osmi let se dočkal zrušení otroctví na území státu. V roce 1885 byl u založení první železnice na Malajském poloostrově, z Taipingu do Port Weldu (dnes Kuala Sepetang).\n\nJeho 12 let v Peraku prošlo ve znamení míru. Založil státní radu, kterou tvořili nejvýznamnější malajští, čínští a britští hodnostáři. Byl velmi úspěšný při zapojování místních vůdců do nejrůznějších úrovní své politiky.\n\nNapříklad udržoval přátelství s čínským těžařským magnátem Chung Keng Queem, který byl jeho důvěrníkem. Další čínské těžaře přesvědčil, aby používali moderní briské vybavení, když s ním nejprve nechal experimentovat právě Qeeho. Jejich přátelství bylo tak blízké, že když byl v roce 1891 byl Qee kritizován v článku v Harpers Magazine, Low napsal šefrédaktorovi dopis, aby uvedl věc na pravpu míru.\n\nBlízce spolupracoval s rádžou Yusefem (rádža Muda) a rádžou Drisem (pozdější sultán Idris) na obnovení pořádku, splatil státní dluh 800 000 koloniálních dolarů („Straits Dollars“) a obnovil důvěru v britský residentský systém.\n\nKromě úspěchů v administrativě se Low rovněž podílel na experimentech s výsadbou a pěstováním různých tropických plodin jako kaučukovníku, kávovníku, čajovníku a pepřovníku. Počátky pěstování kaučukovníku v Malajsii jsou spojovány právě s Lowem. V roce 1882 zasadil semena a vypěsoval sedm stromů v zahradách v Kuala Lumpuru.\n\nLow rovněž pomohl založit \"Journal of the Straits Branch of the Royal Asiatic Society\". Za své zásluhy o impérium byl opakovaně oceněn Řádem sv. Michala a sv. Jiří, nejprve v roce 1879 jako rytíř (\"Companion\"), v roce 1883 jako rytíř-komandér (\"Knight Commander\") a v roce 1889 jako nositel velkokříže (\"Knight Grand Cross\"). Je často považován za prvního úspěšného britského administrátora na Malajském poloostrově, jehož metody se staly modelem pro další britské koloniální operace v celé jihovýchodní Asii.\n\nNa post Residenta Peraku rezignoval Low v roce 1889. Přebytek rozpočtu jeho úřadu v té době činil 1,5 milionu koloniálních dolarů.\n\nHogh Low zemřel 18. dubna 1905 v Alessiu v Itálii.\n\nPo Hughu Lowowi nese jméno řada rostlinných i živočišných druhů:\n\nRostliny\n\nOrchideje\n\nSavci\n\nHmyz\n\nMísta\n\n"}
{"id": "1234725", "url": "https://cs.wikipedia.org/wiki?curid=1234725", "title": "Lesák skladištní", "text": "Lesák skladištní\n\nLesák skladištní (\"Oryzaephilus surinamensis\") je štíhlý plochý brouk se šesti zoubky na každé straně štítu, barvy od hnědočervené – světle hnědé až tmavohnědé. Krovky má zbrázděné, vzadu zaokrouhlené, vpředu zaúhlené, na bocích předohrudi jsou výrazné zoubky. Jeho larva má na hřbetě prvních tří článku dvě hnědé skvrny, tělo je řídce porostlé chloupky, barvy bílé až žluté se žlutohnědou hlavou. Je velmi pohyblivá. Velikost larvy se pohybuje od 2,9 – 3,8 mm, velikost dospělce 2,5–3 mm.\n\nVývoj s proměnou dokonalou: z vajíčka 22 dní, larva má stádium 40 dní, kukla 20 dní při 18 °C. Průměrný vývoj trvá 80 dní, při teplotě 35 °C se vývoj urychluje až na 21 dní. Pod 18 °C se vývoj téměř zastavuje. Dospělec se dožívá až 12 měsíců. Je odolný proti nízkým do −14 °C i vysokým teplotám do +52 °C, které přežije po několik hodin. Samice klade 200 až 350 podlouhlých, lesklých, bílých vajíček za rok volně do přírody nebo přímo do potravin. Během roku může mít ve skladech 2 až 7 generací. Vhodné podmínky jsou v rozmezí teplot 20 °C až 35 °C.\n\nV přírodě se vyskytují pod kůrou stromů, kde se živí lýkem. Nejčastěji se vyskytuje především ve skladech, silech a v domácnosti v potravinách. Lesák skladištní je nebezpečný invazivní škůdce, který dovede proniknout velice malými skulinami, proniknout do uzavřených obalů (larvy se dovedou prokousat skrz igelitový nebo papírový obal). V napadeném zboží (potravině) se velmi rychle množí a šíří. Živí se především obilím, moukou a moučnými výrobky (těstoviny, sušenky, pečivo, atd.), rýži, olejnatými semeny, luštěniny. Napadá i sušené ovoce, tabák, čaje, čokoládu nebo i sušené maso nebo koření. Napadá obilniny poškozené pilousi. V obilních skladech může zapříčinit ohniska záhřevu.\n\nV domácnostech uchovávat potraviny ve skleněných nebo porcelánových dobře uzavřených obalech (nádobách). Udržovat čistotu ve skladovacích prostorách, občas je vyčistit horkou vodou nebo parním čističem. Napadení potraviny beze zbytku zničit. Skladovací prostor vymýt a ošetřit chemickými přípravky proti hmyzu. Obaly nenapadených potravin zkontrolovat (záhyby, škvíry spojů). Je možné likvidovat lesáka lesního zmrazením potravin pod −20 °C po dobu 7 dní nebo zahřátím na +60 °C po dobu jedné hodiny.\n\nVe skladech se likviduje mechanicky pročištěním skladovaného zboží nebo jeho úplnou likvidací. Skladové prostory s mohou ošetřit fyzikálně – sníženou teplotou na −20 °C po dobu 7 dní nebo teplotou +60 °C po dobu 1 hodiny. Chemicky ošetřením reziduálními chemickými prostředky nebo fumigací.\n\nS lesákem skladištním se obvykle vyskytuje i lesák moučný (\"Cryptolestes ferrugineus\").\n\n"}
{"id": "1234726", "url": "https://cs.wikipedia.org/wiki?curid=1234726", "title": "Sierre", "text": "Sierre\n\nSierre, německy \"Siders\", je město v okrese Sierre v kantonu Valais. Je situováno na francouzsko-německé jazykové hranici kantonu Valais. Je jedním ze tří oficiálně dvojjazyčných měst ve Švýcarsku. Na jih od města je situován silniční tunel Sierre, otevřený v roce 1999.\n\nOblast byla osídlena již v neolitu a v době bronzové. Osada na místě dnešního Sierre byla založena pravděpodobně roku 515. V tomto roce přenechal burgundský král Sigismund (Zikmund) zdejší statky jako léno opatství Saint-Maurice. První písemná zmínka o osadě Sidrium pochází z roku 800. Až do 11. století bylo Sierre lénem sionských biskupů. V roce 1179 je osada označována Sirro.\n\nNa počátku 20. století se Sierre stalo ekonomicky významným díky tavení hliníku. V roce 2007 vznikla aglomerace Sierre a Crans-Montana.\n\nPřímo nad Sierre se nachází sjezdovky známého areálu Crans-Montana.\n\n\n\n"}
{"id": "1234733", "url": "https://cs.wikipedia.org/wiki?curid=1234733", "title": "Novohorský potok", "text": "Novohorský potok\n\nNázev Novohorský potok má více vodních toků:\n\n"}
{"id": "1234734", "url": "https://cs.wikipedia.org/wiki?curid=1234734", "title": "Stát Řádu německých rytířů", "text": "Stát Řádu německých rytířů\n\nStát Německého řádu (německy \"Staat des Deutschen Ordens\", latinsky \"Civitas Ordinis Theutonici\"), také označovaný jako Německý řádový stát (německy \"Deutschordensstaat\" či zkráceně \"Ordensstaat\" – tj. Řádový stát) nebo nepřesně „Pruský řádový stát“ (podle jména země, ve které vznikl), zastaraleji „Řádová země Prusy“, byl v dobách středověku rozlehlý teokratický stát církevního Řádu německých rytířů v zemích Pobaltí a s centrem v Prusku.\n\nStátní útvar byl dobře organizovaný a hospodářsky prosperující, spravovaný ve formě teokratické volené monarchie. Vládnoucí třída i vůdčí vojenská síla byla tvořena šlechtici převážně německého původu – členy Řádu německých rytířů, rytířsko-vojenského řádu katolické církve. Hlavou této instituce (i zároveň státu) byl doživotně volený velmistr a jejím primárním posláním byl boj proti nevěřícím. Jak naznačují štědré výnosy i podpora evropských panovníků, řád se těšil z podpory panovníků Západu a tedy i neustálého přísunu nových dobrovolníků. Do jeho řad mohli vstupovat nejen šlechtici německého původu, ale prakticky každý, kdo pocházel z německých zemí, nebo jen alespoň ovládal německý jazyk, který byl úřední řečí řádu. Zájemci sice při vstupu do řádu odevzdávali organizaci svůj majetek a podrobovali se přísné řádové řeholi, ale bylo také možné se k službě řádu zavázat jen dočasně coby „host“ řádu, což bylo pro mnohé západní šlechtice vítanou příležitostí, kterak získat bojové zkušenosti a třeba i majetek v podobě válečné kořisti. Díky těmto vlastnostem a výhodám řád neustále rostl.\n\nPodobným způsobem si počínaly i jiné katolické řády disponující vojenskou mocí. Rovněž Řád johanitů, který se usídlil na ostrovech Rhodu a později na Maltě, odkud vešli ve známost jako maltézští rytíři. Za zmínku stojí rovněž Řád templářů, který byl však roku 1312 papežskou bulou rozpuštěn. Úspěchu Řádu německých rytířů významně přispěl také Řád mečových bratří, který operoval ve východním Pobaltí a kde budoval svůj vlastní řádový stát, když později došlo ke sloučení obou rytířských řádů a jejich řádových států. Mečoví bratři se začlenili do Řádu německých rytířů jako jejich podřízená tzv. livonská větev, což německé rytíře významně posílilo. Druhý řádový stát, který spravoval Livonský řád v konfederaci s arcibiskupstvím v Rize a dalšími biskupstvími, se nazýval Terra Mariana, a rozkládal se na území dnešního Lotyšska a Estonska.\n\nPo neúspěšných pokusech řádu získat pro sebe svrchované území, kdy byl roku 1225 vyhnán z oblasti Sedmihradska uherským králem Ondřejem II., se řád chopil nové příležitosti. Na přelomu let 1225/1226 jej do Polska pozval mazovský kníže Konrád a nabídl mu odměnou za ochranu prusko-mazovského pohraničí državu chełmiňské země, s podmínkou zachování knížecí svrchovanosti nad tímto územím. Konrád byl plně rozhodnut získat pomoc od řádu při obraně svého území, které se mu nedařilo ochránit před nájezdy pohanských Prusů a dalších pobaltských kmenů. Potvrdil proto držbu pohraničních území včetně těch, která měla být dobyta na Prusích, avšak již roku 1226 udělil císař Fridrich II. v tzv. Zlaté bule z Rimini německým rytířům právo si pro sebe uzurpovat východní země a poté roku 1234 na základě zfalšovaného rukopisu (tzv. krušvický falsifikát) papež Řehoř IX. přiznal řádu svrchovanost na územích Konráda Mazovského.\n\nPrusko té doby byla převážně zalesněná a bažinatá země, na svou dobu poměrně zaostalá, obývaná roztroušenými a politicky nejednotnými baltskými kmeny, ale nacházející se ve výhodné blízkosti Baltského moře a výnosných obchodních tras. Jen málokdo mohl tušit, že z malé nevýrazné vojenské organizace se v průběhu několika let stane významná vlivná vojenská a politická síla, která bude soupeřit s okolními vladaři. Krátce po dobytí Pruska následovalo i obsazení sousedního Pomořanska, které s úmyslem ochromit vzmáhající se řád, podporovalo na řádovém území vzpoury pohanských Prusů.\n\nNěmečtí rytíři na dobytém území vybudovali rozvinutou infrastrukturu s dominantní sítí vojenských sídel a hradů po vzoru křižáckých držav ve Svaté zemi, odkud řád pocházel a kde původně také působil. Ve snaze si porobit místní pohanské obyvatelstvo a donutit je přijmout křest (což se dařilo jen obtížně), přivedl řád na své území množství německých osadníků a Pobaltí bylo postupně germanizováno (tím rovněž byly položeny i základy pro zrod budoucího německého státu v Prusku). Původní pobaltské obyvatelstvo bylo postupně asimilováno a jeho kultura a jazyk zanikly.\nPo dobytí pruského a pomořanského území se agrese řádu obrátila proti pohanské Litvě a pravoslavným ruským knížectvím, jejichž obyvatelé byli považováni z katolického hlediska za heretiky či schizmatiky, později také proti katolickému Polsku, které udržovalo blízké spojenectví s dosud nepříliš christianizovanou Litvou. Řád přišel podpořit v letech 1254-1255 také český král Přemysl Otakar II. vojenskou výpravou do Litvy a spolu s ním se vydalo i mnoho členů české vysoké šlechty. Tato výprava byla úspěšná a krátce po ní byl založen hrad, pojmenovaný na Přemyslovu počest Königsberg (Královec).\nPůsobiště německých rytířů se ve 13. století plně přesunulo do východního Pobaltí, kde řád postupně založil větší počet hradů a měst. Kolem roku 1274 byl vybudován hrad Marienburg (dnes Malbork v Polsku), v jehož podhradí vznikla osada, která brzy získala městská práva. Roku 1309 se Marienburk stal sídlem velmistra řádu. V témže roce řád obsadil Východní Pomoří, čímž se dostal do konfliktu s Polskem. Spor se v roce 1321 dostal až k papežskému soudu, který řád prohrál, ale území Polsku nevrátil. Úplatkem řád přesvědčil francouzského krále, aby vymohl na papeži zrušení rozsudku. Z ohledu na to, že v té době papež byl v tzv. Avignonském zajetí, tak ustoupil a rozsudek zrušil. V roce 1330 řád zaútočil na Polsko a zpustošil Kujavy a Velkopolsko. V roce 1331 byla řádová vojska zastavena v bitvě u vesnice Płowce. Od těchto událostí se jedním z hlavních politických cílů Polska stalo zničení řádu v Prusku.\n\nVelký zájem projevoval Řád německých rytířů o Žmuď (Žemaitsko), území litevských Žemaitů, které bylo vklíněno mezi území řádových států. V polovině 13. století ovládl část Žmudi první známější představitel litevského státu kníže Mindaugas. Když se však proti němu začala formovat koalice Řádu německých rytířů, podmaněných žemaitských knížat a Jatvingů, souhlasil Mindaugas s přijetím křesťanství a odstoupením Žmudi Řádu německých rytířů. Jakmile se však řád pokusil převzít Žmuď do své moci, utrpěl roku 1260 těžkou porážku u Durbe. Mindaugas svoje kontakty s německými rytíři přerušil, vrátil se k pohanským kultům, ale o ovládnutí Žmudi se již nepokoušel. Ta se později stala objektem soustředěné křižácké expanze. Z jedné strany na ni útočili řádoví rytíři z Prus, z druhé strany livonská větev řádu, která právě opanovala území Zemgalů.\n\nNejvětšího rozmachu se řád dočkal za velmistra Winricha von Kniprode v letech 1351-1382, od té doby začal už jen pouze slábnout. Roku 1386 došlo v důsledku uzavření smlouvy v Krevě k vytvoření personální unie Polska a Litvy a k christianizaci Litevců. Jedním z důvodů bylo spojenectví proti řádu a němečtí rytíři navíc ztratili ideologický důvod k agresi na litevské území. Situace zneužil bratranec polského krále a litevského velkoknížete Vladislava II. Jagella Vytautas a uzavřel roku 1398 na ostrově Salinu tajnou smlouvu s řádem. Jejím cílem bylo osamostatnění Litvy. Za to se musel vzdát ve prospěch řádu Žmudi. Paktování se s řádem proti příbuzným nebylo v litevské vládnoucí dynastii Jagellonců během bojů o moc nic neobvyklého. Krátce nato zahájili křižáci dobývání Žmudi. V zemi však vypuklo roku 1401 proti dobyvatelům povstání, které podpořil a možná i inspiroval Vytautas. Na podzim se rozhořela válka mezi řádem a Litvou, v níž nebyla litevská strana navzdory polské pomoci úspěšná. Do konfliktu se vmísil římský papež Bonifác IX. a zprostředkoval roku 1404 uzavření míru, jímž byla Žmuď přiřčena řádu.\n\nRoku 1409 vypuklo na Žmudi další rozsáhlé povstání proti řádu, které se Vytautas opět rozhodl podpořit. Řád doufal, že v konfliktu, který byl nevyhnutelný, zachová Polsko neutralitu, ale Jagiello vstoupil do tzv. velké války po boku Litvy. Boje probíhaly na polském a pruském území a vyvrcholily 15. července 1410 katastrofální porážkou řádu u Grunwaldu (Tannenbergu, litevsky Žalgiris). Valná většina řádových rytířů včetně velmistra Ulricha von Jungingen našla v bitvě smrt. Poté vstoupili do války také livonští rytíři. Příznivou okolností pro řád německých rytířů byly značné rozpory, které existovaly mezi jeho protivníky. Počátkem roku 1411 byl uzavřen první toruňský mír. Řád se musel vzdát Žmudi, která se tak stala součástí litevského velkoknížectví, a Dobrzyňska, jež získalo Polsko. Kromě toho musel polské straně zaplatit vysoké kontribuce jako výkupné za zajaté členy řádu. Soudí se však, že to, co Polsko a Litva získaly na základě mírového ujednání, neodpovídalo vojenskému významu grunwaldského vítězství.\n\nDalší porážka čekala slábnoucí řád v třináctileté válce s pruskými městy a Polskem, která probíhala v letech 1454-1466. Poté byl uzavřen tzv. druhý toruňský mír, podle jehož ustanovení Polsku připadly tzv. Prusy královské (Východní Pomoří nebo pozdější Západní Prusko), s Marienburgem, který byl dosud sídelním městem velmistra řádu, Gdaňskem, Toruní a Elblagem. Hlavním městem zbývajícího řádového území, tzv. Prus křižáckých, a sídlem velmistra se poté stal Königsberg (Královec, založený Přemyslem Otakarem II.) Samotný řádový stát se stal polským lénem. Na počátku XVI století došlo k další roztržce mezi řádem a Polskem. Nový velmistr řádu Fridrich von Wettin odmítl složit vazalskou přísahu polskému králi. Nová válka nevypukla jedině díky změnám na polském trůně a následné smrti velmistra. Poslední velmistr řádu Albrecht Braniborský přijal roku 1525 luteránskou reformaci a prohlásil se za světského vládce dosud řádového území. Albrecht jako vládce tzv. Prus knížecích složil v roce 1525 vazalskou přísahu polskému králi.\n\nPo sekularizaci území pruského státu bylo sídlo řádu poté přeloženo do Mergentheimu v německém Württembersku (a mezi jeho velmistry patřilo až do první světové války mnoho příslušníků habsburské dynastie).\n\n\n"}
{"id": "1234738", "url": "https://cs.wikipedia.org/wiki?curid=1234738", "title": "Northrop Grumman MQ-8C Fire Scout", "text": "Northrop Grumman MQ-8C Fire Scout\n\nNorthrop Grumman MQ-8C Fire Scout je bezpilotní jednomotorový vrtulník vyvíjený americkou korporací Northrop Grumman pro US Navy. Vrtulník vznikl na základě osvědčeného typu Bell 407. Oproti původní verzi Northrop Grumman MQ-8 Fire Scout dosahuje ve všech ohledech vyšších výkonů. Mezi jeho hlavní úkoly bude patřit průzkum a řízení palby námořních, pozemních i leteckých sil. Operovat bude především z torpédoborců, fregat a plavidel kategorie Littoral Combat Ship.\n\nBezpilotní průzkumný systém MQ-8C Fire Scout byl vyvinut společností Northrop Grumman na základě osvědčeného komerčního vrtulníku Bell 407. Dosahuje výrazně vyšších výkonů, než základní model MQ-8B, který byl odvozen od lehkého typu Sikorsky S-333. Obě verze ovšem sdílí řídící systém, senzory a řadu dalších komponentů (např. 97% softwaru).\n\nRoku 2012 Northrop Grumman získal nejprve zakázku na stavbu dvou prototypů a šest předsériových kusů, v dubnu téhož roku zvýšenou o dalších šest strojů na celkových 14. Výroba typu probíhá od roku 2013. Kostry vrtulníku jsou vyráběny továrnou Bell v Mirabel v Québecu a dokončovány továrnou koncernu Northrop Grumman ve státě Alabama. Tam jsou mimo jiné instalovány senzory, elektronika a přídavné nádrže.\n\nPrvní prototyp MQ-8C námořnictvo převzalo v červenci 2013. První vzlet prototypu proběhl 31. října 2013 na námořní základně Ventura County v Point Mugu v Kalifornii. V září 2016 námořnictvo objednalo dalších 10 vrtulníků MQ-8C.\n\nNámořní zkoušky tohoto typu úspěšně proběhly roku 2018 na palubě plavidla USS \"Coronado\" (LCS 4). Přijetí do služby je plánováno na rok 2018, přičemž typ se má doplňovat s vrtulníky MH-60S/R.\n\nPočátečních operačních schopností typ dosáhl 28. června 2019.\n\nÚdaje podle \n\n"}
{"id": "1234746", "url": "https://cs.wikipedia.org/wiki?curid=1234746", "title": "Národní park Lassen Volcanic", "text": "Národní park Lassen Volcanic\n\nNárodní park Lassen Volcanic (anglicky \"Lassen Volcanic National Park\") je národní park na severovýchodě Kalifornie, ve Spojených státech amerických. Leží v okresech Shasta, Lassen, Plumas a Tehama. Dominantou národního parku je vulkán Lassen Peak, největší sopečný dóm na světě.\nLassen Peak je součástí Kaskádového pohoří, tvoří jeho nejjižnější část. Oblast je vulkanicky aktivní, jsou zde fumaroly a termální prameny.\nNa území parku jsou zastoupeny všechny typy vulkánů - štítové vulkány, kónické vulkány i stratovulkány.\n\nNárodní park vznikl v roce 1916. Lassen Peak (3 187 m) je nejvyšším vrcholem národního parku. Vulkán během posledních 300 let vybuchl několikrát, své nejaktivnější období měl mezi léty 1914 a 1921. Během roku 1914 došlo ke 150 erupcím. Láva sestupující z hory způsobila v okolních údolích záplavy bahna a kamení. Na konci května 1915 došlo k masivnímu sopečnému výbuchu. Oblak kouře dosáhl výšky až 11 kilometrů. O několik dní později vlna horkého vzduchu a páry smetla vše v okolí 5 kilometrů.\n\nNa území parku se vyskytuje 779 druhů rostlin.\n\nFaunu tvoří jelenci ušatí, medvědi baribalové, kojoti, rysy červení, poletušky severní nebo pišťuchy pika.\n\nStředem parku prochází 27 km dlouhá turistická stezka. Tato trasa je součástí dálkové turistické stezky \"Pacific Crest National Scenic Trail\", která vede z Kanady až na jih Kalifornie.\n"}
{"id": "1234747", "url": "https://cs.wikipedia.org/wiki?curid=1234747", "title": "Stoka (přítok Ohře)", "text": "Stoka (přítok Ohře)\n\nStoka je 12,9 km dlouhý potok ve Slavkovském lese v okrese Sokolov v Karlovarském kraji. Plocha jeho povodí měří 66,8 km².\n\nCelý tok se nachází v Chráněné krajinné oblasti Slavkovský les. Potok pramení v nadmořské výšce 770 metrů přibližně 1 km západně od Krásna. Nejprve teče východním směrem, po zhruba 1 kilometru se do něj zprava vlévá Dlouhá stoka. Potok přitéká do historického důlního revíru, ve kterém se po dobu několika století těžila nejprve cínová, později i wolframová ruda.\nProtéká Krásnem, obtéká bývalý důl Vilém, v jehož areálu se nachází Hornické muzeum Krásno a okolo propadliny cínového ložiska Schnödův peň pokračuje podél silnice II/209 do Horního Slavkova. U historického centra města se mění směr toku na severozápadní. Potok teče podél silnice, pod Horním Slavkovem přibírá důlní vody z dědičné štola Kašpara Pfluga. Pokračuje kolem kdysi slavné porcelánky Haas & Czjzek, první manufaktury na výrobu porcelánu v Čechách. Nedaleko odbočení silnice do Nadlesí se do potoka vlévá Čistý potok. Hlubokým údolím, lemovaným strmými svahy, dospěje potok do Lokte. Zde se vlévá jako pravostranný přítok do Ohře na jejím 185 říčním kilometru.\n\n\n"}
{"id": "1234748", "url": "https://cs.wikipedia.org/wiki?curid=1234748", "title": "Weilburg", "text": "Weilburg\n\nWeilburg je město v německé spolkové zemi Hesensko. S počtem obyvatel jde o třetí největší město v zemském okrese Limburg-Weilburg. Větší jsou jen Bad Camberg a Limburg an der Lahn.\n\nMěsto leží v údolí řeky Lahn mezi pohořími Westerwald a Taunus, nedaleko místa, kde se říčka Weil vlévá do Lahn. Přibližně 80 km severovýchodně od Weilburgu se nachází Koblenz. Město na severu sousedí s obcemi Merenbergem a Löhnbergem. Na východě je pak město Braunfels a na jihu obce Weilmünster a Weinbach a město Runkel. Na západě sousedí s obcí Beselich. Město se skládá z více částí: samotného Weilburgu, kde ale žije pouze okolo 40 % celkové populace, a dalších okrajových částí, kterými jsou Ahausen, Bermbach, Drommershausen, Gaudernbach, Hasselbacha, Hirschhausen, Kirschhofen, Kubach, Odersbach a Waldhausen.\n\nNejstarší pozůstatky dokládající existenci osídlení na území dnešního Weilburgu pochází z doby Laténské kultury. Vůbec první zmínka o obci pochází ze zápisu v kronice roku 906, kdy se benediktinský opat Regino z Prümu zmínil o obci jménem \"Wilineburch\". O šest let později východofranský král Konrád I. Mladší zakládá na území dnešního Weilburgu kostel a opatství. Kostel byl založen na strategickém místě, čímž se stal zastávkou na trase \"Hohe Straße\", která spojovala Kolín, Frankfurt, Flandry a západní Čechy.\n\nMezi lety 993 až 1062 byla obec kousek po kousku prodávání biskupství Worms. Přibližně roku 1225 ale biskup z Worms odkázal celou obec rodu Nasavských, kteří místo značně zrenovovali. Hrabě Jan I. Nasavský se zde roku 1355 usadil a nechal vybudovat opevnění a hrad. Roku 1539 pak nechal vystavět kamenný most přes reku Lahn.\n\nI nadále sloužil Weilburg jako sídlo Nasavských a to po několik staletí. Významnějším držitelem byl například hrabě Jan Arnošt (1664-1719), který město zrekonstruoval, nechal postavit park a hrad zrenovoval na zámek. Weilburg se tak stal příkladným městem pro dobu absolutismu. Od roku 1806 bylo město centrem nově vytvořeného vévodství Nasavska. Teprve roku 1816 přesunul Vilém Nasavský celý šlechtický dvůr do Biebrichu (dnes součást Wiesbadenu). Roku 1866 nasavské vévodství zaniklo připojením k Prusku.\n\nWeilburg je ale známý také v architektonické historii: před rokem 1800 zde bylo postaveno několik hliněných budov a nakonec zde vznikl i nejvyšší hliněný dům v Německu, který měl šest podlaží.\n\nRoku 1906 byl v rámci tisícího výročí města (od první zmínky) přidělen Weilburgu znak. Ten zobrazuje stříbrný hrad na modrém pozadí.\n\nRoku 1933 se moci ve městě chopili nacisté. Již předtím ale měli ve volbách početné zastoupení. Během druhé světové války město utrpělo pouze menší ztráty. Nicméně, část zámku musela být po válce zrekonstruována, jelikož přímo před jeho brány spadla puma a explodovala. Poničené bylo též nádraží a několik domů v okolí pivovaru Helbig.\n\nDne 1. července 1974 byl založen zemský okres Limburg-Weilburg, jehož správním centrem je Limburg an der Lahn.\n\nRoku 2005 město hostilo prestižní svátek Hessentag, volně přeloženo jako \"Hesenský den\", což je národní svátek slavený ve dnech 17. až 26. června.\n\nZámek ve Weilburgu je rozlehlý zámecký komplex pocházející ze 14. století, nicméně, v 16. a 18. století v něm probíhaly velké renovace. Roku 1935 byl prodán státu lucemburskou velkovévodkyní Šarlotou. Od toho roku je možné rozlehlý zámek navštěvovat a je v něm umístěné muzeum. K vidění jsou exponáty pojednávající o historii města, okolních oblastí a o hornictví. Od května 2008 jsou v muzeu vystaveny i unikáty čínského umění. Od roku 1972 se každoročně v zámku koná také festival klasické hudby Weilburger Schlosskonzerte, volně přeloženo jako \"Weilburský zámecký koncert\". Nedaleko Weilburgu se nachází i zřícenina hradu Freienfels, kde se každoročně 1. května konají rytířské hry (\"Freienfelser Ritterspiele\").\n\nWeilburg je známý především jako sídlo šlechticů z rodu Nasavsko-Weilburských a i v současné době jejich vládu připomínají mnohé budovy ve městě i okolí. Největší připomínkou těchto šlechticů je již zmíněný zámek. Další připomínkou monarchie je i luteránský kostel Schlosskirche, který je také součástí zámeckého komplexu. Také kašna Neptunbrunnen z roku 1709 a hrázděné domy z 16. až 19. století připomínají dobu Nasavsko-Weilburských. Původní budova současného weilburského gymnázia pochází z 18. století. Součástí zámku je rozlehlý zámecký park, jehož terasy se táhnou podél řeky Lahn.\n\nWeilburg podepsal smlouvy o spolupráci s těmito městy:\n\n\nV minulosti byla partnerským městem Weilburgu i italská Tortona, ale spolupráce byla ukončena v roce 2008.\n"}
{"id": "1234750", "url": "https://cs.wikipedia.org/wiki?curid=1234750", "title": "Tatyana McFaddenová", "text": "Tatyana McFaddenová\n\nTatyana McFaddenová (* 21. dubna 1989 Leningrad) je americká invalidní sportovkyně ruského původu. V roce 2015 obdržela cenu Laureus World Sports Awards pro nejlepšího handicapovaného sportovce roku. Studuje na Univerzitě Illinois v Urbana Champaign. Angažovala se v kampani proti tzv. zákonu Dimy Jakovleva, přijatému v roce 2012 a zakazujícímu adopci ruských dětí občany USA. Její nevlastní sestra Hannah McFaddenová je také paraolympioničkou.\n\nNarodila se s rozštěpem páteře způsobujícím ochrnutí dolních končetin a matka ji odložila do dětského domova. Z finančních důvodů jí nebyl přidělen dětský vozík a musela se naučit chodit po rukou. V roce 1994 ji adoptovala Deborah McFaddenová, americká aktivistka za práva zdravotně postižených, která byla na návštěvě Ruska jako zástupkyně amerického ministerstva zdravotnictví. Od osmi let se Tatyana věnuje závodům vozíčkářů v kategorii postižení T54, je jedenáctinásobnou mistryní světa v závodech na vozíčku, ve své kategorii vyhrála pětkrát Chicagský maraton, čtyřikrát Bostonský maraton a čtyřikrát Newyorský maraton. Startovala na čtyřech letních a jedné zimní paralymiádě.\n\n\n\n"}
{"id": "1234752", "url": "https://cs.wikipedia.org/wiki?curid=1234752", "title": "Gaetano Marinelli", "text": "Gaetano Marinelli\n\nGaetano Marinelli (3. června 1754 Neapol – po roce 1820) byl italský hudební skladatel a pedagog.\n\nNarodil se v Neapoli a základní hudební vzdělání získal na \"Conservatorio di Santa Maria di Loreto\" u Gennaro Manna a Pietra Antonia Galla. Od roku 1772 pokračoval ve studiu na konzervatoři \"Pietà dei Turchin\", kde byli jeho učiteli Pasquale Cafaro a Lorenzo Fago. Jako operní skladatel debutoval v roce 1776 operou \"Il barone di Sardafritta\". Šlo patrně ještě o studentskou práci.\n\nJeho první skutečná opera, \"I tre rivali ossia Il matrimonio impensato\", byla uvedena v \"Teatro Pace\" v Římě během karnevalu v roce 1784. V letech 1786–1789 žil v Madridu, kde se živil převážně jako učitel zpěvu. Po návratu do Itálie navázal na svou kariéru operního skladatele. V roce 1791 se v Teatro San Carlo v Neapoli hrála jeho první opera seria: \"Lucio Papirio\".\n\nOkolo roku 1796 vstoupil do služeb bavorského vévody. V roce 1817 působil v Portugalsku, kde zkomponoval kantátu pro prince Petra I. známého jako Dom Pedro. V roce 1820 byl v Portu učitelem zpěvu. Další informace o jeho osudu nejsou známy.\n\n\n\n\n"}
{"id": "1234755", "url": "https://cs.wikipedia.org/wiki?curid=1234755", "title": "Seminární práce", "text": "Seminární práce\n\nSeminární práce (hovorově též \"seminárka\") je typ školní práce, kterou zhotovují žáci či studenti škol. Týkat se může např. školy vysoké, vyšší odborné, střední či jiné. Zhotovována může být buďto samostatně (samostatná práce), nebo v určitých skupinách (skupinová práce), kupř. ve dvojcích. Většinou se tato práce nepojí s její následnou obhajobou, v některých případech nicméně toto může být požadováno. Rovněž se s takovouto prací zpravidla nepojí ani oponentura. Seminární práce bývá typická kupř. pro jednotlivé předměty či kurzy na škole.\n\nRozsah a požadavky na takovouto práci nebývají většinou určeny normami a podmínky zpracování tak většinou závisí pouze na požadavcích konkrétního učitele, který práci studentům zadal. Práce může mít např. charakter rešerše, referátu atp. Zpravidla se jedná o práci písemnou, nicméně vyloučena nemusí být ani jiná forma práce (např. video, softwarové dílo, umělecký výstup atp.). Důvodem zhotovování obecně může být určité „procvičení,“ tedy jedná se primárně o práci studijní, nikoli striktně vědeckou, která by měla přinášet nějaké nové poznatky. Nejde o závěrečnou či kvalifikační práci jakou je např. práce bakalářská (vyšší odborná škola např. bývá spjata s absolventskou prací) a na rozdíl od těchto se rovněž s touto prací zpravidla nepojí ani oponentura či následná obhajoba. Neoznačuje se tak ani slohová práce spjatá s maturitní zkouškou (střední škola).\n\nSeminární práce tak může být založena na rešerši odborné literatury, určitých pramenů a materie, přičemž smyslem může být procvičit, resp. prokázat, schopnost studentů zorientovat se v určitém problému, případně procvičení práce s odborným textem.\n\nV případě vysokých škol bývá studium členěno zejména na semestry, ročníky nebo bloky, přičemž každý semestr, ročník nebo blok sestává z období výuky a zkoušek a z období prázdnin. Pakliže se zadaná práce pojí s určitým tímto časovým úsekem, hovoří se o semestrální práci (\"semestrálka\"), případně o ročníkové práci, přičemž takováto práce může, ale nemusí, být i rozsáhlejší než práce seminární.\n\nŽáci či studenti někdy opisují, tzv. plagiátorství, přitom použití části, případně i celého cizího díla možné je, základem bývá uvést zdroj a je třeba dodržovat určitá pravidla včetně bibliografických citací. Někdy si též nechávají zhotovovat části, nebo i celou práci, od někoho jiného, tzv. ghostwriting, a to zpravidla za úplatu, např. od kamaráda, firmy, nebo i rodiny, či jiné osoby, která si takto přivydělává atp., takovéto zhotovování práce pak postrádá onen původně zamýšlený studijní či vzdělávací smysl.\n\nPokud se takováto práce obhajuje, může to mít třeba podobu prezentace před daným vyučujícím atp.\n\n\n"}
{"id": "1234760", "url": "https://cs.wikipedia.org/wiki?curid=1234760", "title": "Nepenthes burbidgeae", "text": "Nepenthes burbidgeae\n\nNepenthes burbidgeae je druh masožravé rostliny z čeledi láčkovkovité (\"Nepenthaceae\") a rodu láčkovka (\"Nepenthes\"). Druh v roce 1858 objevili při výstupu na horu Kinabalu Hugh Low a Spenser St. John. Mezi jedny z prvních přírodovědců, kteří ji ve volné přírodě sbírali, patřil také Frederick William Burbidge. Rostlinu popsal Joseph Dalton Hooker a pojmenoval ji po jeho manželce. Vzhledem k dalším druhům je nezaměnitelná díky zvláštním láčkám. Podobají se jí \"Nepenthes chaniana\" a \"Nepenthes pilosa\".\n\"Nepenthes burbidgeae\" je endemickým druhem Národního parku Kinabalu, roste na horách Kinabalu a Tambuyukon (například na plošině Márai Parai). Nejčastěji uváděná nadmořská výška hovoří 1200 až 1800 m n. m. Roste převážně v mlžných či horských lesích na ultramafických horninách, často v blízkosti keřů \"Leptospermum javanicum\" či bambusu. Roste rovněž v blízkosti jiných láčkovek druhů \"Nepenthes edwardsiana\", \"Nepenthes rajah\" a \"Nepenthes tentaculata\", z nichž se všemi hybridizuje. Nejvýznamnějším hybridem je \"N. burbidgeae × N. rajah\" popsána jako \"N. × alisaputrana\".\n\n\"Nepenthes burbidgeae\" je druh plazivé rostliny, jejíž stonek může měřit až 15 metrů a dosahuje tloušťky okolo 18 mm. Listy jsou světlezelné, s hnědými chloupky na okrajích. Jsou kožovité a velké až 40 cm na délku a 10 cm na šířku. Z listů vyrůstají láčky, jež mají bělorůžové zbarvení, jejich vnitřek je bílý, někdy rovněž poset růžovými skvrnami. Rostlina vytváří dva typy láček naplněných trávicí tekutinou, horní a spodní. Spodní láčky jsou velké asi 25 cm a široké asi 10 cm. Obústí měří až 3 cm na šířku a je lemováno malými zuby. Víčko měří asi 8 cm a brání napršení do rostliny a zředění tekutin uvnitř láčky. Horní láčky vypadají podobně jako spodní, ale jsou menší; měří okolo 13 cm na výšku a 7 cm na šířku. Na láčky rostlina přilákává drobné bezobratlé (mravencovití), kteří jsou přilákáni nektarem a barvou rostliny na hladké obústí, ze kterého spadnou do láčky a útopí se v trávicí tekutině. Uvnitř láček těchto rostlin mimo to také žije řada zvířat, jimž toto prostředí nevadí, například jeden druh kraba, \"Misumenops nepenthicola\".\n\n\"Nepenthes burbidgeae\" je dvoudomá rostlina a začne kvést až po vytvoření horních láček. Květenstvím je hrozen, roste na stonku o délce okolo 25 cm. Opylování obstarávají dvoukřídlí a noční motýli, kteří jsou na květy přilákávání vůní nektaru. Plody zrají okolo 3 měsíců, poté se z nich uvolní 100 až 500 semen rozptylovaných větrem.\n\nDruh \"Nepenthes burbidgeae\" je ohrožen nelegálním sběrem a ztrátou přirozeného prostředí následkem kácení lesů a vysazování plantáží namísto nich. Rovněž jev El Niño, jenž nastal mezi lety 1997 až 1998, způsobil velký pokles populací láčkovek. Způsobil sucha a požáry v Národním parku Kinabalu.\n\nMezinárodní svaz ochrany přírody tento druh hodnotí jako ohrožený, je zařazen rovněž do přílohy II Úmluvy o mezinárodním obchodu s ohroženými druhy volně žijících živočichů a rostlin. Všechny populace se vyskytují v národním parku Kinabalu, chráněné jsou rovněž v takzvané \"Nepenthes Garden\" v oblasti Mesilau. Těžké je však zastavit pašování těchto rostlin, neboť všechny druhy láčkovek jsou na celnictví označovány pouze rodovým jménem a nejsou rozpoznávány ohrožené druhy, jako je \"N. burbidgeae\".\n\"Nepenthes burbidgeae\" je tolerantní k různým teplotám i složení půdy; odolá teplotám od 9 do 41 °C. Noční teploty by však měly dosahovat minimálně 18 °C, jinak rostliny rostou dvakrát pomaleji. Optimální teploty pro dobrý růst jsou 20 až 29 °C ve dne a 12 až 16 °C v noci. pH půdy by mělo dosahovat 8/4-05/05.\n\nÚroveň světla závisí na zdroji: například sluneční světlo by mělo mít intenzitu 8 100 až 11 000 lx, halogenidová výbojka 6 500−9 100 lx a zářivka 5 400−7 300 lx. Rostlinu lze pěstovat i za snížených světelných podmínek, avšak láčkovky mají světlejší zbarvení.\n\n"}
{"id": "1234774", "url": "https://cs.wikipedia.org/wiki?curid=1234774", "title": "Jošinori Ósumi", "text": "Jošinori Ósumi\n\nJošinori Ósumi ( , \"Ósumi Jošinori\", Hepburnovým přepisem \"Ōsumi Yoshinori\"; * 9. února 1945 Fukuoka) je japonský buněčný biolog specializující se na autofagii a profesor ve Frontier Research Center Tokijském technologickém institutu.\n\nV roce 2012 obdržel Kjótskou cenu za základní vědy a roku 2016 získal Nobelovu cenu za fyziologii a lékařství za svůj výzkum na poli mechanismů autofagie.\n\nÓsumi se narodil 9. února 1945 ve Fukuoce na ostrově Kjúšú. Tituly B. Sci. (1967) a D. Sci. (1974) obdržel na Tokijské univerzitě, postdoktorát absolvoval na newyorské Rockefellerově universitě v letech 1974 až 1977.\n\nNásledně se vrátil na Tokijsou univerzitu jako výzkumný pracovník, v roce 1986 se stal přednášejícím a v roce 1988 se habilitoval na pozici docenta. V roce 1996 se přesunul do Národního ústavu pro biologii v Okazaki, kde byl jmenován profesorem. Mezi lety 2004 a 2009 také pracoval jako profesor na Graduate University for Advanced Studies v Hajamě jako profesor. Od roku 2009 působil zároveň na třech institucích, v roli emeritního profesora Národního ústavu pro biologii a Graduate University for Advanced Studies, a na pozici profesora Ústavu pro integrovaný výzkum v rámci Tokijského technologického institutu. Na něm zůstal i jako emeritní profesor po svém odchodu do důchodu v roce 2014 a k roku 2016 zde vedl Výzkumnou skupinu pro buněčnou biologii.\n\nV roce 2016 mu byla udělena Nobelova cena za fyziologii a lékařství za objev mechanismů autofagie.\n\n"}
{"id": "1234781", "url": "https://cs.wikipedia.org/wiki?curid=1234781", "title": "Zavilka", "text": "Zavilka\n\nZavilka (\"Sabatia\") je rod rostlin z čeledi hořcovité. Jsou to útlé, jednoleté nebo vytrvalé byliny se vstřícnými listy a nápadnými, bílými nebo růžovými pravidelnými květy. Rod zahrnuje asi 20 druhů a je rozšířen v Severní a Střední Americe a na Karibských ostrovech.\n\nZavilky jsou jednoleté nebo vytrvalé lysé byliny se vzpřímenou, větvenou lodyhou. Listy jsou jednoduché, vstřícné, křižmostojné, přisedlé, někdy na bázi objímavé. Některé druhy mají na bázi lodyhy přízemní růžici. Žilnatina je tvořena 1 nebo 3 hlavními žilkami. Květy jsou pravidelné, převážně pětičetné, ve stažených nebo volných vrcholičnatých květenstvích, někdy redukovaných na jediný květ. Kalich je pětičetný, s čárkovitými až vejčitými laloky. Koruna je bílá nebo růžová, kolovitá, s 5 až 12 korunními laloky. Tyčinek je 5 až 12 a jsou zanořené v korunní trubce. Semeník je srostlý ze 2 plodolistů a obsahuje jedinou komůrku. Čnělka je zakončena dvoulaločnou bliznou. Plodem je kulovitá až válcovitá tobolka obsahující mnoho drobných semen a pukající 2 chlopněmi.\n\nRod zahrnuje okolo 20 druhů. Je rozšířen ve východních a jižních oblastech Severní Ameriky od východní Kanady po střední Mexiko a na Karibských ostrovech. Centrum druhové diverzity je na jihovýchodě USA. Nejrozsáhlejší areál rozšíření má druh \"S. angularis\", který se vyskytuje od kanadské provincie Ontario na jih až po Texas. Celkem 3 severoamerické druhy zasahují i na některé ostrovy Karibiku. Také v Mexiku roste po 3 druzích.\n\nZavilky jsou vesměs vlhkomilné rostliny, některé druhy jsou slanomilné. Často rostou v zaplavovaných oblastech.\n\nZavilky nemají ekonomický význam a nejsou uváděny ze žádné české botanické zahrady.\n\n"}
{"id": "1234785", "url": "https://cs.wikipedia.org/wiki?curid=1234785", "title": "Jan III. Popel z Lobkowicz", "text": "Jan III. Popel z Lobkowicz\n\nJan III. Popel z Lobkowicz (1490 – 14. června 1569 Libochovice), také zvaný starší a nejstarší byl příslušník chlumecké větve šlechtického rodu Lobkoviců a zakladatel její starší zbirožské linie. Zastával vysoké zemské úřady, byl nejvyšším dvorským sudím, nejvyšším zemským sudím a nejvyšším hofmistrem. Byl literárně činný.\n\nNarodil se v roce 1490 jako syn Ladislava I. Popela z Lobkowicz na Chlumci († 1505) a jeho manželky Anny Krajířové z Krajku († 1520). Jeho mladším bratrem byl Ladislav II. Popel z Lobkowicz (1501 – 15. 12. 1584), který rovněž udělal kariéru, zastával úřad dvorského maršálka, prezidenta apelačního soudu a nejvyššího hofmistra.\n\nJan III. získal dobré vzdělání, které zúročil při zastávání významných zemských úřadů, prošel od postu nejvyššího dvorského sudího (1538–1541), přes nejvyššího zemského sudího (1541–1554) až po nejvyššího hofmistra (1554–1569).\n\nVydával literární pozůstalost svého příbuzného Bohuslava Hasištejnského z Lobkowicz († 1510) a korigoval mimo jiné Kroniku českou (vydána 1541) Václava Hájka z Libočan († 1553).\n\nVystupoval jako přesvědčený katolík, ochránce pražské jezuitské koleje. V době prvního stavovského protihabsburského povstání v roce 1547 stál neochvějně na straně krále Ferdinanda I. (českým králem 1526-1564), finančně ho podporoval v boji proti protestantům během Šmalkaldské války a působil i jako jeho politický vyjednavač.\n\nVe zralém věku přeložil z latiny do češtiny dílo Erasma Rotterdamského (1466–1536) pod titulem \"Kniha jakby se (člověk) k smrti hotoviti měl\", kterou vydal v roce 1563 Jiří Melantrich z Aventina († 1580) a Sixt z Ottersdorfu (1500–1583). Sám napsal \"Napomenutí ke všem lidem, aby jsouce na světě, na věci budoucí se rozpomínali\".\n\nJan III. zemřel 14. června 1569 v Libochovicích a byl pohřben v katedrále sv. Víta v Praze.\n\nJeho mramorový zlacený náhrobek se nachází na západní zdi Martinické kaple, je 4,40 m vysoký. Jsou na něm latinské nápisy: \"HODIE MIHI CRAS TIBI\" a \"IOANNI POPEL FAMILIAE BARONVM A LOBKOWICZ // SENIORI CVRIAE REGNIQ BOEMIAE IVDICI PRIMO // AC EIVSDEM REGNI CVRIAE SVPREMO PRAEFECTO ANNO 1569 DIE 6 IVNII AETATIS // VITA FVNCTO GRATA POSTERITAS.\"\n\nZdědil polovinu Zbirohu, druhou polovinu odkoupil od svého bratra Ladislava II. Dále vlastnil Krakovec, Točník, Žebrák, Libochovice a Házmburk.\n\nOženil se s Annou Žehrovskou z Kolowrat († po 1567), dcerou Mikuláše Žehrovského z Kolowrat a jeho manželky Elišky Bezdružické z Kolowrat. Měli spolu minimálně 14 dětí:\n\n\n"}
{"id": "1234787", "url": "https://cs.wikipedia.org/wiki?curid=1234787", "title": "Lesák moučný", "text": "Lesák moučný\n\nLesák moučný (\"Cryptolestes ferrugineus\") je létající brouk z čeledi lesákovití, který škodí zejména v mlýnech a skladech obilovin, luštěnin a mouky. Žije volně v přírodě pod kůrou živých i mrtvých stromů.\n\nLesák moučný – \"Cryptolestes ferrugineus\" (Stephens, 1831) je tmavě rezavý 1,5–2,5 mm velký létající brouk s dlouhými tykadly, se štítem bez okrajových vroubků. Larva je nažloutlá, dosahuje velikosti od 0,7–4 mm. Hlava larvy a poslední článek těla je červenohnědé barvy.\n\nLesák moučný má dokonalý vývoj, který trvá 70 až 80 dnů. Kuklí se v zámotku mezi zrny nebo ve skulinách. Během jednoho roku má 1 až 2 generace.\n\nUdržovat čistotu ve skladovacích prostorách. Ve skladech se likviduje mechanicky pročištěním skladovaného zboží nebo jeho úplnou likvidací. Skladové prostory s mohou ošetřit:\n\n\n"}
{"id": "1234788", "url": "https://cs.wikipedia.org/wiki?curid=1234788", "title": "Kypr pod nadvládou Řádu templářů", "text": "Kypr pod nadvládou Řádu templářů\n\nOstrov Kypr se pod správu Řádu templářů dostal během třetí křížové výpravy probíhající v letech 1189–1192. V roce 1191 anglický král Richard I. Lví srdce dobyl Kypr na místním vládci, byzantském guvernérovi a samozvaném byzantském vzdorocísaři Izáku Komnenovi, během své cesty do Svaté země. Richard poté předal ostrov do vlastnictví templářům, rytířsko-vojenskému řádu katolické církve, který byl při jeho výpravě nápomocný, jenže řeckým obyvatelům Kypru se noví páni příliš nezamlouvali a to nakonec na Kypru vyústilo v ozbrojený odpor a povstání. Rytířský řád, jehož hlavní úloha byla obrana Palestiny a jeho pokladna byla vytížena správou rozsáhlého majetku a permanentním vojenským úsilím, nakonec usoudil, že velký ostrov ve Středomoří neudrží snadno a pro řád bude daleko výhodnější jej obratem prodat bývalému jeruzalémskému králi Guyovi de Lusignan. Kypr, který byl dosud themou Byzantské říše, se stal samostatným královstvím podle západního vzoru, respektive podle vzoru křižáckých států v Levantě. Řád templářů však ostrov úplně neopustil a působil na něm dál. Kyperské komturství zřízené v Limassolu zůstalo významnou základnou řádu i po skončení křížových výprav. Po pádu křižáckých států v roce 1291 přesunuli templáři své centrum na Kypr, kde byl roku 1294 zvolen i poslední řádový velmistr Jacques de Molay, a poté přesídlil do Paříže. Byl to také Jacques de Molay, kdo roku 1306 rozhodl o přesídlení z Kypru do Francie, kde se novým sídlem velmistra stala Paříž. Templáři vlastnili téměř třetinu města s vlastní opevněnou enklávou uvnitř, která se podle templářů i nazývala, Templ.\n\nŘád templářů na rozdíl od svých konkurentů, rytířských řádů johanitů a německých rytířů, nevyvíjel snahu získat území s državami pod svou svrchovanou vládu. Templářský řád sice zbohatl a jeho politická moc závratně vzrostla, avšak veškeré své úsilí soustředil do vojenských operací v Levantě, nebo jeho vedení značně podcenilo situaci. Poté, co byly křižácké državy ve Svaté zemi nadobro ztraceny a křížové výpravy se staly záležitostí minulosti, se bohatství řádu stalo příčinou závisti a nakonec i jeho pádu. Řád nahromadil nerozumně velké množství majetku na Západě, zejména ve Francii, a upoutával na sebe pozornost svým bohatstvím. Velice brzy se stal trnem v oku místním vládcům a šlechtě, především pak francouzskému králi, pro nějž řád dokonce spravoval královské finance. U francouzského krále Filipa IV. Sličného, který byl u řádu nejvíc zadlužen, vzbudilo bohatství a moc řádu nenávist a strach. Řád templářů byl nakonec zrušen kvůli jeho kontroverznímu obvinění z hereze a rozpuštěn po vleklém soudním sporu v roce 1312 papežskou bulou Vox in excelso Klementa V., řádový majetek byl zkonfiskován, částečně převeden na johanity a nové nástupnické řády, nebo uloupen.\n\nKyperské království přetrvalo až do roku 1489, kdy poslední královna Kateřina Cornaro prodala ostrov Benátčanům. Místní archívy řádu v Limassolu přežily i jeho pád, a to až do invaze tureckých vojsk Osmanské říše, kdy byly kompletně zničeny.\n\n"}
{"id": "1234789", "url": "https://cs.wikipedia.org/wiki?curid=1234789", "title": "Spenser St. John", "text": "Spenser St. John\n\nSir Spenser Buckingham St. John GCMG, FRGS (22. prosince 1825 – 3. ledna 1910) byl britský diplomat 2. poloviny 19  století.\n\nV roce 1847 byl otcem, novinářem Jamesem Augustusem St. Johnem, představen Jamesi Brookeovi. Následující rok se vydal na Sarawak, kde zastával funkci Brookeova osobního sekretáře, čímž započal svojí diplomatickou kariéru. Od roku 1856 zastával post britského generálního konzula v Bruneji. V roce 1858 podnikl spolu s Hughem Lowem dva výstupy na Kinabalu. Jeden z vrcholů masivu, St. John's Peak (4091 m n. m. – o 4 metry nižší než nejvyšší vrchol Low's Peak), nese jeho jméno. O svých výzkumech na Borneu napsal knihu \"Life in the Forests of the Far East\" (\"Život v pralesích dálného východu\", vyšlo 1862). Napsal také dvě biografie Jamese Brookea (vydány 1879 a 1897).\n\nV roce 1863 se stal prvním britským chargé d’affaires na Haiti, od roku 1871 zastával stejný post i v Dominikánské republice. Koncem roku 1872 byl povýšen do funkce britského vyslance na Haiti. Mezi lety 1874 až 1883 zastával postupně pozice chargé d’affaires a později vyslance v Peru. Během pobytu v Peru sesbíral kolekci místní keramiky, která je v současnosti v majetku Britského muzea. \n\nV roce 1884 publikoval paměti ohlížející se za jeho pobytem na Haiti, pod názvem \"Hayti or the Black Republic\". Kniha vyvolala veřejné pobouření zásluhou příběhů o kanibalismu jakožto součásti haitského náboženství vúdú. Je mu také přisuzováno autorství citátu: \"„Historie země (Haiti) … se skládá pouze ze spiknutí a revolucí následovaných barbarskými vojenskými popravami.“\"\n\nSt. John byl britským velvyslancem v Mexiku mezi roky 1884 a 1893, přičemž pomohl normalizovat vztahy mezi oběma zeměmi, které byly narušené od francouzské intervence v Mexiku (1861–1867).\n\nV letech 1893 až 1896 zastával funkci vyslance ve Švédsku, poté odešel do výslužby.\n\n\n"}
{"id": "1234790", "url": "https://cs.wikipedia.org/wiki?curid=1234790", "title": "Průběžná", "text": "Průběžná\n\nPrůběžná ulice v Praze se nachází v městské části Praha 10 ve čtvrti Strašnice. Spojuje ulice V Olšinách a Švehlovu.\n\nNa Průběžné ulici se nachází 91 adres s číslem popisným. V severní části navazující na křižovatku s ulicí V Olšinách až po křižovtku se Stračickou (přibližně polovina délky ulice) je většinou vyšší zástavba (starší činžovní domy a několik domů panelových). Zde ji křižuje ulice Na Hroudě se stejnojmennou zastávkou tramvají a autobusů, dále ulice Gutova s areálem volného času Gutovka při ZŠ Gutova.\n\nV této části k Průběžné ulici na západní straně přiléhá nevelké návrší zvané Altán, ohraničený na severní straně ulicí Pod Altánem a na jižní straně vidlicí ulic Petrovická/Újezdská. Na téže straně ústí do Průběžné ještě ulice Čestlická a Nupacká a následuje světelná křižovatka V Korytech/Ke Strašnické, kde se nachází architektonicky zajímavý římskokatolický farní kostel Neposkvrněného početí Panny Marie a budova divadla Miriam.\n\nUlice Průběžná je důležitá komunikace automobilové dopravy spojující Strašnice se Záběhlicemi. Po celé délce ulice vede tramvajová trať, kde jsou vedeny linky č. 22, 26 a noční 91, 95, 97 a 99 jsou zde zastávky Na Hroudě, Nádraží Strašnice, Radošovická, Dubečská (na znamení) a Na Padesátem.\n\nDále jsou zde vedeny linky autobusů 188, 154 a noční linky 901 a 906, a to v úseku mezi ulicemi V Olšinách k nejbližší světelné křižovatce, kde se linky odklánějí ulicí V Korytech.\n\nV létě roku 2014 proběhla rekonstrukce tramvajové tratě, kdy byly vytrhány staré svařované koleje a panelové lože a nahrazeny novými samostatnými betonovými pražci. Ty byly zasypány vrstvou drcených kamenů a zakryty kobercovými trávníky.\n\nV Průběžné ulici č. 1108/77 sídlí stanice profesionálního hasičského záchranného sboru Dopravního podniku hl. m. Prahy.\n"}
{"id": "1234794", "url": "https://cs.wikipedia.org/wiki?curid=1234794", "title": "Obchodní třída", "text": "Obchodní třída\n\nObchodní třída, anglicky business class je vyšší cestovní třída dostupná u některých železničních a leteckých dopravců. Každá společnost může nazývat tuto třídu jinak. Původně tato třída byla navržena jako stupeň mezi nejnižší turistickou a nejvyšší první třídou, mnoho aerolinií tuto třídu však nabízí jen po boku turistické. Oproti ostatním třídám nabízí víc prostoru k sezení, lepší servis, jídlo a pití, pozemní služby a další vybavení. \n\nV letectví je tato třída nazývána zkratkou „J\" nebo „C\".\n\nV 80. letech 20. století díky větší dostupnosti létání začaly společnosti rozdělovat turistickou třídu a třídu, kde si lidé musí připlatit. V roce 1976 společnost nizozemská KLM uvedla tzv. Full Fare Facilities (FFF), které cestujícím umožňovaly si sednout na přední sedadla ekonomické třídy za první třídou, kde bylo více místa. Tento systém následovala dále společnost Air Canada. Později v roce 1978 letecké společnosti United Airlines a Trans World Airlines začaly v letadlech rozlišovat tři třídy, ty ale opět zrušily kvůli stížnostem cestujících z ekonomické třídy, zhoršovaly se totiž jejich služby. V roce 1977 uvedla izraelská společnost El Al ve svých letadlech menší první třídy a větší obchodní po boku ekonomické. Později se k tomuto konceptu přidaly další společnosti jako British Airways, Qantas, Air France a Pan Am. Některé aerolinie ze své nabídky později vyřadily na kratších letech první třídu a začaly jí nazývat obchodní. \n\nS obchodní třídou se dnes lze setkat v mnoha podobách, podle toho, jaká společnost letoun provozuje a jak je let dlouhý. Sedadla se u některých aerolinií dají sklápět do ležaté polohy, často poskytují obrazovky IFE – In flight entertainment (zabavení při letu). \n\n"}
{"id": "1234804", "url": "https://cs.wikipedia.org/wiki?curid=1234804", "title": "Bitva o Sevastopol", "text": "Bitva o Sevastopol\n\nO Sevastopol, klíčový přístav na Krymském poloostrově, byla svedena celá řada bitev, především:\n\n\n"}
{"id": "1234806", "url": "https://cs.wikipedia.org/wiki?curid=1234806", "title": "Bitva o Sevastopol (1854–1855)", "text": "Bitva o Sevastopol (1854–1855)\n\nTéměř rok trvající bitva o Sevastopol mezi ruskou armádou a vojsky koalice tvořené osmanskou říší a Západními spojenci (tj. Spojeným královstvím, Francií a Sardinským královstvím) představuje rozhodující bitvu Krymské války a jednu z nejslavnějších a nejdelších bitev ruské historie a 19. století. Osmanská říše a její západní spojenci v ní za cenu obrovských ztrát dobyli město a přinutili carské Rusko k přijetí nevýhodného pařížského míru. \n\nBitva o Sevastopol se řadí mezi nejznámější bitvy historie a celá nebo v částech byla zobrazena na mnoha obrazech, v mnoha knihách a filmech. V samotném Sevastopolu ji připomíná např. Pomník potopeným lodím, Chrám svatého Mikuláše na Bratrském hřbitově či Panoráma Obrana Sevastopolu.\n"}
{"id": "1234811", "url": "https://cs.wikipedia.org/wiki?curid=1234811", "title": "Letopisy rodu Shannara", "text": "Letopisy rodu Shannara\n\nLetopisy rodu Shannara (v anglickém originále The Shannara Chronicles) je americký fantasy televizní seriál vysílaný společnosti MTV. Jeho tvůrci jsou Alfred Gough a Miles Millar. Předlohou je fantasy sága \"Shannara\" spisovatele Terryho Brookse, především pak náměty z románu \"\". Seriál se natáčí v aucklandských filmových ateliérech a na Novém Zélandu. Úvodní díl seriálu měl celosvětovou premiéru dne 5. ledna 2016, kdy byl vysílán v USA na kanálech MTV, MTV2, TeenNick a TV Land. První série odstartovala 5. ledna 2016 a skončila pak 1. března 2016, když měla celkově 10 epizod. Dne 20. dubna 2016 oznámili producenti vznik 2. série seriálu, která měla premiéru 10. října 2017.\n\n\n\n"}
{"id": "1234813", "url": "https://cs.wikipedia.org/wiki?curid=1234813", "title": "Mezinárodní den archeologie", "text": "Mezinárodní den archeologie\n\nMezinárodní den archeologie (anglicky: \"International Archaeology Day\") je svátek slavený každoročně vždy třetí sobotu v říjnu, při jehož příležitosti archeologové připravují společenské a kulturní akce pro širokou veřejnost. Seznamují s výzkumnými metodami a prezentují cenné objevy. V České republice se poprvé konal v roce 2014.\n\nPořadateli jsou dobrovolníci z řad profesionálních archeologů, muzejníci, památkáři. Spolu s archeology řady zemí světa připravují program seznamující velmi neformálně s širokou škálou archeologických specializací, metod výzkumu i dokumentačních či prezentačních metod.\n\nNávštěvníci si mohou práci archeologa „osahat“ v cvičných sondách, prohlédnout si lokality vybraných aktuálně probíhajících výzkumů, vyslechnout zasvěcené přednášky, zhlédnout výstavy včetně pozoruhodných nálezů.\n\nK cílům akce patří seznámit veřejnost s potenciálem skrytých hodnot, které mohou být ohroženy neuváženými terénními zásahy a získat ji pro myšlenky zachování historického dědictví a ukázat význam pečlivé výzkumné práce.\n\nDen archeologie byl poprvé pořádán v roce 2011 ve Spojených státech amerických, ale během dvou let se stal celosvětovou akcí, ke které se čeští archeologové spontánně připojili poprvé v roce 2014.\n\nV roce 2016 se 15. října MDA v České republice zúčastnilo více než 50 celostátních i místních institucí a organizací ze všech krajů. V roce 2017 se MDA konal v sobotu 21. října.\n\nLetos připadl MDA na sobotu 20.10.2018.\n\n"}
{"id": "1234814", "url": "https://cs.wikipedia.org/wiki?curid=1234814", "title": "Vídeňka", "text": "Vídeňka\n\nVídeňka ( \"Wien\" nebo \"Wienfluss\") je řeka v Rakousku, dlouhá 34 km, která je pravostranným přítokem Dunaje.\n\nPramení na svahu kopce Kaiserbrunnberg ve Vídeňském lese nedaleko vesnice Rekawinkel, pramen je obezděný a je známý jako výletní místo Kaiserbründl. Říčka protéká dolnorakouskými obcemi Pressbaum, Tullnerbach a Purkersdorf a rakouským hlavním městem Vídní a ústí do dunajského ramene Donaukanal nedaleko budovy Uranie. Vlévají se do ní potoky Weidlingbach, Mauerbach a Lainzer Bach.\n\nPrudký sklon toku a pískovcové podloží vedly k tomu, že se řeka po deštích často rozvodňovala, proto byla v letech 1895 až 1899 zregulována, svedena do betonového koryta a částečně i do podzemí, zároveň byla na horním toku vybudována retenční nádrž Wienerwaldsee. Přes řeku vede řada mostů, nejvýznamnější jsou Kennedybrücke, Otto-Wagner-Brücke, Zollamtsbrücke a Radetzkybrücke. Na březích Vídeňky se nachází zámek Schönbrunn, rekreační oblast Wiener Stadtpark a největší městská tržnice Naschmarkt, podle řeky je pojmenováno proslulé divadlo Theater an der Wien.\n\n"}
{"id": "1234816", "url": "https://cs.wikipedia.org/wiki?curid=1234816", "title": "Vojenský hřbitov (Nový Bydžov)", "text": "Vojenský hřbitov (Nový Bydžov)\n\nVojenský hřbitov v Novém Bydžově se nachází na východním okraji města u polní cesty za nemocnicí. Hřbitov o rozloze 203 m² je chráněn jako nemovitá Kulturní památka České republiky.\n\nZa Prusko-rakouské války roku 1866 byl zřízen ve staré nemocnici vojenský lazaret. Vojáci, kteří zde zemřeli na následky svých zranění nebo nemocí, byli pohřbeni do hromadného hrobu na pozemku za nemocnicí. V místech tohoto hrobu vznikl vojenský hřbitov.\n\nZa oplocením s branou se nachází 5 pomníků a krucifix. Centrálním pomníkem je střední trojhranný pískovcový obelisk se jmény 29 rakouských a 13 saských vojáků, který byl vztyčen již roku 1868. Jedná se o vysoký pískovcový trojboký obelisk zdobený vojenskými emblémy rakouských a saských vojáků, kteří byli zraněni v bitvě u Hradce Králové a zemřeli v lazaretu v Novém Bydžově. Pomník věnoval Spolek c. k. vojenských veteránů s občany města i okresu novobydžovského (pomník č. 461).\n\nV jednom z rohů hřbitova se nachází typová pískovcová pyramida s vrcholovým dělovým křížem. Označuje hrob 25 pruských vojáků zraněných v bitvě u Hradce Králové, kteří zemřeli v Novém Bydžově. Pomník věnoval pruský řád johanitů (pomník č. 462).\n\nRakouský ppor. Lorenc Lhotta od 18. pěšího pluku (novobydžovský rodák) padl 29. 6. 1866 v bitvě u Jičína. Jeho pomník má podobu pískovcového jehlance (pomník č. 463).\n\nPískovcová pyramida s křížem, která byla věnována všem vojákům padlým v obvodu města a okresu Nového Bydžova (pomník č. 464).\n\nPomník průmyslníka Jindřicha Viléma Friedlaendera, předsedy místního spolku pro udržování pomníků padlých vojáků z roku 1866 v Novém Bydžově, má podobu pískovcového kvádrového „skříňového\" pomníku (pomník č. 465).\n\nNa hřbitově se také nachází centrální pískovcový kříž podle návrhu V. Weinzettla. Kříž věnovaný J. V. Friedlaenderem byl odhalen 28. září 1902 (pomník č. 466). Nese nápis: „EGO SUM RESURRECTIO ET VITA\" „ANNO\" „MCMII\".\n\nNa paměť války z roku 1866 byl v Novém Bydžově vztyčen votivní kříž (pomník č. 474).\n\nHřbitov byl několikrát upravován. Roku 1902 zde byly postaveny další pomníky, za 1. světové války sem byli pohřbíváni zemřelí z lazaretů Nového Bydžova. Hroby označovaly prosté náhrobky, z nichž se žádný nedochoval.\n\n"}
{"id": "1234818", "url": "https://cs.wikipedia.org/wiki?curid=1234818", "title": "Mariánská kaple (Císařský)", "text": "Mariánská kaple (Císařský)\n\nMariánská kaple, též zvaná Botzenská kaple () stojí na svahu Partyzánského vrchu (543 m n. m.) ve vsi Císařský. Pozdně barokní sakrální stavba z roku 1796 ve druhé polovině 20. století zchátrala a téměř zanikla, obnovena byla v roce 2014.\n\nNevelkou polní kapli nechal postavit roku 1796 sedlák Josef Mautsch z domu čp. 164 (zbořený po druhé světové válce) v Císařském. Stavbu umístil na svah Partyzánského vrchu () k cestě spojující Císařský s Velkým Šenovem (). Právě proto ji místní obyvatelé nejčastěji nazývali . Protože byla polní kaple zasvěcena Panně Marii, pobožnosti se v ní konaly během mariánských svátků. Podle ústně tradované pověsti se v kapli zázračně uzdravilo dítě z oční nemoci. Tradice a zájem o kapli přerušila druhá světová válka a vysídlení původních obyvatel vsi (původně samostatné obce).\n\nVe druhé polovině 20. století kaple postupně chátrala, až z ní na počátku 21. století zůstalo jen torzo obvodových stěn. Vlastník kaple (soukromý zemědělec) v této době zvažoval odstranění ruin. Záchrana stavby přišla v roce 2014. Díky spolupráci Spolku Drobné památky severních Čech, města Šluknov a Nadace Via byla kaple obnovena. Stavebních prací se ujal Ing. Vojtěch Král. Celkový rozpočet činil 160 000 Kč, z toho 50 000 Kč přispěla Nadace Via. Obnovenou kapli požehnal dne 23. května 2015 šluknovský arciděkan P. Pavel Procházka. Péči o stavbu a její okolí zajišťuje Teen Challenge International ČR, pobočka Císařský. Pravidelné bohoslužby se v kapli nekonají.\n\nStavba je obdélného půdorysu s mírně odsazeným půlkruhovým závěrem. Zdi jsou postavené z pískovce a místního čediče. V průčelí je umístěn vchod s pískovcovým portálem, ve kterém je osazena mříž. Trojúhelníkový štít zdobí nika se soškou Madony. Stavba je bez oken, omítky jsou hrubé, šedé, lizénové rámce jsou hladké, bílé. Střechu bez věže pokrývá imitace břidlice. Mobiliář tvoří malý oltář a velký kovový krucifix, původní vybavení se nedochovalo. Kolem kaple je vysazená pětice lip velkolistých. Původní polní cesta zanikla.\n\n"}
{"id": "1234820", "url": "https://cs.wikipedia.org/wiki?curid=1234820", "title": "Roman Kučera (sportovní lezec)", "text": "Roman Kučera (sportovní lezec)\n\nRoman Kučera (* 1. června 1993) je český sportovní lezec a reprezentant, vicemistr ČR v lezení na obtížnost a v boulderingu. V celkovém hodnocení Českého poháru se dvakrát objevil na stupních vítězů.\n\n\n\n"}
{"id": "1234821", "url": "https://cs.wikipedia.org/wiki?curid=1234821", "title": "Northrop Grumman MQ-4C Triton", "text": "Northrop Grumman MQ-4C Triton\n\nNorthrop Grumman MQ-4C Triton je americký vojenský bezpilotní letoun operující ve velkých výškách na dlouhé vzdálenosti. Jeho hlavními úkoly jsou průzkum a námořní hlídkování. Systém je vyvíjen korporací Northrop Grumman pro námořnictvo Spojených států amerických. Konstrukčně vychází z průzkumného letounu Northrop Grumman RQ-4 Global Hawk (přesněji jeho námořní verze RQ-4N). Americké námořnictvo plánuje stavbu 68 letounů MQ-4C, které mají spolupracovat s námořními hlídkovými letouny Boeing P-8 Poseidon. Nákup sedmi exemplářů typu plánuje i Royal Australian Air Force, ale jeho objednávka ještě nebyla oficiálně potvrzena.\n\nKontrakt na vývoj průzkumného systému MQ-4C získala společnost Northrop Grumman v dubnu 2008. Kritickým posouzením designu typ úspěšně prošel v únoru 2011. Trup prvního prototypu byl vyroben v březnu 2011.\n\nV únoru 2012 byly s pomocí upraveného letounu Grumman Gulfstream II zahájeny testy radaru AN/ZPY-3 MFAS (multifunction active sensor), který je hlavním senzorem letounů MQ-4C. První prototyp MQ-4C Triton byl veřejnosti představen v červnu 2012. K jeho prvnímu letu došlo 22. května 2013 na továrním letišti společnosti Northrop Grumman v Palmdale v Kalifornii. Testovací program proběhl úspěšně a v září 2016 program MQ-4C úspěšně dosáhl dalšího milníku v podobě objednání jeho předsériové výroby.\n\nDne 28. října 2016 byla na námořní letecké základně v Jacksonville na Floridě ustavena peruť VUP-19, která bude vybavena bezpilotními stroji MQ-4C Triton (dostane je v roce 2017). Jde o první peruť amerického námořnictva provozující výhradně bezpilotní letouny. Peruť VUP-19 se bude podílet na vývoji postupů pro spolupráci s hlídkovými letouny P-8 Poseidon. V říjnu byl na základnu VUP-19 dodán první operační letoun MQ-4C a druhý bude dodán do konce roku 2017.\n\nDne 20. června 2019 jeden dron MQ-4C Triton sestřelily Íránské revoluční gardy. Stalo se to v době rostoucího napětí mezi USA a Íránem. Dle USA byl dron sestřelen nad Hormuzským průlivem mimo íránský vzdušný prostor, naopak Írán tvrdil, že jeho vzdušný prostor narušil.\n\n\n\nTriton konstrukčně vychází z průzkumného letounu RQ-4N. Letoun unese až 2541 kg užitečného zatížení, z toho 1452 kg uvnitř trupu. Hlavním senzorem je multifunkční radar AN/ZPY-3 MFAS. Letouny dále nesou elektro-optický, infračervený systém MTS-B, elektronický ochranný systém AN/ZLQ-1, satelitní komunikační systém a datalink Link-16. Pohání je jeden dvouproudový Rolls-Royce AE3007H.\n\n\n"}
{"id": "1234822", "url": "https://cs.wikipedia.org/wiki?curid=1234822", "title": "Mariánská kaple", "text": "Mariánská kaple\n\nKaplí označovaných jako „mariánská kaple“ a zasvěcených Panně Marii je více:\n\n\na další...\n\n"}
{"id": "1234825", "url": "https://cs.wikipedia.org/wiki?curid=1234825", "title": "Porotce (film)", "text": "Porotce (film)\n\nPorotce (v anglickém originále The Juror) je americký film z roku 1996. Psychologický thriller natočil režisér Brian Gibson podle scénáře Teda Tallyho. Demi Moore v něm ztvárnila svobodnou matku, která zasedla v porotě rozhodující soudní spor ve věci vraždy mezi mafiány a je vydíráním nucena rozhodnout ve prospěch obžalovaného. V roli mafiánského zabijáka „Učitele“ se objevil Alec Baldwin, jako její syn mladý Joseph Gordon-Levitt. Společnost Columbia Pictures uvedla snímek do amerických kin 2. února 1996. V českém znění jej uvedla společnost Falcon od 25. července téhož roku.\n\n"}
{"id": "1234827", "url": "https://cs.wikipedia.org/wiki?curid=1234827", "title": "Koření (rozcestník)", "text": "Koření (rozcestník)\n\nKoření může mít více významů:\n\n\n\n"}
{"id": "1234829", "url": "https://cs.wikipedia.org/wiki?curid=1234829", "title": "Roman Široký", "text": "Roman Široký\n\nRoman Široký (* 13. května 1974) je bývalý český fotbalový záložník a obránce.\n\n\nByl v brněnském širším kádru v sezoně 1995/96, do nejvyšší soutěže však zasáhl až o sezonu později. Odehrál 12 prvoligových utkání, aniž by skóroval.\n\nDruhou nejvyšší soutěž hrál na jaře 1995 za FK GGS Arma Ústí nad Labem, na jaře 1996 za FC LeRK Brno a na jaře 1997 za Slováckou Slaviu Uherské Hradiště. Vstřelil 3 druholigové góly, po jednom v každém ze jmenovaných klubů.\n\nV Brně nastupoval převážně za B-mužstvo v MSFL (1993–1997).\n\nV sobotu 15. července 1995 nastoupil za Boby Brno v utkání Poháru Intertoto na hřišti rumunského klubu Ceahlăul Piatra Neamț (prohra 0:2).\n\n"}
{"id": "1234831", "url": "https://cs.wikipedia.org/wiki?curid=1234831", "title": "PNS Moawin (A39)", "text": "PNS Moawin (A39)\n\nPNS Moawin (A39) je zásobovací tanker pákistánského námořnictva. Jedná se o největší válečnou loď postavenou v Pákistánu. Jeho hlavním úkolem bude zásobování válečných lodí palivem, vodou a municí. Tanker je ve službě od roku 2018.\n\nTanker vyvinula turecká loděnice Savunma Teknolojileri Mühendislik ve Ticaret A.Ş. (STM). Jeho stavba byla objednána 22. ledna 2013. Tanker postavila domácí pákistánská loděnice Karachi Shipyard & Engineering Works (KS&EW) v Karáčí s využitím komponentů dodaných tureckou STM. Stavba byla zahájena v listopadu 2013, přičemž jeho kýl byl založen 7. března 2014. Na vodu byla loď spuštěna 19. srpna 2016. Ceremoniálu se účastnil ministerský předseda Naváz Šaríf. V dubnu 2018 plavidlo úspěšně absolvovalo první kolo zkoušek. Do služby bylo přijato 16. října 2018.\n\nTanker má dvoutrupou koncepci. Kromě 169 členů posádky je vybaven kajutami pro dalších 59 osob. Kapacita tankeru je 8158 tun paliva, 150 tun leteckého paliva JP5, 1002 tun pitné vody a 100 tun dalšího pevného nákladu. Tanker je vybaven třemi stanicemi pro zásobování palivem (dvě na bocích a třetí na zádi) a dvěma pro předávání pevných zásob. Palivo tak bude moci poskytovat až třem lodím najednou. Obrannou výzbroj tvoří dva 20mm kanónové komplety Phalanx CIWS a dvě dálkově ovládané zbraňové stanice ASELSAN STOP vyzbrojené po jednom 25mm kanónu. Na zádi se nachází přistávací plocha a hangár pro dva vrtulníky Sea King Mk.45, které budou používány k zásobování, případně i k boji proti lodím a ponorkám. Pohonný systém tvoří dva diesely, každý o výkonu 6000 kW, pohánějící dva lodní šrouby s nastavitelnými lopatkami. Plánovaná nejvyšší rychlost je 20 uzlů a dosah 10 000 námořních mil při rychlosti 15 uzlů.\n"}
{"id": "1234833", "url": "https://cs.wikipedia.org/wiki?curid=1234833", "title": "Lesní potok (přítok Ohře)", "text": "Lesní potok (přítok Ohře)\n\nLesní potok je 4,5 km dlouhý potok v Chebské pánvi v okrese Cheb v Karlovarském kraji. Plocha jeho povodí měří 7,4 km².\n\nPotok pramení v nadmořské výšce 540 metrů přibližně 500 metrů jižně od Hůrky, místní části Libé, necelé 2 km severně od Česko-bavorské hranice. Nejprve teče východním směrem, po zhruba 1,5 km dospěje k soustavě rybníků, které částečně napájí. Později je do něj odváděna voda z těchto rybníků. To se již mění směr toku na jižní. Potok teče krátce při západní hranici přírodní rezervace Studna u Lužné. Ještě než přiteče k levému břehu Ohře, respektive k vodní nádrži Skalka, nacházejí se v korytě potoka soustavy hrází a kanálů, bobří hráze. Na kmenech olší lemujích břehy potoka, jsou nepřehlédnutelné dřevorubecké výtvory tohoto chráněného hlodavce – bobra evropského (\"Castor fiber\").\nZde se již potok v přírodním parku Smrčiny vlévá jako levostranný přítok do Ohře na jejím 242 říčním kilometru.\n"}
{"id": "1234842", "url": "https://cs.wikipedia.org/wiki?curid=1234842", "title": "China Open 2016", "text": "China Open 2016\n\nChina Open 2016 byl společný tenisový turnaj mužského okruhu ATP World Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem DecoTurf. Probíhal mezi 1. až 9. říjnem 2016 v čínské metropoli Pekingu jako osmnáctý ročník mužského a dvacátý ročník ženského turnaje.\n\nMužská polovina se řadila do třetí nejvyšší kategorie okruhu ATP World Tour 500 a její dotace činila 4 164 780 dolarů. Ženská část měla rozpočet 6 289 521 dolarů, a po Grand Slamu, byla součástí druhé nejvyšší úrovně okruhu WTA Premier Mandatory.\n\nNejvýše nasazenými hráči v singlových soutěžích se stali světová dvojka Andy Murray ze Spojeného kárlovství a první žena klasifikace Angelique Kerberová z Německa. Čtyřnásobný obhájce titulu Novak Djoković, jenž během šesti pekingských startů neprohrál žádný z 29 odehraných utkání, se před zahájením odhlásil pro poranění lokte. Posledním přímým účastníkem v mužské dvouhře byl 53. tuniský hráč žebříčku Malek Džazírí a v ženské části pak 56. žena klasifikace Mirjana Lučićová Baroniová z Chorvatska.\n\n25letá Johanna Kontaová si postupem do finále dvouhry zajistila posun na 9. místo žebříčku WTA a stala se první Britkou v elitní světové desítce od roku 1984 a Jo Durieové.\nTrofej z mužské dvouhry vybojoval druhý hráč světa, Brit Andy Murray, pro něhož to bylo jubilejní 40. turnajové vítězství na okruhu ATP Tour. Druhý pekingský titul si odvezla Polka Agnieszka Radwańská. První společné vítězství dosáhl v mužské čtyřhře španělský pár Pablo Carreño Busta a Rafael Nadal. Deblovou dominanci v závěrečné části sezóny potvrdil americko-český pár Bethanie Matteková-Sandsová a Lucie Šafářová, jenž po turnaji držel 16zápasovou neporazitelnost a zisk třetí trofeje v řadě.\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\nNásledující hráčky obdržely divokou kartu do hlavní soutěže:\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\n\n\n\n"}
{"id": "1234844", "url": "https://cs.wikipedia.org/wiki?curid=1234844", "title": "China Open 2016 – ženská dvouhra", "text": "China Open 2016 – ženská dvouhra\n\nŽenská dvouhra China Open 2016 probíhala v první polovině října 2016. Do singlové soutěže pekingského tenisového turnaje nastoupilo šedesát hráček. Z dvoukolové kvalifikace prošlo do hlavní soutěže osm tenistek. Obhájkyní titulu byla španělská světová čtyřka Garbiñe Muguruzaová, která ve 3. kole podlehla Petře Kvitové.\n\nSemifinalistky z wuchanského turnaje Wuhan Open 2016, hraného v týdnu předcházejícím pekingské události – Petra Kvitová, Dominika Cibulková, Simona Halepová a Světlana Kuzněcovová, obdržely volný los do druhého kola.\n\nAgnieszka Radwańská a Karolína Plíšková si 4. října 2016 zajistily, jako čtvrtá a pátá v pořadí, start na Turnaji mistryň. Ohájkyně titulu z Polka se tak kvalifikovala na závěrečnou událost poosmé a Češka poprvé. \n\n25letá Kontaová si postupem do svého druhého finále na okruhu WTA Tour zajistila posun na 9. místo žebříčku WTA, v jeho vydání z 10. října 2016. Tím se stala první Britkou v elitní světové desítce od roku 1984 a Jo Durieové. Ženská tenisová asociace její sezónu zhodnotila jako nejpřekvapivější vzestup roku 2016.\nVítězkou se stala třetí nasazená Agnieszka Radwańská z Polska, která ve finále porazila za 1 hodinu a 36 minut britskou turnajovou jedenáctku Johannu Kontaovou po dvousetovém průběhu 6–4 a 6–2. V probíhající sezóně si připsala po triumfech v Šen-čenu a New Havenu třetí turnajové vítězství, které představovalo jubilejní dvacátý singlový titul na okruhu WTA Tour a druhý z pekingské udalosti.\n\nPo utkání pak při slavnostním ceremoniálu vítězná Polka uvedla: „\"Je to velice výjimečný moment; třetí finále a z toho druhý titul odtud. Byl to pro mě opravdu mimořádně povedený týden, který nemohl dopadnout lépe\".“ Poražená z duelu Kontaová konstatovala: „\"Je to v pohodě! Jsem velice šťastná za své zlepšení v průběhu minulých několika let a doufejme, že budu stále překonávat více překážek\".“\n\nČtyři semifinalistky z wuchanského turnaje Wuhan Open 2016 obdržely volný los do druhého kola.\n"}
{"id": "1234845", "url": "https://cs.wikipedia.org/wiki?curid=1234845", "title": "China Open 2016 – mužská dvouhra", "text": "China Open 2016 – mužská dvouhra\n\nMužská dvouhra China Open 2016 probíhala v první polovině října 2016. Do singlové soutěže pekingského tenisového turnaje nastoupilo třicet dva hráčů. Čtyřnásobný obhájce titulu a světová jednička Novak Djoković se před zahájením, ve středu 28. září, odhlásil pro poranění pravého lokte.\n\nVítězem dvouhry se stala turnajová dvojka a druhý hráč světa Brit Andy Murray, jenž ve finále zdolal nenasazeného Grigora Dimitrova z Bulharska za 1:57 hodin po dvousetovém průběhu 6–4 a 7–6, když cestou za titulem neztratil jediný set. Dimitrov prohrál i třetí finále v sezóně, když stejně jako na pekingských dvorcích neuspěl v Istanbulu ani v Sydney.\n\nPo utkání pak při slavnostním ceremoniálu vítězný Murray uvedl: „\"Byl to pro mě skvělý týden. Dnešní zápas měl vysokou úroveň, Grigor bojoval až do posledního míče a vůbec mi to neusnadnil. Jsem moc rád, že jsem zvládl všechny zápasy a dobře se rozehrál před Šanghají. Tohle je můj nejvyrovnanější rok\".“ Poražený z duelu Dimitrov zhodnotil utkání takto: „\"Osobně si myslím, že jsem s ním nehrál dost dobře po celou dobu utkání. Možná druhý set byl v tomto trochu lepší. Pokud by pak utkání dospělo do třetího setu, nejsem si jist, zda bych mohl hrát jinak. Ale z tohoto týdne se snažím vzít to pozitivní\".“\n\nV probíhající sezóně si Murray připsal páté turnajové vítězství, které představovalo jubilejní čtyřicátý singlový titul na okruhu ATP Tour. Šampion si do žebříčku ATP připsal 500 bodů a získal finanční odměnu ve výši 663 575 amerických dolarů.\n"}
{"id": "1234846", "url": "https://cs.wikipedia.org/wiki?curid=1234846", "title": "China Open 2016 – ženská čtyřhra", "text": "China Open 2016 – ženská čtyřhra\n\nŽenská čtyřhra China Open 2016 probíhala v první polovině října 2016. Do deblové soutěže pekingského tenisového turnaje nastoupilo dvacet osm dvojic. Obhájcem titulu je švýcarsko-indický pár Martina Hingisová a Sania Mirzaová, jehož členky nestartují společně. Hingisová vytvořila sedmou nasazenou dvojici s Američankou Coco Vandewegheovou, aby ve 2. kole podlehly Julii Görgesové a Karolíně Plíškové. Spoluhráčkou Mirzaové se stala Češka Barbora Strýcová, s níž skončila ve stejné fázi na raketách kanadsko-španělské dvojice Gabriela Dabrowská a María José Martínezová Sánchezová.\n\nVítězem čtyřhry se stal pátý nasazený americko-český pár Bethanie Matteková-Sandsová a Lucie Šafářová, jenž ve finále zdolal turnajové jedničky Francouzky Caroline Garciaovou a Kristinu Mladenovicovou po dvousetovém průběhu 6–4 a 6–4 a statistiku vzájemných zápasů překlopily na svou stranu, když po turnaji vedly 2−1. Dvojice prodloužila svou neporazitelnost na šestnáct utkání, když do té doby vyhrály všech 20 zápasů na tvrdém povrchu, ke kterým nastoupily. Obě vítězky si připsaly osmou společnou trofej ze čtyřhry, v probíhající sezóně pak čtvrtou společnou. Pro Mattekovou-Sandsovou to byl dvacátý druhý deblový titul na okruhu WTA Tour a pro Šafářovou pak dvanáctý takový.\n\nObě šampionky si do žebříčku WTA připsaly 1000 bodů a rozdělily si finanční odměnu ve výši 376 191 amerických dolarů.\n\nČtyři nejvýše nasazené páry obdržely volný los do druhého kola.\n"}
{"id": "1234847", "url": "https://cs.wikipedia.org/wiki?curid=1234847", "title": "China Open 2016 – mužská čtyřhra", "text": "China Open 2016 – mužská čtyřhra\n\nMužská čtyřhra China Open 2016 probíhala v první polovině října 2016. Do deblové soutěže pekingského tenisového turnaje nastoupilo šestnáct dvojic. Obhájcem titulu byl kanadsko-americký pár Vasek Pospisil a Jack Sock, jehož členové nestartovali společně. Pospisil se rozhodl zúčastnit paralelně hraného tokijského turnaje Rakuten Japan Open Tennis Championships. Spoluhráčem Socka se stal Australan Bernard Tomic.\n\nVítězem čtyřhry se stal španělský nenasazený pár složený z Pabla Carreña Busty a Rafaela Nadala, který ve finále zdolal americko-autralskou dvojici Jack Sock a Bernard Tomic po setech 6–7, 6–2 a závěrečném supertiebreaku [10–8]. Oba šampioni si do žebříčku ATP připsali 500 bodů a získali první společnou trofej, oba rovněž druhou v probíhající sezóně. Carreño vybojoval druhou deblovou trofej na okruhu ATP Tour a Nadal jedenáctou takovou. \n\n"}
{"id": "1234848", "url": "https://cs.wikipedia.org/wiki?curid=1234848", "title": "Rakuten Japan Open Tennis Championships 2016 – mužská čtyřhra", "text": "Rakuten Japan Open Tennis Championships 2016 – mužská čtyřhra\n\nMužská čtyřhra Rakuten Japan Open Tennis Championships 2016 probíhala v první polovině října 2016. Do deblové soutěže tokijského tenisového turnaje nastoupilo šestnáct dvojic. Obhájcem titulu byl jihoafricko-brazilský pár Raven Klaasen a Marcelo Melo, jehož členové nestartovali společně. Melo se rozhodl zúčastnit paralelně hraného pekingského turnaje China Open. Spoluhráčem Klaasena se stal Američan Rajeev Ram.\n\nVítězem čtyřhry se stala nenasazená španělsko-polská dvojice složená z Marcela Granollerse a Marcina Matkowskiho, která ve finále porazila druhý nasazený johoafricko-americký pár Raven Klaasen a Rajeev Ram po setech 6–2 a 7–6. Oba šampioni si do žebříčku ATP připsali 500 bodů a získali první společnou trofej. Granollers vybojoval dvanáctou deblovou trofej na okruhu ATP Tour a Matkowski sedmnáctou takovou. \n\n"}
{"id": "1234849", "url": "https://cs.wikipedia.org/wiki?curid=1234849", "title": "Rakuten Japan Open Tennis Championships 2016", "text": "Rakuten Japan Open Tennis Championships 2016\n\nRakuten Japan Open Tennis Championships 2016 (japonsky: 2016年楽天ジャパン・オープン・テニス選手権 [Rakuten džapan ópun tenisu senšuken]) byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem DecoTurf v areálu s centrálním kurtem Ariake Coliseum. Probíhal mezi 3. až 9. říjnem 2016 v japonské metropoli Tokiu jako čtyřicátý čtvrtý ročník turnaje.\n\nTurnaj s rozpočtem 1 506 835 dolarů patřil do kategorie ATP World Tour 500. Nejvýše nasazeným hráčem ve dvouhře se stal pátý tenista světa Kei Nišikori z Japonska. Jako poslední přímý účastník do hlavní singlové soutěže nastoupil 54. americký hráč žebříčku Taylor Fritz.\n\nTřetí titul na okruhu ATP Tour zaznamenal 21letý Australan Nick Kyrgios, pro něhož to byl dosud nejcennější triumf kariéry. Ve čtyřhře si první společnou trofej připsali Marcel Granollers ze Španělska a Marcin Matkowski z Polska. \n\nNásledující hráči obdrželi divokou kartu do hlavní soutěže:\nNásledující hráči postoupili z kvalifikace:\n\nNásledující hráč postoupil z kvalifikace jako tzv. šťastný poražený:\n\n\n\n\nNásledující páry obdržely divokou kartu do hlavní soutěže:\n\nNásledující pár postoupil do hlavní soutěže z kvalifikace:\n\n\n\n\n"}
{"id": "1234850", "url": "https://cs.wikipedia.org/wiki?curid=1234850", "title": "Rakuten Japan Open Tennis Championships 2016 – mužská dvouhra", "text": "Rakuten Japan Open Tennis Championships 2016 – mužská dvouhra\n\nMužská dvouhra Rakuten Japan Open Tennis Championships 2016 probíhala v první polovině října 2016. Do singlové soutěže tokijského tenisového turnaje nastoupilo třicet dva hráčů. Obhájcem titulu byl třetí hráč světa Stan Wawrinka ze Švýcarska, který se před zahájením turnaje odhlásil.\n\nVítězem dvouhry se stal šestý nasazený Australan Nick Kyrgios, jenž ve finále zdolal belgickou turnajovou pětku Davida Goffina po třísetovém průběhu 4−6, 6−3 a 7−5. V probíhající sezóně si tak připsal třetí turnajové vítězství, které představovalo třetí titul na okruhu ATP Tour. Bodový zisk mu v následném vydání žebříčku ATP z 10. října 2016 zajistil posun na kariérní maximum, když mu patřilo 14. místo.\n\nPo utkání pak při slavnostním ceremoniálu vítězný Kyrgios uvedl: „\"Bylo to náročné utkání, ve kterém bylo hodně dlouhých výměn. Myslel jsem, že cestou bude dobře returnovat, že na něm budu mít hodně příležitostí. Byl to opravdu kvalitní zápas, ve kterém jsem měl více štěstí\".“ Poražený z duelu Goffin zhodnotil servis svého soka, který mu v utkání velice pomohl (Kyrgios zaznamenal celkem 25 es): „\"Není vůbec lehké ho brejknout, protože servíruje rychlostí až 215 km/h. Snažil jsem se odhadnout, kam jeho servis půjde. Ale stále dával esa. Snažil jsem hrát to nejlepší, a fungovalo to až do posledního setu za stavu 5-4\".“ \n"}
{"id": "1234853", "url": "https://cs.wikipedia.org/wiki?curid=1234853", "title": "Lipník (okres Prievidza)", "text": "Lipník (okres Prievidza)\n\nLipník je obec na Slovensku v okrese Prievidza v Trenčínském kraji.\n\nPrvní písemná zmínka o obci je z roku 1355. V obci je dřevěná zvonice z poloviny 19. století.\n\n"}
{"id": "1234855", "url": "https://cs.wikipedia.org/wiki?curid=1234855", "title": "Divize A 1997/98", "text": "Divize A 1997/98\n\nV soubojích 33. ročníku České divize A 1997/98 se utkalo 16 týmů dvoukolovým systémem podzim - jaro. Tento ročník začal v srpnu 1997 a skončil v červnu 1998.\n\n\nPoznámky:\n\n"}
{"id": "1234856", "url": "https://cs.wikipedia.org/wiki?curid=1234856", "title": "Malá Čausa", "text": "Malá Čausa\n\nMalá Čausa je obec na Slovensku v okrese Prievidza v Trenčínském kraji ležící na úpatí pohoří Žiar. Žije zde  obyvatel.\n\nPrvní písemná zmínka o obci je z roku 1430. V obci je římskokatolický kostel Růžencové Panny Marie z roku 1902.\n\n"}
{"id": "1234859", "url": "https://cs.wikipedia.org/wiki?curid=1234859", "title": "Nehody lanové dráhy v Cavalese", "text": "Nehody lanové dráhy v Cavalese\n\nNehody lanové dráhy u města Cavalese, na úpatí hory Alpe Cermis na severu Itálie, se odehrály dvakrát, z různých příčin:\n"}
{"id": "1234861", "url": "https://cs.wikipedia.org/wiki?curid=1234861", "title": "Nehoda lanové dráhy v Cavalese 1976", "text": "Nehoda lanové dráhy v Cavalese 1976\n\nPrvní nehoda kabinové visuté lanové dráhy u města Cavalese v Itálii se stala 9. března 1976 v 17.15 h. Z úpatí pod Alpe Cermis do Cavalese sjížděla lanovka s 43 turisty. Náhle prasklo lano v blízkosti botky na podpěře lanovky a téměř 3 tuny vážící kabina se zřítila do 200 m hlubokého údolí. Při nehodě zemřelo 42 turistů z kabiny, přežila pouze čtrnáctiletá dívka z Milána, díky tomu, že náraz utlumila těla dalších cestujících. Později byl na místě nehody nalezen mrtvý již dříve pohřešovaný muž z Benátek. Počtem obětí je událost nejtragičtější nehodou lanové dráhy v historii.\n\nVyšetřování nedokázalo jednoznačně určit viníka nehody. Původně obviněný strojník byl propuštěn z vazby poté, co se prokázalo, že revizní technik požadoval kontrolu lana i na místech, kde těsně spočívá na botkách. Správa lanovky to ale nepovolila, protože taková kontrola by vyžadovala na několik dnů uprostřed sezóny přerušit provoz.\n\nDalší verze říkala, že mohlo dojít k rozkmitání a překřížení lan. Podle výpočtů bylo tažné lano schopné přeříznout nosné lano během sedmi sekund.\n\n"}
{"id": "1234874", "url": "https://cs.wikipedia.org/wiki?curid=1234874", "title": "Klášter minoritů (Staré Město)", "text": "Klášter minoritů (Staré Město)\n\nKlášter minoritů na Starém Městě při kostele sv. Jakuba je původně gotický objekt s datem založení mezi roky 1228–1232. Nachází se na Starém Městě pražském v městské části Praha 1 v ulici Malá Štupartská čp. 635/6.\n\nKlášter vznikl při kostele sv. Jakuba Většího po roce 1228, snad v roce 1232 nebo 1233. Minorité získali zdejší dvorec od krále Václava I. a záhy začali s přestavbou objektu na klášter. Výstavba ve slohu gotiky v její rané a vrcholné fázi probíhala v několika etapách až do 70. let 14. století. V roce 1316 klášter postihl ničivý požár.\n\nKlášter v průběhu 13. a 14. století podporovali sami čeští panovníci, zřejmě nejvýznamnější událostí v rámci českých dějin pak byla svatební hostina českého krále Jana Lucemburského se svou nastávající manželkou, českou královnou Eliškou Přemyslovnou.\n\nV době husitského plenění byl jako jeden z mála českých klášterů ušetřen, ale ani po skončení husitských válek nebyla ekonomická situace příliš dobrá. Řád byl po návratu do objektu nucen část budov pronajmout či prodat. Dalšího stavebního rozvoje a renesančních úprav se klášter dočkal až na konci 16. století.\n\nPůvodně poměrně rozsáhlý komplex budov při chrámu sv. Jakuba se do dnešních dnů zachoval jen částečně.\nVelká část místností uvnitř kláštera má křížovou žebrovou klenbu, která je místy podepřena středním sloupkem. Tato klenba pochází z původní gotické stavby, ostatní (větší část) je však klenuta klenbami z různých období barokního stavitelství.\n\n"}
{"id": "1234882", "url": "https://cs.wikipedia.org/wiki?curid=1234882", "title": "Edita Vopatová", "text": "Edita Vopatová\n\nEdita Vopatová (* 17. května 1993 Ústí nad Labem) je česká sportovní lezkyně, mistryně a vicemistryně ČR v lezení na obtížnost. Jako první česká lezkyně přelezla cestu obtížnosti 8c.\n\n\n\n\n\n"}
{"id": "1234897", "url": "https://cs.wikipedia.org/wiki?curid=1234897", "title": "Miluji tě modře", "text": "Miluji tě modře\n\nMiluji tě modře (2017) je český film režiséra Miloslava Šmídmajera podle scénáře Jaroslava Papouška. Pojednává o mladém malíři a kunsthistorikovi, který žije s matkou. Jednoho dne potká dívku Terezu a utká se o její přízeň s jejím přítelem Igorem.\n\n"}
{"id": "1234900", "url": "https://cs.wikipedia.org/wiki?curid=1234900", "title": "Středoevropské jamboree", "text": "Středoevropské jamboree\n\nStředoevropské jamboree je skautské jamboree pro skauty ze střední Evropy. Na organizace se podílejí státy Višegrádské čtyřky (Česko, Slovensko, Maďarsko a Polsko), setkání se však pravidelně účastní skauti z dvou desítek evropských zemí. Program je připravován pro skauty a skautky od 14 do 18 let. Cílem středoevropských jamboree je podpořit spolupráci národních organizací v rámci regionu a také nabídnout skautům z těchto zemí finančně dostupnou alternativu ke světovým akcím. Akce se koná od roku 2004 jednou za dva roky. Příští středoevropské jamboree se bude konat v České republice v létě 2022.\n\nHistorie středoevropských jamboree sahá do roku 1931, kdy se v Praze uskutečnily Tábory slovanských skautů a od té doby se skauti slovanských zemích scházejí pravidelně. Ve třicátých letech se skauti ze střední Evropy potkali ještě jednou a to v městě Spała v Polsku - druhé tábory slovanských skautů se konaly dohromady s obřím polským národním jamboree. Třetí tábory slovanských skautů se měly uskutečnit ještě v roce 1939 v Jugoslávii, nicméně kvůli začínajícím válečným konfliktům se to již nestihlo. Poté byla tradice setkávání skautů ze střední Evropy na šedesát let přerušena.\n\nObnova přišla v roce 1997, kdy se v Praze uskutečnilo středoevropské jamboree Fénix. Akce zpočátku nabraly rychlý spád, konaly se každý rok. V roce 1998 to byl slovenský Eurocor a o další rok později polský SAN. V magickém roce 2000 se jamboree už nekonalo, bylo domluveno že se akce budou konat ob rok. V roce 2001 se proto v Maďarsku uskutečnila Carpathia. Na další středoevropské jamboree jsme si pak museli počkat nikoliv dva, ale tři roky - slovenský Tatracor se konal v roce 2004. Od té doby se akce konají jednou za dva roky. Až do roku 2010 dostávala jamboree svá jména, od roku 2012 se akce konají pod jednotným názvem CEJ - Central European Jamboree.\n\nV roce 2020 se měl CEJ konat na Slovensku - z důvodu konání evropského skautského jamboree v Polsku byla akce zrušena a CEJ se uskuteční až v roce 2022. Po sedmnácti letech dojde k přerušení tradice opakování středoevropského jamboree po dvou letech. Na základě domluvy mezi Českou republikou a Slovenskem navíc dojde k úpravě cyklu pořadatelských zemí, CEJ se v roce 2022 uskuteční v Česku.\n\n\n"}
{"id": "1234906", "url": "https://cs.wikipedia.org/wiki?curid=1234906", "title": "Kostel Panny Marie (Olius)", "text": "Kostel Panny Marie (Olius)\n\nKostel Panny Marie, katalánsky Santa Maria del Vilaró, je stavba v obci Olius. Je katalánskou kulturní památkou lokálního významu (IPAC 17454).\n\nRománský kostel z 11. století stojí na místě původního kostela Santa Fe d'Anseresa. Tvoří ho chrámová loď a zaoblená apsida. Loď je zakončena gotickou klenbou. Spodní část fasády je z velkých kamenných bloků. Apsida má dvojité okno. Nad vchodem je zvonička s jedním zvonem přistavěná v 19. století.\n"}
{"id": "1234957", "url": "https://cs.wikipedia.org/wiki?curid=1234957", "title": "Vadim Petrov (manažer)", "text": "Vadim Petrov (manažer)\n\nVadim Petrov (* 20. června 1957 Praha) je hudebník, pedagog, manažer a konzultant, od března 2019 je členem Rady pro rozhlasové a televizní vysílání.\n\nVadim Petrov je synem známého hudebního skladatele stejného jména. Vystudoval hru na klasickou kytaru na Státní konzervatoři v Praze. Po absolutoriu nastoupil základní vojenskou službu v Posádkové hudbě Praha. Po návratu z vojny v roce 1981 začal pracovat v Československé televizi, nejprve jako režisér ozvučení a od roku 1987 jako dramaturg zábavných pořadů. Po roce 1989 odjel do USA, a když se v roce 1991 vrátil, absolvoval zpravodajský kurs u britské tajné služby MI5. V letech 1991 až 1996 zastával řadu funkcí na Úřadu vlády ČR. Po odchodu z vládních služeb působí v různých manažerských a poradenských pozicích. Jako expert se věnuje public relations, manažerským dovednostem, politickému marketingu, stakeholder managementu a facilitaci (metoda, jak vést skupinová nebo vícestranná jednání.) V roce 2016 mu vyšel román \"Muž, který nevrhá stín\" – fikce s prvky thrilleru založený na autentických životních zkušenostech popisující Československo po pádu železné opony, výcvik MI5 a budování demokratických tajných služeb. V dubnu 2017 byl uveden do Síně slávy Zlatého středníku profesního sdružení PR Klub.\n\nDne 13. března 2019 byl zvolen členem Rady pro rozhlasové a televizní vysílání, získal podporu 93 poslanců (ke zvolení bylo třeba 88 hlasů). Funkce se ujal o pět dní později.\n\nJeho první manželkou byla Zlata Adamovská. Poté žil pět let s Petrou Černockou a v roce 1991 se oženil s Alenou Srholcovou, se kterou má syny Vadima (* 1992) a Nikolase (* 1995). V roce 2000 Alena zemřela a v roce 2005 se oženil s Markétou Chytrou, která má dceru Christinu (* 1993).\n\n\n\nKaždoročně člen porot Česká cena Public Relations Asociace Public Relations agentur a člen Czech Event Awards\n\n\n"}
{"id": "1234962", "url": "https://cs.wikipedia.org/wiki?curid=1234962", "title": "Joan Adell i Àlvarez", "text": "Joan Adell i Àlvarez\n\nJoan Adell i Àlvarez (* 5. března 1938 Blanes) je katalánský lékárník, spisovatel a básník. \n\nLékárník z povolání až do roku 2007, kdy vydal svou první knihu, sbírku básní \"Sorrejant\" (Premi de Poesia Miquel de Segarra, 2006) a román \"El nàufrag\" (Premi Rei en Jaume de Calvià, 2006). Od té chvíle vyhrál několik ocenění, a to jak v beletrii (zejména povídky) tak i v poezii.\n\n"}
{"id": "1234965", "url": "https://cs.wikipedia.org/wiki?curid=1234965", "title": "Silvestro Palma", "text": "Silvestro Palma\n\nSilvestro di Palma (15. března 1754 Barano d’Ischia – 8. srpna 1834 Neapol) byl italský hudební skladatel. Příslušník Neapolské operní školy.\n\nSilvestro Palma přišel do Neapole v šestnácti letech aby studoval na konzervatoři Conservatorio di Santa Maria Loreto zpěv u Saveria Valente a harmonii a kontrapunkt u Fedele Fenaroliho. Studium mu financovala dcera hraběte ze San Severa. \n\nJeho první opera, \"La Finta Matta\", byla uvedena v roce 1789 v Teatro dei Fiorentini. Na své další opeře, \"Le vane gelosie\", která měla premiéru v roce 1790, spolupracoval se zkušeným skladatelem Giovanni Paisiellem. Následovala řada vesměs úspěšných oper psaných ve stylu svého učitele Giovanni Paisiella. Většina z nich měla premiéru v \"Teatro dei Fiorentini\". V roce 1814 ukončil ze zdravotních důvodů činnost operního skladatele a věnoval se převážně chrámové hudbě.\n\n\n\n\n"}
{"id": "1234974", "url": "https://cs.wikipedia.org/wiki?curid=1234974", "title": "Roháček", "text": "Roháček\n\nTermín roháček se užívá ve více významech.\n\ndále se jméno Roháček vyskytuje jako místní jméno rybníků:\n\na také jako příjmení:\n\n"}
{"id": "1234984", "url": "https://cs.wikipedia.org/wiki?curid=1234984", "title": "Třída Rajshahi", "text": "Třída Rajshahi\n\nTřída Rajshahi jsou hlídkové lodě pákistánského námořnictva. Celkem byly postaveny čtyři jednotky této třídy. Tři byly roku 1971 potopeny indickými letadly. Jednu po opravě získala Bangladéš.\n\nVšechny čtyři jednotky této třídy postavila britská loděnice Brooke Marine v Lowestoftu. Do služby byly přijaty roku 1965.\n\nJednotky třídy \"Rajshahi\":\nPlavidla mají ocelový trup a nástavby z hliníkových slitin. Elektroniku po dokončení tvořil navigační radar AN/SPS-66. Byla vyzbrojena dvěma 40mm kanóny. Pákistánský člun \"Rajshahi\" později dostal ještě dva 12,7mm kulomety. Pohonný systém tvoří dva diesely MTU 12V 538, pohánějící dva lodní šrouby. Nejvyšší rychlost dosahuje 24 uzlů.\n\nPlavidla se roku 1971 účastnila indicko-pákistánské války. Dne 4. prosince 1971 byla celá čtveřice napadena palubními letadly z indické letadlové lodě INS \"Vikrant\" (R11). Zatímco \"Rajshahi\" byl těžce poškozen, ostatní tři nálet potopil. \"Jessore\" byl později vyzdvižen a po opravách zařazen do bangladéšského námořnictva.\n\n"}
{"id": "1234985", "url": "https://cs.wikipedia.org/wiki?curid=1234985", "title": "Lesák turecký", "text": "Lesák turecký\n\nLesák turecký (\"Cryptolestes turcicus\") je brouk z podřádu všežraví, čeledi lesákovití.\n\nCryptolestes turcicus (GROUVELLE,1876) je asi 2 mm velký plochý brouk s dlouhými tykadly. Žije především v mouce. Nalezen byl i volně v přírodě.\n\n"}
{"id": "1235002", "url": "https://cs.wikipedia.org/wiki?curid=1235002", "title": "Thrasybúlos", "text": "Thrasybúlos\n\nThrasybúlos (alfabetou Θρασύβουλος, okolo 440 př. n. l. Athény – 388 př. n. l. Aspendos) byl starořecký vojevůdce a významný představitel athénské demokracie.\n\nO Thrasybúlově životě před vstupem do armády se ví jen tolik, že jeho otec se jmenoval Lýkos a pocházel z athénské čtvrti Steiria. O jeho působení za peloponéské války podávají informace Thúkydidés a Xenofón. Podle nich byl v roce 411 př. n. l. Thrasybúlos trierarchou athénského loďstva na ostrově Samos. Odmítl podpořit oligarchický převrat, který vedl tzv. Výbor čtyř set, a po potlačení vzpoury byl za to zvolen stratégem. Díky této funkci se mu podařilo prosadit zrušení rozsudku vyhnanství pro Alkibiada, aby posílil svou armádu tímto zkušeným vojevůdcem. \nThrasybúlos vedl athénskou flotilu k vítězství v námořních bitvách u Kynosémy (411 př. n. l.), Kyzika (410 př. n. l.) a Arginusae (406 př. n. l.), celou válku však Sparta a její spojenci díky početní převaze vyhráli a roku 404 př. n. l. nastolili v Athénách loutkovou vládu zvanou Třicet tyranů, která zahájila represe proti demokraticky smýšlejícím občanům. Thrasybúlos uprchl do Théb, kde získal podporu tamního vládce Ismenia a podařilo se mu získat jako základnu pevnost Phyle (novořecky Fyli) v hornatém pohraničí Attiky; původně při něm bylo jen sedmdesát mužů, ale postupně se přidávali další. Sparťané proti Phyle vyslali trestnou výpravu, Thrasybúlovým mužům se však podařilo pobít sto dvacet útočníků a útok odrazit. To bylo začátkem roku 403 př. n. l. signálem k velkému povstání proti Třiceti tyranům, Thrasybúlovým stoupencům se podařilo obsadit Pireus, v rozhodující bitvě zabít vůdce oligarchů Kritia a obnovit v Athénách demokratické zřízení. Aby uklidnil situaci, vyhlásil Thrasybúlos amnestii na všechny činy spáchané za sparťanské okupace.\n\nThrasybúlovi se nepodařilo prosadit radikální demokratické reformy, jako bylo udělení občanství metoikům, a vlády v Athénách se nakonec ujal představitel středu Archinos. Jako výsledek snah o obnovení moci Athén vypukla roku 395 př. n. l. korintská válka. Thrasybúlos se v čele vojska vydal na maloasijské pobřeží, kde se mu podařilo dobýt Byzantion a ostrov Lesbos, při tažení do Pamfýlie byl však zabit ve svém táboře najatým vrahem.\n\nNa paměť jeho působení ve Fyli se místní fotbalový klub jmenuje Thrasyvoulos FC (novořecký přepis jména).\n\n\n \n"}
{"id": "1235011", "url": "https://cs.wikipedia.org/wiki?curid=1235011", "title": "Bavorská Wikipedie", "text": "Bavorská Wikipedie\n\nBavorská Wikipedie je jazyková verze Wikipedie v bavorštině. Její jazykový kód ISO je \"bar\". V lednu 2020 obsahovala přes 30 000 článků a byla tak 104. největší jazykovou verzí Wikipedie. Pracovalo pro ni 7 správců, registrováno bylo přes 50 000 uživatelů, z nichž bylo asi 60 aktivních.\n\nNa počátku Bavorské Wikipedie byl požadavek na vytvoření jihotyrolské jazykové verze Wikipedie na Meta-Wiki dne 12. srpna 2005. Následně 20. srpna 2005 byl tento požadavek změněn na požadavek na vytvoření Bavorské Wikipedie. Ta začala fungovat online 2. května 2006 jako Testwiki na meta-serveru a 30. září 2006 byla definitivně spuštěna na adrese \"bar.wikipedia.org\".\n\nPrvních 5 stránek v této jazykové verzi bylo:\n"}
{"id": "1235012", "url": "https://cs.wikipedia.org/wiki?curid=1235012", "title": "Thrasybúlos (rozcestník)", "text": "Thrasybúlos (rozcestník)\n\nThrasybúlos (Θρασύβουλος, novořecky Thrasyvoulos) je řecké mužské jméno. Známými nositeli byli:\n\n\n"}
{"id": "1235013", "url": "https://cs.wikipedia.org/wiki?curid=1235013", "title": "Šťavica", "text": "Šťavica\n\nNázev Šťavica má více významů:\n\n\n"}
{"id": "1235026", "url": "https://cs.wikipedia.org/wiki?curid=1235026", "title": "Nevidzany (okres Prievidza)", "text": "Nevidzany (okres Prievidza)\n\nNevidzany jsou obec na Slovensku v okrese Prievidza v Trenčínském kraji ležící na úpatí Strážovských vrchů. Žije zde  obyvatel.\n\nPrvní písemná zmínka o obci je z roku 1229. V obci je římskokatolická kaple Panny Marie.\n\n"}
{"id": "1235030", "url": "https://cs.wikipedia.org/wiki?curid=1235030", "title": "Tomáš Chvála", "text": "Tomáš Chvála\n\nTomáš Chvála aka Hardy (* 17. října 1984 Praha, Československo) je český filmový publicista, novinář, spisovatel a scenárista. Byl filmovým recenzentem řady internetových a tištěných časopisů (Filmweb.cz, Filmpub.cz, Blokbuster, DVD Movie a mnohé další), momentálně se živí jako scenárista a dramaturg. Také je autorem knižní série Já, JůTuber. \n\n\n\n"}
{"id": "1235033", "url": "https://cs.wikipedia.org/wiki?curid=1235033", "title": "Porucha", "text": "Porucha\n\nPorucha je nepříznivá změna stavu, průběhu či funkce:\n"}
{"id": "1235044", "url": "https://cs.wikipedia.org/wiki?curid=1235044", "title": "Leif Andersson (zápasník)", "text": "Leif Andersson (zápasník)\n\nLeif Andersson (* 13. října 1949 Arboga, Švédsko) je bývalý švédský zápasník, reprezentant v zápase řecko-římském. Dvakrát startoval na olympijských hrách. V roce 1976 na hrách v Montréalu v kategorii do 82 kg a roce 1980 na hrách v Moskvě ve stejné kategorii vybojoval čtvrté místo. V roce 1973 vybojoval titul a v roce 1980 druhé místo na mistrovství Evropy.\n\n"}
{"id": "1235047", "url": "https://cs.wikipedia.org/wiki?curid=1235047", "title": "Tiburonský poloostrov", "text": "Tiburonský poloostrov\n\nTiburonský poloostrov nebo Tiburon je regionem Haiti, zabírající většinu haitského jižního pobřeží. Začíná poblíž dominikánsko-haitské hranice a směřuje na západ ke Kubě. Čtyři z deseti haitských departmentů (Grand'Anse, Nippes, Sud a Sud-Est) se nacházejí v tomto regionu. Část departmentu Ouest se také nalézá v regionu, přičemž hlavní město Port-au-Prince slouží jako linie rozdělující jižní a centrální část země.\n\nPoloostrov byl silně postižen zemětřesením v roce 2010 a hurikánem Matthew v roce 2016.\n\nPoloostrov vybíhá na jihozápadě ostrova Hispaniola a zasahuje 250 kilometrů do Karibského moře, které tak odděluje od Gonâvského zálivu. Poloostrov je v nejširším místě široký 60 kilometrů a v nejužším 30 kilometrů. Jeho celková rozloha je přibližně 9000 km², což je asi třetina území Haiti. Nejvyšším vrcholem poloostrova je Pic Macaya (2 347 m n. m.) v Massif de la Hotte na západě poloostrova. \n\nNejvýznamnějšími městy v regionu jsou Jacmel, Les Cayes a Jérémie. \n"}
{"id": "1235052", "url": "https://cs.wikipedia.org/wiki?curid=1235052", "title": "Zhanghenglong", "text": "Zhanghenglong\n\nZhanghenglong („drak Čang Chenga“) byl rodem hadrosauroidního býložravého dinosaura, žijícího v období svrchní křídy (stupeň santon, před asi 85 miliony let) na území dnešní východní Číny (provincie Che-nan).\n\nFosilie tohoto ornitopodního dinosaura byly objeveny v sedimentech souvrství Majiacun a mají stáří asi 85 milionů let. Objeveny byly části neúplně zachované kostry, sestávající hlavně z fragmentů lebečních kostí a kostí ramenního pletence. Holotyp nese katalogové označení XMDFEC V0013, paratyp XMDFEC V0014. Tento druh je zřejmě nehadrosauridním hadrosauroidem, blízce příbuzným rodu \"Nanyangosaurus\".\n\n"}
{"id": "1235055", "url": "https://cs.wikipedia.org/wiki?curid=1235055", "title": "707 (číslo)", "text": "707 (číslo)\n\nSedm set sedm je přirozené číslo. Římskými číslicemi se zapisuje DCCVII a řeckými číslicemi ψζ. Následuje po čísle sedm set šest a předchází číslu sedm set osm.\n\n707 je:\n\n"}
{"id": "1235056", "url": "https://cs.wikipedia.org/wiki?curid=1235056", "title": "707 (rozcestník)", "text": "707 (rozcestník)\n\n707 může znamenat:\n"}
{"id": "1235058", "url": "https://cs.wikipedia.org/wiki?curid=1235058", "title": "Leuna", "text": "Leuna\n\nLeuna je město v německém okrese Saalekreis, ve spolkové zemi Sasko-Anhaltsko, ve východní části Německa.\n\nMěsto Leuna je jedním ze středisek chemického průmyslu v Německu. V roce 1960 měla Leuna přibližně 10 000 obyvatel, avšak nedobré životní podmínky, zejména znečištění ovzduší v důsledku blízkého průmyslu, zapříčinily odchod významné části obyvatelstva.\n\nTovárna v Leuně poblíž Merseburgu je jednou z největších v oboru těžkého chemického průmyslu v Německu. Vyrábí se zde široká škála výrobků, zejména na bázi vodíku nebo vodíku a oxidu uhelnatého. Těžiště produkce spočívá ve výrobě amoniaku, syntetických paliv derivací a hydrogenací uhlí a syntetické alkoholy na bázi vodíku a oxidu uhelnatého.\n"}
{"id": "1235059", "url": "https://cs.wikipedia.org/wiki?curid=1235059", "title": "Zásobovací tanker typu 905", "text": "Zásobovací tanker typu 905\n\nTyp 905 (v kódu NATO třída Fuqing) je první postavená třída zásobovacích tankerů Námořnictva Čínské lidové republiky. Celkem byly postaveny čtyři jednotky této třídy, z toho jedna pro Pákistán, který je jediným zahraničním uživatelem třídy. Jejich slabinou je malá kapacita pevného nákladu a chybějící hangár pro vrtulník, který omezuje možnosti jeho využití pro zásobovací operace.\n\nTankery postavila čínská loděnice Dalian v Ta-lienu. Jejich vývoj probíhal od poloviny 70. let. Postaveny byly celkem čtyři kusy, tři pro čínské a jeden pro pákistánské námořnictvo.\n\nJednotky typu \"905\":\nKapacita tankeru je 10 000 tun paliva, 1000 tun nafty, 200 tun vody, 200 tun pitné vody a 50 tun maziv. Tankery nedostaly výzbroj, ale jsou na nich připraveny prostory pro instalaci osmi 37mm kanónů ve dvouhlavňových postaveních. Na zádi je přistávací plocha pro vrtulník, plavidla však nejsou vybavena hangárem. Pohonný systém tvoří jeden diesel Dalian-Sulzer 8RLB o výkonu 17 400 bhp, pohánějící jeden lodní šroub. Nejvyšší rychlost dosahuje 18,5 uzlu. Dosah je 18 000 námořních mil při rychlosti 14 uzlů.\n"}
{"id": "1235061", "url": "https://cs.wikipedia.org/wiki?curid=1235061", "title": "Petra Růžičková (sportovní lezkyně)", "text": "Petra Růžičková (sportovní lezkyně)\n\nPetra Růžičková (* 1989 Prostějov) je česká sportovní lezkyně, mistryně ČR, vítězka Českého poháru v boulderingu a Mejcupu.\n\n"}
{"id": "1235062", "url": "https://cs.wikipedia.org/wiki?curid=1235062", "title": "Radek Zbořil", "text": "Radek Zbořil\n\nRadek Zbořil (* 1973) je český chemik specializující se na výzkum nanomateriálů. Je profesorem na Univerzitě Palackého v Olomouci a generálním ředitelem Regionálního centra pokročilých technologií a materiálů v Olomouci. Vědecká rada PřF UP dne 13. března 2019 konstatovala, že vědecký článek, jehož byl Radek Zbořil spoluautorem a který byl použit pro jeho habilitaci, byl založen na úmyslně upraveném grafu. Na základě toho od 1. 6. 2019 čerpá tzv. tvůrčí volno, rezignovat na svoji pozici Regionálním centru pokročilých technologií a materiálů v Olomouci zatím odmítl.\n\n\nRadek Zbořil absolvoval v roce 1996 obor Matematika-chemie na Přírodovědecké fakultě Univerzity Palackého v Olomouci. Po ukončení doktorského studia (2000) se účastnil několika zahraničních stáží například na University of Delaware a University of Tokyo. Od roku 2010 působí jako profesor na Univerzitě Palackého a jako generální ředitel Regionálního centra pokročilých technologií a materiálů.\n\nVědecká rada PřF UP v Olomouci konstatovala v březnu 2019 , že s nejvyšší doložitelnou pravděpodobností došlo k úmyslnému umazání píků v difraktogramu v článku prof. Zbořila z roku 2007 Catalytic efficiency of iron(III) oxides in decomposition of hydrogen peroxide: Competition between the surface area and crystallinity of nanoparticles. J. Am. Chem. Soc. 129, 10929 (2007). Spoluatora článku, t.č. doktoranda Čeňka Gregora, který na falšování dat upozornil při obhajobě své disertační práce a pak později ve svém podání děkanovi fakulty a sám ve své práci citoval neupravený (správný) graf komise pro státní doktorskou zkoušku pod předsednictvím Pavla Hobzy odmítla \ndne 10.6.2013 disertační práci k obhajobě a ukončila tím studium Čeňka Gregora (obhajoba a její vyšetřování je podrobně popsána u zmíněného Pavla Hobzy). Samotný školitel a korespondenční autor zfalšovaného článku Radek Zbořil jednání komise opustil po upozornění Čeňka Gregora na falšování grafu. Disertační práci doporučili pouze dva členové komise (prof. Trávníček, prof. Miglierini), nicméně dva hlasy byly proti a dva hlasy dokonce neplatné. Přestože byla rozdílnost dat v disertaci a článku členům komise známa, nikdo ze zkušební komise etické komisi fakulty nedal podnět ke zkoumání. Teprve v roce 2018 nový děkan přírodovědecké fakulty nechal celou věc prošetřit, pozval do vyšetřovací komise nezávislé odborníky z jiných univerzit a opatřil si znalecký posudek. Komise došla k jednoznačnému závěru, že skutečně došlo k promyšlenému a závažnému falšování dat. Vedení univerzity v srpnu oznámilo, že univerzita obhajobu přezkoumávat nebude, na fakultě zatím šetření probíhá. Rektor univerzity vyzval v září 2019 Zbořila k rezignaci, ten však rezignaci na funkci ředitele centra odmítl s odůvodněním, že funkci již nevykonává. V reakci na článek prof. Hořejšího v září 2019 oznámil Zbořil, že jeho opravu článku žurnál JACS odmítl a předmětný článek bude stažen. Předmětný článek pak byl ze strany žurnálu JACS stažen 17. prosince 2019.\n\nVědcům z Regionálního centra pokročilých technologií a materiálů (RCPTM), kde byl v té době Radek Zbořil generální ředitel, se pomocí uhlíkové matrice na bázi grafenu podařilo připravit nanočástice kovů, jež na vzduchu okamžitě neshoří jako ty neupravené. Kvalitu materiálu doložili mimo jiné prostřednictvím takzvané Mössbauerovy spektroskopie a vydali článek Air-stable superparamagnetic metal nanoparticles entrapped in graphene oxide matrix, Nature Communications 7, 12879 (2016). Podezření v článku (Radek Zbořil je korespondenčním autorem) vzbudil anonymní dopis, který uvádí, že tři grafy dokládající stabilitu vzorku po dobu 30 dní za různých podmínek jsou téměř identické a že stabilitní experimenty by mohly být zfalšované. První autor práce, velmi nadějný fyzik Jiří Tuček to vysvětlil jako technické nedopatření – tvrdí, že omylem do doplňku k článku třikrát zkopíroval stejný obrázek. Tuček tedy komunikoval s redakcí, časopisu poskytli nová data a ten otiskl opravu. Zdánlivě uzavřený případ tím ale pro fakultu neskončil. Děkan Kubala má podezření, že jak první, tak opravená data k článku byla zmanipulovaná. „Ani nově dodané obrázky nejsou důvěryhodné. Máme silné indicie o tom, že ani tato verze není pravdivá a že to, co autoři publikovali, nepochází z reálných měření,“ popsal Kubala. Efekt zveřejněný na obrázcích byl podle něj trojnásobně větší než data, která vědci uvedli v opravě. Podle Kubaly se autoři předmětného článku dopustili prohřešku proti etice vědecké práce už jen tím, že nemají k dispozici surová data z původního měření - vědci tvrdí, že se ztratila (měření byla prováděna před šesti lety, podle \"Data Availability Statements\" článků v Nature Communications k dispozici být mají ). Podezření, že zveřejněné grafy jsou upravené, u děkana posílil znalecký posudek a pak také expertiza bývalého kolegy vědců z RCPTM Jiřího Pechouška. Na vyjádření děkana k této kauze odborně zareagovali dr. Navařík a dr. Malina ve svém textu „Stane se stokrát vyřčená lež pravdou?“, který zveřejnili a rozeslali na adresy vedení univerzity, fakult a RCPTM . Prof. Tomáš Opatrný se zaměřil na jedno z diskutovaných témat (podobnost dvou grafů), které prověřil a v daném případě je dle jeho názoru pravděpodobnější manipulace s datovými hodnotami, než možné vysvětlení, které uvádějí dr. Navařík a dr. Malina .\n\nPodíl na řešení více jak 50 grantových projektů. Jako řešitel/spoluřešitel/autor návrhu: 34 grantových projektů s dotací pro UP přes 1 880 mil. Kč. \n\nNejvýznamnější mezinárodní projekt: 7FP-NMP: Taking Nanotechnological Remediation Processes from Lab Scale to End User Applications for the Restoration of a Clean Environment (2013-2017; řešitel za UP)\n\nProfesor Zbořil je autorem nebo spoluautorem více jak 469 vědeckých publikací s úhrnným impaktním faktorem vyšším než 2 770. Je korespondujícím autorem mnoha časopisů Americké chemické společnosti např. Chemical Reviews, ACS Nano, Journal of the American Chemical Society, Chemistry of Materials.\n\nDále je prvním autorem nebo spoluautorem dalších prestižních časopisů v oblasti materiálové vědy a nanotechnologií včetně Chemical Society Reviews, Advanced Materials, Nano Today, Advanced Functional Materials, Angewandte Chemie, Biotechnology Advances, Biomaterials, Small, Green Chemistry.\n\nProf. Zbořil je také autorem více než 20 příspěvků a kapitol v knihách publikovaných např. Americkou chemickou společností, Wiley nebo Americkým institutem fyziky.\n\nJeho publikace získaly více než 19 000 citací (v roce 2016 více než 3 000 citací) H-index=61. 33 publikací s více než 100 citacemi.\n\n\"Aktuální k datu: Září, 2018\"\n\n"}
{"id": "1235063", "url": "https://cs.wikipedia.org/wiki?curid=1235063", "title": "Giuseppe Mosca", "text": "Giuseppe Mosca\n\nGiuseppe Mosca (1772 Neapol – 14. září 1839 Messina) byl italský skladatel, bratr skladatele Luigiho Moscy.\n\nStudoval v Neapoli na konzervatoři \"Conservatorio di Santa Maria di Loreto\" pod vedením Fedele Fenaroliho. Jako operní skladatel debutoval v Římě v roce 1791 operou \"Silvia e Nardone\". V následujících letech komponoval i několik oper ročně a dosáhl značného úspěchu. V roce 1803 působil v Paříži jako skladatel i jako učitel cembala v \"Théâtre Italien\". Proslavil se i sporem se skladatelem Gioacchino Rossinim, kterého v roce 1812 obvinil, že v opeře \"La pietra del paragone\" použil árii z Moscovy opery \"I pretendenti delusi\" z předchozího roku.\n\nV letech 1817–1820 působil v Palermu jako ředitel divadla \"Real Teatro Carolino\". V roce 1820 odešel do Milána. V roce 1827 se vrátil na Sicílii a stal se ředitelem divadla v Messině. V Messině také 14. září 1839 zemřel.\n\n\n\n"}
{"id": "1235064", "url": "https://cs.wikipedia.org/wiki?curid=1235064", "title": "Prešovská hradní cesta", "text": "Prešovská hradní cesta\n\nPrešovská hradní cesta ) spojuje šest hradů u města Prešov pomyslnou, turistickou čarou. \n\nMyšlenka vznikla v roce 2011. Občanské sdružení Rákociho cesta tak chce pomoci rozvoji turismu v tomto kraji. Do projektu se zapojily hrady: Šarišský, Kapušiansky, Obišovský, Zbojnický, Lipovský a Šebeš. \n\nVzdálenosti jsou uvedeny podle údajů z informační tabule „Zakládající listina“. Prešov-Lipovce (22 km), Prešov-Velký Šariš (7,5 km), Prešov-Kapušany (8,2 km), Prešov-Podhradík (8,4 km), Prešov-Ruská Nová Ves (8,5 km), Prešov-Obišovce (14,7 km).\n\nVzdálenosti jsou uvedeny podle údajů z informační tabule \"Mapové výstřižky\". Lipovce (Včelín při kříži) - ruiny hradu 0,57 km. Velký Šariš (parkoviště pod hradem) - hrad 2,3 km. Kapušany (parkoviště u hřiště) - hrad 2,4 km nebo 0,87 km. Podhradík (parkoviště pod hradem) - ruiny 0,38 km. Ruská Nová Ves (parkoviště pod hradem) - ruiny 1,4 km, Obišovce (parkoviště v obci) -ruiny 1,3 km, (parkoviště u Sviňky) -ruiny 0,77 km.\n\n"}
{"id": "1235066", "url": "https://cs.wikipedia.org/wiki?curid=1235066", "title": "Říše Suej", "text": "Říše Suej\n\nŘíše Suej () byl čínský stát existující v letech 581–618. Předchůdci říše Suej byly státy Severní Čou (557–581) na severu Číny a Čchen (557–589) na jihu země. Suejští panovníci po staletích rozdělení sjednotili Čínu pod jednou vládou, provedli řadu sociálních a hospodářských reforem a upravili strukturu státní administrativy. Po necelých čtyřech desetiletích trvání se však, v důsledku nákladných státních staveb a neúspěšné války s korejským Kogurjem, země propadla do povstání a anarchie, v níž se říše Suej rozpadla a zanikla. Čínu po několikaleté občanské válce opět sjednotili panovníci nové říši Tchang (618–907).\n\nŘíši Suej založil roku 581 Jang Ťien (později císař Wen-ti), když z pozice regenta svrhl nezletilého císaře říše Severní Čou. Zprvu ovládal pouze severní Čínu;, roku 589 dobyl jihočínskou říši Čchen a po třech staletích rozdělení opět sjednotil Čínu. Hlavní město ponechal v metropoli Severních Čouů Čchang-anu, přejmenoval ho však na Ta-sing (), Velká prosperita. Od roku 605 suejští císaři sídlili v Tung-tu (), Východním hlavním městě (moderní Luo-jang).\n\nCísařové Wen-ti (vládl 581–604) a Jang-ti (vládl 604–618) provedli různé reformy, nejvýznamnější bylo zavedení systému stejných polí, ve snaze o zmírnění sociálních nerovností a zvýšení produktivity zemědělství; uspořádání centrálních úřadů v systému tří kanceláří a šesti ministerstev; a standardizace a opětovné sjednocení výroby mincí. Také podporovali šíření buddhismu. V polovině svého trvání sjednocená říše vstoupila do zlatého věku prosperity s bohatými zemědělskými přebytky, které umožňovaly vysoký růst populace.\n\nTrvalým dědictvím suejské doby byl Velký kanál. S východním hlavním městem Luo-jangem v centru dopravní sítě, umožnil spojení západnější metropole Ta-singu (Čchang-anu) s hospodářskými a zemědělskými středisky východu směrem k Chang-čou, i severním pohraničím u moderního Pekingu. Počátečními motivy pro stavbu kanálu byla přeprava obilí do hlavního města, a vojáků a vojenských potřeb do regionů; ve výsledku však poskytl spolehlivé dopravní spojení, které i po pádu říše Suej po celá staletí usnadňovalo a povzbuzovalo vnitřní obchod, pohyb osob i kulturní výměnu. Spolu s obnovou a výstavbou Velké čínské zdi a výstavbou Východního hlavního města (Luo-jangu), patřilo vybudování Velkého kanálu k megaprojektům sungské éry, umožněným a řízeným účinnou centralizovanou byrokracií, která k jejich uskutečnění shromáždila miliony pracovníků.\n\nPřes růst populace byly rozsáhlé státní stavby pro obyvatelstvo velkou zátěží, a po neúspěchu neméně nákladných vojenských tažení (v letech 612–614) proti korejskému království Kogurjo vypukla v zemi rolnická povstání a říše se rozpadla v občanské válce. V průběhu 20. let 7. století Čínu opětovně sjednotili příbuzní suejských císařů, kteří vyhlásili říši Tchang (618–907).\n\nSuejský stát je často srovnáván s dřívějším sjednocením Číny pod říší Čchin; v obou případech došlo ke sjednocení Číny po dlouhé době rozdělení a v obou případech se po krátké době říše rozpadla v občanské válce, aby byla vzápětí opět spojena úspěšnějšími a trvalejšími režimy Tchangů, resp. Chanů.\n\n"}
{"id": "1235079", "url": "https://cs.wikipedia.org/wiki?curid=1235079", "title": "Liou Chung", "text": "Liou Chung\n\nLiou Chung je čínské jméno vícera osob:\n\n"}
{"id": "1235080", "url": "https://cs.wikipedia.org/wiki?curid=1235080", "title": "Václav König", "text": "Václav König\n\nVaclav König (22. října 1897 v Praze – 5. září 1944 v Mnichově) byl český novinář, redaktor České tiskové kanceláře (ČTK) a překladatel z ruštiny. Václav König byl již od 20. let dvacátého století zaměstnán v ČTK, zároveň přispíval do Lidových novin a Českého slova. Za protektorátu se Václav König stal pracovníkem tiskového dozoru ČTK (to bylo vlastně cenzurní oddělení) a současně fungoval jako člen novinářské odbojové skupiny při Politickém ústředí (PÚ) a při Ústředním vedení odboje domácího (ÚVOD). Zajišťoval rovněž spojení mezi různými ilegálními odbojovými skupinami a přispíval svými články do ilegálního časopisu Český kurýr. V roce 1941 byl zatčen gestapem a o tři roky později (1944) byl popraven v Mnichově.\n\nVyhlášením protektorátu nabyla na významu \"Ústřední tisková dozorčí služba\" (ÚTDS) (fungovala při tiskovém odboru předsednictva ministerské rady) v čele se Zdeňkem Schmoranzem. Úředníci ÚTDS dohlíželi na dodržování německých pokynů přímo v redakcích jednotlivých periodik. Současně s ÚTDS byla zřízena \"prozatímní německá služebna pro tisk\", následně změněná na \"tiskový odbor při kulturně politickém oddělení\" u úřadu říšského protektora. V čele tohoto tiskového odboru pracoval (od 12. června 1939) Wolfgang Wolfram von Wolmar. Jemu byl podřízen i tiskový odbor předsednictva ministerské rady. Tímto způsobem se český tisk dostal pod soustavnou kontrolu a nepřetržitý vliv Němců.\n\nOd samotného počátku \"německého dohledu\" nad novináři platila zvláštní pravidla. Kromě pochopitelného zákazu podávání zpráv o dislokaci jednotek německé armády nebylo dovoleno např. ani zveřejňovat zprávy o sebevraždách (ve spojitosti s novými politickými změnami). Souběžně byla realizována i přísná cenzura ohledně zveřejňování fotografií.\n\nNěkteří novináři se zejména na počátku okupace snažili různými poznámkami v tisku udržovat české čtenáře v naději, že protektorát je jen přechodným obdobím. Takoví redaktoři ovšem byli brzo Němci odhaleni, pozatýkáni a mnozí z nich skončili v koncentračních táborech.\n\nNěmci se snažili po určitou dobu získat české novináře ke spolupráci. Zpočátku se k nim přidávali pouze novináři soustředění kolem tiskovin jakými byla např. Vlajka, Arijský boj, \"Štít národa\" apod. Tito kolaborující novináři ale brzy \"ztratili tvář\" a proto se Němci snažili získat nové v protektorátní společnosti dosud nezdiskreditované a méně známé spolupracovníky – žurnalisty.\n\nV nelehkých podmínkách žurnalistické práce za protektorátu se našlo mnoho českých novinářů odhodlaných ke vzdoru. Ještě na jaře roku 1939 vznikla tzv. \"Pražská novinářská skupina\". Ta chtěla dokázat své skutečné smýšlení manifestačním utvořením \"Národního svazu novinářů\"' (NSN) i volbou nového předsednictva. NSN byl založen s cílem informovat spolehlivé novináře a jejich prostřednictvím ovlivňovat český tisk. Této skupině se poměrně dlouho dařilo držet české noviny mimo přímý direktivní vliv Němců. Rovněž byli dlouhodobě úspěšní v tom, jak v tiskovinách omezovat vliv kolaborantů a jak trvale izolovat skupinu kolaborujících novinářů v čele s bývalým agrárním redaktorem Vladimírem Krychtálkem a bývalým komunistickým publicistou Emanuelem Vajtauerem.\n\nVedoucím novinářské odbojové skupiny (označované někdy jako \"novinářská maffie\") byl historik dr. František Bauer, který byl 11. června 1939 zvolen předsedou Národního svazu novinářů (NSN). (Prvním místopředsedou a současně i předsedou pražské pobočky NSN byl téhož dne zvolen Vladimír Sís.) František Bauer pod touto hlavičkou vybudoval skupinu napojenou na Politickém ústředí (PÚ). Nejužšími členy této novinářské odbojové skupiny byli (vedle dr. Františka Bauera) a Jaroslava Jelínka také Václav König, Antonín Pešl, Rostislav Korčák, Josef Řezníček z Olomouce a také sociálnědemokratický politik – redaktor Bohumil Laušman. Vladimír Sís záměrně do této skupiny nepatřil, protože byl již od počátku protektorátu činný zpravodajsky. Jako dopisovatel rižských listů předával informace o dění v protektorátu do ciziny přes své přátele v Lotyšsku, také přes polský konzulát a v prvním roce okupace i prostřednictvím jiných pražských konzulátů.\n\nV prvních měsících po 15. březnu 1939 se skupina scházela v budově Rudolfina (dnes – 2016 – Náměstí Jana Palacha 79/1 Praha 1). Později pak místo schůzek přesunuli do budovy v Dušní ulici (dnes – 2016 – Dušní 900/17, Praha 1), kde sídlil Ústřední sekretariát Národního souručenství – jediné za protektorátu oficiálně povolené politické strany.\n\nS Josefem Balabánem se dr. František Bauer stýkal jen prostřednictvím spojky, kterou byl právě Václav König. König tak (prostřednictvím Josefa Balabána) zajišťoval spojení \"novinářské maffie\" s ilegální vojenskou organizací Obrana národa. S Balabánovou skupinou měl dr. František Bauer ještě spojení přes štábního kapitána Sachera. Zásady konspirace byly namístě. Spojení NSN přes prostředníky umožnilo (v případě zatčení Bauera nebo Síse) jistý stupeň \"izolace\" NSN od odbojových skupin. V případě jejich zatčení by do celé věci nebyl zatažen NSN, který disponoval dosti značnými fondy peněz (byly tu kupříkladu \"anglické\" peníze, ze kterých se realizovaly podpory členů rodin zatčených členů NSN).\n\nNa nátlak Němců byli dr. František Bauer i jeho zástupce Vladimír Sís po pádu Francie (22. června 1940) odvoláni předsedou vlády generálem Eliášem z funkcí v čele Národního svazu novinářů (NSN).\n\nS Josefem Balabánem se scházel Václav König pravidelně každý týden. (Dokonce mu Balabán svěřoval do úschovy i svůj šifrovaný zápisník.) Václav König byl stoupencem tzv. demokratické levice a proto není divu, že to byl nejspíše Václav König, kdo seznámil Josefa Balabána s lidmi z okruhu sovětského konzulátu v Praze – historikem Dr. Jaroslavem Papouškem a marxistickým (komunistickým) novinářem Kurtem Konradem Beerem. Důvodem těsnější spolupráce Václava Königa a Antonína Pešla s Josefem Balabánem byl fakt, že Balabán a lidé z jeho nejbližšího okolí zaujímali nejradikálnější přístup k sudetským Němcům v tehdejším odbojovém hnutí. To imponovalo taktéž i dalším pracovníkům z okruhu Politického ústředí (PÚ) jakož i některým členům ilegální organizace PVVZ.\n\nAntonín Pešl byl zatčen 19. září 1940. Více jak dva roky byl vězněn, popraven byl v prosinci 1942 v Berlíně. Po nástupu Reinharda Heydricha k moci (27. září 1941) a po spuštění kampaně proti českému odboji došlo k zatčení řady českých vlasteneckých novinářů. Václav König byl zatčen v prosinci 1941 a v souvislosti s jeho zatčením byl zatčen (20. prosince 1941) i Rostislav Korčák. Dne 21. ledna 1942 byl zatčen dr. František Bauer, nikoliv však na dlouho. Byl propuštěn v březnu 1942 a to díky intervenci komisaře pražského gestapa Otto Gala, jenž již od roku 1939 spolupracoval s domácím českým odbojem. O pět dní později (26. ledna 1942) byl zatčen v Olomouci i Josef Řezníček (jednalo se o jeho již v pořadí třetí zatčení pro podezření ze spolupráce s domácím odbojem). Josef Řezníček byl dne 19. června 1942 popraven v Berlíně. Podrobnosti o tom kde, kdy a za jakých okolností byl zatčen PhDr. Václav König, nejsou známé. Dne 5. září 1944 byl popraven ve věznici München-Stadelheim.\n\nPrvní let s pasažérem na trase Praha – Bratislava se uskutečnil 29. října 1923 letadlem Aero A-14 tehdejších Československých státních aerolinií s imatrikulační značkou \"L-BARC\". Letadlo vzlétlo z letiště ve Kbelích, pilotoval jej šéfpilot ČSA Karel Brabenec a prvním cestujícím se stal redaktor Lidových novin Václav König. (V protisměru na lince z Bratislavy do Prahy odstartoval letoun stejného typu s imatrikulační značkou \"L-BARI\".) Letadlo ze Kbel přistálo na bratislavském letišti v městské části Vajnory po 320 km dlouhém letu, který trval zhruba 3 hodiny.\n\n\n\n"}
{"id": "1235082", "url": "https://cs.wikipedia.org/wiki?curid=1235082", "title": "Kaple svatého Cyrila a Metoděje (Kunratice)", "text": "Kaple svatého Cyrila a Metoděje (Kunratice)\n\nKaple svatého Cyrila a Metoděje je římskokatolická kaple v Kunraticích (místní část města Šluknov). Barokní sakrální stavba pochází z roku 1723.\n\nV místní části Kunratic zvané \"Hofewiese\" dal zprvu soukromou kapli postavit v roce 1723 Gottfried Mai. Roku 1752 stavbu daroval obci a pořídil do ní na své náklady zvon. Každoročně v neděli po svátku svatého Jana Křtitele pořádali Kunratičtí procesí do brtnického kostela svatého Martina, a to i přesto, že většina dříve samostatné obce patřila ke šluknovské farnosti (do brtnické farnosti spadala pouze část Horních Kunratic). Zvon v sanktusové vížce vyzváněl pravidelně třikrát denně. Tuto tradici přerušila až druhá světová válka a následné vysídlení původních obyvatel Kunratic. Kaple přišla v poválečném období o vybavení, které bylo zčásti rozkradeno, sošky z kaple pak rozstřílel jistý myslivec. Chátrající stavbu nechal v 90. letech 20. století opravit šluknovský farář Václav Teplý. Za jeho působení byla kaple nově zasvěcena svatým Cyrilovi a Metodějovi (původní zasvěcení se nedochovalo) a jednou ročně se zde u příležitosti jejich svátku sloužila mše svatá. V letech 2002 a 2003 prošla opravou střecha s věžičkou.\n\nKaple je ve vlastnictví města Šluknov a není památkově chráněna. Pravidelné bohoslužby se v kapli nekonají.\n\nKaple stojí na obdélníkovém půdorysu s trojbokým závěrem. Místo vchodových dveří je osazena uzamykatelná mříž. Vysoký trojúhelníkový štít zdobí prázdná, půlkruhově zakončená nika. V každé z bočních stěn je umístěno jedno půlkruhově zakončené okno. Provizorní fasáda je hrubá, nečleněná. Střechu pokrývá asfaltový šindel. Z její střední části vyčnívá šestiboký sanktusník zakončený cibulovitou bání. Zvon, v pořadí již třetí z roku 1834 od chomutovského Josefa Pietschmanna, se spolu s mobiliářem ztratil v poválečném období. Vpravo vedle kaple stojí kovaný kříž s kamenným podstavcem. V presbytáři stála původně socha zbičovaného Ježíše Krista, kterou po zničení nahradil malý obrázek Panny Marie. Místo původních lavic slouží k sezení špalky.\n\n"}
{"id": "1235083", "url": "https://cs.wikipedia.org/wiki?curid=1235083", "title": "Narwiaňský národní park", "text": "Narwiaňský národní park\n\nNarwiański národní park byl založen 1. července 1996 a je jedním z národních parků na území Polska. Nalézá se v severovýchodní části Polska, na území Podleského vojvodství, západně od města Bělostoku, mezi obcemi Suraž a Rzędziany. Rozprostírá se na ploše 6 810,23 ha podél toku řeky Narew, přičemž zprvu se kvůli nepřesnému měření uváděla jeho rozloha až na 7350 ha.\n\nSídlo národního parku se nachází v obci Kurowo, v paláci pocházejícího z 19. století, v němž je rovněž možné navštívit muzeum s expozicí kulturních a přírodních památek narewské doliny. Symbolem národního parku je moták pochop.\n\nSamotný park se rozkládá na území severní podleské nížiny podél horního toku řeky Narewu (Dolina Górnej Narwy). Narew má na území parku anastamózující charakter – několika koryty současně protéká jeho hlavní proud a vytváří mozaikový systém niv, bahnitých ploch i ploch s pevným podložím, čímž území získává unikátní charakter. Narwiaňský národní park zahrnuje část okolí Narewu na jih od Suraže až po severní část u Rzędzian s délkou cca 50 km (Dolina Narwy). Šířka doliny se pohybuje od 2 do 4 km. Kromě koryt s aktivně proudící vodou se zde vyskytují zarůstající slepá koryta se stojatou vodou.\n\nNárodní park je sídlištěm pro řadu ohrožených druhů ptáků jako např. orel mořský a jespák bojovný. Lze rovněž narazit na hranostaje nebo tchoře. Jako na jednom ze tří lokalit v Polsku zde žije chráněný motýl okáč žlutooký (\"Coenonympha oedippus\").\n\nV parku nachází útočiště rovněž 34 druhů savců. Řadí se k nim bobr evropský, ondatra, ježek západní, rejsec vodní a větší druhy: jeleni, losi, srnci a divoká prasata. Z jednadvaceti různých druhů ryb žijících na území parku jsou tři druhy chráněné: hořavka duhová, mřenka mramorovaná a sekavec písečný. Přebývá zde rovněž chráněná mihule ukrajinská (\"Eudontomyzon mariae\").\n\nKe 13 druhům plazů obývajících území parku patří dva ocasaté druhy: čolek obecný a čolek velký, dále bezocasí: kuňka obecná, blatnice skvrnitá a rosnička zelená. Z ropuch zde žijí ropucha obecná, zelená a krátkonohá, ze žab skokan ostronosý, hnědý a zelený.\n\nDolina Narewu spolu s Narwiaňským národním parkem jsou od roku 2010 klasifikovány jako významné ptačí území. Organizace BirdLife International považuje za hlavní druh rákosníka ostřicového (\"Acrocephalus paludicola\") a označila park jako důležité místo pro tažné vodní ptáky. Mezi lety 1979 až 2000 bylo v parku potvrzeno 203 druhů ptáků, z čehož 153 druhů bylo hnízdících. Část z nich se řadí k celosvětově nebo evropsky ohroženým druhům jako např.: bukač velký, jespák bojovný, chřástal polní, chřástal kropenatý, chřástal malý, bekasina větší, kalous pustovka a rákosník ostřicový.\n\nZ třech druhů motáků je nejpočetnější moták pochop. Ostatní dva jsou: moták pilich a moták lužní.\n\n"}
{"id": "1235084", "url": "https://cs.wikipedia.org/wiki?curid=1235084", "title": "Klášter svatého Gabriela (Praha)", "text": "Klášter svatého Gabriela (Praha)\n\nKlášter svatého Gabriela je bývalý řeholní dům benediktinek beuronské kongregace v Praze na Smíchově v sousedství zahrady Kinských v Holečkově ulici. Součástí areálu bývalého kláštera je původně konventní kostel Zvěstování Páně, lidově zvaný \"svatého Gabriela\". Od 22. prosince 1964 je klášter spolu s kostelem Zvěstování Panny Marie zapsán jako kulturní památka. V letech 1919–2019 patřil státu a byl využíván státními poštovními organizacemi.\n\nIniciátorkou založení kláštera s ústavem pro výchovu dívek ze šlechtických a zámožných rodin byla hraběnka Gabriela Swéerts-Sporck, která na výstavbu poskytla finanční prostředky. Byl vystavěn v letech 1888–1891 podle návrhu benediktinských mnichů Hildebranta de Heptinna a Ghislaina Béthuna. Hraběnka se stavby nedožila a klášter byl na její památku dedikován jejímu patronu, archandělovi Gabrielovi. Klášterní kostel byl zasvěcen události Zvěstování Páně (starší terminologií též Zvěstování Panně Marii). Projekt stavby byl vypracován benediktinskými mnichy ve specifickém beuronském stylu.\n\nMezi beuronské památky v Praze patří také kláštery Sacre Couer, Emauzský klášter či řepský klášter, klášter sv. Gabriela je však z nich považován za nejcennější. Výzdoba kláštera je dílem malíře Petra Desideria Lenze, zakladatele beuronské umělecké školy, a je inspirována starořeckým, egyptským, starokřesťanským a byzantským uměním.\n\nV roce 1891 vysvětil dokončený klášter s kostelem pražský arcibiskup František Schönborn. Duchovní správou byli pověřeni benediktini z Emauzského kláštera na druhém břehu Vltavy. Klášter však sloužil svému účelu pouze do roku 1919 kdy německé benediktinky, kterých byla v konventu většina, v důsledku protiněmeckých nálad v Československu odešly ze země. České sestry šly s nimi. \n\nPrázdný klášterní areál v roce 1919 prodali Karel a Aloys Löwenstein-Wertheim-Rosenbergerovi československému státu, zastoupenému ministerstvem pošt a telegrafů, s podmínkou, že klášterní kostel zůstane zachován pro bohoslužby. \n\nStát v areálu zřídil Poštovní úřad šekový, v roce 1930 přejmenovaný na Poštovní spořitelnu, ta zde sídlila do roku 1931, kdy se přestěhovala na Václavské náměstí. Prostory poté připadly Poštovnímu muzeu, které zde v únoru 1932 otevřelo rozsáhlou expozici; v areálu vznikl též archiv, knihovna, depozitáře a kanceláře muzea. Po druhé světové válce se hlavním uživatelem areálu stala Poštovní poukázková ústředna, roku 1963 přejmenovaná na Výpočetní a kontrolní ústřednu spojů – VAKUS), ústřední pracoviště pro zpracování platebních složenek. VAKUS budovu opustil v roce 1998, kdy se jeho pražská část sloučila s VAKUS Vítkov. V roce 1998 se do objektu nastěhovalo Ředitelství pošt Praha, které odešlo krátce po roce 2010. V budově pak zůstala jen část Poštovního muzea, která ji z důvodu plánovaného prodeje opustila do konce roku 2016, kdy byl depozitář muzea stěhován do prostor České pošty na Ortenově náměstí.\n\nPodle webu Poštovního muzea měla Česká pošta v klášteře muzeum od roku 1933 a ten byl údajně odstěhován v 80. letech 20. století. \n\nJiž od roku 2016 Česká pošta informovala, že pro klášter nemá využití, přičemž o prodeji uvažovala již dlouho předtím. Uskutečnění záměru zdržel záměr transformace České pošty ze státního podniku na akciovou společnost, který se nakonec neuskutečnil. V listopadu roku 2016 byl klášter v elektronické aukci nabídnut k prodeji za vyvolávací 420 milionů Kč, stanovenou na základě dvou na sobě nezávislsých znaleckých posudků. Přihlásil se jen jediný zájemce, který však svou nabídku podal s chybami, a proto prodej nebyl uskutečněn. Na nabídku z března 2017, rovněž za cenu 420 milionů Kč, se žádný zájemce nepřihlásil. Nezbytné provozní náklady odhadovala pošta v roce 2018 okolo 1 milionu Kč ročně. Záložní plán pošta nemá, cenu snižovat nehodlá. Oceňující posudek konstatuje, že za daného stavu je možné stávající využití hodnotit jako nejvyšší a nejlepší, kterého je možné dosáhnout bez zásadní rekonstrukce objektu a změny charakteru užívání.\n\nKoncem listopadu 2019 Česká pošta prodala klášter za 353,35 milionů korun realitní společnosti Cimex Invest, která se zaměřuje především na investice do hotelových projektů a administrativních budov. Kupní cena byla v dražbě minimální nabídkovou cenou, která odpovídala hodnotě vycházející ze znaleckého posudku a ceně, za kterou byl objekt nabízen k odkupu při minulé aukci. Generální ředitel Cimexu uvedl, že začne připravovat rekonstrukci, protože budova je ve velmi špatném technickém stavu. Uvedl, že jeho firma má s objektem určitý dlouhodobý plán, který nejprve musí detailně zpracovat a předložit památkářům k diskusi a projednání. Prozatím chce naplánovat dočasné krátkodobé využití objektu tak, aby se zamezilo jeho současnému chátrání. Rekonstrukce má být podle tiskové zprávy provedena s maximálním respektem k památkové ochraně objektu a ten má být citlivě komerčně využit se zachováním statutu budovy jako kulturní památky.\n\nKostel Zvěstování Páně nadále slouží liturgickým účelům, je filiálním kostelem farnosti Praha-Smíchov. V 90. letech 20. století zde nějakou dobu vykonával duchovní správu opět emauzský benediktinský mnich, P. Bernard Klener, OSB. V letech 2005–2016 byl rektorem kostela církevní právník, doc. Stanislav Přibyl. V letech 2012–2016 se v tomto kostele pravidelně sloužily v pátek a v neděli mše svaté dle misálu z roku 1962 – tzv. tridentská mše.\n\n\n\n"}
{"id": "1235088", "url": "https://cs.wikipedia.org/wiki?curid=1235088", "title": "Novošepelyči", "text": "Novošepelyči\n\nNovošepelyči (ukrajinsky Новошепеличі) bývalá vesnice v Ivankivském rajónu v Kyjevské oblasti na Ukrajině. Selo leží na území Uzavřené zóny Černobylské jaderné elektrárny.\n\nPředpokládá se, že na místě dnešního Novošepelyči v 11. století existovala osad Šepel (Шепель). Na konci 19. a na začátku 20. století byla obec administrativní centrum Šepeličské volosti Radomyslského újezdu. V letech 1935 až 1959 byla obec správní centrum Novošepelyčského rajónu Kyjevské oblasti.\n\nV seznamu sídel Kyjevské gubenie v roce 1900 je o vesnici nápsáno: «Нові Шепеличі — казенне село на р. Прип'ять за 135 верст від повітового міста, 1138 осіб, 171 двір, 1 православна церква, поштова земська станція, пароходна станція, церковно-парафіяльна школа, фельдшер, 2 водяних млини, сільський банк.»\n\nPřed havárii Černobylské jaderné elektrárny v obci žilo 1683 obyvatel. Vesnice byla evakuována 3. května 1986. Po nehodě byla v obci zřízena experimentální farma, kde byl chován hovězí dobytek a drobné zvířectvo. Také byly prováděny pokusy na kontaminované půdě pomocí kalifornských červů. Od roku 1987 ve vesnici Novošepelyči žila rodina, která se po nehodě vrátila zpět: Savva Gavrilovič a Elena Dorofeevna Obražei. V roce 2006 je navštívil prezident Ukrajiny Viktor Juščenko.\n\nPo úmrtí Savvy Gavriloviče Obražeho v roce 2014 se jeho žena přestěhovala do blízkého města Černobyl, a tak vesnice ztratila své poslední obyvatele.\n\n\n"}
{"id": "1235091", "url": "https://cs.wikipedia.org/wiki?curid=1235091", "title": "Kaple svatého Cyrila a Metoděje", "text": "Kaple svatého Cyrila a Metoděje\n\nKaplí zasvěcených svatému Cyrilu a Metoději je více:\n\na další...\n\na další...\n\n"}
{"id": "1235099", "url": "https://cs.wikipedia.org/wiki?curid=1235099", "title": "Barvínek menší", "text": "Barvínek menší\n\nBarvínek menší (\"Vinca minor\") je stálezelená, nízká, široce rozložitá rostlina s modrofialovými květy, jediný původní druh rodu barvínek vyskytující se v přírodě České republiky.\n\nDruh pochází z Evropy, ze široké oblastí od Pyrenejského poloostrova až po střed evropské části Ruska, včetně Malé Asie. Postupně byl zavlečen do zemí Skandinávie i na sever Britských ostrovů, do Východní Asie, Severní a Jižní Ameriky, na jih Afriky, do Austrálie i na Nový Zéland.\n\nV Česku se vyskytuje poměrně často v pásmu od nížin až do nadmořské výšky 800 m a spíše v teplejších místech. Často se do přírody dostává zplaněním ze zahrad a parků, kde bývá pěstován. Za původní jsou považované populace na Moravě a ve východních a severních Čechách, na zbytku území ČR se pravděpodobně jedná o zplanělé populace.\n\nNejlépe roste na polostinných až stinných místech, kde je vlhká a na živiny bohatá půda. Dobře se mu daří v podrostu křovin nebo ve světlých listnatých či smíšených lesích, méně již v jehličnatých. Prospívají mu půdy zásadité až neutrální, v kyselých chřadne. Je již od středověku pěstován v zahradách a parcích jako půdokryvná rostlina, odkud se dostává do volné přírody.\n\nVytrvalý, stálezelený, plazivý polokeř vysoký 5 až 20 cm. Z uzlin plazivého, až 80 cm dlouhého oddenku vyrůstají trsy lodyh. Neplodné lodyhy jsou poléhavé, snadno koření a bývají dlouhé až 100 cm, květonosné lodyhy rostou vzpřímeně nebo vystoupavě do délky nejvýše 20 cm. Listy s krátkými řapíky vyrůstají vstřícně, jsou neopadavé a bývají dlouhé 1,5 až 4,5 cm. Jejich lysé, kožovité čepele jsou vejčité až kopinaté, u báze zúžené, svrchu leskle tmavozelené, naspodu žlutozelené a mají výraznou střední žilku.\n\nKvěty rostou na koncích větviček jednotlivě, jsou velké 2 až 3 cm, jasně modré až fialově modré, vzácně i fialové nebo bílé a mají stopky 2 až 3 cm dlouhé. Pětičetný kalich je do čtvrtiny až poloviny rozeklaný a jeho cípy jsou lysé. Srostloplátečná, nálevkovitá koruna s ploše rozloženým okrajem má pět šikmo postavených obvejčitých plátků. V květu je pět volných tyčinek s prohnutými nitkami částečně přirostlými ke koruně a nesoucí intorzní prašníky skloněné přímo nad bliznu. Dva svrchní semeníky mají společnou čnělku rozšířenou v terčovitou bliznu s chomáčem chloupků, které zabrání pylu vysypanému z prašníků dostat se na vlastní bliznu. Na spodu semeníků jsou dvě žluté nektarové žlázky, ke kterým přilétá opylující hmyz. Kvetou v březnu až červnu, na zastíněných místech však málokdy. Ploidie druhu je 2n = 46.\n\nPlod je vztyčené podlouhlé souplodí dvou ve švech pukajících měchýřků velkých 1,5 až 2 cm. Obsahují dvě až tři hnědá, válcovitá, bradavičnatá semena, která s oblibou rozšiřují mravenci. Rostliny se však obvykle množí vegetativně, v kultuře se dělí řízkováním nebo odřezáváním zakořeněných lodyh.\n\nBarvínek menší vytváří husté zelené koberce a na jaře navíc, na světlých místech s výživnou půdou, přináší množství výrazných květů, je proto oblíbenou nenáročnou okrasnou rostlinou. Snáší dobře znečištěné ovzduší a netrpí škůdci. Jsou vyšlechtěné kultivary s pestrým listy i s různou velikostí a barvou květů (modré, bílé, červené).\n\nRostlina byla v minulosti používaná jako léčivá. Sbíranou částí byla nať (Herba vincae), která obsahuje mnohé speciální alkaloidy (např. vincamin), saponiny, třísloviny, pektiny, hořčiny a kyselinu flavonovou a ursolovou. Nálev z drogy se používal ke snížení krevního tlaku, proti zánětu sliznice, k zastavení vnitřního krvácení a potlačení kašle. V současnosti se zkoumá její využití k léčbě leukemie a rakoviny.\n\nVzhledem k obsaženým látkám je rostlina považována pro lidi za lehce toxickou, je opomíjena i zvířaty.\n\n"}
{"id": "1235101", "url": "https://cs.wikipedia.org/wiki?curid=1235101", "title": "Štrpce", "text": "Štrpce\n\nŠtrpce (albánsky Shtërpcë, v srbské cyrilici Штрпце) je obec v jižní části Kosova, na silnici z Prizrenu do Kačaniku. Má 6 906 obyvatel a od roku 1988 je centrem stejnojmenné opštiny. Většina obyvatel (66, 7 %) je srbské národnosti. Štrpce je srbskou enklávou ve většinově Albánci obývaném jižním Kosovu. \n\nObec se nachází severně od horského masivu Brezovica, kde se rozkládá lyžařský areál. Okolní krajina je bohatá na přírodní zdroje.\n\nV obci se nachází kostel sv. Mikuláše (Nikoly) z let 1576/1577. Ve středověku bylo město součástí župy Sirnić. Město samotné je poprvé připomínáno v dokumentu ze 13. století. V okolí města se nachází několik zřícenin středověkých hradů, které nechala na ochranu své tehdejší severní hranice se středověkým srbským státem zbudovat Byzantská říše. \n\nMěsto bylo součástí Osmanské říše až do roku 1912. Po první balkánské válce se stalo součástí Srbska, později Království Srbů, Chorvatů a Slovinců a nakonec Jugoslávie. Během druhé světové války bylo součástí Velké Albánie. Dne 28. června 1944 zde bulharští vojáci zabili 46 místních obyvatel jako odplatu za smrt jednoho svého příslušníka. \n\nPo skončení války v Kosovu se Štrpce stalo srbskou enklávou v dominantně albánské části Kosova. Na rozdíl od jiných obcí v Kosovu, kde nízká životní úroveň, nezaměstnanost a špatná bezpečnostní situace a napjaté vztahy mezi Albánci a Srby vedly k vystěhování místních Srbů do Srbska nedocházelo ve Štrpci k odchodu obyvatel. Naopak jsem přišli uprchlíci z Uroševace, Prizrenu a Suvé Reky.\n\nPřístupy k obci hlídali vojáci KFOR. V září 1999 zde místní obyvatelstvo zadržovalo dva pracovníky organizace Člověk v tísni, které nakonec vojáci KFOR vysvobodili. Rozvoj obce financovala ještě do roku 2013 srbská vláda, nicméně po vzájemných rozhovorech s Evropskou unií byla nucena tuto aktivitu ve snaze otevřít se vstupu do EU zastavit. Do té doby fungovala ve Štrpci dvě paralelní zastupitelstva, paralelní školy, soudy i místní správa.\n\nDo roku 2010 byli ve Štrpci přítomni vojáci KFOR.\n\nV letech 2010-2012 zde kosovská vláda financovala výstavbu polikliniky.\n\nŠtrpce má dvě školy (základní a střední školu). Základní škola nese jméno podle Staji Markoviće a střední podle zeměpisce Jovana Cvijiće. \n\nHospodářství obce a okolí stojí především na zemědělství (pěstování malin a dalšího ovoce) a turistice, která je spojená se zimními sporty a letní horskou turistikou. Štrpce má silniční spojení se zbytkem Kosova, železniční spojení zde není.\n\nBěhem dob existence SFRJ a později SRJ zde existovala státní pila patřící podniku \"Drvo eksport\".\n"}
{"id": "1235112", "url": "https://cs.wikipedia.org/wiki?curid=1235112", "title": "Faddějevskij", "text": "Faddějevskij\n\nPoloostrov Faddějevskij ( – \"poluostrov Faddějevskij\") je poloostrov tvořící východní část ostrova Kotělnyj, jednoho z Novosibiřských ostrovů na severu Ruské federace. Má plochu přibližně 5 300 čtverečních kilometrů a byl původně považován za samostatný ostrov, dokud výprava Alexandra Bungeho a Eduarda Tolla neobjevila v roce 1886 Bungeho zemi, rozsáhlou a nízkou písčitou plošinu leckdy zaplavenou mořem, která spojuje poloostrov Faddějevskij s druhou vysokou částí Kotělného na západě. Jako samostatný ostrov Faddějevskij původně objevil v roce 1805 Jakov Sannikov, který jej pojmenoval po místním lovci kožešin.\n"}
{"id": "1235113", "url": "https://cs.wikipedia.org/wiki?curid=1235113", "title": "Šenkursk", "text": "Šenkursk\n\nŠenkursk () je město v Archangelské oblasti v Ruské federaci. Při sčítání lidu v roce 2010 měl bezmála šest tisíc obyvatel.\n\nŠenkursk leží na pravém, východním břehu Vagy, přítoku Severní Dviny. Od Archangelsku, správního střediska oblasti, je vzdálen 373 kilometrů jihovýchodně.\n\nSilnice po mostě přes Vagu připojuje Šenkursk k dálnici M8 z Moskvy do Archangelsku, sjezd je na 860 kilometru od Moskvy na úseku mezi Velskem a Bereznikem.\n\nŠenkursk je poprvé písemně zmiňován nejpozději v roce 1315.\n\nMěstem je od roku 1780.\n\n"}
{"id": "1235117", "url": "https://cs.wikipedia.org/wiki?curid=1235117", "title": "Chladič procesoru", "text": "Chladič procesoru\n\nChladič procesoru je zařízení používané například uvnitř počítačů, notebooků, nebo serverů. Chladiče se dělí podle způsobu chlazení na pasivní, aktivní a vodní. Aktivní chladič využívá k chlazení elektrické energie na pohon motoru větráku, který chladí malou, většinou destičku z hliníku nebo mědi, která je přitisknuta na procesor. Mezi nimi je umístěna teplovodivá pasta umožňující efektivnější výměnu tepla = chlazení. Pasivní chladiče jsou takové chladiče, které nevyužívají k ochlazení procesoru vnější energii. Vyrábějí se většinou z hliníku nebo mědi (kvůli tepelné vodivosti) s žebrováním pro větší cirkulaci vzduchu chladičem a tudíž lepší chlazení.\n"}
{"id": "1235119", "url": "https://cs.wikipedia.org/wiki?curid=1235119", "title": "Vojenský hřbitov (Kbelnice, okres Jičín)", "text": "Vojenský hřbitov (Kbelnice, okres Jičín)\n\nVojenský hřbitov ve Kbelnici na Jičínsku byl založen severně od obce při silnici na Turnov po levé straně. Jeho rozloha je 1894 m², kaple s ossariem v přední části hřbitova je chráněna jako nemovitá Kulturní památka České republiky.. Na hřbitově se nachází přes padesát válečných hrobů a pomníků.\n\n29. června 1866 proběhla u Jičína jedna z bitev Prusko-rakouské války. Vojáci a důstojníci padlí v bitvě byli pohřbíváni na místě bojiště nebo nejbližších hřbitovech. Roku 1891 byl u Kbelnice na pozemku darovaném hruboskalským sládkem Karlem Řezníčkem zřízen vojenský hřbitov, kam byly postupně převáženy pomníky a ostatky padlých vojáků z hrobů na bojišti a ze zrušených hřbitovů. Původně zdobily pilíře po obou stranách vchodu na hřbitov sochy svatých Petra a Pavla, z důvodu jejich poškození přemístěné na chráněné místo. Roku 1931 došlo k rozšíření hřbitova západním směrem.\n\nSecesní kaple s ossariem stojí na hřbitově od roku 1906, základní kámen byl položen o dva roky dříve. Podle projektu ředitele hořické kamenické školy architekta Václava Weinzettla stavbu provedli studenti a odborní pedagogové hořické kamenické školy pod vedením jičínského stavitele Jana Mareše. Na štít nad vchodem do kaple byla umístěna socha Anděla míru od profesora hořické školy Václava Suchomela. Do zdí po obou stranách vchodu jsou vsazeny dvě mramorové desky s českým a německým nápisem s počty padlých vojáků: \"Rakousko 45 důstojníků a 445 mužů, Prusko 21 důstojníků a 308 mužů, Sasko 14 důstojníků a 179 mužů\". Třetí mramorová deska se jmény 41 padlých rakouských důstojníků je vsazena do jižní zdi, do severní zdi pak deska se jmény 13 saských a 23 pruských důstojníků. Pod úrovní dlažby uprostřed kaple je ossarium (kostnice), zakryté kamennou deskou. Sem byly průběžně během desetiletí ukládány ostatky vojáků exhumované z hrobů na bojišti. Proti hlavnímu vchodu uvnitř kaple je umístěn mramorový oltář s krucifixem, po jeho stranách jsou na zdi dvě mramorové desky na památku padlých vojáků od pruského pěšího pluku č. 48. Studenti odborných škol jsou také autory mobiliáře kaple - truhlářské práce zhotovila státní průmyslová truhlářská škola v Chrudimi, svícny a zámečnické práce státní průmyslová zámečnická škola v Hradci Králové. Materiál na stavbu a jeho dovoz věnoval majitel panství Ervín hrabě Schlik, mecenáš Komitétu 1866. Dalšími donátory byli kromě jednotlivců také rakouská c.k. ministerstva války, vnitra a ministerstvo kultury a vyučování nebo první protektor Ústředního spolku pro udržování vojenských pomníků z války roku 1866 generál jízdy Vilém princ zu Schaumburg-Lippe. Kaple byla slavnostně vysvěcena 29. června 1906.\n\nPomníky stavěly rodiny padlých, důstojnické sbory pluků a praporů, ministerstva válek všech tří bojujících stran a také nejrůznější spolky. V prosinci 1888 byl založen „Komitét pro udržování pomníků na bojišti Královéhradeckém“ z iniciativy Jana Nepomuka Steinského, účastníka války. Financován byl ze státních i soukromých zdrojů. Předsedou byl zvolen Rudolf baron von Ulmenstein, protektorem generál jízdy Vilém princ zu Schaumburg-Lippe. Komitét pomníky opravoval a až do roku 1914 budoval nové.\n\nRoku 1919 byl Ústřední spolek rozpuštěn, roku 1925 byla jeho jičínská část přejmenována na „Spolek pro udržování Ossaria, pomníků a hrobů na bojišti jičínském z roku 1866“, který pak pracoval až do 18. června 1959, kdy byl výměrem Okresního národního výboru rozpuštěn. Ve funkci okresního konzervátora vojenských památek pan Alois Pospíšil ze Železnice z vlastní iniciativy pečoval o památky až do roku 1980.\n\nPřípravný výbor Komitétu byl ustanoven 9. prosince 1989 v Praze a již 31. března 1990 se konala na Chlumu u Hradce Králové Valná hromada, na které byl spolek obnoven pod názvem „Komitét pro udržování památek z války roku 1866“.\n\nPo místech bitvy vede Naučná stezka „Bitva u Jičína 29. června 1866\" spravovaná Komitétem.\n\n\n"}
{"id": "1235121", "url": "https://cs.wikipedia.org/wiki?curid=1235121", "title": "Google Allo", "text": "Google Allo\n\nGoogle Allo je aplikace pro mobilní telefony určená ke komunikaci mezi uživateli v reálném čase (IM aplikace). Aplikaci vyvinula firma Google, začlenila do ní taktéž funkci Google Assistant a „chytrých“ odpovědí, tedy výběru odpovědi z nabídnutných možností namísto psaní. Vývoj Allo byl oznámen na Google I/O 18. května 2016 a spuštěna byla 21. září 2016. Tato aplikace je dostupná pro Android a iOS.\n\nÚčet Allo je identifikován telefonním číslem, nikoli účtem na sociální síti nebo emailem.\n\nGoogle kromě chatovací Allo nabízí také aplikaci pro videohovory Google Duo a aplikaci Google Hangouts nově určenou hlavně pro firemní využití.\n\nAplikace Google Allo byla poprvé představena na konferenci Google I/O 18. května 2016, zde bylo také jako datum vydání stanoveno léto 2016. Google aplikaci vydal 21. září 2016.\n"}
{"id": "1235126", "url": "https://cs.wikipedia.org/wiki?curid=1235126", "title": "Roman Mikulášik", "text": "Roman Mikulášik\n\nRoman Mikulášik (* 18. května 1968) je bývalý slovenský fotbalový záložník. Usadil se v České republice, kde také podniká. Žije v Hněvotíně.\n\nV nejvyšší soutěži zasáhl v dresu Sigmy Olomouc do 3 utkání na jaře 1995, aniž by skóroval. V MSFL dal ve stejném období 3 branky za olomoucké B-mužstvo. Do Olomouce přišel z druholigového slovenského klubu FC Vráble.\n\n"}
{"id": "1235127", "url": "https://cs.wikipedia.org/wiki?curid=1235127", "title": "Ondřej Brett", "text": "Ondřej Brett\n\nOndřej Brett (* 8. března 1987 Česká Lípa) je český divadelní herec. \n\nPo absolvování JAMU působil v Divadle Šumperk. V roce 2011 získal angažmá v Divadle Petra Bezruče v Ostravě. Pozornost na sebe upoutal například v roli Toma v inscenaci Můj romantický příběh nebo Valena v inscenaci Osiřelý západ. \n\n\n\n"}
{"id": "1235131", "url": "https://cs.wikipedia.org/wiki?curid=1235131", "title": "Náměstí Václava Havla (Praha)", "text": "Náměstí Václava Havla (Praha)\n\nNáměstí Václava Havla je veřejné prostranství v Praze na Novém Městě, které bylo před svým pojmenováním v roce 2016 popisně označováno jako piazzetta Národního divadla. Nachází se mezi Národní, Divadelní a Ostrovní ulicí, uzavřeno budovami starého Národního divadla a Nové scény (Laterny magiky).\n\nPiazzettu (z italštiny s významem \"malé náměstí\") Národního divadla navrhl český architekt Karel Prager v roce 1981 jako součást projektu výstavby Nové scény. Na prostranství byla osazena socha Znovuzrození od národního umělce Josefa Malejovského. Funkci piazzetty omezilo uzavření klášterní zahrady řádu sv. Voršily veřejnosti po restituci.\n\nV roce nedožitých 80. narozenin prvního českého prezidenta Václava Havla, dne 27. září 2016 pražské zastupitelstvo schválilo přejmenování prostranství na náměstí Václava Havla. Ke slavnostnímu umístění tabulky došlo den před jeho narozeninami, v úterý 4. října 2016, za přítomnosti vdovy Dagmar Havlové, ministra kultury Daniela Hermana, pražské primátorky Adriany Krnáčové, herečky Vlasty Chramostové či generálního ředitele divadla Jana Buriana, od něhož návrh na pojmenování vzešel. Současně zde byla umístěna instalace sochaře Kurta Gebauera v podobě velkého, 160 cm vysokého, srdce.\n\nObjevily se i kritické hlasy, že piazetta je příliš malý prostor na to, aby nesla Havlovo jméno. Jan H. Vitvar připomněl paradox normalizačního původu tohoto prostranství.\n"}
{"id": "1235136", "url": "https://cs.wikipedia.org/wiki?curid=1235136", "title": "Čistý potok (přítok Stoky)", "text": "Čistý potok (přítok Stoky)\n\nČistý potok (rovněž jako \"Komáří potok\") je 9,2 km dlouhý potok ve Slavkovském lese v okrese Sokolov v Karlovarském kraji. Plocha jeho povodí měří 26,4 km².\n\nCelý tok se nachází v Chráněné krajinné oblasti Slavkovský les. Potok pramení v nadmořské výšce 770 metrů na západním okraji Krásenského rašeliniště, přibližně 2,5 km západně od Krásna. Nejprve teče západním směrem, který se brzy mění na severní. Nad jeho pravým břehem se zvedá Komáří vrch (791 m). Pokračuje jižním směrem, protéká Komářím rybníkem, často označovaným jako horní Komáří rybník. Míjí zaniklou osadu Třídomí a v sevřeném údolí teče severovýchodním směrem do údolí Stoky. Ještě než dospěje k soutoku, přibírá zprava Stříbrný potok. Nad soutokem těchto dvou potoků se nachází ústí staré štoly, tzv. Granitzerova díra. Zde se v neděli 27. dubna 1749 zastřelil hornoslavkovský rychtář Jan Granitzer.\n\nU silnice spojující Horní Slavkov s Loktem se vlévá jako levostranný přítok do Stoky, na jejím 3,5 říčním kilometru.\n"}
{"id": "1235142", "url": "https://cs.wikipedia.org/wiki?curid=1235142", "title": "Divize A 1998/99", "text": "Divize A 1998/99\n\nV soubojích 34. ročníku České divize A 1998/99 se utkalo 16 týmů dvoukolovým systémem podzim - jaro. Tento ročník začal v srpnu 1998 a skončil v červnu 1999.\n\n\nPoznámky:\n\n"}
{"id": "1235148", "url": "https://cs.wikipedia.org/wiki?curid=1235148", "title": "Boutencourt", "text": "Boutencourt\n\nBoutencourt je francouzská obec v departementu Oise v regionu Hauts-de-France. V roce 2013 zde žilo 246 obyvatel.\n\nSousední obce jsou: Énencourt-Léage, Flavacourt, Jaméricourt, Labosse, Porcheux, Thibivillers a Le Vaumain.\n\n\"Počet obyvatel\"\n"}
{"id": "1235151", "url": "https://cs.wikipedia.org/wiki?curid=1235151", "title": "Gonâvský záliv", "text": "Gonâvský záliv\n\nGonâvský záliv (francouzsky: \"Golfe de la Gonâve\") je velký záliv na západním pobřeží Haiti. Hlavní město Port-au-Prince leží na pobřeží zálivu. Ostatní města na pobřeží zálivu jsou Gonaïves, Saint-Marc, Miragoâne a Jérémie. Největším ostrovem v zálivu je La Gonâve dalším menším souostrovím jsou Les Cayemites.\n"}
{"id": "1235152", "url": "https://cs.wikipedia.org/wiki?curid=1235152", "title": "Lukovo (Kratovo)", "text": "Lukovo (Kratovo)\n\nLukovo je malá vesnice na jihovýchodě opštiny Kratovo, v Severovýchodním regionu Severní Makedonie.\n\nLeží v horách Osogovská planina, v nadmořské výšce okolo 1 080 m. Od města Kratovo je po silnici vzdálena zhruba 10 km. V roce 2002 zde žili 4 lidé, převážně pravoslavní Makedonci.\n"}
{"id": "1235156", "url": "https://cs.wikipedia.org/wiki?curid=1235156", "title": "Gregorio Sciroli", "text": "Gregorio Sciroli\n\nGregorio Sciroli (5. října 1722 Neapol – cca 1781 tamtéž) byl italský skladatel a hudební pedagog.\n\nNarodil se v Neapoli 5. října 1722. Už jako dítě projevoval hudební nadání. Povšiml si ho vévoda Caprigliano, který zaměstnával jeho otce, a v roce 1732 mu umožnil studium na konzervatoři \"Conservatorio della Pietà dei Turchini\" v Neapoli, kde byli jeho učiteli Lorenzo Fago a Leonardo Leo.\n\nJako operní skladatel debutoval během karnevalu 1747 v Neapoli v divadle Teatro dei Fiorentini fraškou \"Capitan Giancocozza\" komponovanou na text Domenica Antonia Di Fiore. Zpočátku se věnoval skladbě komických děl (intermezza, farsy, buffo-opery), která se hrála v menších divadlech Neapole, Říma a Palerma. Časem získal proslulost a komponoval také skladby vážného a dramatického charakteru, které se pak hrály i ve velkých divadlech v Pise, Benátkách, Miláně a v Bologni.\n\nV roce 1752 získal místo kapelníka u knížete Bisignano. V letech1753–1757 byl ředitelem konzervatoře v Palermu. Od června 1753 byl jednu sezónu také druhým cembalistou v divadle Teatro San Carlo. Vedle toho všeho působil i jako učitel zpěvu. Jeho nejslavnějším žákem byl kastrát Giuseppe Aprile známý pod pseudonymem \"Shirolino\".\n\nV roce 1766 se usadil v Benátkách. Po krátkém působení v Miláně se v roce 1779 vrátil do Neapole. Uvedl ještě své opery v divadle San Carlo, ale v roce 1780 ukončil svou skladatelskou dráhu. Přesné datum jeho smrti není známo\n\nZkomponoval přibližně 35 oper (u některých však je jeho autorství sporné), 8 mší, dvě oratoria, dalších 18 děl duchovní hudby, 5 motet, 5 symfonií, 6 koncertů a řadu drobnějších instrumentálních skladeb. Sonáta pro klarinet a basso continuo z roku 1770 je považována za jednu z prvních prací pro tento nástroj.\n\n\n\n\n\n\n"}
{"id": "1235165", "url": "https://cs.wikipedia.org/wiki?curid=1235165", "title": "Labosse", "text": "Labosse\n\nLabosse je francouzská obec v departementu Oise v regionu Hauts-de-France. V roce 2013 zde žilo 447 obyvatel.\n\nSousední obce jsou: Boutencourt, La Houssoye, Lalandelle, Porcheux, Le Vaumain a Le Vauroux.\n\n\"Počet obyvatel\"\n"}
{"id": "1235166", "url": "https://cs.wikipedia.org/wiki?curid=1235166", "title": "Kostel svatého Petra a Pavla (Milovice u Hořic)", "text": "Kostel svatého Petra a Pavla (Milovice u Hořic)\n\nKostel svatého Petra a Pavla je římskokatolický, filiální, orientovaný kostel v Milovicích u Hořic. Situován je v centru obce. Je chráněn jako kulturní památka.\n\nStavba gotického původu je v roce 1384 uváděna jako farní kostel. Byla přestavěn v roce 1613 renesančně a do dnešní podoby barokně v letech 1740-1758.\n\nPozdně gotický kostel s mohutnou věží s cibulovitou bání. Jednolodní stavba o třech polích s presbytářem o 5 stranách nepravidelného osmiúhelníka. Nároží a pilíře jsou zesíleny toskánskými pilastry. Vnitřek věže slouží jako sakristie.\n\nPoutní bohoslužby se konají v neděli okolo 29. června.\n\n\n"}
{"id": "1235179", "url": "https://cs.wikipedia.org/wiki?curid=1235179", "title": "Ariete", "text": "Ariete\n\nAriete S.p.A je italský výrobce domácích spotřebičů a zařízení se sídlem v Campi Bisenzio v italském Pratu, Toskánsko. Společnost byla založena v roce 1964 a stala se úspěšným producentem malých domácích spotřebičů. Firma si dle svých slov zakládá na kreativitě a jednoduchých řešeních. Jejich výrobky se vyváží do mnoha zemí světa a vývoz představuje až 60 % produkce.\n\nV roce 1995 byla začleněna do britské společnosti Kenwood, výrobce kuchyňských robotů a dalších spotřebičů. Celá tato skupina byla následně v roce 2001 odkoupena italskou společností De'Longhi čímž vznikla De'Longhi Group.\n\nAriete se proslavila zejména svými žehličkami a žehlicími stanicemi řady Vaporì, strouhacími systémy Saladino nebo ručními struhadly a loupacími přístroji řady Gratì.\n\nV České republice se některé výrobky Ariete prodávají v supermarketech pod jejich privátními značkami. Například obchodní řetězec Lidl prodává výrobky Ariete pod svou privátní značkou Silvercrest.\n\n"}
{"id": "1235180", "url": "https://cs.wikipedia.org/wiki?curid=1235180", "title": "Muzeum českého granátu", "text": "Muzeum českého granátu\n\nMuzeum českého granátu se nachází v okrese Litoměřice v Ústeckém kraji, poblíž nalezišť světově proslulých českých pyropů. Jedná se o městské muzeum, které je umístěno v objektu bývalého luteránského kostela v Třebenicích.\n\nTřebenické muzeum vzniklo z iniciativy místního lékaře a českého vlasteneckého buditele dr. Václava Paříka v roce 1872. V té době – kromě Prahy, Brna a Opavy – existovala muzea již jen v dalších šesti českých městech, podstatně větších, než jsou Třebenice. K dalšímu rozšíření \"Sbírky starožitností Besedy třebenické\" (jak se nazýval soubor exponátů původního \"Musea starožitnického a geologického\" v Třebenicích) o zajímavé přírodniny z okolí Třebenic přispěl místní učitel Karel Křenek.\n\nNa Jubilejní výstavě v Praze v roce 1891 se Třebeničtí prezentovali Třebenickým kancionálem, zhotoveným Matoušem Ornysem z Lindperka v letech 1574–1578 (pozn.: Třebenický kancionál byl až do počátku 21. století uložen na radnici v Třebenicích, v roce 2012 byl však z důvodu bezpečnosti převezen do Litoměřic a uložen v trezoru litoměřického Státního oblastního archivu), sbírkou archeologických předmětů a expozicí vzorků z náplavových granátových písků, nazvanou „Pyropové diluvium v Českém středohoří“. Třebeničtí se zúčastnili též Národopisné výstavy v Praze, kde 11. června 1895 předvedli rýžování českých granátů.\n\nPo smrti MUDr. Václava Paříka v roce 1901 byly sbírky složeny do beden a umístěny v nevhodném prostředí místní staré školy. Představitelé z okolních českých okresů - slánského, roudnického a libochovického - však pomohli Třebenickým zajistit finanční prostředky na zakoupení někdejšího Paříkova domu (č. p. 82), v němž pak bylo 6. dubna 1913 otevřeno \"Paříkovo muzeum\".\n\nPo skončení druhé světové války v roce 1945 byly sbírky přemístěny do budovy bývalé německé měšťanské školy (Třebenice č. p. 139) a muzeum zde bylo opět slavnostně otevřeno 28. října 1946. V roce 1958 po delimitacích byly třebenické sbírky přemístěny do Okresního vlastivědného muzea v Litoměřicích (pozdější Oblastní muzeum v Litoměřicích). Třebeničtí se však nechtěli svého muzea vzdát. Upravili pro jeho potřeby objekt někdejšího německého luteránského kostela a v roce 1959 zde otevřeli nové Muzeum českého granátu.\n\nNěmecký luteránský kostel byl postaven v Třebenicích v roce 1902 z iniciativy zástupce německé části obyvatel města MUDr. W. Titty, který byl politickým i profesním rivalem MUDr. V. Paříka. Jedná se o stavbu secesního rázu, jež v sobě slučuje prvky několika různých stavebních slohů.\n\nMuzejní expozice je komponována jako ucelený soubor, reprezentující historii, krajinu a přírodní bohatství Třebenicka i přilehlého regionu.\n\nZnačná pozornost je věnována historii a současnosti těžby českých granátů - pyropů. Těžbě granátů, která v oblasti mezi obcemi Koštice, Třtěno, Libčeves, Staré, Měrunice, Chrášťany, Podsedice, Dlažkovice, Chodovlice, Úpohlavy a Chotěšov probíhala již od středověku, je vyhrazena pravá strana muzejních prostor. Mezi ukázkami nechybí mapy granátových nalezišť v České republice i ve světě a vzorky různých druhů místních minerálů, včetně vzorků mateční horniny z Granátového vrchu u Měrunic, obsahující pyropy.\nNejvětším magnetem Muzea českého granátu jsou vitríny, umístěné v centru výstavního sálu, v nichž jsou prezentovány nejen početné ukázky historických granátových šperků z 18. a 19. století, ale i výrobky z novodobé produkce Družstva umělecké výroby Granát v Turnově. Ve vitrínách po levé straně jsou vystaveny různé doplňky a ozdoby historické dámské garderoby, jako jsou jehlice do klobouků, hřebeny a spony do vlasů či ozdobné šňůry, pošité granáty, na pravé straně pak pánské doplňky, včetně pánských náhrdelníků. Dokonce zde lze spatřit granáty zdobenou dýmku nebo čistítko nehtů. Samostatná vitrína je vyhrazena pro soupravu skleněných pohárů a dalších předmětů z přelomu 19. a 20. století, bohatě zdobených pyropy a almandiny. Tato souprava byla věnována muzeu z pozůstalosti po české operní pěvkyni, spisovatelce, překladatelce a kulturní činitelce, propagátorce díla Leoše Janáčka, Marii Hurychové - Veselé, známé pod uměleckým jménem Marie Calma.\n\nJedné z vitrín dominuje pyrop o váze 2,64 g a výšce 8,6 mm - jeden z největších kusů, jaké byly v regionu nalezeny. V expozici je též fotografie řádu zlatého rouna, ozdobeného českými granáty, z nichž největší má hmotnost cca 47 karátů. Zhotovení odznaku řádu, uděleného již v roce 1697 saskému kurfiřtu Augustu II. Silnému a jeho synovi Fridrichu Augustovi, objednal posledně jmenovaný již jako král August III. Polský u šperkaře Johanna Friedricha Dinglingera v roce 1737. Po dvanácti letech však podoba tohoto odznaku, ozdobeného českými granáty a diamanty, byla již považována za nemoderní. Saský kurfiřt a polský král jej proto nechal přepracovat ve stylu rokoko u pražského šperkaře Franze Christopha Georga Diespacha. Tento unikátní šperk z roku 1749 s největším dosud nalezeným českým granátem je součástí Státních uměleckých sbírek v německých Drážďanech.\n\nV samém středu sálu se nachází vitrína, v níž je vystavena replika proslulé soupravy granátových šperků baronky Ulriky von Levetzow, která žila až do své smrti v roce 1899 na zámku v sousedních Třebívlicích. Souprava, kterou Ulrika von Levetzow zdědila po své matce, byla vyrobena v roce 1820 ze 458 vybraných českých granátů, pocházejících z okolí Třebívlic. Ulrika von Levetzow ve své poslední vůli stanovila, že budoucí majitelé panství jsou povinni o tyto šperky řádně pečovat a zachovat je pro další generace, dokonce určila, že pokud by granátové šperky byly z nějakého důvodu ztraceny, je majitel panství povinen složit částku ve výši 1000 zlatých ve prospěch místních obyvatel. Jelikož se Ulrika von Levetzow poté, co odmítla nabídku k sňatku od slavného básníka Johanna Wolfganga Goetha, nikdy neprovdala, dědictví připadlo synu její sestry Berty Adalbertu Rauchovi. Ten kvůli dluhům prodal v roce 1900 panství i se šperky městu Most. Město předalo tyto šperky svému muzeu, odkud byly později zapůjčeny do Muzea českého granátu v Třebenicích. V noci ze 4. na 5. května 1988 bylo třebenické muzeum vyloupeno a spolu s ostatními cennostmi byly odcizeny i šperky Ulriky von Levetzow. Zhruba po roce, po dopadení zloděje, byly šperky nalezeny a po opravě vráceny do mosteckého muzea. Zároveň pak byla v roce 1991 na základě objednávky litoměřického muzea vyrobena v družstvu Granát v Turnově replika této původní soupravy. Zatímco originální souprava je natrvalo uložena v depozitáři a vystavuje se jen výjimečně - například v mosteckém muzeu při vernisáži expozice, věnované Ulrice von Levetzow nebo na výstavě \"Sedmnáct století českého granátu\", která se konala v roce 2009 v ruském Petrohradě - replika je pravidelně zapůjčována pro výstavní účely. Je možné ji spatřit nejen v třebenickém muzeu, ale i při různých výjimečných příležitostech jako součást prezentace České republiky ve světě - m. j. byla vystavena například na světové výstavě EXPO 2015 v italském Miláně. Jak originální souprava granátových šperků Ulriky von Levetzow, uložená v Mostě, tak i replika, náležející Oblastnímu muzeu v Litoměřicích, jsou v majetku Ústeckého kraje.\n\nV roce 2013 byly výstavní prostory Muzea českého granátu rozšířeny o stálou expozici, nazvanou \"České středohoří - země hradů\". Tato výstavka, která je umístěna v bývalé sakristii luteránského kostela, pojednává o hradech na území Českého středohoří, od Třebenicka až po Litoměřicko a Úštěcko. Podrobně je zde zdokumentována i historie husitských hradů v daném regionu, v prvé řadě Žižkova hradu Kalicha u Třebušína severovýchodně od Litoměřic.\n\nV době letních prázdnin v měsících červenci a srpnu je muzeum otevřeno denně mimo pondělí od 9 do 17 hodin, v květnu, červnu a září je přístupné ve stejné dny, avšak jen od 10 do 16 hodin. Na začátku a na konci sezóny, v dubnu a v říjnu, je muzeum otevřené jen o sobotách a nedělích od 10 do 16 hodin. Mimo sezónu návštěva není možná, neboť po uzavření muzea jsou exponáty odvezeny a uloženy v depozitářích. Do muzea je stanoveno jednotné vstupné 50 Kč (2016).\n\nMotoristé mohou zaparkovat v Loucké ulici přímo před vstupem do muzea. Přes Třebenice jezdí řada autobusových linek v trase Lovosice (některé jsou výchozí už z Litoměřic) - Třebenice - Libčeves - Most. I o sobotách a nedělích jezdí z Lovosic do Třebenic autobusy v pravidelných dvouhodinových intervalech (jízdní řád 2015/2016). Kromě toho během turistické sezóny, t. j. ve stejné době, kdy je otevřeno muzeum, je soukromým dopravcem zajišťováno vlakové spojení z Mostu či Lovosic na tzv. Švestkové dráze. Železniční zastávka \"Třebenice město\" je od muzea vzdálena necelých 700 m.\n\n\n\n"}
{"id": "1235181", "url": "https://cs.wikipedia.org/wiki?curid=1235181", "title": "Kunovo (Kratovo)", "text": "Kunovo (Kratovo)\n\nKunovo je malá vesnice na jihovýchodě opštiny Kratovo, v Severovýchodním regionu Severní Makedonie.\n\nLeží v horách Osogovská planina, v nadmořské výšce okolo 1 200 m. Od města Kratovo je po silnici vzdálena zhruba 14 km. V roce 2002 zde žili 3 lidé, převážně pravoslavní Makedonci.\n"}
{"id": "1235182", "url": "https://cs.wikipedia.org/wiki?curid=1235182", "title": "Jan V. Popel z Lobkowicz", "text": "Jan V. Popel z Lobkowicz\n\nJan V. Popel z Lobkowicz na Točníku (1521 nebo snad 1527 – 18. června 1590), také zvaný nejmladší, mladší, od roku 1570 starší a od roku 1586 nejstarší byl příslušník chlumecké větve šlechtického rodu Lobkoviců. Zastával vysoké zemské úřady, byl prezidentem rady nad apelacemi, prezidentem české komory a hejtmanem německých lén.\n\nNarodil se asi v roce 1521 jako syn Jana III. Popela z Lobkowicz na Chlumci (1490 – 14. června 1569 Libochovice), pozdějšího dlouholetého nejvyššího hofmistra Českého království (1554–1569), a jeho manželky Anny Žehrovské z Kolowrat († po 1567). Jeho mladším bratrem byl Ladislav III. Popel z Lobkowicz (1537–1609), který v letech 1582–1587 zastával úřad prezidenta české komory.\n\nJan V. se prosadil v úřednické sféře. Svou úřednickou kariéru začal jako rada nad apelacemi, tedy odvolacího soudu (od roku 1560), později se stal dokonce jeho prezidentem (1570–1577), poté byl prezidentem české komory (1577–1580) a hejtmanem německých lén (1578–1590). V tomto posledním úřadě setrval až do své smrti 18. června 1590.\n\nVlastnil Točník, Žlutice, Opálku, Krakovec, Nový Hrad v Jimlíně (1573–1575), který koupil od Wolfa Novohradského z Kolowrat, dále Novou Bystřici, Králův Dvůr, Stráž, Dobříš a Felixburk.\n\nOženil se třikrát. Nejdříve v roce 1546 s Annou z Roupova († po 1550), dcerou Jana z Roupova a Markéty Míčanové z Klinštejna. Toto manželství zůstalo bezdětné. Byl to její už druhý sňatek, poprvé se Anna provdala za Volfa z Gutštejna († 1544). Podruhé se Jan V. oženil s Johanou Novohradskou z Kolovrat († po 1586), dcerou Purkarta Novohradského z Kolowrat († 1532) a Alžběty Trčkové z Lípy. Narodily se jim tři dcery.\n\nPotřetí se Jan V. oženil kolem roku 1588 s Markétou Popelovnou z Lobkowicz (1541 – 17. 9. 1600), dcerou Litvína z Lobkowicz na Bílině († 1580) a Ludmily Zajícové z Házmburka. Manželství zůstalo bezdětné. Byl to její už druhý sňatek, poprvé se provdala za Jana z Oppersdorfu na Dubu († 1584).\n\n"}
{"id": "1235186", "url": "https://cs.wikipedia.org/wiki?curid=1235186", "title": "Havdala", "text": "Havdala\n\nHavdala (hebrejsky הַבְדָּלָה, doslova „odlišení“ či „oddělení“, ) je název obřadu, kterým židé zakončují Šabat a ostatní své náboženské svátky. Jedná se o ceremonii, kterou zavedl Sanhedrin již ve starověku. Součástí obřadu je vždy požehnání nad pohárem vína, pouze v nouzovém případě může být toto požehnání nahrazeno požehnáním nad ovocnou šťávou, mlékem nebo jiným místním nápojem vyjma vody, a také závěrečné požehnání zdůrazňující rozlišení svatého a všedního. Při ukončení Šabatu se navíc na úvod cituje několik veršů z Tanachu a nedílnou součástí obřadu je též požehnání nad „vonným kořením“ (hebrejsky בְּשָׂמִים, BESAMIM) a požehnání nad světlem ze šesti zapálených knotů proplétané svíce, které symbolizují šest pracovních dní. O Šabatu totiž platí zákaz rozdělávat oheň, avšak zapálením havdalové svíce na konci Šabatu se tato zakázaná činnost znovu povoluje. Mimo Šabat se požehnání nad světlem pronáší ještě na závěr Jom kipur - v tomto případě se požehnání říká nad svící, jež hořela po celý den svátku, nebo nad svící, která byla od této svíce zapálena.\n\nPo havdale byl v sefardských komunitách zaveden zvyk zpěvu písně ELIJAHU HA-NAVI („Elijáši, proroku!“), jež vyjadřuje naději v brzký příchod proroka Elijáše.\n"}
{"id": "1235189", "url": "https://cs.wikipedia.org/wiki?curid=1235189", "title": "Muškovo", "text": "Muškovo\n\nMuškovo je vesnice ve východní části opštiny Kratovo, v Severovýchodním regionu Severní Makedonie.\n\nLeží v horách Osogovská planina, v nadmořské výšce okolo 1130 m. Od města Kratovo je po silnici R29271 vzdálena zhruba 16 km. V roce 2002 zde žilo 51 obyvatel, převážně pravoslavní Makedonci.\n"}
{"id": "1235190", "url": "https://cs.wikipedia.org/wiki?curid=1235190", "title": "Jamboree on the Internet", "text": "Jamboree on the Internet\n\nJamboree on the Internet (Jamboree na internetu) známe pod zkratkou JOTI, je každoroční skautská událost. Skauti z celého světa se setkávají na chatu na internetu a mají možnost sdělovat si své zážitky a zkušenosti z různých skautských organizací po celém světě. Běžně se ke komunikaci používá ScoutLink (IRC), e-mail, a VOIP. JOTI probíhá souběžně s Jamboree on the Air (JOTA) a je oficiální událostí organisovanou WOSM.\n\nTradici JOTI založili roveři z Queanbeyan v roce 1995 komunikací mezi roverem, Norvanem Vogtem, který byl na výměnném pobytu v Nizozemí, a jeho domovským kmenem v Austrálii řízeným Brettem Sheffieldem. Propojil Putten v Nizozemí a Queanbeyan v Austrálii pomocí dedikovaného IRC serveru. V listopadu 1996 World Scout Committee zaznamenalo, že skauting už byl přítomný na internetu, a že se tam koná neformální a rychle rostoucí Jamboree na internetu, rozhodlo, že JOTI by se mělo stát oficiální mezinárodní skautskou událost, a že by se mělo konat ve stejném víkendu jako JOTA.\n\n"}
{"id": "1235198", "url": "https://cs.wikipedia.org/wiki?curid=1235198", "title": "Saina Nehwalová", "text": "Saina Nehwalová\n\nSaina Nehwalová (* 17. března 1990 Hisar) je indická badmintonistka, pocházející z národa Džátů, bývalá světová jednička v ženské dvouhře a v září 2016 pátá hráčka světového žebříčku.\n\nVyhrála mistrovství světa juniorů v badmintonu 2008 a Hry Commonwealthu 2010, na mistrovství světa v badmintonu byla jejím nejlepším výsledkem účast ve finále dvouhry v roce 2015. S indickým ženským družstvem obsadila třetí místo na Asijských hrách 2014 a dvakrát byla třetí na Uber Cupu (2014 a 2016). V kariéře vyhrála dvaadvacet mezinárodních turnajů, z toho deset v kategorii BWF Super Series.\n\nTřikrát reprezentovala v ženské dvouhře na olympiádě. V roce 2008 postoupila do čtvrtfinále a v roce 2012 získala historicky první olympijskou medaili pro indický badminton, když jí v zápase o třetí místo vzdala Číňanka Wang Sin. Na olympiádu 2016 přijela se zraněným kolenem a vypadla již v základní skupině po nečekané porážce s Marijí Ulitinovou z Ukrajiny.\n\nV roce 2016 obdržela třetí nejvyšší indické státní vyznamenání Padma Bhušan.\n"}
{"id": "1235199", "url": "https://cs.wikipedia.org/wiki?curid=1235199", "title": "Světové skautské jamboree", "text": "Světové skautské jamboree\n\nSvětové skautské jamboree je celosvětový sraz skautů a skautek, který organizuje světová skautská organizace (WOSM) pro své členské organizace. Akce se koná jednou za čtyři roky a účastní se ho zpravidla asi 40 tisíc skautek a skautů z celého světa, účastníci jsou ve věku 14 - 18 let. Světová skautská jamboree jsou olympiádou a výstavou EXPO dohromady. \n\nHlavním smyslem jamboree je poznávání lidí různých národností, kultur, jazyků a náboženství. Jedná se o příležitost, jak poznat spoustu nových přátel, zdokonalit se v angličtině či jiném jazyce a také poznat skauting z globálního hlediska. Skauti a skautky se na světovém skautském jamboree také vzdělávají a to zajímavou formou - např. ve věcech globálních problémů (odpad, diskriminace, lidská práva) nebo si zkoušejí různé pokusy a zajímavosti. Zároveň prezentují svou zemi - čeští skauti se prezentují kromě tradičních jídel, řemesel a tanců také podsadovými stany, které vymysleli na začátku 20. století právě čeští skauti.\n\nNázev „jamboree“ vymyslel lord Robert Baden-Powell, zakladatel světového skautského hnutí. Údajně je to složenina ze svahilského přátelského pozdravu \"jambo\" a slova \"corroboree\", pocházejícího z domorodých australských jazyků, které znamená „slavnostní setkání“. Možných etymologií slova je ale více - dle různých názorů pochází z hindštiny, svahilštiny nebo z jazyků původních obyvatel severní Ameriky.\n\nPrvní světové skautské jamboree proběhlo roku 1920 ve Velké Británii. Od té doby proběhlo celkem 24 celosvětových jamboree v různých zemích světa. Jamboree se až na výjimky koná každé čtyři roky - změna byla v roce 1929, kdy se oslavilo jednadvacáté výročí od založení skautingu, jamboree se taktéž nekonala v době 2. světové války, v roce 1957 se uskutečnilo jamboree po dvou letech od toho posledního jako oslava padesátých narozenin skautingu, v roce 1979 pak bylo jamboree kvůli státnímu převratu v Íránu úplně odvoláno. Až na několik výjimek se jamboree vždy koná během července a srpna. V případě konání jamboree na jižní polokouli, se jamboree konalo na přelomu prosince a ledna. Zatím poslední světové skautské jamboree se konalo v roce 2019 v USA. To další se bude konat v roce 2023 v Jižní Koreji.\n\nČeskoslovensko stálo ve dvacátých letech minulého století o organizování světového jamboree - usilovalo o získání pořadatelství jamboree v roce 1928. To však bylo o rok přesunuto kvůli souběhu s olympijskými hrami a jamboree se uskutečnilo v létě roku 1929 ve Velké Británii jako osobní pocta zakladateli skautingu Robertu Baden-Powellovi. Československu bylo slíbeno pořadatelství jamboree v roce 1933, v roce 1931 se proto uskutečnila velká generální zkouška pod názvem Tábory slovanských skautů, v Praze tábořilo 15 tisíc skautů z téměř celé Evropy. Světové jamboree se však v Praze nakonec nekonalo, protože Československo nezískalo včas potřebnou státní záruku, jamboree se uskutečnilo v Maďarsku.\n\n\n"}
{"id": "1235205", "url": "https://cs.wikipedia.org/wiki?curid=1235205", "title": "Jan z Lobkowicz (rozcestník)", "text": "Jan z Lobkowicz (rozcestník)\n\n\nDalší osobnosti:\n\n"}
{"id": "1235209", "url": "https://cs.wikipedia.org/wiki?curid=1235209", "title": "Muzeum sportovních vozů Lány", "text": "Muzeum sportovních vozů Lány\n\nMuzeum sportovních vozů Lány je expozice ve středočeské obci Lány, která představuje sbírku sportovních vozů od minulosti až po současnost.\n\nMuzeum vzniklo v říjnu roku 1997 na místě samoobsluhy a hospodářského stavení. Skládá se z jedné hlavní budovy rozdělené do dvou pater a depozitu, do kterého veřejnost nemá přístup. Sbírka zahrnuje vozy z počátku 20. století, vozy určené k závodům rally, silniční vozy, formule i motorky. Celkem je k dispozici cca 100 exponátů.\n\nSoučástí areálu muzea je i restaurace a ubytovací zařízení.\n\nDo sbírky, která se průběžně obměňuje (auta jsou využívána pro závody), aktuálně patří následující vozy:\n\n\nV depozitáři:\n\n\n"}
{"id": "1235210", "url": "https://cs.wikipedia.org/wiki?curid=1235210", "title": "Kostel svatého Jakuba Staršího (Stodůlky)", "text": "Kostel svatého Jakuba Staršího (Stodůlky)\n\nKostel svatého Jakuba Staršího v Praze-Stodůlkách je římskokatolický farní kostel na území Prahy 5-Stodůlek, nachází se na malém návrší v centru někdejší samostatné vesnice Stodůlky. Stojí v těsném sousedství stodůlecké fary, jejíž adresa je Kovářova 21/22.\n\nNěkteré prameny, jejichž pravdivost nelze věrohodně doložit, uvádějí zmínku o Stodůlkách z roku 1159, v souvislosti s malostranským kostelem Panny Marie pod řetězem a tamním johanitským klášterem.\n\nPrvní doložená písemná zmínka o stodůleckém románském kostele je z roku 1292. Prvním zdejším farářem byl Jan Heřman, kterého roku 1298 jmenoval pražský biskup Řehoř Zajíc z Valdeka na pokyn papeže Bonifáce VIII..\n\nRománský kostelík existoval jako hřbitovní, než byl v roce 1835 hřbitov přenesen za hranice vsi. Románský kostel stál až do roku 1901, kdy byl pro nedostatečnou kapacitu zbořen a nahrazen současným pseudogotickým kostelem sv. Jakuba Staršího z let 1901–1903. Byl vystavěn v místě staršího kostela, ze kterého se zachoval kamenný sanktuář v gotickém stylu.\n\nKostel sv. Jakuba spolupracuje s komunitním centrem sv. Prokopa (centrum spadá pod gesci stodůlecké farnosti).\nV kostele se konají pravidelné bohoslužby (o nedělích v 8, 9:30 a 18 hodin, pondělky a čtvrtky v 7:15 hodin, a pátky v 18 hodin.\n\n25. července se koná svatojakubská pouť, 11. října posvícení.\n\nDějiny kostela na www.centrumbutovice.cz/\n"}
{"id": "1235213", "url": "https://cs.wikipedia.org/wiki?curid=1235213", "title": "Kojkovo", "text": "Kojkovo\n\nKojkovo je vesnice ve východní části opštiny Kratovo, v Severovýchodním regionu Severní Makedonie.\n\nLeží v horách Osogovská planina, v nadmořské výšce okolo 1080 m. Od města Kratovo je po silnici přes vesnici Muškovo vzdálena zhruba 20 km. V roce 2002 zde žilo 36 obyvatel, převážně pravoslavní Makedonci.\n"}
{"id": "1235214", "url": "https://cs.wikipedia.org/wiki?curid=1235214", "title": "Honda VT 500 C Shadow", "text": "Honda VT 500 C Shadow\n\nHonda VT 500 C Shadow je motocykl kategorie chopper, vyvinutý firmou Honda, vyráběný v letech 1983-1989.\n\nVidlicový motor má úhel válců 52°, takže je motor lehký a kompaktní. Stejný motor používal i naked-bike Honda VT 500 E a pro severoamerický trh vyráběný VT 500 FT Ascot.\n\n\n"}
{"id": "1235215", "url": "https://cs.wikipedia.org/wiki?curid=1235215", "title": "Římskokatolická farnost u kostela sv. Václava Praha-Smíchov", "text": "Římskokatolická farnost u kostela sv. Václava Praha-Smíchov\n\nŘímskokatolická farnost u kostela svatého Václava Praha-Smíchov je územním společenstvím římských katolíků v rámci II. pražského vikariátu v pražské arcidiecézi.\n\nZ roku 1333 pochází první písemná zmínka o kostele svatého Filipa a Jakuba, který stával v části dnešního Arbesova náměstí. Patronátní právo ke kostelu měly benediktinky z Jiřského kláštera na Hradčanech. Za husitských válek plebánie při tomto kostele zanikla. V letech 1702-1749 zde duchovní správu vykonávali jezuité z Profesního domu na Malé Straně. V uvedeném roce 1749 byla zřízena smíchovská farnost, tehdy zahrnující Smíchov, Zlíchov, Radlice a Hlubočepy. Od roku 1875 farnost zahrnovala již pouze Smíchov a Radlice. V roce 1885 byl dostavěn nový farní kostel svatého Václava. Kostel svatých Filipa a Jakuba byl v€roce 1891 zbořen.\n\n"}
{"id": "1235221", "url": "https://cs.wikipedia.org/wiki?curid=1235221", "title": "Šóčú", "text": "Šóčú\n\nŠóčú či Soču ( 焼酎), v anglicizované podobě Shōchū, je japonská pálenka, která obsahuje méně než 45 % alkoholu. Obvykle se pálí z rýže (\"kome\"), ječmene (\"mugi\"), sladkých brambor (\"imo\"), pohanky (\"soba\") nebo ze surového cukru (\"kokutō\"). Může se však pálit i z jiných surovin, například z jedlých kaštanů, ze sezamových semen, z brambor, či dokonce z mrkve.\n\nŠóčú pochází z ostrova Kjúšú, dnes se však vyrábí na dalších místech po celém Japonsku.\n\nTypické šóčú obsahuje 25 % alkoholu, což je méně než whisky či běžná vodka, je však silnější než víno nebo sake. Víckrát destilované šóčú, které se obvykle používá do míchaných nápojů, může obsahovat až 35 a víc procent alkoholu.\n\n"}
{"id": "1235224", "url": "https://cs.wikipedia.org/wiki?curid=1235224", "title": "Židovský potok", "text": "Židovský potok\n\nNázev Židovský potok má více vodních toků:\n\n"}
{"id": "1235226", "url": "https://cs.wikipedia.org/wiki?curid=1235226", "title": "Puncov", "text": "Puncov\n\nPuncov ( Puńców, \"Punzau\") je vesnice v jižním Polsku ve Slezském vojvodství v okrese Těšín v gmině Holešov. Leží na území Těšínského Slezska v kopcovité krajině Slezského podhůří v údolí řeky Puncovky. Na severozápadě sousedí přímo z Těšínem a plní roli jeho předměstí. K 31. 3. 2014 zde žilo 1 615 obyvatel, rozloha obce činí 10,21 km².\n\nObec se nachází přímo u polsko-české hranice a zaujímá zhruba 4/5 původní vesnice Puncov, jejíž jižní část – Osůvky neboli Český Puncov – byla po rozdělení Těšínska v roce 1920 připojena k Československu a dnes je městskou části Třince. Na druhou stranu k polskému Puncovu patří nepatrná část někdejšího území dnes českých Kojkovic.\n\nPuncov patří k nejstarším vesnicím na Těšínsku. První zmínka o ní pochází z listiny vratislavského biskupa Vavřince Dolivety z roku 1223 uvádějící \"Punzo\" jakožto jednou z 14 obcí těšínské kastelánie povinných odvádět desátek premonstrátskému klášteru v Rybníku. Nejdůležitější místní památkou je pozdněgotický katolický kostel sv. Jiří postavený v roce 1518 – nejstarší zděný kostel na Těšínsku s architektonickou zajímavostí v podobě palmové klenby hlavní lodi.\n\nZ Puncova pochází Jerzy Samiec (nar. 1963) – od roku 2010 biskup evangelicko-augsburské církve v Polské republice.\n\n"}
{"id": "1235230", "url": "https://cs.wikipedia.org/wiki?curid=1235230", "title": "Ždiarsky potok", "text": "Ždiarsky potok\n\nNázev Ždiarsky potok má více vodních toků:\n\n"}
{"id": "1235235", "url": "https://cs.wikipedia.org/wiki?curid=1235235", "title": "Zlatný potok", "text": "Zlatný potok\n\nNázev Zlatný potok má více vodních toků:\n\n"}
{"id": "1235237", "url": "https://cs.wikipedia.org/wiki?curid=1235237", "title": "Nordenskjöldovo souostroví", "text": "Nordenskjöldovo souostroví\n\nNordenskjöldovo souostroví ( \"Архипелаг Норденшельда\") je skupina asi devadesáti ostrovů ve východní části Karského moře, u pobřeží poloostrova Tajmyr. Neobydlené souostroví náleží ke Krasnojarskému kraji Ruska.\n\nNevelké ostrovy jsou roztroušeny na území měřícím 80 km ze severu na jih a 100 km ze západu na východ, celková rozloha pevné země činí 309 km². Nejseverněji se nachází největší ostrov Ruský, zbytek souostroví se dělí na pět hlavních skupin: Litkeho ostrovy, Východní ostrovy, Cywolkovy ostrovy, Pastuchovovy ostrovy a Vilkického ostrovy. Na jihu odděluje Matisenův průliv Nordenskjöldovo souostroví od ostrova Tajmyr, který už k němu řazen obvykle nebývá, stejně jako Lafetové ostrovy ležící u jeho východního pobřeží. Ostrovy jsou skalnaté, tvořené magmatickými horninami a pokryté tundrou, nejvyšší vrchol se nachází na ostrově Čabak a má 107 metrů nad mořem. Podnebí je drsné, polární, okolní moře zamrzá na deset měsíců v roce. Faunu tvoří převážně medvěd lední, liška polární a jespák mořský. \n\nSouostroví objevil roku 1740 Nikifor Čekin, člen Velké severní expedice. Bylo bezejmenné do roku 1893, kdy ho navštívil Fridtjof Nansen s lodí \"Fram\" a nazval ho podle švédského polárního badatele Adolfa Erika Nordenskjölda. Další průzkum provedl Fjodor Matisen v roce 1900 a výprava Arktického institutu na ledoborci \"Toros\" v roce 1937. Pod sovětskou vládou byly zřízeny výzkumné stanice na Ruském ostrově a Tyrtovově ostrově, které zůstaly koncem 20. století opuštěny. V srpnu 1942 došlo ve vodách souostroví k bitvě, v níž německý křižník \"Admiral Scheer\" potopil sovětský ledoborec \"Alexandr Sibirjakov\". Roku 1993 se Nordenskjöldovo souostroví stalo součástí Velké arktické rezervace. \n\n"}
{"id": "1235240", "url": "https://cs.wikipedia.org/wiki?curid=1235240", "title": "Zimná voda", "text": "Zimná voda\n\nNázev Zimná voda má více vodních toků:\n\n"}
{"id": "1235242", "url": "https://cs.wikipedia.org/wiki?curid=1235242", "title": "Rýžové víno", "text": "Rýžové víno\n\nRýžové víno, známé též jako \"mijiu\", je alkoholický nápoj vyrobený z rýže, který se tradičně pije ve východní, jihovýchodní a jižní Asii. Na rozdíl od běžného vína, jež se připravuje kvašením přírodních cukrů obsažených v plodech vinné révy či v jiném ovoci, se vyrábí kvašením rýžového škrobu. Tento proces se podobá přípravě zápary při výrobě whisky, liší se však zdrojem enzymů, které štěpí škrob na cukry. V případě rýžového a dalších vín z obilnin jsou jejich zdrojem mikroorganismy, zatímco u piva a whisky vznikají enzymy přirozeně v klíčícím ječmeni.\n\nStriktně řečeno je víno výsledkem kvašení vinného moštu vylisovaného z hroznů vinné révy. Alkoholické nápoje připravené kvašením škrobu, který se nachází v zrnech obilnin, jako japonské sake či čínské chuang-ťiou (huangjiu) nejsou tedy, technicky vzato, vínem a mají spíš blíže k pivu. Nicméně chuť hotového nápoje je natolik odlišná od piva, že by používání tohoto názvu bylo značně zavádějící. Organoleptické vlastnosti nápoje ze zkvašených obilnin, jako je rýžové víno, jsou mnohem blíž vínům, tedy nápojům ze zkvašených hroznů, a proto se pro jejich označení vžil termín víno. \n\nRýžové víno mívá obvykle vyšší obsah alkoholu (18–25 %) než víno z révy (9–16 %), jež však má vyšší obsah alkoholu než pivo (obvykle 4–6 %). V asijské gastronomii se rýžové víno používá stejně jako víno v kuchyni evropské, tj. jak při stolování, tak při vaření. Obvyklou náhražkou rýžového vína používaného v čínské a v ostatních asijských kuchyních je suché světlé sherry.\n\nObojí víno pak slouží i k náboženským a obřadním účelům.\n\n"}
{"id": "1235243", "url": "https://cs.wikipedia.org/wiki?curid=1235243", "title": "Smolník", "text": "Smolník\n\nNázev Smolník má více významů:\n\n\n\n"}
{"id": "1235247", "url": "https://cs.wikipedia.org/wiki?curid=1235247", "title": "Daniela Kotrbová", "text": "Daniela Kotrbová\n\nDaniela Kotrbová (* 30. května 1990 Praha) je česká sportovní lezkyně a bouldristka, vicemistryně ČR v lezení na rychlost a instruktorka lezení na umělé lezecké stěně Big Wall v Praze (dříve na Ruzyni). V závodech českého poháru (druhé místo) a MČR se pravidelně umisťuje ve finále, několikrát reprezentovala Česko i na světových závodech dospělých a juniorů, ve skalách přelezla cesty obtížnosti 8a (9+/10-).\n\n\n\n\n\n\n"}
{"id": "1235248", "url": "https://cs.wikipedia.org/wiki?curid=1235248", "title": "PNS Moawin (20)", "text": "PNS Moawin (20)\n\nPNS Moawin (20) je zásobovací tanker pákistánského námořnictva. Byl postaven v 60. letech jako zásobovací tanker nizozemského královského námořnictva Zr. Ms. \"Poolster\" (A835). Nizozemské námořnictvo jej koncipovalo tak, aby byl efektivní součástí protiponorkového uskupení. Byl vybaven sonarem, přistávací plochou a hangárem pro protiponorkové vrtulníky a v případě potřeby mohl dočasně přepravovat až 300 vojáků.\n\nNizozemské námořnictvo \"Poolster\" vyřadilo roku 1994, neboť byl před dokončením jeho nástupce Zr. Ms. \"Amsterdam\" (A836). Vyřazené plavidlo zakoupil Pákistán, který jej do služby zařadil 27. července 1994.\n\nVylepšením konstrukce tankeru \"Poolster\" vznikl následující nizozemský tanker Zr. Ms. \"Zuiderkruis\" (A832).\n\nTanker \"Poolster\" postavila nizozemská loděnice Rotterdamse Droogdok Maatschappij v Rotterdamu. Plavidlo bylo na vodu spuštěno 16. října 1963 a do služby bylo zařazeno 10. září 1964.\n\nTanker nesl navigační radar Decca TM 1229, pátrací radar DA-01 (roku 1983 nahrazen typem Decca 2459) a trupový sonar CWE-610. Kapacita nákladu činila 8000 tun paliva a 2300 tun dalšího nákladu. Krátkodobě loď mohla přepravovat až 300 vojáků. Po dokončení bylo plavidlo vyzbrojeno dvěma 40mm kanóny Bofors. Na zádi se nacházela přistávací plocha a hangár pro tři protiponorkové vrtulníky. Pohonný systém tvoří dva kotle a dvě převodové turbíny o výkonu 22 500 shp, pohánějící jeden lodní šroub. Nejvyšší rychlost dosahuje 21 uzlů.\n\n\"Moawin\" nese radary Decca 2459 a Decca 1229C. Obrannou výzbroj tvoří 20mm kanónový systém Phalanx CIWS, který doplňují další kanóny a kulomety. Z paluby na zádi operuje vrtulník Sea King.\n\nRoku 1965 tanker podnikl plavbu do USA a Karibiku. Roku 1967 a 1972 byly modernizovány jeho 5. a 6. zásobovací stanice. \"Poolster\" se pravidelně účastnil cvičení sil NATO. V letech 1964–1994 provedl přibližně 700 doplňování paliva.\n\n\n"}
{"id": "1235250", "url": "https://cs.wikipedia.org/wiki?curid=1235250", "title": "World Scout Moot", "text": "World Scout Moot\n\nWorld Scout Moot (Světový skautský moot) je setkáním roverů a rangers, skautů a skautek mezi 18 a 25 lety, z celého světa. Setkání se koná každé čtyři roky a organizuje je ho světová skautská organizace WOSM. Slovo \"moot\" pochází ze staroangličtiny a znamenalo setkání nebo sestavení.\n\nPodobnou událostí jako moot je světové skautské jamboree, které je však určeno skautům ve věku 14 - 17 let, účast na jamboree je většinou desetinásobná než na Mootu. V Česku je podobnou událostí Obrok, který bývá překládán jako Czech Scout Moot.\n\nPrvní světový skautský moot se uskutečnil v roce 1931 a měl se konat vždy v polovině mezidobí mezi světovými skautskými jamboree. Původně se akce jmenovala World Rover Moot a vyjma období druhé světové války se konala až do roku 1961. Poté byla nahrazena tzv. \"rokem mootu\", během kterého se konala velká řada akcí po celém světě. Cílem opuštění od myšlenky jednoho setkání byla hlavně dostupnost pro rovery a také zvýšení počtu akcí pro starší skauty. Na přelomu let 1990 a 1991 byla tradice obnovena pod názvem World Moot (světový moot), akce se uskutečnila v Austrálii. Od roku 1992 se pak akce konala každé čtyři roky, a od roku 2000 nese akce název World Scout Moot. V roce 2008 se měl moot konat v Mosambiku, tamní skauti pořadatelství odvolali. Akce se tak uskutečnila o dva roky později v Keni - bylo domluveno, že pořadatelství zůstane Africe. Od roku 2013 se opět dodržuje čtyřletá periodicita a světový skautský moot se opět koná v polovině mezidobí mezi světovými skautskými jamboree.\n\nPoslední světový skautský moot se konal se konal na přelomu července a srpna 2017 na Islandu, poprvé od roku 2000 se ho účastnil i český kontingent. Příští se uskuteční v roce 2021 v Irsku.\n\n\n"}
{"id": "1235255", "url": "https://cs.wikipedia.org/wiki?curid=1235255", "title": "Sićevská soutěska", "text": "Sićevská soutěska\n\nSićevská soutěska (srbsky Сићевачка клисура/Sićevačka klisura) se nachází v jihovýchodní části Srbska, mezi městy Niš a Dimitrovgrad. Nachází se 14 km východně od Niše, mezi vesnicemi Prosek (nejnižší bod) a Dolac (nejvyšší bod). Dlouhá je 15,9 km a spojuje Nišskou kotlinu s Bělopalanskou kotlinou. Po soutěsce Železná vrata je nejdelší svého typu na území Srbska.\n\nSoutěska vznikla vodní erozí toku řeky Nišavy do vápencových skal severní části horského masivu Suva planina a jižní části masivu Svljiške planine.\n\nSoutěska se dělí na dva geografické celky. Ty představuje Crčansko-gradištanský kaňon (horní část) a Ostrovičská soutěska (dolní část). Horní část je mnohem užší a nachází se zde příkré skalní stěny, zatímco v dolní části jsou svahy sice strmé, nicméně v úseku od Proseka do Ostrovice se samotné údolí řeky Nišavy značně rozšiřuje. V horní části soutěsky se její hloubka pohybuje v hodnotách až 350-260 m pod okolním terénem.\n\nSkrz soutěsku prochází ve směru toku řeky železniční trať, která zde byla vybudována v letech 1886/1887. Od roku 1964 pak vede údolím i hlavní silniční tah.\n\nKvůli svým významným geomorfologickým charakteristikám a unikátní fauně a flóre byla soutěska a její okolí prohlášeno za přírodní park a chráněnou oblast s ekologickou a kulturní hodnotou.\n\nPřestože je soutěska představuje vhodnou lokalitu pro milovníky nedotčené přírody, myslivosti, rybolovu, kajakářství, alpinistiky, horské turistiky aj., nemá její okolí dostatečnou infrastrukturu pro potřebu moderní turistiky.\n"}
{"id": "1235256", "url": "https://cs.wikipedia.org/wiki?curid=1235256", "title": "Dresden-Dobritz (železniční zastávka)", "text": "Dresden-Dobritz (železniční zastávka)\n\nDresden-Dobritz je stanice \"S-Bahn Dresden\" v Drážďanech na železniční trati Děčín hl.n. – \"Dresden-Neustadt\". Nachází se v městské části \"Reick\" blízko částí \"Dobritz, Prohlis\" a \"Leuben\". Slouží výhradně jako stanice příměstské železnice, která tam má svou trať.\n\nŽelezniční zastávka \"Dresden-Dobritz\" byla otevřena dne 1. července 1971 z důvodu většího počtu cestujících do \"Pirny\".\n\nV rámci rekonstrukce železniční tratě v roce 2001 byla původní dvě nástupiště odstraněna a postaveno nové bezbariérově přístupné ostrovní nástupiště s dvěma kolejemi o 100 metrů dále směrem z města nad ulici \"Moränenende\". Zároveň se přemístila i zastávka MHD pod železniční stanici, takže vznikl moderní dopravní uzel.\n\nDne 10. listopadu 2002 v 6:30 hod. byly železniční stanice i zastávka \"Haltepunkt Dobritz\" MHD znova otevřeny. Tento dopravní uzel je pravidelně obsluhován linkami S1 a S2 příměstské železnice (\"S-Bahn\"), rovněž i tramvajové linky 1 a autobusovými linkami 65, 86, 386 a F.\n\nVlaky \"S-Bahnu\" tam jezdí každých 15 minut. Pravidelná doba jízdy mezi hlavním nádražím a stanicí \"Dresden-Dobritz\" činí osm minut, což představuje bezkonkurenčně rychlý spoj do i z centra.\n\n"}
{"id": "1235261", "url": "https://cs.wikipedia.org/wiki?curid=1235261", "title": "Třída Tisza", "text": "Třída Tisza\n\nTřída Tisza (někdy též třída Telaud) byly pobřežní zásobovací lodě pomocných sil indonéského námořnictva. Indonésie v letech 1963–1965 získala celkem šest jednotek této třídy. Jako poslední byla ze služby 15. srpna 2016 vyřazena KRI \"Karimata \" (960).\n\nPlavidla postavila maďarská loděnice Angyalfold SY v Budapešti.\n\nPlavidlo uneslo až 875 tun nákladu a 11 tun tekutého nákladu. Obrannou výzbroj tvořily čtyři 14,5mm kulomety. Pohonný systém tvořil jeden diesel o výkonu 1000 bhp, pohánějící jeden lodní šroub. Nejvyšší rychlost dosahovala 12 uzlů.\n"}
{"id": "1235262", "url": "https://cs.wikipedia.org/wiki?curid=1235262", "title": "Jaromír Holan", "text": "Jaromír Holan\n\nJaromír Holan (* 14. května 1941 Praha) je bývalý československý krasobruslař, který soutěžil v tancích na ledě.\n\nByl členem pražského klubu Slávia Žižkov později Stadión Praha. Na začátku sportovní kariéry závodil v mužské kategorii. Se svou první partnerkou Jitkou Babickou vystupovali v letech 1959–1967, poté Babická ukončila závodní kariéru, a tak vytvořil dvojici s Danou Novotnou, která se později stala jeho manželkou. Spolu jezdili už jen dvě sezóny, do roku 1969. \n\nV současnosti žije se svou rodinou ve Spojených státech amerických.\n\nMuži\n\ns Jitkou Babickou\n\ns Danou Novotnou\n\n"}
{"id": "1235264", "url": "https://cs.wikipedia.org/wiki?curid=1235264", "title": "Vopat", "text": "Vopat\n\nPříjmení Vopat nosí více různých osobností:\n\n\nženy:\n"}
{"id": "1235265", "url": "https://cs.wikipedia.org/wiki?curid=1235265", "title": "Jamboree on the Air", "text": "Jamboree on the Air\n\nJamboree On The Air, známější pod zkratkou JOTA, je každoroční mezinárodní skautská akce. Účastníci s použitím amatérských vysílačů a přijímačů mohou navazovat spojení s dalšími skauty-radioamatéry na celém světě. Při této příležitostí mohou mladí lidé víc vnímat bratrství a mezinárodní charakter skautingu pomocí moderních techologií a rozvíjet své schopnosti v různých směrech. Akce se koná třetí víkend v říjnu spolu s \"Jamboree on the Internet\" (JOTI).\n\nAkci založil Leslie Mitchell během Jamboree 1957 a od té doby ji pořádá Světovou organizací skautského hnutí (WOSM). Odhaduje se, že se každý rok JOTA účastní přibližně 500.000 skautů.\n\nOd roku 1997 existuje paralelní událost nazvaná \"Jamboree on the Internet\", která se koná během stejného víkendu – za použití Internetu spolu mohou chatovat skauti z různých koutů světa.\n\n\n"}
{"id": "1235267", "url": "https://cs.wikipedia.org/wiki?curid=1235267", "title": "Tažná tyč", "text": "Tažná tyč\n\nTažná tyč je ocelová tyč opatřená na obou koncích okem pro zaháknutí do tažného úchytu vozidla. Pomocí tyče je nepojízdné vozidlo taženo. Používá se pro odtah vozidla v případě nehody nebo poruchy, při absenci hnacího motoru a pro manévrování a ve výjimečných případech i k pomoci v obtížných podmínkách (větší svah, obtížný terén).\n\nHlavní výhodou tažné tyče oproti tažnému lanu je významné snížení rizika nehody při tažení, lepší přenos síly a možnost přenosu síly při brzdění. Mimoto poskytuje rovnoměrnější zrychlení, což je výhodou zejména pro nezkušené řidiče. Tyč také zabraňuje nepříjemnému trhnutí a z něj plynoucího opotřebení vozidel. Taktéž je vhodná pro manévrování, například zatlačení vozidla dozadu, v dílnách a opravnách.\n\nTažné tyče jsou používány také v cykloturistice jako prostředek pro nenásilné tažení dětí, kdy je tato tažná tyč pomocí kloubového spoje uchycena k rámu (sedlové tyči) kola rodiče a druhý konec je objímkou a bajonetem spojen s rámem dětského kola v části hlavového složení. Díky tyči je přední kolo taženého jedince ve vzduchu a dítě je taženo rodičem.\n"}
{"id": "1235274", "url": "https://cs.wikipedia.org/wiki?curid=1235274", "title": "Heidenau (nádraží)", "text": "Heidenau (nádraží)\n\nHeidenau je železniční stanice na železničních tratích Děčín hl.n. – Dresden-Neustadt a Heidenau–Altenberg ve stejnojmenném městě u Drážďan.\n\nStanice byla otevřena 1. srpna 1848 pod názvem „Mügeln“. Dne 1. dubna 1920 se spojily původně samostatné obce Mügeln a Gommern s obcí Heidenau, čemuž odpovídalo i přejmenování železniční stanice na „Heidenau“.\n\nNádraží je pravidelně obsluhováno linkami S1 a S2 příměstské železnice S-Bahn Dresden, které spojují město Heidenau v patnáctiminutových intervalech s Drážďanami po železniční trati Děčín–Drážďany. Vlaky S-Bahnu tvoří jediný pravidelný spoj do centra města Drážďan; doba jízdy mezi stanicí Heidenau a drážďanským hlavním nádražím činí podle jízdního řádu 15 minut. Mimo to zde zastavují jednotlivé expresní vlaky ve směru Děčín, Ústí nad Labem a Litoměřice.\n\nKromě toho zde začíná Mohelnická dráha do lázeňského města Altenberg v Krušných horách.\n\nTechnicky na stanici Heidenau navazuje i železniční zastávka Dresden-Zschachwitz. Tuto stanici, která se nachází v Drážďanech na kilometru 52,66 železniční tratě Děčín – Dresden-Neustadt, obsluhují výhradně linky S1 a S2 příměstské železnice. Jak ve stanici Heidenau, tak ve stanici Dresden-Zschachwitz mají vlaky S-Bahnu svoje vlastní koleje.\n\n"}
{"id": "1235276", "url": "https://cs.wikipedia.org/wiki?curid=1235276", "title": "Paj-ťiou", "text": "Paj-ťiou\n\nPaj-ťiou, 白酒, pchin-jin báijiǔ (baijiu) známá též jako shaojiu, je tradiční čínská pálenka vyráběná z obilí. V doslovném překladu znamená paj-ťiou silnou bílou či čirou kořalku nebo likér. Tento alkoholický nápoj mívá obvykle obsah alkoholu mezi 40 až 60 procenty. \n\nPaj-ťiou je čirá tekutina, která se obvykle pálí ze zkvašeného čiroku, používají se však i jiné obiloviny. Jihočínská verze se může vyrábět z lepkavé rýže, zatímco verze severočínská bývá i z pšenice, ječmene, jáhel, či dokonce ze slzovky. Kvasným aktivátorem jsou tradiční čínské kultury nazývané \"ťiou-čchü\" (jiuqu). Rmut se obvykle připravuje z rozdrcených obilek. Ty se nechávají kvasit buď v hliněných nádobách, nebo v upravených podzemních dutinách.\n\nDíky svému čirému vzhledu se paj-ťiou může zdát podobná řadě jiných východoasijských pálenek, oproti nim má však obvykle znatelně vyšší obsah alkoholu. Chutí a množstvím alkoholu se spíš podobá vodce. Rozlišujeme pět hlavních druhů této pálenky: silnou, jemnou, rýžovou, „typ sójová omáčka“ (obzvlášť dlouho kvašenou) a směsnou (obsahující různé příchutě), která je oblíbená zejména na severu země. Jednou z nejuznávanějších značek je Moutai s výrazně nasládlým aroma sójové omáčky.\n\n"}
{"id": "1235281", "url": "https://cs.wikipedia.org/wiki?curid=1235281", "title": "Únik plynu", "text": "Únik plynu\n\nV běžné řeči spojení únik plynu znamená únik zemního plynu anebo jiného plynného produktu z potrubí anebo jiného zařízení do obydlené oblasti anebo do jakékoliv jiné oblasti, kde by se plyn neměl vyskytovat. Protože hořlavé plyny mohou explodovat, když jsou vystaveny jiskře, tato situace je velmi nebezpečná pro širokou veřejnost. Navíc kromě způsobení požáru a exploze mohou úniky plynu zabít vegetaci, včetně velkých stromů a mohou uvolnit skleníkové plyny.\nČistý zemní plyn je bezbarvý i bez zápachu a je složen primárně z metanu. Nepříjemný zápach v podobě přidaných plynů je běžně přidáván právě za účelem usnadnění nalezení úniků. Tento zápach může být vnímán jako zápach shnilých vejcí anebo zápach skunka. Lidé, kteří detekují tento zápach, musí opustit oblast a zdržet se užívání otevřeného ohně anebo používání elektrického vybavení, aby snížili riziko výbuchu.\n\nJako následek přijetí zákona \"Pipeline Safety Improvement Act\" (orientačně přeložitelné jako \"zákon o zvýšení bezpečnosti dálkového potrubí\") v roce 2012 začalo být vyžadováno po společnostech dodávajících zemní plyn provádění pravidelných bezpečnostních kontrol. Plynové společnosti musí kontrolovat plynoměry a vstupní plynové potrubí do budov.\n\nI úniky plynu, které jsou malé na to, aby způsobili škodu v podobě exploze se stále mohou dotknout vegetace. Může totiž zabránit růstu stromů či zahubit již existující. V některých případech může unikající plyn vystoupat až třicet metrů k zasaženému stromu.\n\nMalá zvířata a ptáci jsou více citlivá na toxické plyny (zejména methan a oxid uhelnatý). Dříve si horníci s sebou brali do dolu kanárky právě kvůli získání varování, pokud se začnou shromažďovat nebezpečné plyny v dole. Kanárka totiž tyto plyny zabijí dříve než horníka a tím dají horníkovi varování, aby okamžitě opustil šachtu.\n\nMetan, primární složka zemního plynu, je až stodvacetkrát účinnější skleníkový plyn než oxid uhličitý. Proto únik nespáleného zemního plynu produkuje mnohem silnější efekt, než oxid uhličitý, který by byl uvolněn v případě správného spálení plynu.\n"}
{"id": "1235285", "url": "https://cs.wikipedia.org/wiki?curid=1235285", "title": "Exploze na New London School", "text": "Exploze na New London School\n\nExploze na New London School se odehrála 18. března 1937, kdy únik plynu způsobil explozi, která zničila londýnskou školu v Novém Londýně (Texas, USA), v okresu Rusk předtím známý pouze jako Londýn. Tato katastrofa zabila více, než 295 studentů a učitelů, což ji učinilo nejsmrtelnější katastrofou ve školním prostředí v americké historii. V roce 2014 byla tato událost třetí nejsmrtelnější katastrofou v historii, po hurikánu Galveston v roce 1990 a katastrofě v Texas City v roce 1947. \n\nV polovině roku 1930 byla velká ekonomická krize v plném proudu, ale školní okres Londýn byl jedním z nejbohatších v celé Americe. Naleziště ropy v roce 1930 v okresu Rusk zrychlila lokální ekonomiku a výdaje na školství vzrůstali spolu s tím. Londýnská škola byla postavena v roce 1932 za 1 milion dolarů (dnes okolo 17,3 milionů dolarů). \n\nŠkolní rada zamítla původní plány architekta na bojler a tepelný distribuční systém založený na páře. Namísto toho se rozhodla instalovat 72 plynových topení přes celou budovu. \n\nNa začátku roku 1937, školní rada zrušila smlouvu ohledně zemního plynu a nechala nainstalovat kohoutek do zbytkových plynových potrubí ropných společností, aby ušetřila peníze. Tato praxe, ačkoliv nebyla explicitně schválena místními ropnými společnosti, byla v této oblasti široce aplikována. Zemní plyn získaný z ropy byl posuzován jako odpadní produkt a spalován. Protože tento plyn nebyl hodnotný, ropné společnosti jeho ilegální odbírání tolerovaly. Avšak kvalita takto získaného zemního plynu se lišila ode dne ke dni, ba dokonce hodinu od hodiny. \n\nNeupravený zemní plyn je jak bez zápachu, tak bez barvy, tedy úniky je obtížné detekovat. Plyn unikal z nainstalovaného kohoutku a shromažďoval se uvnitř uzavřeného prostoru, který probíhal skrze celou 77metrovou fasádou budovy. Studenti si nějaký čas stěžovali na bolesti hlavy, ale tomuto problému nebyla věnována takřka žádná pozornost. \n\nMezi 15:05 a 15:20 Limmie R. Butler (\"instruktor manuálního tréninku\") zapnul elektrickou brusku. Věří se, že vypínač této brusky způsobil jiskru, která zažehla směs plynu se vzduchem. Zprávy svědků této události hovoří, že stěny budovy se vyboulily, střecha budovy se nadzvedla z budovy a opět spadla zpět dolů a hlavní křídlo struktury se zřítilo. Síla exploze byla tak velká, že dvoutunový betonový blok byl odhozen z budovy a rozbil Chevrolet z roku 1936, který parkoval 3 kilometry (2 míle) daleko. \n\nV budově bylo v okamžiku exploze asi 600 studentů a 40 učitelů.\n\nExploze byla svým vlastním alarmem, který byl slyšen na kilometry daleko. Okamžitá reakce pocházela od rodičů na PTA (obdoba našeho SRPŠ) schůzi (asi 30 metrů od hlavní budovy). Během několika minut přijeli a začali se prohrabovat sutinami, mnoho z nich pouze holýma rukama. Naftaři z vrtných plošin byli uvolněni z práce a přijeli s autogeny a těžkým vybavením, které bylo potřeba pro probrání se betonem a ocelí. \n\nŘidič školního autobusu Lonnie Barber v době exploze přepravoval žáky do jejich domovů a byl na dohled od školy v okamžiku, kdy explodovala. Barber dokončil svou hodinovou cestu a vrátil žáky jejich rodičům předtím, než spěchal zpět do školy, aby nalezl své čtyři děti. Jeho syn Arden zemřel, ale ostatní nebyly vážně zraněny. Barber odešel následující rok do důchodu. \n\nPomoc přišla i z vnějšku oblasti, Guvernér James Allred vyslal Texaskou pořádkovou policii, dálniční hlídku a Texaskou národní gardu. Asi třicet doktorů, sto zdravotních sestřiček a 25 balzamovačů. Americké letectvo, úřady šerifů a dokonce i skauti přispěli k záchranným a vyprošťovacím pracem. \n\nZ více než 600 lidí, kteří byli v době exploze ve škole, pouze 130 vyvázlo bez vážnějších zranění. Odhadované počty mrtvých se pohybovaly od 296 do 319, ale číslo mohlo být mnohem vyšší, protože mnoho obyvatel Nového Londýna bylo v té době pouze dočasnou pracovní silou na vrtných plošinách, a není možné zjistit, kolik dobrovolníků shromáždilo těla svých dětí následující dny po katastrofě a odvezli je do jejich domovů kvůli pohřbu. Myslelo se, že jedna matka dostala infarkt a zemřela poté, co nalezla svou dceru mrtvou, pouze s částí jejího obličeje, bradou a několika kostmi, ale tento příběh se ukázal nepravdivým, protože jak matka, tak její dcera byly později nalezeny mezi živými. \n\nZáchranáři pracovali i v déšť a noci a po 17 hodinách bylo celé místo prohlédnuto. Nová nemocnice, Mother Frances Hospital v blízkém Tyleru měla otevřít až následující den, ale toto rozhodnutí bylo zrušeno a nemocnice otevřela okamžitě. \n\nAdolf Hitler, který byl v té době německým kancléřem, projevil svou lítost a uznání záchranářům v telegramu. Jeho kopie je možné vidět v Londýnském muzeu. \n\nExperti z United States Bureau of Mines usoudili, že připojení k trubce se zbytkovým zemním plynem byla chyba. Toto připojení umožňovalo plynu, aby unikal do prostoru školy a protože je neupravený zemní plyn neviditelný a bez jakéhokoliv zápachu, úniku si nikdo nevšiml. Věří se v to, že vypínač brusky způsobil jiskru, která zapálila směs plynu se vzduchem. Aby redukovala škodu vzniklou z dalších úniků, začaly se připravovat místní zákony nařizující, aby do zemního plynu byly přidány thioly. Jejich silný zápach způsobí, že jakýkoliv únik látek je obsahující bude snadno a rychle detekovatelný. Tato praxe se rychle rozšířila do celého světa. \n\nKrátce po katastrofě se sešli zákonodárci amerického státu Texas během naléhavé schůze a uzákonili Engineering Registration Act, nyní známý jako Texas Engineering Practice Act. Veřejnost tlačila na vládu, aby regulovala inženýrství kvůli chybné instalaci připojení zemního plynu. \n\nNová škola byla dokončena v roce 1939, přímo za místem, kde stála zničená budova školy. Škola se i nadále jmenovala London School a to do roku 1965, kdy se Londýnský nezávislý školní okres sloučil s Gastonským nezávislým školním okresem a jméno školy se změnilo na West Rusk High School. \n\nNásledující tabulka obsahuje seznam známých úmrtí:\n"}
{"id": "1235295", "url": "https://cs.wikipedia.org/wiki?curid=1235295", "title": "Seznam vrcholů v Plaské pahorkatině", "text": "Seznam vrcholů v Plaské pahorkatině\n\nSeznam vrcholů v Plaské pahorkatině obsahuje pojmenované plaské vrcholy s nadmořskou výškou nad 550 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 550 m. Celkem jich je 26, z toho 1 s výškou nad 700 m a 5 s výškou nad 600 m. Nejvyšší z nich se nacházejí v okrsku Pernarecká pahorkatina. Nejvyšší horou je Vlčí hora s nadmořskou výškou 704 m.\n\nV Plaské pahorkatině není mnoho výrazných vrcholů a prominenci nad 100 m má pouze nejvyšší Vlčí hora (170 m).\n\n"}
{"id": "1235296", "url": "https://cs.wikipedia.org/wiki?curid=1235296", "title": "Zločiny nad Seinou", "text": "Zločiny nad Seinou\n\nZločiny nad Seinou (ve francouzském originále Jo) je francouzsko-britský televizní seriál, který v roce 2013 odvysílal soukromý televizní kanál TF1. V Česku uvedla premiérově seriál televize Prima Love ve stejném roce.\n\nJoachim Saint-Clair, přezdívaný Jo, je neúprosný kriminalista, který spolu se svým kolegou Marcem Bayardem vyšetřuje vraždy v Paříži. Bydlí sám na Montmartru. Je proslaven tím, že dokáže vyřešit i ty nejobtížnější zločiny. Jo současně musí řešit i své osobní problémy. Snaží se obnovit vztah se svou dcerou Adèle, k čemuž ale potřebuje pomoc jeptišky Karyn.\n\n\n\n"}
{"id": "1235297", "url": "https://cs.wikipedia.org/wiki?curid=1235297", "title": "Barvínkovec růžový", "text": "Barvínkovec růžový\n\nBarvínkovec růžový (\"Catharanthus roseus\") je stálezelena, nízká, tropická rostlina neúnavně kvetoucí četnými, asi 4 cm velkými květy růžovofialové barvy. Je jedním z osmi druhů rodu barvínkovec, které jsou téměř všechny původem z ostrova Madagaskar. Rostlina byla v minulosti pod jménem barvínek růžový (\"Vinca rosea\") součásti rodu barvínek, později byla přeřazena do rodu barvínkovec.\n\nTato krásná a užitečná rostlina pochází z afrického Madagaskaru a díky hezkým květům a léčivým účinkům byla rozšířena do všech tropických i řady subtropických oblastí světa. Původně byla zavedena do okrasných zahrad a parků, tam zplaněla a dostala se do volné přírody; někdy se dokonce stává nekontrolovaně šířeným plevelem (např. na Floridě a Havaji). Ve Střední Evropě, kde je pro ni příliš chladné klima, bývá pěstována jako letnička nebo pokojovka.\n\nPlaný barvínkovec se vyskytuje na pastvinách, loukách, ve světlých lesích i v pobřežních dunách a na narušených místech. Pěstovaný nejlépe roste v teplých, humózních, písčitých a dobře odvodněných půdách s dostatkem vápníku. Jen při vzcházení potřebuje rostlina občasnou zálivkou, zakořeněná je odolná vůči suchu. K růstu jí postačí polostín, ale aby nasadila hojnost celoročně se vytvářejících květů, potřebuje stanoviště s dostatkem slunce. V zemině bohaté na živiny tvoří hodně lodyh a málo květů.<br>\n\nVytrvalý, stálezelený polokeř dosahující výšky 30 až 60 cm. Od báze hustě rozvětvené lodyhy jsou plazivé, vystoupavé až vzpřímené a jsou porostlé vstřícnými, křižmostojnými, lesklými, tmavě zelenými listy s krátkými řapíky. Jejich slabě kožovité eliptické až obvejčité čepele bývají dlouhé 3 až 10 cm a široké 1 až 3 cm, u báze jsou zúžené, na vrcholu tupé a po obvodě celokrajné, mají světlou střední žilku a 7 až 11 párů žilek postranních. Z poraněné lodyhy prýští bílý latex.\n\nPětičetné květy na krátkých stopkách vyrůstají jednotlivě nebo po dvou až třech; jsou oboupohlavné. Bývají velké 3 až 5 cm a mají úzkou cylindrickou korunní trubku, téměř 3 cm dlouhou. Nežláznatý kalich má pět úzce podlouhlých šídlovitých plátků asi 5 mm dlouhých. Koruna nálevkovitého tvaru je tvořena pěti obvejčitými rozestálými plátky, v poupěti spirálovitě stočenými, které se překrývají směrem doleva a jsou zbarveny obvykle růžově s tmavším středem. Pět tyčinek přirostlých k vnitřku korunní trubky nese volné prašníky. Gyneceum je tvořeno dvěma semeníky s mnoha vajíčky. Společná štíhlá čnělka má širokou bliznu. Květy jsou přizpůsobeny k opylování hmyzem s dlouhým sosákem, např. motýly, kteří přilétají pro nektar uvolňovaný ze žlázek ve spodu květů. Druh je schopen také samoopylení. Ploidie druhu je 2n = 16.\n\nPlodem je souplodí dvou úzce válcovitých, 2 až 3,5 cm dlouhých měchýřků. Ve zralosti měchýřky podélně pukají a uvolňují množství drobných hnědočerných bradavičnatých semen velkých asi 2 mm. Dozrávají průběžně celoročně, obdobně jako kvetou květy.\n\nV přírodě se rostliny rozšiřují převážně semeny, kterých produkují dostatek; bývají rozptylována větrem i vodou a s oblibou je roznášejí mravenci. Pěstované rostliny bývají rozmnožovány vrcholovými polovyzrálými řízky sázenými do kypré a vlhké půdy, nejlépe při spodním ohřevu a vysoké vzdušné vlhkosti. Množí se i semeny udržovanými do vyklíčení ve stínu, a to při teplotě okolo 25 °C. Za dobrých podmínek vyklíčí za dva až tři týdny. \n\nBarvínkovec růžový je významný pro farmacii. V rostlině je obsaženo více než 70 alkaloidů, např. vinkristin je účinný v léčbě leukemie u dětí a vinblastin se používá při Hodgkinově nádorovém onemocnění mízních uzlin. O významnosti rostliny nelze pochybovat, neboť synteticky vyráběný vinkristin používaný k léčbě leukémie je ve srovnání s přírodním produktem účinný pouze z 20 %. Výtažky z rostlin se používají i při hypertenzi, diabetu a chorobách ledvin.\n\nV tropech se pěstuje jako okrasná stále kvetoucí rostlina lemující záhony i jako přenosná zeleň. Je považována za vhodnou půdopokryvnou rostlinu. Ve středoevropských podmínkách se používá jako letnička, brzy z jara se ve skleníku ze semen předpěstují mladé rostliny a s příchodem léta se vysadí na záhon. Barvínkovec lze pěstovat i jako pokojovou rostlinu umístěnou na plném slunci (s teplotou trvale nad 15 °C). Brzy na jaře je nutno rostlinu seříznout, aby se rozrostla a dobře kvetla.\n\nPro zahradní použití byly vyšlechtěny mnohé kultivary, z nichž některé jsou malého vzrůstu, kompaktní nebo mají překrývající se okvětní lístky. Také byla rozšířena barevná škála květů, existují světle růžové, sytě růžové, červené, fialové, bílé a často mívají kontrastní očko.\n"}
{"id": "1235299", "url": "https://cs.wikipedia.org/wiki?curid=1235299", "title": "Ločki Vrh", "text": "Ločki Vrh\n\nNázev Ločki Vrh má více sídel ve Slovinsku:\n"}
{"id": "1235300", "url": "https://cs.wikipedia.org/wiki?curid=1235300", "title": "Dresden Bischofsplatz (železniční zastávka)", "text": "Dresden Bischofsplatz (železniční zastávka)\n\nBischofsplatz je stanice systému S-Bahn Dresden na železniční trati Lipsko–Drážďany v drážďanském Novém městě. Obsluhuje ji linka S1. Provoz byl zahájen 18. března 2016 v rámci výstavby tratě na čtyři koleje. Od té doby mají vlaky příměstské železnice (\"S-Bahn\") mezi Coswigem a Pirnou svou vlastní trať.\n\nStanice, která je vybavena jedním nástupištěm s dvěma hranami, je umístěná na viaduktu nad stejnojmenným náměstím Bischofsplatz (Biskupovo náměstí). Mimo to je tato železniční zastávka výtahem bezbariérově přístupná.\n\nV červnu 2016 nastupovalo na stanici Bischofsplatz 1500 cestujících denně.\n\nNa ulici Bischofsweg pod stanicí se nachází tramvajová zastávka linky 13.\n"}
{"id": "1235302", "url": "https://cs.wikipedia.org/wiki?curid=1235302", "title": "Hurikán Matthew", "text": "Hurikán Matthew\n\nHurikán Matthew byla silná tropická cyklóna nad Atlantským oceánem, která jako první od hurikánu Felix v roce 2007 dosáhla 5. kategorie. Šlo o třináctou pojmenovávanou bouři, pátý hurikán a druhý velký hurikán hurikánové sezóny v roce 2016. Během své cesty napříč západním Atlantikem způsobil Matthew destrukci a katastrofické ztráty na životech. Zasáhl části Haiti, Kuby, Dominikánské republiky, Bahamy a jihovýchod USA a kanadské Pobřežní provincie. Celkem si bouře vyžádala 603 mrtvých, včetně 546 na Haiti, 49 v USA, 4 na Kubě, 4 v Dominikánské republice, 1 v Kolumbii a 1 na Svatém Vincenci a Grenadiny, což z něj dělá nejsmrtonosnější hurikán od Hurikánu Stan, který v roce 2005 zabil 1600 lidí ve středním Mexiku. Bouře způsobila škody za 15 miliard dolarů což z ní dělá nejničivější bouří od Hurikánu Sandy v roce 2012. \n\nHurikán Matthew se zformoval 29. září z vlny teplého vzduchu pocházející od afrického pobřeží, v níž se při pohybu na západ východně od Závětrných ostrovů zformovala tropická bouře, která o den později 29. září zesílila v hurikán velmi rychle dosahující 5. kategorie. Hurikán následně zasáhl Jamajku, Haiti, Kubu, Dominikánskou republiku a Bahamy. Předpovědní modely předpokládají, že hurikán zasáhne východní pobřeží USA, včetně Floridy, Georgie, Jižní Karolíny a Severní Karolíny. Při hurikánu zemřelo zhruba 603 lidí.\n"}
{"id": "1235303", "url": "https://cs.wikipedia.org/wiki?curid=1235303", "title": "Coryphodon", "text": "Coryphodon\n\nCoryphodon (výslovnost [koryfodon], z řeckého κορῦφὴ ὀδοὺς, „špičatý zub“) byl rod savců náležející mezi vyhynulé pantodonty, který žil v období paleocénu a eocénu, zhruba před 57 až 46 miliony let. Jeho předchůdcem byla \"Barylambda\" a nástupcem \"Hypercoryphodon\". Fosilie koryfodonů byly objeveny v Severní Americe (převážně ve Wyomingu) a v menší míře i v Evropě a východní Asii.\n\nKoryfodon patřil k největším savcům své doby, kteří obsazovali ekologické niky uvolněné v důsledku vymírání na konci křídy. Byl vysoký asi metr v kohoutku a na délku měřil 2-2,5 metru, hmotnost byla odhadnuta dle druhu mezi 340 a 700 kilogramy. Způsobem života se podobal hrochům nebo tapírům: byl býložravým obyvatelem lesnatých a bažinatých oblastí, část života pravděpodobně trávil ve vodě. Podle stavby končetin se pohyboval pomalu a těžkopádně, v jeho době ovšem nežil živočich, který by pro dospělé jedince představoval nebezpečí. Jeho mozek vážil pouze 90 gramů, což je nejnižší poměr k velikosti těla u všech známých savců. Měl 44 zubů, samci měli kly.\n\nPozůstatky koryfodonů byly objeveny také na Ellesmerově ostrově v Arktidě. V paleocénu bylo klima tak teplé, že zelené rostliny mohly existovat i v tak vysokých zeměpisných šířkách, ovšem za polárních nocí shazovaly listy. Jak prokázala analýza zubní skloviny, v tomto období se potrava coryphodonů skládala z větviček, jehličí a hub.\n\n\n"}
{"id": "1235305", "url": "https://cs.wikipedia.org/wiki?curid=1235305", "title": "Jáchymovský potok (přítok Bystřice)", "text": "Jáchymovský potok (přítok Bystřice)\n\nJáchymovský potok () je 11,0 km dlouhý potok v Krušných horách v okrese Karlovy Vary v Karlovarském kraji. Plocha jeho povodí měří 32,8 km².\n\nPotok pramení v Krušných horách v nadmořské výšce 963 metrů pod jihovýchodním svahem Božídarského Špičáku, přibližně 2 km severně od jáchymovské radnice. Teče jižním směrem, protéká historicky slavným hornickým městem Jáchymov. U jihovýchodního okraje Jáchymova se do něj zleva vlévá potok Veseřice. Hluboce sevřeným údolím lemovaným strmými svahy přitéká Jáchymovský potok do Horního Žďáru. Zde již pokračuje v otevřené krajině. Míjí neslavně známou Věž smrti a při západním okraji Ostrova teče ke svému recipientu, kterým je Bystřice. Do Bystřice se vlévá jako levostranný přítok na jejím 8,1 říčním kilometru.\n"}
{"id": "1235307", "url": "https://cs.wikipedia.org/wiki?curid=1235307", "title": "Jáchymovský potok", "text": "Jáchymovský potok\n\nNázev Jáchymovský potok má více vodních toků:\n\n"}
{"id": "1235325", "url": "https://cs.wikipedia.org/wiki?curid=1235325", "title": "Johann Heinrich Achterfeld", "text": "Johann Heinrich Achterfeld\n\nJohann Heinrich Achterfeld (1. června 1788 Wesel - 11. května 1877 Bonn) byl německý katolický teolog, profesor a vydavatel.\nStudoval jako žák Georga Hermese v Kolíně nad Rýnem a Münsteru teologii a od roku 1813 působil jako kněz v Weselu a Xantenu. Roku 1817 se stal profesorem teologie v Braunsbergu a v roce 1826 profesorem morální teologie a homiletiky na univerzitě v Bonnu. Od roku 1827 stál v čele místního teologického konviktu.\n\nRoku 1832 založil spolu s Johannem Braunem \"Zeitschrift für Philosophie und katholische Theologie\" a publikoval 1834-1836 přednášky Georga Hermese (\"Christkatholische Dogmatik\"). Papež Řehoř XVI. zakázal hermesianismus roku 1835 a Achterfeld byl odvolán z vedení internátní školy a nesměl přednášet. Byl rehabilitován až v roce 1862 vládou a roku 1873 církví.\n\n\n"}
{"id": "1235326", "url": "https://cs.wikipedia.org/wiki?curid=1235326", "title": "Divize A 1999/00", "text": "Divize A 1999/00\n\nV soubojích 35. ročníku České divize A 1999/00 se utkalo 16 týmů dvoukolovým systémem podzim - jaro. Tento ročník začal v srpnu 1999 a skončil v červnu 2000.\n\n\nPoznámky:\n\n"}
{"id": "1235327", "url": "https://cs.wikipedia.org/wiki?curid=1235327", "title": "Karnýz", "text": "Karnýz\n\nKarnýz či karnýs je vhloubeně vypouklý architektonický prvek (římsa či složený oblouk respektive záklenek) např. na renesančním, barokním či rokokovém objektu. Může být použit na budově, truhlářském výrobku nebo i jako ozdoba v textilnictví. Má tvar vlny (kyma), existuje též násobný karnýz. Podle orientace vlny má karnýz čtyři typy: žlábkovnici, lalošku, zvonovnici a vzpěrnici. \n\n\n"}
{"id": "1235338", "url": "https://cs.wikipedia.org/wiki?curid=1235338", "title": "Rod Temperton", "text": "Rod Temperton\n\nRodney Lynn \"Rod\" Temperton (9. října 1949, Cleethorpes, North East Lincolnshire – září / říjen 2016) byl anglický hudební skladatel. \n\nProslul zejména coby autor písní Michaela Jacksona jako \"Thriller\", \"Rock With You\" nebo \"Off the Wall\". Jeho skladby však interpretovali i další umělci jako Anita Baker, Aretha Franklin, George Benson nebo Herbie Hancock.\n"}
{"id": "1235345", "url": "https://cs.wikipedia.org/wiki?curid=1235345", "title": "Pietro Carlo Guglielmi", "text": "Pietro Carlo Guglielmi\n\nPietro Carlo Guglielmi, zvaný \"Guglielmino\" (11. července 1772 Londýn – 28. února 1817 Neapol) byl italský hudební skladatel.\n\nPietro Carlo Guglielmi byl synem skladatele Pietra Alessandra Guglielmiho. Studoval na neapolské konzervatoři \"Santa Maria di Loreto\". Jako úspěšný operní skladatel působil v Madridu, Neapoli, Lisabonu, Paříži a v Londýně. Od roku 1814 do roku 1816 byl kapelníkem vévodkyně z Massa di Carrara Beatrice d'Este.\n\nJe autorem téměř padesáti oper, které měly ve své době velký úspěch.\n\n"}
{"id": "1235346", "url": "https://cs.wikipedia.org/wiki?curid=1235346", "title": "Carl Ludwig Deffner", "text": "Carl Ludwig Deffner\n\nCarl Ludwig Deffner (8. února 1817 Esslingen - 11. června 1877 Esslingen) byl německý podnikatel, politik, geolog a mineralog.\nByl syn podnikatele a politika Carla Deffnera. Po studiu v Esslingenu přešel na polytechnickou školu ve Stuttgartu (1832-1836) a pak byl na praxi u svého otce. Od roku 1837 do roku 1839 studoval na Polytechnickém institutu v Berlíně přírodní vědy.\n\nPoté, co cestoval po Švédsku, Norsku, Anglii a Francii byl aktivní ve firmě svého otce. Po otcově smrti převzal v roce 1846 společnost C. Deffner. Stále více a více převáděl firmu na mladšího bratra Wilhelma Deffnera (1829-1897). Sám se věnoval geologii a mineralogii. Mimo jiné zkoumal Rieský kráter. Hojně publikoval a přednášel a v roce 1876 byl zvolen členem Německé akademie věd Leopoldina.\n\nV letech 1856 a 1870 byl členem druhé komory Württemberského senátu. Od roku 1868 do 1870 byl delegát volebního obvodu Württemberska 6 (Esslingen, Nürtingen, Schorndorf, Welzheim) u Zollparlamentu. Tam zastupoval velkoněmecké stanovisko.\n\n"}
{"id": "1235351", "url": "https://cs.wikipedia.org/wiki?curid=1235351", "title": "Heinrich Funk", "text": "Heinrich Funk\n\nHeinrich Funk (12. prosince 1807 Herford - 22. listopadu 1877 Stuttgart) byl německý malíř düsseldorfské školy.\nOd roku 1829 studoval na Akademii umění v Düsseldorfu. V roce 1836 se přestěhoval do Frankfurtu. V roce 1854 převzal - jako nástupce Friedricha Gottloba Steinkopfa - profesuru krajinomalby na Královské umělecké škole ve Stuttgartu, na kterou rezignoval ze zdravotních důvodů roku 1876. Jeho studenty byli Max Bach (1841-1914), Anton Braith, Gustav Paul Cloß (1840-1870), Gustav Conz a Adele Esinger.\n"}
{"id": "1235352", "url": "https://cs.wikipedia.org/wiki?curid=1235352", "title": "Constant Permeke", "text": "Constant Permeke\n\nConstant Permeke (31. července 1886 Antverpy – 4. ledna 1952 Ostende) byl belgický expresionistický malíř a sochař.\n\nJeho otec Henri Permeke byl malíř a od roku 1897 kurátor výtvarného muzea v Ostende. Constant vystudoval výtvarné akademie v Bruggách a Gentu. Na jeho malířské počátky měli vliv postimpresionista Emile Claus i experimentátor James Ensor, později stál Permeke se svými spolužáky Fritsem Van den Berghem, Gustavem De Smetem a Léonem De Smetem u zrodu vlámského expresionismu, roku 1909 tato skupina založila uměleckou komunitu ve vesnici Sint-Martens-Latem. Ve své tvorbě se Permeke inspiroval především životem zemědělců a rybářů, pro jeho styl byly typické robustně stavěné, silně stylizované figury a využívání tmavých barev, především různých odstínů hnědé. Vedle sociálněkritických témat se věnoval také aktu a krajinomalbě, od třicátých let vynikl jako originální sochař.\n\nBojoval v první světové válce, byl raněn a po okupaci Belgie i s manželkou a dětmi evakuován do Anglie. Do vlasti se vrátil roku 1919 a usadil se v Ostende, k jeho mezinárodnímu věhlasu přispěla úspěšná výstava v roce 1921 v Paříži. Po krátkém pobytu ve švýcarském Vevey si Permeke roku 1929 pořídil dům s ateliérem ve flanderské vesnici Jabbeke. Za druhé světové války byla jeho díla zakázána jako zvrhlé umění. Po válce byl jmenován ředitelem Královské akademie výtvarných umění v Antverpách, ale brzy rezignoval ze zdravotních důvodů, v závěru života byl upoután na lůžko a odkázán na péči své dcery. \n\nPermeke byl vyobrazen v Belgii na poštovních známkách i na tisícifrankové bankovce. Jeho dům De Vier Winden (U větrné růžice) byl roku 1961 adaptován na pamětní síň spravovanou muzeem v Ostende.\n\n"}
{"id": "1235359", "url": "https://cs.wikipedia.org/wiki?curid=1235359", "title": "Lesák podkorní", "text": "Lesák podkorní\n\nLesák podkorní (\"Silvanus unidentatus\") je brouk dříve zahrnovaný do čeledi \"lesákovití\" (\"Cucujidae\").Po provedené revizi je nově zahrnut do čeledi sylvanidae..\n\nLesák podkorní je brouk velikosti 2,5–3 mm a červenohnědé barvy. Vyskytuje se pod kůrou listnatých stromů.\n"}
{"id": "1235367", "url": "https://cs.wikipedia.org/wiki?curid=1235367", "title": "Kersti Kaljulaidová", "text": "Kersti Kaljulaidová\n\nKersti Kaljulaidová ( \"Kersti Kaljulaid\"; * 30. prosince 1969 Tartu, Estonsko) je estonská politička a od října 2016 prezidentka Estonska, která ve funkci vystřídala Toomase Hendrika Ilvese. Stala se tak první ženou v prezidentském úřadu a ve 46 letech zároveň nejmladší osobou v nejvyšší ústavní funkci země.\n\nKersti Kaljulaidová v roce 1992 vystudovala biologii na univerzitě v Tartu a v roce 2001 zde získala také titul MBA v oboru management. Ve svém prvním oboru nenašla uplatnění a tak v 90. letech 20. století již jako mladá matka působila jako manažerka pro telekomunikační společnost a potom pro investiční banku. V roce 1999 se dostala k politice.\n\nMezi lety 1999 a 2002 byla ekonomickou poradkyní premiéra Marta Laara a v roce 2002 se stala jako první žena ředitelkou elektrárny. Při tom se věnovala také publicistice a jako analytička psala o sociálních a ekonomických tématech a o tématech Evropské unie. Mezi lety 2004 a 2016 působila v Evropském účetním dvoře jako estonská zástupkyně.\n\nDříve byla členkou pravicové konzervativní strany Vlast.\n\nNa konci srpna 2016 proběhla tři hlasování parlamentu ohledně nové hlavy státu, ale žádné nebylo úspěšné. V září tak proběhlo zvláštní voličské grémium, ale ani to neuspělo a proces se tak vrátil do rukou parlamentu, který na začátku října hlasoval znovu.\n\nAčkoliv při této volbě měla Kaljulaidová protikandidáty, např. nezávislého právníka Allara Jökse, bývalého eurokomisaře Siima Kallase z vládnoucí Reformní strany či bývalou ministryni Mailis Repsovou z opoziční Estonské strany středu, na její podpoře se předem dohodla většina parlamentních stran. Při volbě tak neměla reálného soupeře. Ze 101 poslanců hlasovalo 81 pro a 17 konzervativců proti, přičemž minimum pro zvolení bylo 68 hlasů. Při registraci kandidátů získala dokonce 90 hlasů, včetně všech členů vládní koalice a 23 opozičních poslanců.\n\nKaljulaidová se oficiálně ujala funkce 9. října 2016 a slavnostní přísahu v parlamentu složila 10. října. Na inauguraci přišla s dosluhujícím prezidentem Toomasem Hendrikem Ilvesem.\n\nZe dvou manželství Kaljulaidové vzešly čtyři děti a stala se také babičkou.\n"}
{"id": "1235377", "url": "https://cs.wikipedia.org/wiki?curid=1235377", "title": "Bishoftu (město)", "text": "Bishoftu (město)\n\nBishoftu je město ve státě Oromie v Etiopii. Město leží v nadmořské výšce 1920 m a v roce 2012 mělo asi 170 tisíc obyvatel. Podle sčítání lidu z roku 1994 se většina obyvatel hlásí k Etiopské pravoslavné církvi.\n\nDo roku 1955 se město jmenovalo Bishoftu, pak ale bylo přejmenováno na Debre Zeyit. Na konci 90. let se ale město vrátilo k jeho původnímu jménu.\n"}
{"id": "1235378", "url": "https://cs.wikipedia.org/wiki?curid=1235378", "title": "Petr II. z Rožmberka", "text": "Petr II. z Rožmberka\n\nPetr II. z Rožmberka (1326 Český Krumlov - 16. listopadu 1384 Vyšší Brod) byl český šlechtic, probošt kolegiální kapituly U Všech svatých na Pražském hradě.\n\nPetr byl druhým synem Petra I. z Rožmberka a jeho manželky Kateřiny. Petr se vydal na církevní dráhu. Stal se kanovníkem v Pasově, Olomouci a Řezně. Od roku 1355 byl proboštem kolegiální kapituly Všech svatých na Pražském hradě, jímž byl až do své smrti. V roce 1384 byla papežem Urbanem VI. nabídnuta Petrovi funkce kardinála. Ten ji však, zřejmě s vědomím blížící se smrti, odmítl.\n\nPetr II. z Rožmberka se podílel se svými bratry na provozu Českého hospicu v Římě, který zakoupil Karel IV. při svém druhém tažení do Říma v roce 1368. Dům později osobně vedla jejich ovdovělá sestra Anna, provdaná z Lipé, spolu s augustiniány z třeboňského kláštera.\n\n"}
{"id": "1235382", "url": "https://cs.wikipedia.org/wiki?curid=1235382", "title": "Augusta Amherst Austen", "text": "Augusta Amherst Austen\n\nAugusta Amherst Austen (2. srpna 1827 Londýn – 5. srpna 1877 Glasgow) byla britská skladatelka a varhanice.\nStudovala na Royal Academy of Music. Po většinu své aktivní kariéry byla kostelním varhaníkem, od roku 1844 do roku 1848 v Ealingu a od roku 1848 do roku 1857 v paddingtonské kapli. Složila různé hymny, z nichž jeden, \"St. Agnes\", byl vydán v \"Church Psalmody\" Charlese Steggalla (1849).\n\nProvdala se za Thomase Ansteyna Guthrieho krátce poté, co opustila paddingtonskou kapli. Jeden z jejích synů, Thomas Anstey Guthrie se stal známým romanopiscem.\n"}
{"id": "1235384", "url": "https://cs.wikipedia.org/wiki?curid=1235384", "title": "Svatba v Káně", "text": "Svatba v Káně\n\nProměnění vody ve víno na svatbě v Káně Galilejské je první Ježíšův zázrak. Je popsaný v druhé kapitole Janova evangelia. \n\nJežíš, jeho učedníci i matka Marie byli pozváni na svatbu, kde ale hostiteli došlo víno. Ježíš nechal naplnit kamenné nádoby určené k očišťování vodou a tu proměnil ve víno. Na základě toho potom učedníci Ježíšovi uvěřili.\n\nŽádné ze synoptických evangelií tuto událost nezmiňuje, ale v Janově evangeliu má značnou symbolickou důležitost: je prvním ze sedmi zázraků, znamení, kterými je potvrzováno Ježíšovo božství a kolem nichž je evangelium vystavěno.\n\nPříběh zaujímal velmi důležité místo ve vývoji křesťanské pastorální teologie, počínaje skutečností, že Ježíš byl pozván na svatbu, přišel a použil svou božskou moc k odvrácení hrozícího zmaření slavnosti. Tyto události jsou chápány jako doklad Ježíšova souhlasu s manželstvím a světskými slavnostmi, v protikladu k přísnému pohledu sv. Pavla, jak jej můžeme najít např. v prvním listu Korintským. Bývá jimi také argumentováno proti křesťanskému teetotalismu (odporu k alkoholu).\n\nV římskokatolické církvi je svatba v Káně jedním z růžencových tajemství Světla.\n\n"}
{"id": "1235385", "url": "https://cs.wikipedia.org/wiki?curid=1235385", "title": "Dresden Industriegelände (železniční zastávka)", "text": "Dresden Industriegelände (železniční zastávka)\n\nDresden Industriegelände (Drážďany Průmyslová oblast) je železniční zastávka systému S-Bahn Dresden v Drážďanech. Leží na hranici městských částí Hellerberge a Albertstadt (Albertovo město) a obsluhují ji jak vlaky příměstské železnice, tak regionální vlaky.\n\nStanice byla otevřena v roce 1970 na železniční trati Zhořelec–Drážďany mezi stanicemi Dresden-Neustadt a Dresden-Klotzsche. Výstavba stála 1,25 milionů marek. Zastavují tam vlaky linky S2 S-Bahnu, která spojuje Staré a Nové město s letištěm, rovněž i regionální vlaky do i ze Zhořelce, Žitavy, Kamence a Königsbrücku. Kvůli nespočtu podniků v drážďanské průmyslové oblasti i vojenským zařízením v Albertově městě používalo stanici v době existence Německé demokratické republiky přes 1000 cestujících denně. Železniční zastávka je stále v provozu, i když hustota dopravy od konce Německé demokratické republiky výrazně klesla.\n\nVýchodně od stanice se nachází tramvajová zastávka linky 7 a 8.\n\n"}
{"id": "1235390", "url": "https://cs.wikipedia.org/wiki?curid=1235390", "title": "Trsteník", "text": "Trsteník\n\nNázev Trsteník má více vodních toků:\n\n"}
{"id": "1235392", "url": "https://cs.wikipedia.org/wiki?curid=1235392", "title": "Uhliarsky potok", "text": "Uhliarsky potok\n\nNázev Uhliarsky potok má více vodních toků:\n\n"}
{"id": "1235395", "url": "https://cs.wikipedia.org/wiki?curid=1235395", "title": "Kostel svatého Víta (Borovnice)", "text": "Kostel svatého Víta (Borovnice)\n\nKostel svatého Víta je římskokatolický, filiální, dříve farní, orientovaný kostel v Borovnici. Situován je v centru obce při hlavní silnici a je obklopen hřbitovem. Je chráněn od 3. 5. 1958 jako kulturní památka České republiky.\n\nKostel byl postaven mezi lety 1720–1722. Farnost byl spravována z Pecky, roku 1787 byla zřízena lokálie. Budova fary byla postavena roku 1854, kdy byl do současné podoby renovován i kostel. Věž kostela nesla do druhé světové války tři zvony, dva z nich byly zrekvírovány.\n\nJednolodní plochostropá stavba klasicistního slohu ozdobená drobnými medailony. V lodi je šest oken, po třech na severní a jižní straně. Předsunutá věž na západní straně založená na pravoúhlé základně a zakončená čtyřrohou helmicí je v průčelí kostela, trojboký presbytář je na východní straně kostela. Ve vrcholu věže je dvouramenný kříž s makovicí. Pod helmicí je zvonice s žaluziemi krytými okny. Schodiště ve věži prosvětlují kruhová okna ze tří stran věže a půlkruhové okno v průčelí. Okna s portálem mají kamenné ostění z červeného pískovce, který je použit i u všech průrazů stavby. Hlavní vstupní portál je na západní straně u paty věže, další vstupy jsou z boku lodi. Za vstupním portálem je předsíň a v patře sloupy nesená kruchta. Střecha je sedlová, nad kněžištěm je valená klenba s lunetovými výseči z části i s pruskou klenbou. Klenba je ozdobena výjevem ze Zjevení sv. Jana. Hrany výsečí jsou zdůrazněny barevně i profilově. Nad kněžištěm je malý cibulový sanktusník. Předsíň sakristie a schodiště do věže mají pultové střechy. Okna v sakristii a oratoři jsou čtvercová. Přístup do sakristie je ze severní strany kněžiště, oratoř je přístupná ze sakristie. Zpovědnice je neobvykle umístěna v prostoru kněžiště, který prostětluje jediné okno na jižní straně.\n\nVětšina inventárního vybavení je klasicistního z poloviny devatenáctého století. Na stěnách lodě jsou obrazy křížové cesty. Hlavní oltář s postranními bránami nese obraz patrona kostela. Postranní oltář vpravo je zasvěcen sv. Janu Nepomuckému a oltář vlevo Panně Marii. Kazatelna je na levé straně půlkruhového vítězného oblouku.\n\nBohoslužby se konají v neděli od 9.45 a ve středu od 15.00, v době letního času od 17.00.\n\n"}
{"id": "1235396", "url": "https://cs.wikipedia.org/wiki?curid=1235396", "title": "Seznam letišť v Portugalsku", "text": "Seznam letišť v Portugalsku\n\nTento seznam obsahuje výčet všech letišť v Portugalsku (včetně Azorských ostrovů a Madeiry).\n\n"}
{"id": "1235414", "url": "https://cs.wikipedia.org/wiki?curid=1235414", "title": "Jindřich II. z Lipé", "text": "Jindřich II. z Lipé\n\nJindřich II. z Lipé (†1336) zvaný Železný byl prvorozeným synem Jindřicha z Lipé. Zastával úřad zemského hejtmana a v letech 1330 až 1336 funkci nejvyššího maršálka. V roce 1321 se oženil s Anežkou z Blankenheimu, příbuznou českého krále Jana Lucemburského.\n"}
{"id": "1235421", "url": "https://cs.wikipedia.org/wiki?curid=1235421", "title": "Dresden-Plauen (železniční zastávka)", "text": "Dresden-Plauen (železniční zastávka)\n\nDresden-Plauen je stanice systému S-Bahn v Drážďanech na železniční trati Drážďany–Werdau v městské části Plauen.\n\nDne 28. července 1855 byl zahájen provoz Albertovy dráhy z Tharandtu do Drážďan, na jejíž trati byla otevřena železniční zastávka Plauen na dnešním jižním kraji města Drážďan. Původně ležela tato zastávka přímo proti pivovaru \"Felsenkeller\" na úrovni silnice.\n\nV období 1892–1902 se rekonstruovala železniční trať mezi hlavním nádražím a nádražím Dresden-Neustadt jako mimoúrovňová nadzemní dráha. Díky pozitivním zkušenostem s tímto stavebním postupem se rozhodlo přestavit takto i železniční trať přes předměstí Plauen. Z tohoto důvodu byla potřeba přeložit stanici směrem do města, což umožnilo i lepší navázání na předměstí Plauen a Löbtau. Dne 6. ledna 1926 byla nová železniční zastávka Dresden-Plauen otevřena. Od té doby už nebyla modernizována, tomu odpovídající už pomalu chátrá a není bezbariérově přístupná.\n\nStanice Dresden-Plauen leží na jižním kraji města Drážďan. Odtamtud vede trať v úzkém údolí Plauenscher Grund, který se rozsprostírá do Freitalu-Hainsbergu.\n\nPřímo vedle železniční zastávky na straně k řece Weißeritz je bývalá královská saská mlýna Bienertmühle, na jejímž pozemku se od roku 2006 nachází muzeum.\n\nNa železniční zastávce pravidelně zastavují vlaky linky S3 příměstské železnice (Dresden Hbf – Tharandt), rovněž i regionální vlaky ve směru Chemnitz.\n\nNa silnici podvedoucí železniční trať se nachází autobusová zastávka linky 62, 63 a 85 MHD. Po celá léta jezdily u železniční stanice i tramvaje. Za Německé demokratické republiky (NDR) se tam třeba dalo dostat linkou 1, od roku 1972 linkou 12 a od roku 1995 linkou 8. V roce 1998 byl provoz na této lince však ukončen.\n\n"}
{"id": "1235426", "url": "https://cs.wikipedia.org/wiki?curid=1235426", "title": "Účinek", "text": "Účinek\n\nÚčinek či účinky může být:\n\n\n\n\n\n\n\n"}
{"id": "1235428", "url": "https://cs.wikipedia.org/wiki?curid=1235428", "title": "Hannah Burdon", "text": "Hannah Burdon\n\nHannah Dorothy Burdon (15. července 1800 Morpeth, Northumberland - 4. ledna 1877 Rapperswil) byla anglická spisovatelka a malířka. Zpočátku psala historické romány pod jménem Miss Burdon, a po svatbě v roce 1841, jako Madame Wolfensberger. Po smrti svého manžela v roce 1850 se obrátila k psaní společenských a politických románů pod pseudonymem Lord B*******.\n\nByla dcerou politického spisovatele Williama Burdona. V roce 1836 vydala svůj první historický román \"Seymour of Sudley; or, the last of the Franciscans\". V roce 1841 se provdala za švýcarského malíře Johanna Jakoba Wolfensbergera. Po jeho smrti v roce 1850 začala psát sociální romány počínaje \"Masters and Workmen\" (1851). Její romány od té doby byly psány anonymně pod pseudonymem Lord B *******. Kvůli tomuto pseudonymu byla mylně její pozdější práce připisována Fredericku Richardu Chichesterovi, hraběti z Belfastu. Později se vdala za Daniela Jerome Schobingera.\n\n"}
{"id": "1235430", "url": "https://cs.wikipedia.org/wiki?curid=1235430", "title": "Pešava (vrchol)", "text": "Pešava (vrchol)\n\nPešava je vrchol s nadmořskou výškou 697,0 m a významný bod Železných hor v jihovýchodní části pohoří nazvané Sečská vrchovina, v regionálním členění georeliéfu (tvaru zemského povrchu) situován v geomorfologickém okrsku Kameničská vrchovina, v rámci administrativně správním na katastrálním území obce Jeníkov v okrese Chrudim náležejícím do Pardubického kraje v České republice. Vrchol také pomístně uváděn pod názvem Hroby.\n\nVrch (kopec) ve tvaru kupy, na vrcholu s plošinou nepravidelného tvaru, tvořený dvojslídným migmatitem až ortorulou svrateckého krystalinika, v rozsahu celé své plochy zvláště chráněným územím, součástí Chráněné krajinné oblasti Žďárské vrchy na severovýchodě Českomoravské vrchoviny.\n\nČeská státní trigonometrická síť uvádí zaměřený trigonometrický bod (č. 27 triangulačního listu 2420) s názvem „Pešava – Hrobky” a geodetickým označníkem s nivelací určenou nadmořskou výškou 696,96 m, žulový terénní patník se nachází mezi zemědělsky obdělávanými poli v úzkém pásu travin pod náletovými dřevinami.\n\nVrchol kopce se nachází na rozlehlé plošině s loukami a zemědělsky obdělávanými poli nad obcí Jeníkov, přibližně ve vzdálenosti 1000 m na severo-severovýchod (10°) od kaple sv. Václava v obci a 620 m jihozápadně (38°) od silnice II/343 (Jeníkov – Hlinsko) v blízkosti vrcholu sedla v horní části obce. Vrchol sedla v nadmořské výšce 680 m odděluje vrchy (kopce) s názvy Pešava (697 m n. m.) a Hrobka (688 m n. m.) v Kameničské vrchovině.\n\nDo sedla mezi vrcholy vedená silnice obcí Jeníkov, následně prudce klesající k úpatí Pešavy, do údolí s řekou Chrudimkou protékající Blatnem (část Hlinska). Silniční komunikace je významnou spojnicí mezi okrajovými částmi Železných hor (Sečské vrchoviny) a Hornosvratecké vrchoviny (Žďárských vrchů).\n\nPůvod zeměpisného jména a místního názvu vrcholu zdroje neuvádí.\n\nV rámci regionálního členění georeliéfu systémově provedeného pro celé území Česka je vrchol významným bodem současně tří řádově odlišných geomorfologických jednotek, geomorfologického okrsku (řádově nejnižší geomorfologické jednotky) Kameničská vrchovina, horopisně nejvyššího a spolu s dalšími třemi okrsky (Skutečská pahorkatina, Stružinecká pahorkatina, Podhradská kotlina) tvořící skladebnou část geomorfologického podcelku Sečská vrchovina, na jihovýchodě geomorfologického celku Železné hory.\n\nSvahy vrchu na úbočí v jižním směru (Jeníkov) a zejména na západ k Blatnu, místní části Hlinska (údolí řeky Chrudimky), jsou strmější, severním směrem k lesnímu prostoru Mokrá leč a vrcholu Čertovina (655,0 m n. m.) a také na severovýchod k Dědovskému kopci (675,6 m n. m.) jen pozvolně klesají. \n\nMezi vrcholem Pešavy a Dědovským kopcem široké a mělké údolí s prameništěm Blatenského potoka na poměrně rozsáhlých mokřadech v lesním prostoru Na Blatech.\n\nGeologické podloží vrcholu tvoří horniny migmatit a ortorula, v jižním směru u Jeníkova také rula svrateckého krystalinika. V oblasti pramenišť vodních toků na svazích vrcholu směrem na sever až severovýchod (Blatenský potok a Chrudimka) a severozápad až západ (k Hlinsku, lesní prostor Bubenec s poměrně vydatným pramenem bezejmenné vodoteče) smíšený sediment a jihovýchodně od vrcholu (lokalita s vlhkými loukami a bezejmenným potokem) nezpevněný sediment se slatinou, rašelinou a hnilokalem. Na území přírodní památky Louky v Jeníkově (bývalý rybník), jižně od vrcholu, nánosy písku a štěrku.\n\nVrcholovou část pokrývají rozsáhlé louky a malé plochy zemědělsky obdělávaných polí, roztroušené křoviny a skupiny náletových dřevin. Na jihozápadě až severovýchodě od vrcholu se rozprostírá rozsáhlý lesní komplex, v severozápadním směru dosahuje na úbočí až k přírodní památce Ratajské rybníky, v široce rozevřeném údolí s chráněnými druhy rostlin. Jižně, na dohled od vrcholu, se nachází zvláště chráněné území přírodní památky Louky v Jeníkově, se zachovanými druhově bohatými vlhkými rašelinnými loukami. V lokalitě se nachází vzácné druhy mechorostů, srpnatka fermežová a bažinník kostrbatý.\n\nVrch v povodí Chrudimky, řeka obtéká v širokém oblouku od jihovýchodu, pramennou zdrojnicí Filipovský pramen nad Filipovem (odtud odvozen název pramene). Řeka protéká obcí Kameničky (průtočným rybníkem Groš), vodní nádrží Hamry a západně od vrcholu městem Hlinsko. Hluboké údolí s Chrudimkou, v délce jejího toku od Hlinska k Trhové Kamenici až do prostoru vodní nádrže Seč, odděluje hlavní hřeben Železných hor nad Dlouhou mezí na jihozápadě od hřebenu táhnoucím se nad pravým břehem řeky, s vrcholy Olšina (556,0 m n. m.), Krásný (614,2 m n. m.), Plesný (611,0 m n. m.), Svárov (613,4 m n. m.), Kamenný vrch (587 m n. m.), Medkovy kopce (638,0 m n. m.), Čertovina (655,0 m n. m.), Dědovský kopec (675,6 m n. m.), od něho na jihozápad vrchol Pešava (697,0 m n. m.) a na jihovýchod nejvyšší bod Železných hor s názvem U oběšeného (737,4 m n. m.).\n\nSeverovýchodně od vrcholu pramení Blatenský potok na rozhraní vlhkých luk a lesních společenství v poměrně rozsáhlé lokalitě mokřadů Na Blatech, tvoří široké a mělké údolí mezi vrchy Pešava a Dědovský kopec. Blatenský potok zhruba po dvou kilometrech stéká v zářezu terénu podél lesního prostoru Na balkovském. Úžlabí ze tří stran sevřené svahy vrcholů Pešava (697 m n. m.), Čertovina (655 m n. m.) a Medkovy kopce (638 m n. m.). \n\nVe svažitém terénu s vlhkými loukami a několika bezejmennými vodoteči, na úpatí vrchu, postupně vybudována rybniční soustava se třemi vodními nádržemi (s pomístními názvy Dolní, Prostřední a Horní ratajský rybník). Část vlhkých luk s dřevinami, vzácnými rostlinami a chráněnými živočichy s přilehlými mokřady se staly součástí zvláště chráněného území přírodní památky a evropsky významné lokality Ratajské rybníky. Podél úpatí Pešavy se Blatenský potok stáčí k jihozápadu (90°) a směřuje do Blatna (odtud odvezen název potoku). V Blatně je pravostranným přítokem řeky Chrudimky.\n\nPod vrcholem na východo-jihovýchodním svahu leží prameniště bezejmenné vodoteče, s rákosinami a slatinnou loukou. Málo vydatný potok stéká do údolí pod Jeníkovem, kde je levostranným přítokem Jeníkovského potoka (pravostranný přítok řeky Chrudimky v Kameničkách). Údolí pod vrcholem Pešavy na jihu podél Jeníkovského potoka, s mokřady a vlhkými loukami (na dně bývalého rybníku v prostoru Pod vsí), je zvláště chráněné území přírodní památky Louky v Jeníkově.\n\nOd vrcholu v západním směru na úbočí dvě prameniště, v lesním prostoru Bubenec, s poměrně vydatným pramenem a směrem k Blatnu, s mokřady v lesním prostoru K Bubenci. Oba bezejmenné potoky o krátkých délkách stékají po strmém svahu do řeky Chrudimky.\n\nTuristická značená trasa není na vrchol vedena. Vrcholová část s loukami a zemědělsky obdělávanými poli je dostupná z horního konce obce Jeníkov, z odbočky pod vrcholem sedla. Zpevněná místní komunikace směřuje k radiokomunikační věži mobilního operátora, stojí zhruba 70 m (azimut 311°) od trigonometrického bodu nacházejícího se na široké mezi pod rostoucími dřevinami. S využitím místních komunikací a polních cest je vrcholová část s loukami dostupná též z obce Dědová a také z Blatna (část Hlinska), místy ve značném stoupání, v části s podmáčeným terénem v okolí vodotečí a lesním prostorem.\n\nPřístup do vrcholové části:\n\nVrchol je uveden na turistické mapě Žďárské vrchy (mapový list č. 48, měřítko 1:50 000) vydané v edici Klubu českých turistů.\n\n\nVrcholová část je rozhledovým místem, v turistické mapě vyznačeno topografickou značkou. Výhled je omezen ve směru na západ až východ výškou lesního porostu. Při dobré viditelnosti jsou na východ až jihozápad zřetelné vrcholy centrální části Žďárských vrchů v Hornosvratecké vrchovině, například Malinská skála, Devět skal, Žákova hora, Kamenný vrch. \n\n\n\n\nObec Jeníkov s vrcholem Pešava: turistická mapa\n"}
{"id": "1235436", "url": "https://cs.wikipedia.org/wiki?curid=1235436", "title": "Dominika Kolowrat-Krakowská", "text": "Dominika Kolowrat-Krakowská\n\nJUDr. Dominika Kolowrat-Krakowská (* 26. února 1966 v Praze) je správkyně rodového majetku šlechtického rodu krakovských Kolovratů, pozůstalá po Františku Tomášovi Kolowratu-Krakowském.\n\nNarodila se jako Dominika Perutková 26. února roku 1966 v Praze v rodině právníka. V dětství se věnovala poloprofesionálně tenisu a později, v době svých studií, modelingu. Své studium zakončila v roce 2003 doktorátem v oblasti dějin práva na právnické fakultě Univerzity Karlovy. \n\nSprávkyní rodového dědictví, které spravuje společně se svými dětmi Maxmiliánem Alexandrem a Francescou Dominikou, je od roku 2004. Správu převzala po smrti svého dlouholetého partnera Františka Tomáše Kolowrata-Krakowského. S Tomášovými sourozenci se nestýká. \n\nDne 26. února 2008 založila Dominika Kolowrat-Krakowská s dětmi Maxmiliánem (* 1996) a Francescou (* 1998) Nadační fond Kolowrátek pro podporu nadaných dětí a mladistvých. V návaznosti na historickou tradici rodu směřují aktivity také do oblasti kultury, vzdělávání a lidských práv, do podpory osob v tíživé sociální situaci a do podpory poskytování sociálních a zdravotně-sociálních služeb. Z fondu je například finančně podporován Dětský domov Tachov či Mezinárodní hudební festival Mladá Praha. V současnosti je hlavní prioritou Nadačního fondu Kolowrátek podpora individuálních žádostí – pomoc hendikepovaným dětem a dětem ze sociálně znevýhodněných rodin.\n\nDominika Kolowrat-Krakowská se svým životním partnerem Františkem Tomášem Kolowratem-Krakowským (25. únor 1943 Praha – 26. červen 2004 Praha) seznámila v prosinci 1992 v pražském Kolowratském paláci.\nPotomci:\n\n\n \n"}
{"id": "1235439", "url": "https://cs.wikipedia.org/wiki?curid=1235439", "title": "Vyrozumění", "text": "Vyrozumění\n\nVyrozumění je divadelní hra Václava Havla z roku 1965. Je řazena do žánru absurdního dramatu. Popisuje zavádění umělého jazyka ptydepe do velkého úřadu, což provádí bez vědomí jeho ředitele Grosse náměstek Baláš. Nakonec ale ptydepe neuspěje a nahradí jej jiný, stejně nesrozumitelný umělý jazyk, chorukor. Hra tak paroduje byrokratický systém a také soudobé reformy, které zavádějí jiná, nicméně stejně špatná řešení namísto těch starých. Také je hrou o ztrátě vlastní identity, „převlékání kabátů“, o jazyku frází. Podobně jako ostatní Havlovy hry i jiné práce obsahuje tato tragikomedie množství humoru.\n\nHru \"Vyrozumění\" začal Havel psát v roce 1962, premiéra se uskutečnila 26. července 1965 v pražském Divadle Na zábradlí v režii Jana Grossmanna.\n\nNámět o umělém jazyce ptydepe vymyslel Václavův bratr, matematik Ivan M. Havel.\n\nVšechny postavy hry mají jména podle herců, kteří první provedení Na zábradlí připravovali (např. sekretářka Marie – herečka Marie Málková). Václav Havel napsal k přípravě hry velmi podrobné poznámky.\n\nDo roku 1989 bylo provedeno 28 inscenací v osmi zemích, v Československu se v 60. letech (dokud to bylo možné) hrálo v Praze, Brně, Ostravě, Bratislavě a v dalších menších městech, ve světě v Berlíně, Hamburku, Londýně, Amsterdamu a v New Yorku (1968), kde za tuto hru dostal Václav Havel divadelní cenu Obie. Premiéry v New Yorku na jaře 1968 se Havel mimořádně mohl zúčastnit, dřív ani později už mu taková cesta nebyla komunistickým režimem umožněna. V New Yorku se \"Vyrozumění\" hrálo např. také v roce 2010.\n\nPo sametové revoluci v roce 1989 se \"Vyrozumění\" mohlo vrátit i na česká pódia, např. v roce 2018 se hrálo v Ostravě. Amatérské studentské představení Gymnázia Frýdlant nad Ostravicí (2012/13) oslovilo i režiséra Andreje Kroba, který studenty pozval do svého Divadla Na tahu.\n\n\n"}
{"id": "1235444", "url": "https://cs.wikipedia.org/wiki?curid=1235444", "title": "Eva Pavlíková", "text": "Eva Pavlíková\n\nEva Pavlíková (* 17. září 1960, Košice) je slovenská herečka.\n\nVystudovala na Vysoké škole múzických umění v Bratislavě. Hned po absolutoriu v roce 1983 nastoupila do hereckého souboru Divadla Andreja Bagara v Nitře. Tady se projevila jako výrazná protagonistka zejména v inscenacích Jozefa Bednárika.\n\nHrála v mnohých inscenacích, například ve Feldekově hře \"Utekajte slečna Nituš!\", v Lorcově \"Pláňce\", nebo v Sprušanského inscenaci Čechovovy klasiky \"Tři sestry\", kde ztvárnila roli nejstarší sestry – Olgy.\n\nSvé pěvecké a taneční schopnosti využila v muzikálech \"Malý obchod hrôzy\", \"Fidlikant na streche\", \"Grék Zorba\", \"Báthoryčka\", \"Adam Šangala\" či \"Kabaret\". Příležitostně hostuje v bratislavských muzikálech, např. \"Pokrvní bratia\" a \"Donaha!\", uváděných na Nové scéně.\n\nTaké hrála ve videoklipu skupiny Horkýže Slíže „Mám v piči na lehátku“ a na něj navazujícím internetovém seriálu \"Doma na porádku\".\n\nJejí dcerou je zpěvačka Katarzia.\n\n\n"}
{"id": "1235476", "url": "https://cs.wikipedia.org/wiki?curid=1235476", "title": "Maxmilián z Trauttmansdorffu", "text": "Maxmilián z Trauttmansdorffu\n\nMaxmilián z Trauttmansdorffu (23. květen 1584 Štýrský Hradec – 7. červen 1650 Vídeň, německy \"Maximilian Graf von und zu Trauttmansdorff-Weinsberg\"), byl císařský diplomat a nejvyšší hofmistr císařovny Anny.\n\nV mládí byl rytmistr v Uhrách. Působil jako poradce císaře Ferdinanda II. a byl prvním ministrem za císaře Ferdinanda III.\n\nRoku 1621 uzavřel mír s Bethlen Gáborem v Mikulově. V roce 1623 byl za odměnu povýšen na dědičného říšského hraběte. Roku 1635 uzavřel Pražský mír se Saským kurfiřstvím. V letech 1645–1647 působil habsburský diplomat jako hlavní vyjednavač při tvorbě Vestfálského míru.\n\n\n"}
{"id": "1235478", "url": "https://cs.wikipedia.org/wiki?curid=1235478", "title": "Giacomo Cordella", "text": "Giacomo Cordella\n\nGiacomo Cordella (25. července 1786 Neapol – 8. května 1847 tamtéž) byl italský hudební skladatel.\n\nGiacomo Cordella studoval v Neapoli na konzervatoři \"Reale Collegio della Musica\", která vznikla sloučením dosavadních tří neapolských konzervatoří \"Conservatorio di Sant'Onofrio a Porta Capuana, Conservatorio della Pietà dei Turchini\" a \"Conservatorio di Santa Maria di Loreto\". Jeho učiteli byli Fedele Fenaroli a Giovanni Paisiello. V roce 1804 zkomponoval svou první veřejně uvedenou skladbu, kantátu \"La Vittoria dell'Arca contro Gerico\". \n\nNa Paisielliho přímluvu získal možnost uvést v Benátkách svou první operu \"Il ciarlatano ossia I finti savojardi\". Opera měla úspěch a záhy byla uvedena i v dalších městech severní Itálie včetně Milána, Turína a Padovy. V dalších letech působil převážně v Neapoli, kde byl oceňován zejména pro své buffo-opery. Největší úspěch sklidila opera \"Una follia\", uvedená v Neapoli v roce 1813. Jeho vážné opery již takový úspěch neměly. Kromě oper komponoval Cordella i chrámovou hudbu.\n\n\n\n"}
{"id": "1235479", "url": "https://cs.wikipedia.org/wiki?curid=1235479", "title": "Revolution", "text": "Revolution\n\nRevolution (anglicky revoluce) může být:\n"}
{"id": "1235493", "url": "https://cs.wikipedia.org/wiki?curid=1235493", "title": "Almirante Gastão Motta (G23)", "text": "Almirante Gastão Motta (G23)\n\nAlmirante Gastão Motta (G23) je tanker brazilského námořnictva.\n\nTanker postavila loděnice Ishikawajima do Brasil Estaleiros (ISHIBRAS) v Rio de Janeiro. Plavidlo bylo na vodu spuštěno 1. června 1990 a do služby bylo zařazeno 26. listopadu 1991.\n\nElektroniku tvoří dva navigační radary Decca. Kapacita tankeru je 4400 tun paliva a 200 tun dalšího nákladu. Tanker má na každém boku jednu zásobovací stanici. Pohonný systém tvoří dva diesely Wärstilä Vasa 12V32 o celkovém výkonu 11 700 hp, pohánějící dva lodní šrouby. Nejvyšší rychlost dosahuje 17,5 uzlu. Dosah je 10 000 námořních mil při rychlosti 15 uzlů.\n\nV roce 2009 se tanker podílel na pátrání po troskách Airbusu A330 letu Air France 447.\n"}
{"id": "1235495", "url": "https://cs.wikipedia.org/wiki?curid=1235495", "title": "Clorinda Corradi", "text": "Clorinda Corradi\n\nClorinda Corradi Pantanelli (27. listopadu 1804 Urbino - 29. června 1877 Santiago de Chile) byla italská operní pěvkyně bel canto. Zpívala v operách Donizettiho, Rossiniho a Verdiho v Itálii, Španělsku, Spojených státech, na Kubě, v Chile a Peru.\nPocházela z významné rodiny, která měla ekonomické problémy. Z tohoto důvodu byla zpěvačkou. Dcera Filippa Corradiho a hraběnky Victorie Peroli z Urbina. V 19 letech měla hodiny zpěvu u slavného Filippa Celliho. Její první veřejné vystoupení bylo v roce 1823 v divadle v Recanati. Hrála hlavní roli v opeře \"Italka v Alžíru\" od Gioacchina Rossiniho. Roku 1825 zpívala v divadle Pergola ve Florencii a pak ve všech hlavních divadlech v Itálii. Roku 1830 zpívala v Rossiniho opeře \"Hrabě Ory\" v Miláně. Zpívala se známými zpěváky, jako Duprez, Mariani a Galli.\n\nNa podzim roku 1835 se přestěhovala na Kubu a zpívala ve slavném Teatro Tacoma v Havaně. Od roku 1835 do roku 1840 zpívala v Peru a New Orleans (Louisiana). Roku 1844 se nastěhovala do Valparaísa v Chile a poté do Santiaga. Roku 1856 se vzdala zpěvu a stala se učitelkou na konzervatoři v Santiagu de Chile. \n"}
{"id": "1235499", "url": "https://cs.wikipedia.org/wiki?curid=1235499", "title": "Letiště Keflavík", "text": "Letiště Keflavík\n\nKeflavické mezinárodní letiště () také známé jako reykjavicko-keflavické letiště je největším letištěm na Islandu a hlavním centrem země pro mezinárodní přepravu. Nachází se 3,1 km na západ od Keflavíku a 50 km jihozápadně od Reykjavíku. Letiště má tři vzletové a přistávací dráhy, z nichž dvě jsou v provozu, a jeho rozloha je asi 25 km². Nejvíce mezinárodních cest do nebo z Islandu prochází tímto letištěm.\n\nProtože počet obyvatel je pouze 300 000, letecké společnosti létající na Keflavík, létají pouze do několika destinací v Evropě a Severní Americe.\n\nNásledující letecké společnosti létají na a z letiště Keflavik na Islandu v květnu 2017\n"}
{"id": "1235503", "url": "https://cs.wikipedia.org/wiki?curid=1235503", "title": "Třída Almirante Williams", "text": "Třída Almirante Williams\n\nTřída Almirante Williams byly torpédoborce chilského námořnictva. Celkem byly postaveny dvě jednotky této třídy. Ze služby byly vyřazeny.\n\nStavba dvou torpédoborců této třídy byla objednána v květnu 1955 u britské loděnice Vickers-Armstrongs v Barrow-in-Furness. Stavba proběhla v letech 1956–1960.\n\nJednotky třídy \"Almirante Williams\":\nPo dokončení byla plavidla vyzbrojena čtyřmi 102mm kanóny v jednodělových věžích, šesti 40mm kanóny, pětihlavňovým 533mm torpédometem a dvěma salvovými vrhači hlubinných pum Squid. Pohonný systém tvořily dva kotle a dvě převodové turbíny o celkovém výkonu 54 000 shp, pohánějící dva lodní šrouby. Nejvyšší rychlost dosahovala 34,5 uzlu.\n\nV roce 1964 byly demontovány dva 40mm kanóny a na jejich místa byla instalována dvě čtyřnásobná odpalovací zařízení protiletadlových řízených střel Sea Cat s naváděcím systémem N-4.\n\nV 70. letech oba torpédoborce ve Velké Británii prošly rozsáhlou modernizací – \"Almirante Riveros\" v letech 1973–1975 a \"Almirante Williams\" v letech 1971–1974. Elektroniku po modernizaci tvořily vyhledávací radar Plessey AWS-1, navigační radar Decca 629, radary Marconi SNW-10, SWW-20. SGR-102 a SNG-20 a dále sonar type 164B. Dosavadní 533mm torpédomety nahradily čtyři protilodní střely Exocet a protiponorková výzbroj byla zesílena o dva trojhlavňové 324mm protiponorkové torpédomety.\n\n"}
{"id": "1235511", "url": "https://cs.wikipedia.org/wiki?curid=1235511", "title": "Jaroslav Jelínek", "text": "Jaroslav Jelínek\n\nJaroslav Jelínek (4. června 1882 v Praze – 19. ledna 1946 v Praze) byl novinář.\n\nV období mezi dvěma světovými válkami pracoval jako parlamentní zpravodaj slovenských Robotnických novin a plzeňské Nové doby. V letech 1924 až 1938 působil jako redaktor Nové svobody a také jako spolupracovník Práva lidu a deníku Československá republika. Vystupoval jako publicistický mluvčí tradiční sociální demokracie, zejména jejího národně orientovaného proudu. Mezi jeho přátele patřili: Gustav Habrman, František Soukup, Rudolf Bechyně, Antonín Hampl, Ivan Dérer a další. Jaroslav Jelínek propagoval česko – slovenskou vzájemnost, angažoval se jako osvětový a kulturní pracovník a aktivista Dělnické akademie. Od roku 1930 byl tajemníkem Sboru pro zřízení druhého Národního divadla. To on inicioval vydání osmidílných Dějin Národního divadla (1932).\n\nBrzy po 15. březnu 1939 založil historik dr. František Bauer novinářskou odbojovou skupinu (označovanou někdy jako \"novinářská maffie\"). V této ilegální skupině jej zastupoval spisovatel Vladimír Sís. Skupina byla napojena na Politické ústředí (PÚ). a ÚVOD. Nejužšími členy této novinářské odbojové skupiny byli (vedle dr. Františka Bauera) a Jaroslava Jelínka také Václav König, Antonín Pešl, Rostislav Korčák, Josef Řezníček z Olomouce a také sociálnědemokratický politik – redaktor Bohumil Laušman.\n\nSpolu s historikem dr. Františkem Bauerem; redaktorem České tiskové kanceláře (ČTK) a překladatelem z ruštiny Václavem Königem; českým novinářem a publicistou Antonínem Pešlem a novinářem Dr. Miloslavem Kohákem přispíval Jaroslav Jelínek do ilegálního časopisu Český kurýr. Časopis byl vydáván odbojovou skupinou vedenou Rostislavem Korčákem a Ing. Miroslavem Satranem.\nNa sklonku druhé světové války – v době od března 1945 do května 1945 byl Jaroslav Jelínek vězněn v Praze na Pankráci. Věznění i válku sice přežil, ale po půl roce od jejího skončení zemřel v Praze v lednu 1946 na rakovinu. Torzo jeho memoárové knihy \"PÚ: politické ústředí domácího odboje: vzpomínky a poznámky novináře\" vyšlo až po jeho smrti v následujícím roce (1947).\n\n\n\n"}
{"id": "1235514", "url": "https://cs.wikipedia.org/wiki?curid=1235514", "title": "Olga Slavnikovová", "text": "Olga Slavnikovová\n\nOlga Alexandrovna Slavnikovová (rusky \"Ольга Александровна Славникова\", * 23. října 1957, Jekatěrinburg (dříve Sverdlovsk), SSSR) je ruská novinářka a spisovatelka, která se stala v roce 2006 laureátkou prestižní ruské Bookerovy ceny za román \"2017\".\n\nNarodila se a vyrůstala v Jekatěrinburgu. Vystudovala Fakultu žurnalistiky na Uralské státní univerzitě. Její první literární práce byly uveřejněné roku 1980. Od roku 2001 žije a pracuje v Moskvě. Má tři děti a dvě vnoučata.\n\nJe autorkou antiutopického románu \"2017\", který vyšel v edici \"Sto slovanských románov\".\n\n\n"}
{"id": "1235520", "url": "https://cs.wikipedia.org/wiki?curid=1235520", "title": "Álvaro Soler", "text": "Álvaro Soler\n\nÁlvaro Tauchert Soler (* 9. ledna 1991, Barcelona, Španělsko) je něměcko-španělský popový zpěvák.\n\nJeho otec je původem Němec, matka je napůl Španělka a napůl Belgičanka. Když mu bylo 10 let, přestěhoval se s rodiči do Japonska, kde vyrůstal do svých 17 let. Po návratu do Španělska založil se svým bratrem a kamarády kapelu \"Urban Lights\". Soler také studoval průmyslový design, navštěvoval hudební školu a spolupracoval s modelingovou agenturou.\n\nV roce 2014 kapelu opustil, přestěhoval se do Německa a vydal se na sólovou dráhu. Zahájil ji singlem \"El mismo sol\". Po jeho úspěchu vydal o rok později debutové album \"Eterno Agosto\", na kterém je i jeho další hit \"Sofia\", natočený na Kubě v prostředí staré Havany. \n\n"}
{"id": "1235523", "url": "https://cs.wikipedia.org/wiki?curid=1235523", "title": "Vojenský hřbitov (Komárov u Nechanic)", "text": "Vojenský hřbitov (Komárov u Nechanic)\n\nVojenský hřbitov v Komárově u Nechanic na Královéhradecku se nachází západně od obce na rozhraní bývalé nechanické bažantnice a pole. Na ploše 360 m² je pohřbeno 565 vojáků.\n\nJedním z míst bojů Prusko-rakouské války byla bitva u Hradce Králové 3. července 1866. U Nechanic proběhla část této bitvy a po jejím skončení pruská armáda zřídila 4. a 5. července v Nechanicích a jejím okolí sedm lazaretů pro těžce raněné a třináct pro lehce raněné vojáky. Bylo ošetřeno celkem 2.746 mužů, z nichž zemřelo 246 rakouských, 118 saských a 201 pruských vojáků. Zemřelí byli pohřbeni na západním okraji bažantnice na bývalém pastvišti.\n\nMalý hřbitov zde vznikl z iniciativy a na náklady saské vlády, která okolí pietně upravila.\nHřbitov byl udržován hrabětem Janem Harrachem, později nechanickým hasičským sborem či zaměstnanci poštovního úřadu. Po vzniku \"Komitétu pro udržování památek z války roku 1866\" v Hradci Králové jej tento převzal do své péče. Kamenné pomníky byly roku 2005 opraveny.\n\nV Nechanicích ve Štrosový sadech se nacházejí čtyři pomníky připomínající bitvu roku 1866. Původní kříže na jejich vrcholech byly uraženy.\n\nMramorový jehlancový pomník rakouského mjr. Ernsta Háfferna rytíře von Saalfeld od 5. praporu polních myslivců byl věnován rodinou (pomník č. 77).\n\nPískovcový kvádrový pomník pruského setníka Rudolfa von Bolschwingh od 7. westfálského pěšího pluku č. 56 byl věnován plukem (pomník č. 78).\n\nPískovcový kvádrový pomník pruského npor. a plukovního pobočníka Reinholda von Massenbach od 3. westfálského pěšího pluku č. 16 byl věnován rodinou (pomník č. 79).\n\nPískovcový kvádrový pomník rakouského setníka Wilhelma Rebentische od 74. pěšího pluku byl věnován rodinou (pomník č. 80).\n\nHřbitov je součástí Naučné stezky „Bitva u Hradce Králové 3. července 1866 - Jižní křídlo\" založené a provozované Komitétem pro udržování památek z války roku 1866.\n\n\n"}
{"id": "1235528", "url": "https://cs.wikipedia.org/wiki?curid=1235528", "title": "Dobrovolný záchranář", "text": "Dobrovolný záchranář\n\nDobrovolný záchranář je osoba, která je připravena poskytnout pomoc při záchraně lidí, zvířat, majetku a dalších hodnot. Veškerou tuto činnost dobrovolný záchranář poskytuje bez nároku na honorář, či jakoukoliv jinou odměnu. Dobrovolný záchranář je připraven poskytnout součinnost složkám Integrovaného záchranného systému a plně respektuje jejich pokyny.\n\nDobrovolný záchranář průběžně zdokonaluje své znalosti a schopnosti a zároveň dbá na svou fyzickou kondici. \n\nDobrovolní záchranáři jsou zpravidla sdružováni ve specializovaných organizacích. V České republice působí několik organizací, které se věnují přípravě dobrovolných záchranářů. Tyto organizace se věnují soustavné přípravě dobrovolných záchranářů, zajišťují jim základní vybavení a případně ustavují specializované týmy či jednotky. Jedná se například o tyto organizace:\n\nDatabázi dobrovolných záchranářů ze všech organizací vede Dobrovolná záchranná služba. \n\nDobrovolní záchranáři se také mnohdy podílejí na přípravě obyvatelstva na zvládání mimořádných situací a pořádají kurzy první pomoci. \n\nNa dobrovolné záchranáře se automaticky nevztahuje ustanovení zákona č. 198/2002 Sb. o dobrovolnické službě.\n"}
{"id": "1235530", "url": "https://cs.wikipedia.org/wiki?curid=1235530", "title": "Univerzitní administrátor", "text": "Univerzitní administrátor\n\nUniverzitní administrátoři jsou skupina zaměstnanců univerzity či vysoké školy, kteří řídí její vnitřní správu a zajišťuje odbornou supervizi v mnoha specifických oblastech. Činnost univerzitního administrátora je zpravidla vykonávána jinými zaměstnanci nežakademickými pracovníky, ale na určitých postech k personálnímu propojení s akademickou obcí dochází. Míra, ve které dochází k zajišťování vnitřní správy profesionálními administrátory a v jaké se na ní podílí akademičtí pracovníci, je na každé vysoké škole či univerzitě (jak v České republice, tak v zahraničí) různá. Řízení a vnitřní správa některých škol je zajišťována převážně profesními administrátory (například u soukromých vysokých škol v ČR či na mnoha školách v anglicky hovořících zemích). U veřejných a státních vysokých škol v ČR naopak stojí zpravidla v nejvyšších orgánech volení či jmenovaní členové akademické obce.\n\nUniverzitní administrátoři a útvary zajišťují vnitřní správu vysokých škol (u veřejných vysokých škol také samosprávu), která spočívá v mnoha oblastech, zejména:\n\nNejvyšší výkonné funkce univerzit jsou podle jednotlivých zemích a místních zvyklostí nazývány různě. V anglicky hovořících zemích se nejvýše postavený funkcionář jmenuje \"vice-chancellor\", \"principal\" (Spojené království a země Commonwealthu) či \"university president\" nebo \"chancellor\" (Spojené státy americké). V neanglicky mluvících zemích včetně Česka se obvykle používá termín rektor.\n\nFunkce označující zástupce rektora se v neanglicky hovořících zemích nazývá \"vice-rector\", \"pro-rector\" či v Česku \"prorektor\". V anglicky hovořících zemích je pak zpravidla používán název \"pro-vice-chancellor\" nebo \"vice-principal\" (Spojené království a země Commonwealthu), eventuálně \"provost\" či \"vice-chancellor \"(Spojené státy americké).\n\nNejvyšší výkonná funkce na součástech univerzit jako je v Česku fakulta, případně v jiných zemích \"college \"či \"school\", je označována jako \"děkan\" (\"dean\"), jeho zástupce pak jako \"proděkan\" (v kontextu anglicky hovořících zemí jsou využívány pojmy \"vice-dean\", \"associate dean\" či \"deputy dean\").\n\nStruktury univerzitní administrativy jsou v různých zemích světa odlišné a v některých zemích se dokonce liší i v jednotlivých vysokoškolských institucích.\n\nV České republice není pojem \"univerzitní administrátor\" příliš běžný a pokud se používá, tak spíše v kontextu středního managementu či v oblasti projektového řízení. Pracovníky univerzitní administrativy v České republice sdružuje profesní sdružení \"Asociace pracovníků univerzitní administrativy\".\n\nPro vrcholové řídící funkce je v kontextu českých vysokých škol vyhrazen pojem akademický funkcionář. Veřejnou či státní vysokou školu řídí rektor, v čele fakult stojí děkan, hospodaření a vnitřní správu řídí kvestor.\n\nPozice univerzitního administrátora vykonávaná na plný úvazek se jako samostatně vyčleněná pozice objevila v austrálii v polovině 70. let 20. století. Bylo to v období, kdy vzdělávací instituce hledaly cestu, jak se vypořádat s rostoucí velikostí a počtem nabízených oborů. Společně s profesionalizací admininistrátorů vznikal současně tlak na to, aby byla v rámci akademického prostředí uznána specifičnost a oprávněnost jejich role.\n\nV roce 2004 představovali neakademičtí zaměstnanci více než polovinu zaměstnanců australských univerzit. Přibližně 65% z nich jsou ženy. Nedávno došlo k posunu v používaném názvosloví pro označování neakademických pracovníků australských univerzit. Místo požívaného termínu \"general staff\" začal být preferován název \"professional staff\". Důvodem je, že postupné změny v práci, kterou univerzitní administrátoři vykonávají, jako je například napomáhat studentům s využíváním nejrůznějších systémů a technologií, vedly následně k posunu vnímání role univerzitního administrátora.\n\nZastřešující profesní organizací pro všechny pracovníky univerzitní administrativy a managementu v Austrálie je \"Association for Tertiary Education Management\".\n\nOrganizační struktury zajišťující správu a řízení vysokoškolských institucí se mezi jednotlivými univerzitami ve Spojeném království podstatně liší. Konkrétní funkce univerzitní administrativy nemusejí být ustanoveny na všech institucích, případně se pro specifické funkce používají dle místních či historických zvyklostí názvy jiné. Definovat všeobecně platnou organizační stukturu univerzitní administrativy by proto mohlo být zavádějící.\n\nNapříklad ne všechny univerzity ve Spojeném království mají funkci, která je označována jako \"registrar\". Navíc může být tato funkce pojata různě. Na některých školách tato funkce zastává roli ředitele univerzitní administrativy. V českém kontextu tato role nejvíce odpovídá pozici kvestora. Na jiných školách je tato funkce odpovědná za studijní záležitosti včetně vedení studijních záznamů (\"academic registrar). \"V českém kontextu tato role nejvíce odpovídá pozici proděkana pro studium.\n\nObdobnou funkci má na univerzitách ve Spojeném království role, která se nazývá \"bursar\". Tato role se zpravidla překládá jako \"kvestor\", ale zpravidla se nejedná o totožnou pozici (obvykle se člověk na této pozici zabývá řízením finančních záležitostí na součásti univerzity jako je \"fakulta\" či \"college\".\n\nV čele univerzit ve Spojeném království stojí často společensky významná osobnost (post je označován jako \"chancellor\" – kancléř), jedná se však o ceremoniální roli. Výkonnou roli má pak osoba označovaná jako \"vice-chancellor\".\n\nZastřešující profesní organizací, která sdružuje pracovníky univerzitní administrativy a managementu ve Spojeném království je \"Association of University Administrators\".\n\nVe spojených státech jsou vysoké školy nebo univerzity obvykle řízeny prezidentem nebo kancléřem (\"President\", \"Chancellor\"), který se odpovídá  dozorčí radě (\"Board of Trustees\") složené z osob stojících mimo univerzitu, a který je činný jako výkonný ředitel (\"Chief Executive Officer\"). Mnoho velkých vysokých škol a univerzit je v současné době řízeno širší strukturou, která zahrnuje několik vice prezidentů, mezi nimi i funkci označovanou jako \"provost\" (obvykle vykonává funkci vice prezidenta pro studijní záležitosti).\n\nDěkan obvykle spravuje a řídí dílčí specifické aspekty univerzity, případně řídí celý kampus. Odpovídá se přímo prezidentu nebo kancléři. Konkrétní oblast působnosti a odpovědnosti se však instituce od instituce liší. Někde může děkan odpovídat za konkrétní oblast vzdělávání (například pro humanitní vědy, přírodní vědy, atp.) nebo za celou dílčí součást univerzity (\"graduate school, college\"). Jinde zase odpovídá za řízení některých neakademických činností, jako jsou například záležitosti menšin. V některých případech zajišťuje \"provost\" supervizi nad všemi akademickými pracovníky univerzity a v tomto ohledu stojí nad každým děkanem. V jiných institucích může je děkan ve stejném postavení jako \"provost\", \"vice-chancellor\" či \"vice president \"pro studijní záležitosti. Z hlediska hierarchie univerzitní administrativy jsou děkanovi podřízeni vedoucí jednotlivých kateder a další oddělení zajišťující správu počínaje údržbou zeleně, poskytováním knihovnických služeb a studijní agendou konče. Tito vedoucí pracovníci pak řídí akademické pracovníky a další zaměstnance na svých odděleních.\n"}
{"id": "1235533", "url": "https://cs.wikipedia.org/wiki?curid=1235533", "title": "Raflézie Arnoldova", "text": "Raflézie Arnoldova\n\nRaflézie Arnoldova (\"Rafflesia arnoldii\") je tropická, parazitická rostlina s nejrozměrnějším květem, ten mívá v průměru 0,6 až 1 m a vážívá téměř 11 kg. Je nejznámější druh rodu raflézie a za svůj život vytvoří jediný jednopohlavný květ. Největší dosud zaznamenaný exemplář z Indonésie (oznámený začátkem ledna 2020) měl průměr 111 cm a o 4 centimetry tak překonal předchozího \"rekordmana\" ze Sumatry.\n\nRostlina je známa pouze z ostrovů jihovýchodní Asie, z indonéské Sumatry a indonésko-malajského Bornea. Objevena byla při expedici v roce 1818 na Sumatře a druhové jméno \"arnoldii\" dostala na počest indonéského botanika Josepha Arnolda, pocházejícího z tehdejší Nizozemské východní Indie, který při výpravě zemřel. Rodové jméno \"Rafflesia\" vzniklo na počest britského státníka Stamforda Rafflese, zakladatele britského Singapuru.\n\nRoste v primárních nebo sekundárních tropických deštných lesích v nadmořské výšce 500 až 1000 m, obvykle při stálé teplotě okolo 25 °C a noční vzdušné vlhkosti blížící ke 100 %. Parazituje na třech druzích liánovité révovité rostliny \"Tetrastigma\", nejčastěji na druhu \"Tetrastigma leucostaphylum\". Rostou rozptýleně a obvykle na těžko dostupných místech.\n\nRaflézie Arnoldova je rostlina bez kořenů, bez listů a nevytváří ani stonek. Z drobného semene, vniklého do poraněného místa v kůře parazitované rostliny vyroste prokaulom, který se přemění v haustoria jež prorůstají do těla hostitelské rostliny (kořene nebo stonku), odkud čerpají vodu i živiny. Od vyrašení k vytvoření květu uplyne 9 až 21 měsíců, po tuto dobu není navenek nic patrného.\n\nNejdříve z liány (nejčastěji u země) vyraší kulovité, rezavohnědé poupě kryté šupinovitými listeny, které postupně doroste do velikosti hlávky zelí. Nato se pupen plošně rozvine do kruhového souměrného květu. Nápadné okvětí je tvořeno pěti podlouhlými, hranatými, masitými korunními plátky houbovité struktury, které mají barvu masově červenou s bělavými, bradavičnatými skvrnami. Plátky jsou u báze srostlé do trubky a ve střední části květu tvoří manžetu. Vespod na středu květu je střední sloupek s terčem, nad ním jsou pachové žlázy rozptylující typický zápach. Pod terčem jsou buď tyčinky (pět až více), nebo spodní semeník s vajíčky v mnoha komůrkách tvořených druhotným přepážkami. Květ vytrvá nejvýše 5 dnů.\n\nV průběhu kvetení vydává květ odporný zápach připomínající hnijící maso, který má přilákat opylovače. Nejčetnějšími návštěvníky, a tudíž i opylovači, bývají mouchy nebo brouci hledající mršinu k nakladení vajíček. Tu samozřejmě nenajdou a musí se u samčích rostlin spokojit s lízáním lepkavého pylu, který po přeletu na samičí rostlinu a dalším hledání mršiny předají na blizny semeníku.\n\nZpůsob složitého opylování je důvodem, proč jsou rostliny tak vzácné. Musí růst samčí a samičí rostliny blízko sebe, kvést ve stejnou dobu a musí je navštívit hmyz ve správném pořadí a dostatečně obalený pylem. Plod je dužnatá bobule, 12 až 15 cm velká, s několika tisíci velmi malých semen. Bobule žerou drobní savci, kteří semena roznášejí po okolí; případně bobule spadne na zem a stejně jako celý květ se v krátkém čase promění v hustou kaši, která se lepí na nohy procházející zvěři.\n\nJakkoliv se raflézie Arnoldova vyskytuje vzácně, byly popsány dvě její variety:\n\nJakkoliv je raflézie Arnoldova vzácná, je zákonem chráněna pouze v Sabahu, kde je také lokalita (Poring Hot Springs), ve které jsou v době jejího kvetení poutače směřující k rostlinám. Jinak obvykle rostou na nepřístupných místech a kvetou v neodhadnutelnou dobu, že je mimo domorodců cizinec ani nenalezne. Jsou však ohrožovány klasickým odlesňováním krajiny i vysekáváním pnoucích se lián s cílem vyššího přírůstku dřeva z \"užitečných\" stromů. Mezinárodním svazem ochrany přírody (IUCN) není dosud hodnocena.\n\nDomorodí obyvatelé používají květy na urychlení hojení ran. Tato okolnost je vědecky potvrzena, ale dosud není známo, které obsahové látky jsou toho příčinou.\n"}
{"id": "1235539", "url": "https://cs.wikipedia.org/wiki?curid=1235539", "title": "Jiří mladší Popel z Lobkowicz", "text": "Jiří mladší Popel z Lobkowicz\n\nJiří mladší Popel z Lobkowicz (1. března 1556 – 11. září 1590) byl příslušník duchcovské větve šlechtického rodu Lobkoviců. Zastával úřad nejvyššího kráječe a prezidenta rady nad apelacemi.\n\nNarodil se 1. března 1556 jako syn Václava Popela z Lobkowicz na Duchcově († 31. prosince 1574), pozdějšího hejtmana litoměřického kraje (1562), a jeho manželky (sňatek 9. února 1545) Benigny (Bonušky, Bony) z Weitmile. Jeho mladším bratrem byl hejtman Starého Města Pražského Jan Václav Popel z Lobkowicz (1561–1608) a hejtman prácheňského kraje, český místodržící a v letech 1591–1619 český velkopřevor řádu maltézských rytířů Matouš Děpolt Popel z Lobkowicz (1564–1619).\n\nJiří vedl zbožný život. Zastával čestný úřad nejvyššího kráječe a v letech 1585–1590 vlivný úřad prezidenta rady nad apelacemi.\n\nZemřel 11. září 1590 a pohřben byl v katedrále sv. Víta v Praze. Jeho náhrobek, který objednal jeho bratr a dědic Adam Havel Popel z Lobkowicz, se dochoval a nachází se u severního vchodu do svatováclavské kaple. Jeho rozměry jsou 4,50 x 2,75 m. V dolní části je mezi konzolemi latinský nápis: \"D. O. M. // GEORGIO POPPELIO BARONI A LOBKOWICZ DO // MINO IN DVXAW ET SCHREKENSTAIN SACRA // TISSIMO IMPERATORI RODOLPHO II A CONSILYS // IVDICY APPELLATIONVM IN BOHEMIA // REGNO PRAESIDI VITA INSIGNI CVM PIETATI // ET VIRTVTE TRANSACTA DEFVNCTO ANNO // M. D. XC. DIE XI. SEPTEMBRIS. ADAMVS GAL // LVS POPPELIVS FRATRI GERMANO MARENS POSVIT // VIXIT AN: XXXIIII. MEN. VI. D.\" Ve střední části je deska, kterou rámuje perlovec. Na ní je reliéf zobrazující klečícího zesnulého šlechtice v brnění v tiché modlitbě před krucifixem, v ruce svírá růženec, který identifikuje jeho katolickou víru. U paty krucifixu je lobkovický znak. Mezi šlechticem a erbem je jeho sňatá helmice. Po stranách celého výjevu na konzolách jsou vždy dva kanelované sloupky s korintskými hlavicemi. Nad hlavicemi sloupů je architráv a vlys, na kterém je latinský nápis: \"IOANNIS 11 // EGO SVM RESVRECTIO ET VITA QVI CREDIT IN ME ETIAM SI MORTVVS // FVERIT VIVET ET OMNIS QVI VIVIT ET CREDIT IN ME NON MORIE // TVR IN ÆTERNVM\". Edikulovou strukturu epitafu završuje zmrtvýchvstalý Kristus se sedícími putti, kteří drží planoucí pochodně. Konzoly, sloupy a římsy jsou z červeného mramoru, zatímco patky, hlavice, nápisové desky a plastiky jsou z bílého. \n\nVlastnil Duchcov a Střekov. Majetek odkázal svému mladšímu bratru Adamu Havlovi (1557–1605).\n\nZůstal svobodný a bezdětný.\n\n"}
{"id": "1235542", "url": "https://cs.wikipedia.org/wiki?curid=1235542", "title": "David Holoubek", "text": "David Holoubek\n\nDavid Holoubek (* 8. června 1980, Humpolec) je český fotbalový trenér. Od června 2018 je trenérem týmu MFK Ružomberok.\n\nVe své kariéře fotbalisty se dostal do třetí nejvyšší soutěže. S funkcí trenéra začal v Humpolci, poté se přestěhoval do Prahy za studiem na Fakultě tělesné výchovy a sportu Univerzity Karlovy. V roce 2004 si během studia našel zaměstnání trenéra u AC Sparta Praha, kde se věnoval žákům, později se přesunul k dorostu. Jako asistent Petra Janouška fotbalově vychovával například Ladislava Krejčího, Jiřího Skaláka nebo Pavla Kadeřábka.\n\nOd léta 2012 se stal hlavním trenérem sparťanského A-dorostu. Do nové role jej vybral nový sportovní ředitel Jaroslav Hřebík. Ještě během první sezóny u sparťanské devatenáctky částečně pracoval na základní škole Marjánka, kde vyučoval tělocvik.\n\nJeho týmem hráčů do devatenácti let prošli fotbalisté jako Patrik Schick, Michal Sáček nebo Matěj Pulkrab. V sezóně 2015/16 se dočkal titulu mistra 1. ligy staršího dorostu.\n\nV létě 2016 byl jmenován asistentem Zdeňka Ščasného u A-týmu AC Sparta Praha, zároveň nadále zůstal koučem nejstaršího dorostu.\n\nDalší posun v jeho kariéře přišel téhož roku v září. Sparta nezvládla derby se Slavií, když prohrála 0:2 a o den později Zdeněk Ščasný skončil v roli hlavního trenéra Sparty. Další den vedení Sparty vydalo zprávu, že A-mužstvo povede Holoubek jako zastupující asistent. Hlavním trenérem se oficiálně dlouhodobě stát nemohl, protože mu chyběla potřebná nejvyšší licence UEFA PRO, kterou začal studovat teprve v lednu 2016. A-tým vedl v dočasné lhůtě 60 dní, potom v prosinci 2016 jako hlavní trenér byl jmenován Tomáš Požár a z Holoubka byl oficiálně asistent, ovšem v praxi byl hlavní trenér pořád David Holoubek.\n\nPo špatných výkonech na jaře 2017 byl v březnu spolu s Tomášem Požárem odvolán z trenérské pozice u A-týmu Sparty a vrátil se k trénování mládeže.\n\nV prosinci 2017 se stál novým hlavním trenérem Liberce, který vedl pouze do konce sezóny.\n\nOd 4. června 2018 vede tým MFK Ružomberok.\n\n"}
{"id": "1235543", "url": "https://cs.wikipedia.org/wiki?curid=1235543", "title": "Samosely", "text": "Samosely\n\nSamosely (rusky Самосёлы) je termín označující obyvatelstvo Uzavřené zóny Černobylské jaderné elektrárny, které se po jaderné havárii v Černobylu vrátilo do svých domovů.\n\nI přes zákony, které diskriminují obyvatele Černobylské zóny, se značné množství osob evakuovaných v roce 1986 vrátilo do svých obydlí. Podle různých zdrojů se do zakázané zóny vrátilo v roce 1987 asi 1 200 osob (ze 100 000 evakuovaných). Na počátku roku 2007 tam žilo 314 lidí.\n\nPočet příslušníků se stále snižuje, což ukazuje tabulka:\n"}
{"id": "1235550", "url": "https://cs.wikipedia.org/wiki?curid=1235550", "title": "Google Pixel", "text": "Google Pixel\n\nGoogle Pixel je řada spotřební elektroniky od společnosti Google s operačním systémem Android. Zahrnuje smartphony, laptopy, tablety a další příslušenství, které lze koupit na Google Store či v jiném obchodě. První zařízení v řadě Pixel bylo představeno v únoru 2013 a šlo o Chromebook Pixel.\n\nDne 4. října 2016, během akce #MadeByGoogle, oznámila společnost Google první generaci smartphonů Pixel, Pixel a Pixel XL. Originální operační systém je Android 7.1 Nougat. Oba smartphony dostali v žebříčku DxOMarkMobile 89 bodů. Překonal je až mobil od HTC U11 s 90 body. Obsahují také neomezené úložiště pro snímky Fotky Google. a odemykatelný bootloader.\n\nDne 4. října 2017 byla Googlem oznámena druhá generace smartphonů Pixel, Pixel 2 a Pixel 2 XL. Na trh byly uvedeny 19. října 2017.\n\nPixel 3 byl představen 9. října 2018. Celkem je dostupný ve dvou verzích Pixel 3 a Pixel 3 XL.\n\n\n\nPixel C byl oznámen společností Google dne 29. září 2015 spolu s telefony Nexus 5X a Nexus 6P. Tablet obsahuje port USB-C a 3,5 mm jack. Byl uveden s operačním systémem Android 6.0.1 Marshmallow. Dne 22. srpna 2016 vydal Google aktualizaci na Android 7.0 Nougat.\n\n21. února 2013 oznámila společnost Google první generaci Chromebook Pixel. Notebook obsahuje dva porty USB 2.0, slot pro kartu SD a čtečku více kare, Mini-DisplayPort a kombinovaný konektor sluchátek a mikrofonu. Některé budoucí verze obsahovaly také podsvícenou klávesnici, \"plně klikatelný skleněný trackpad\", vestavěné stereofonní reproduktory a dva vestavěné mikrofony.\n\n11. března 2015 oznámila společnost Google druhou generaci Chromebook Pixel. Notebook obsahuje dva porty USB-C, dva porty USB 3.0, slot pro kartu SD a kombinovaný konektor sluchátek a mikrofonu. Zařízení je také vybaveno podsvícenou klávesnicí, \"multi-dotykovým, klikatelným skleněným trackpadem\", vestavěnými stereofonními reproduktory a dvěma vestavěnými mikrofony.\n\nDne 29. srpna 2016 zrušil Google druhou generaci Chromebook Pixel.\n\nDne 4. října 2017 oznámil Google třetí generací Chromebook Pixel s názvem Google Pixelbook.\n\nV rámci Google události, která proběhla v říjnu roku 2017, byla uvedena spolu se smartphonem Pixel 2 nová bezdrátová sluchátka. Jsou určena pro elektroniku s operačním systémem Android Marshmallow a vyšším a fungují s Google Assistant. Kromě přehrávání zvuku a volání podporují překlad do 40 jazyků pomocí Google Translate.\n\nSpolu s uvedením Pixelbooku v říjnu 2017 oznámila společnost Google Pixelbook Pen, stilus, pomocí kterého se může psát či malovat na Pixelbooku. Má čidla na citlivost tlaku a Google Assistant. Stilus je napájen vyměnitelnou baterií AAAA a jeho cena je 99 dolarů.\n"}
{"id": "1235552", "url": "https://cs.wikipedia.org/wiki?curid=1235552", "title": "Pixel (rozcestník)", "text": "Pixel (rozcestník)\n\nPixel může být:\n\n"}
{"id": "1235561", "url": "https://cs.wikipedia.org/wiki?curid=1235561", "title": "Botanická zahrada v Lyonu", "text": "Botanická zahrada v Lyonu\n\nBotanická zahrada v Lyonu ( \"Jardin Botanique de Lyon\") se nachází v centru francouzského Lyonu a rozkládá se na ploše téměř 8 ha, z toho 6500 m² zabírají skleníky. Je součásti jednoho z největších přírodních parků v anglickém stylu \"Parc de la Tete d’Or\" velkého přes 100 ha.\n\nBotanická zahrada byla původně založena v roce 1974 (na základě dekretu Národního shromáždění požadujícího, aby město nad 300 tisíc obyvatel mělo střední školu s výukou botaniky) na svazích městské části \"Croix-Rouss\". Pro stísněné prostory byla roku 1857 přemístěna do východní části nově zřízeného veřejného parku; tehdy obsahovala okolo 4 tisíc druhů rostlin a rychle se rozrůstala. Byla dobře zásobována novými exempláři, jež dováželi francouzští botanici z celého světa.\n\nVelké skleníky byly pro veřejnost otevřeny v roce 1883, nejvyšší prostřední (tzv. pandánový, hostící 12 druhů rodu pandán) je nejvyšší ve Francii. V současnosti jsou prohlášeny za francouzskou historickou památku (\"Monument historique\").\n\nDnes má botanická zahrada rozlohu okolo 8 ha a lze v ní obdivovat přes 15 000 rostlinných taxonů. Na venkovních plochách botanické zahrady se nachází alpinum, rozárium s historickými a botanickými růžemi, oddělení s pnoucími rostlinami, sbírka pivoněk, arboretum, bambusárium, přehlídka kapradin atd. Pěkná je i systematická část zahrady, v níž najdete ukázky rostlin vysazené podle botanického systému. Dále jsou tam oddělené skleníky s rostlinami subtropů a tropů se suchým i vlhkým podnebím, jakož i skleníky specializované na rostliny Madagaskaru, masožravé rostliny, orchideje, vodní rostliny, kaktusy a další.\n\nBotanická zahrada má i veliký herbář s více než 200 000 položkami rostlin z Francie i celého světa. Eviduje i přes 60 000 knih, z toho asi 1500 monografií. Zahrada je součásti sdružení \"Botanické zahrady Francie a frankofonních zemí\" (Jardins botaniques de France et des pays francophones) čítající 25 světových zahrad.\n\nV blízkosti botanické zahrady je další velká růžová zahrada (\"Grand roseraie\") s vysázenými 30 tisíci keří růží a dále menší růžová zahrada (\"Roseraie de concours\"), kde se každoročně vyhlašuje nejkrásnější růže Francie (\"Rose de France\"). Součásti parku je také zoologická zahrada s množstvím dravých zvířat v klecích i volně se pohybujících.\n\nBotanická zahrada, včetně celého parku, je přístupná celoročně a vstup do všech částí i skleníků je bezplatný.\n"}
{"id": "1235567", "url": "https://cs.wikipedia.org/wiki?curid=1235567", "title": "Divize A 2000/01", "text": "Divize A 2000/01\n\nV soubojích 36. ročníku České divize A 2000/01 se utkalo 16 týmů dvoukolovým systémem podzim - jaro. Tento ročník začal v srpnu 2000 a skončil v červnu 2001.\n\n\nPoznámky:\n\n"}
{"id": "1235575", "url": "https://cs.wikipedia.org/wiki?curid=1235575", "title": "Zúbra", "text": "Zúbra\n\nNázev Zúbra má více významů:\n\n\n\n"}
{"id": "1235576", "url": "https://cs.wikipedia.org/wiki?curid=1235576", "title": "Klíč (databáze)", "text": "Klíč (databáze)\n\nKlíč ( \") je v databázích údaj nebo vektor údajů, který plně postačuje k jednoznačné identifikaci položky v celé databázi nebo nějaké její části, nejčastěji tabulce. Klíč, popř. jedna položka složeného klíče, má nejčastěji podobu přirozeného čísla, ale nezřídka jde i o řetězec znaků, obzvlášť pokud se hovoří o databázi v širším slova smyslu. V relačních databázích klíč mívá podobu běžného sloupce a používá se mj. ke spojování záznamů mezi tabulkami.\n\nPro klíče, jelikož na základě jejich hodnot se k položkám v databázi přistupuje především, jsou velice často definovány indexy.\n\nV relačních databázích se klíče nedělí jen na jednoduché a složené, ale s ohledem na konkrétní tabulky nabývají dalších přívlastků — podle toho, zda úlohu jednoznačné identifikace plní v posuzované tabulce, či v jiné.\n\nJako primární klíč ( \") se označuje klíč, který úlohu jednoznačné identifikace plní v tabulce, ve které je definován. Nemusí však jít o jediný takový klíč. Hodnoty primárního klíče se přejímají do jiných tabulek. Každá tabulka má nejvýše jeden primární klíč.\n\nPrimární klíč v tabulce nedovolí stejné hodnoty ve dvou záznamech. Současně bývá pravidlem, že hodnota primárního klíče musí být definována pro každou položku.\n\nK primárnímu klíči se obvykle pojí tzv. vlastnost codice_1, která aplikaci přistupující k databázi umožňuje opominout hodnotu primárního klíče při vkládání záznamu — hodnota se zadá z pořadníku, který je systémem řízení báze dat k tabulce v takovém případě veden.\n\nCizím klíčem ( \"\") je klíč, který úlohu jednoznačné identifikace zajišťuje v jiné tabulce, než v kontextu které je na něj nahlíženo. V kontextu posuzované tabulky unikátní být nemusí, a většině praktických použití ani není.\n\nNení vzácným jevem, že cizí klíče se systému řízení báze dat nevyznačují. Na rozdíl od sloupců, které nejsou částí žádného klíče, však bývají indexovány.\n\nKlíče, jež nejsou primární ani cizí, lze chápat jako prostředky zajištění jednoznačnosti „uživatelských hodnot“. Mohou být jedinou možností, jak zajistit unikátnost kombinací hodnot v několika sloupcích.\n\nSmysluplným příkladem může být tabulka uživatelů, kde primárním klíčem je přirozené číslo, ale přihlašovací jméno rovněž musí být unikátní (řetězec je pro spojování tabulek nevhodný, neboť porovnávání řetězců je výpočetně mnohem náročnější než porovnávání celých čísel).\n"}
{"id": "1235580", "url": "https://cs.wikipedia.org/wiki?curid=1235580", "title": "Vratislav Varmuža", "text": "Vratislav Varmuža\n\nVratislav Varmuža (* 13. ledna 1934 Spytihněv) je český výtvarník, sochař a vysokoškolský pedagog. Od 60. let 20. století žije a pracuje v Ostravě. Zabývá se keramikou, grafikou, malbou, kresbou a instalacemi. Od roku 2004 pracuje na Ostravské univerzitě jako vedoucí ateliéru keramiky. \n\nJeho manželkou byla matematička Alena Varmužová.\n\n"}
{"id": "1235583", "url": "https://cs.wikipedia.org/wiki?curid=1235583", "title": "Blériot 67", "text": "Blériot 67\n\nBlériot 67 byl francouzský těžký bombardér navržený v době první světové války společností Blériot pro účast v soutěži na těžký letoun (\"Concours des avions puissants\") pro Francouzské armádní letectvo konanou roku 1916. Vznikl pouze jeden prototyp.\n\nJednalo se o rozměrný dvouplošník s křídly o shodném rozpětí s úzkým trupem neseným mezi křídly, a čtyřmi rotačními motory Gnome 9B instalovanými co nejblíže k podélné ose, dva na náběžné hraně horního a dva na náběžné hraně dolního křídla. Vodorovné ocasní plochy byly dvouplošné, a svislé trojité. Pevný podvozek byl ostruhového typu, se zdvojenými koly umístěnými pod oběma spodními motory. Letoun poprvé vzlétl 18. září 1916, ale při přistání havaroval a byl zcela zničen.\n\nÚdaje podle publikace \"French Aircraft of the First World War\"\n\n\n"}
{"id": "1235584", "url": "https://cs.wikipedia.org/wiki?curid=1235584", "title": "7,7mm letecký kulomet typu 97", "text": "7,7mm letecký kulomet typu 97\n\nKulomet typ 97 byl standardním pevně instalovaným leteckým kulometem puškové ráže užívaným letadly Japonského císařského námořnictva během druhé světové války. Nebyl nijak konstrukčně spřízněn s lehkým kulometem typ 97 užívaným ve stejném období pozemními silami Japonské císařské armády.\n\nTyp 97 byl podobný armádnímu kulometu typ 89, který byl také licenční variantou kulometu Vickers Class E. Lišily se však použitím munice s mírně odlišnými délkami nábojnice, která nebyla vzájemně zaměnitelná.\n\nByl velmi vhodný pro synchronizaci, a byl užíván například jako výzbroj instalovaná nad motorovým krytem letounu A6M Zero.\n\nTyp 97 vstoupil do služby v roce 1937, a byl užíván například v letounech Nakadžima B6N, Jokosuka K5Y, Jokosuka D4Y, Aiči D3A, Aiči E16A, Kawaniši E7K, Kawaniši N1K a jeho pozemní odvozené varianty N1K-J, Micubiši J2M, Micubiši F1M2 a zejména u Micubiši A6M a jeho plovákové odvozené verze Nakadžima A6M2-N.\n\n\n"}
{"id": "1235587", "url": "https://cs.wikipedia.org/wiki?curid=1235587", "title": "Tomanovský potok", "text": "Tomanovský potok\n\nNázev Tomanovský potok má více vodních toků:\n\n"}
{"id": "1235593", "url": "https://cs.wikipedia.org/wiki?curid=1235593", "title": "Luigi Mosca", "text": "Luigi Mosca\n\nLuigi Mosca (1775 Neapol – 30. listopadu 1824 tamtéž) byl italský hudební skladatel a pedagog. Byl bratrem skladatele Giuseppe Moscy.\n\nSpolu se svým bratrem Giuseppem studovali na neapolské konzervatoři \"Conservatorio della Pietà dei Turchini\" skladbu u Fedele Fenaroliho. Působil jako cembalista v divadle Teatro San Carlo. Jako operní skladatel debutoval v \"Teatro Nuovo\" operou \"L'impresario burlato\". Zkomponoval 18 oper a řadu skladeb duchovní hudby. Jeho opery byly určeny primárně pro neapolská divadla, ale hrály se v celé Itálii.\n\nV roce 2003 byla jeho opera \"L'Italiana in Algeri\" uvedena na festivalu \"Rossini in Wildbad\".\n\n\n\n\n"}
{"id": "1235597", "url": "https://cs.wikipedia.org/wiki?curid=1235597", "title": "Evangelický hřbitov v Lyžbicích", "text": "Evangelický hřbitov v Lyžbicích\n\nEvangelický hřbitov v Lyžbicích se nachází ve městě Třinec, v části Lyžbice, a to na ul. Požárnické. Má rozlohu 3106 m² (bez pozemku s kaplí).\n\nEvangelický (luterský) hřbitov v Lyžbicích byl založen roku 1850. Nachází se na něm zděná hřbitovní kaple z roku 1871, která nahradila původní dřevěnou kapli. Hřbitov je ve vlastnictví sboru SCEAV v Třinci, který je i jeho provozovatelem.\n\nK význačným osobnostem pohřbeným na lyžbickém hřbitově patří senior Józef Fukała.\n\nDne 7. září 2014 byl na hřbitově odhalen \"Pomník nenarozeného dítěte\".\n\n\n"}
{"id": "1235600", "url": "https://cs.wikipedia.org/wiki?curid=1235600", "title": "Druhé Burgundské království", "text": "Druhé Burgundské království\n\nDruhé Burgundské království (') je historický termín pro středověký státní útvar oficiálně se nazývající Arelatské království (latinsky ', v moderní francouzštině ') neboli Arelat podle hlavního města Arles na území Burgundska (viz První Burgundské království).\n\nArelatské království se rozkládalo na jihu dnešní Francie v letech 933 až 1378. Někdy také bývá označováno jako „Království obojích Burgund“ (\"\"), protože sjednotilo dosud rozdělené obě části Burgundska.\n\nRoku 1032 bylo Arelatské království včleněno do Svaté říše římské (tehdy zvané ještě jako Říše římské) a spolu s Německým královstvím a Italským královstvím patřilo k tzv. \"„tria regna“\", tj. třem královstvím tvořícím (Svatou) říši římskou.\n\nV roce 843 byla Franská říše verdunskou smlouvou rozdělena mezi Karlovce na říši západofranskou (dnešní Francii), východofranskou (dnešní Německo) a na císařský úděl (Itálie, Burgundsko, Lotrinsko). Tím se také rozpadlo Burgundské království na Horní a Dolní Burgundské království. Po smrti Lothara I. získal (dolno)Burgundské království a Provence jeho syn Karel z Provence. Jím držené Bugundské království ale bylo po jeho smrti definitivně rozděleno a přičleněno ke královstvím jeho bratrů Ludvíka II. (dolnoburgundské) a Lothara II. (hornobugundské).\nOd roku 879 bylo hlavním městem Království (dolno)burgundského město Arles, podle kterého bývá toto království nazýváno Arelatským.\n\nHorní a Dolní Burgundsko byly sjednoceny v roce 933 Hugem I. jako Arelatské království. Toto království zůstalo nezávislé do roku 1032, kdy vymřel místní rod a získal ho římský císař Konrád II. A tak se v roce 1033 Arelatské království stalo součástí Svaté říše římské. Od té doby tvořila říši \"tria regna\" (tři království): Německo, Itálie a Arelat, resp. Burgundsko. Panovník, který byl řádně zvolen německým králem, měl nárok být korunován (železnou korunou Langobardů) také italským králem a arelatským (burgundským) králem.\n\nPosledním arelatským králem byl Karel IV., který roku 1378 daroval Arelatské království francouzskému korunnímu princi Karlovi (budoucímu králi Karlu VI.). Tím bylo Arelatské království připojeno k francouzskému a zaniklo.\n\nV současnosti je území bývalého Arelatského (burgundského) království rozděleno mezi francouzské regiony Provence-Alpes-Côte d'Azur a Auvergne-Rhône-Alpes.\n\n"}
{"id": "1235601", "url": "https://cs.wikipedia.org/wiki?curid=1235601", "title": "City of No Reply", "text": "City of No Reply\n\nZahájení prací na svém sólovém albu oznámila již koncem roku 2013. Pří té příležitosti se rovněž přestěhovala z New Yorku do Los Angeles. Na nahrávce se výrazně (jako spoluautor písní a producent) podílel David Longstreth, zpěvaččin bývalý přítel a spoluhráč ze skupiny Dirty Projectors. Na desce se podíleli i další členové této skupiny, například zpěvačky Angel Deradoorian a Haley Dekle či bubeník Michael Johnson. Časopis \"Rolling Stone\" album zařadil na devatenáctou příčku žebříčku dvaceti nejlepších popových alb roku.\n"}
{"id": "1235608", "url": "https://cs.wikipedia.org/wiki?curid=1235608", "title": "Rocca Busambra", "text": "Rocca Busambra\n\nRocca Busambra (1613 m n. m.) je nejvyšší vrchol vápencového skalnatého hřebene na západě největšího italského ostrova Sicílie. Tento hřeben, který je protažen v délce zhruba 15 km od západu k východu, se nachází v jižní části území metropolitního města Palermo (někdejší provincie Palermo). Rocca Bussambra představuje samostatnou horu, přináleží však k Sicanskému pohoří (Monti Sicani), je jeho nejvyšším vrcholem a zároveň i nejvyšším vrcholem celé západní Sicílie.\n\nSkalní hřbet Rocca Busambra, který je součástí přírodní rezervace Bosco della Ficuzza, Rocca Busambra, Bosco del Cappelliere a Gorgo del Drago, se tyčí jako přirozená pevnost nad okolní krajinou. Hřeben Rocca Busambra vytváří přírodní předěl - rozvodí - mezi povodími sicilských řek Belice Sinistra a San Leonardo.\n\nZ hlediska katastrální příslušnosti se o toto území dělí města (comune) Corleone a Godrano. Jižní svahy, obrácené ke Corleone, jsou poněkud povlovnější, zatímco směrem na sever, kde leží městečko Ficuzza (jež administrativně přináleží ke Corleone) s královským palácem, jsou strmé, místy kolmé srázy, z nichž některé jsou až 350 metrů vysoké. Na svazích Roccy Busambry lze pozorovat různé krasové jevy. Druhým nejvyšším vrcholem hřebene je masívní skalní věž \"Rocca Ramusa\" (1276 m n. m.), která vytváří obtížně přístupný výběžek masívu Roccy Busambry zhruba 3,5 km směrem na západ od hlavního vrcholu. Tato skalní věž, která se původně jmenovala \"Pizzuoccolo,\" získala svůj pozdější název podle zakrslých forem dubů, rostoucích na jejím vrcholu, kterým se přezdívá \"ramusa\". Dalšími vrchlovými body hřebene jsou například zalesněná kóta \"Pizzo Nero\" (1112 m n. m.), \"Pizzo Marabito\" (1178 m n. m.) nebo na východě \"Pizzo\" \"di Casa\" (1211 m n. m.) nedaleko města Mezzojuso. Nejzápadnějším výběžkem hřebene je \"Pizzo Nicolosi\" (937 m n. m.), na jehož severní straně se nacházejí prameny řeky Frattiny (Belice Sinistra)\n\nNa severní straně hřebene se nachází hluboká skalní průrva \"Ciacca\" (též \"\"sciacca\"\") \"di Bifarera\", do níž v minulosti příslušníci mafiánských komunit z okolních obcí shazovali těla svých obětí. Les \"Bosco della Ficuzza\", který se rozkládá na úpatí skalních stěn a je součástí přírodní rezervace, byl původně spojován s výrazem \"bufarera\". Toto slovo pochází ze středověké formy sicilského nářečí a označuje určitý druh fíků.\n\nRocca Busambra se svými skalními stěnami a členitými vrcholy patři mezi vyhledávané horolezecké lokality, na příslušných stránkách lze nalézt její charakteristiku, včetně popisu mírně vyklenuté, zhruba 600 vysoké východní stěny hlavního vrcholu. Některé horolezecké cesty v oblasti Roccy Busambry, převážně o obtížnosti 7a - 7c, vytvořili čeští lezci.\n\nRocca Busambra se nachází zhruba 40 kilometrů směrem na jih od sicilské metropole Palerma, odkud lze do Ficuzzy dojet autem. Mezi Ficuzzou, Palermem a Corleone existuje též pravidelné autobusové spojení. Při návštěvě lokality je třeba respektovat, že je součástí přírodní rezervace, stanování a bivakování ve volné přírodě je zakázáno.\n\n"}
{"id": "1235609", "url": "https://cs.wikipedia.org/wiki?curid=1235609", "title": "Million Reasons", "text": "Million Reasons\n\nMillion Reasons je druhý singl z pátého studiového alba \"Joanne\" americké zpěvačky Lady Gaga, který vyšel 8. listopadu 2016. Píseň byla nejprve vydána jako promo singl, ale později bylo rozhodnuto, že se stane oficiálně druhým singlem místo původně zvolené písně A-Yo. Na skladbě spolupracovala Gaga s americkou country zpěvačkou a skladatelkou Hillary Lindsey, anglickým hudebníkem Markem Ronsonem a Michaelem Tuckerem, který je známější pod pseudonymem BloodPop.\n"}
{"id": "1235614", "url": "https://cs.wikipedia.org/wiki?curid=1235614", "title": "Giuseppe Palomba", "text": "Giuseppe Palomba\n\nGiuseppe Palomba (před rokem 1765 – po roce 1825) italský libretista.\n\nByl synovcem básníka a libretisty Antonia Palomby. Působil v Neapoli, kde se patrně i narodil, mezi léty 1765 a 1825. Napsal více než 300 libret, která byla zhudebňována předními skladateli té doby. \n\n\n\n"}
{"id": "1235616", "url": "https://cs.wikipedia.org/wiki?curid=1235616", "title": "Lidská práva v Kataru", "text": "Lidská práva v Kataru\n\nLidská práva v Kataru jsou značně omezená. Hlavním zdrojem katarské legislativy je podle katarské ústavy šaría. Bičování a kamenování jsou zde proto zákonnými tresty. Stovky tisíc pracovníků pocházejících převážně z jižní Asie zde riskují vykořisťování a útlak, vedoucí případně až k nucené práci.\n\nŠaría je hlavním zdrojem katarské legislativy. Uplatňuje se v rodinném právu, dědictví a řady trestních činů včetně cizoložství, krádeže a vraždy. V některých případech jsou u šariátských soudů svědectví žen brána s poloviční hodnotou, v některých nejsou přijímána vůbec. Rodinné právo bylo kodifikováno v roce 2006. V praxi je katarský soudní systém směsicí kontinentálního evropského a islámského práva.\n\nBičování je v Kataru vykonáváno jako trest za konzumaci alkoholu a zakázaných pohlavních styků. Cizoložství má být podle trestního zákona trestáno 100 ranami. V případech, kdy se cizoložství dopustí muslimka s nemuslimem, může být trestem i smrt. Tělesné tresty jsou v Kataru běžné kvůli hanbalovské interpretaci šaríje.\n\nKamenování je v Kataru také možným trestem, ačkoli nikdy nebylo použito. Apostáze je zde zločin, za který hrozí trest smrti. Rouhání se trestá až sedmiletým vězením. Proselytismus neislámských náboženství se trestá až deseti lety ve vězení. Homosexuální styk se trestá až pětiletým trestem odnětí svobody.\n\nKonzumace alkoholu je v Kataru legální jen částečně, některé pětihvězdičkové hotely smí alkohol prodávat svým nemuslimským zákazníkům. Muslim chycený při konzumaci alkoholu riskuje bičování nebo deportaci. Nemuslimští obyvatelé mohou získat povolení k nákupu alkoholu. V zemi funguje pouze jeden obchod s alkoholem a vepřovým masem provozovaný státním podnikem. Alkohol nesmí prodávat ani restaurace.\n\nOd roku 2014 Katar nabádá turisty, aby v oblékání dodržovali místní zvyklosti. Ženy nemají na veřejnosti nosit legíny, minisukně, šaty bez rukávů nebo krátké či těsné oblečení. Mužům je doporučováno nenosit jen krátké kalhoty a tílka.\n"}
{"id": "1235617", "url": "https://cs.wikipedia.org/wiki?curid=1235617", "title": "Agim Canaj", "text": "Agim Canaj\n\nAgim Canaj (* 14. července 1962 Tirana) je bývalý albánský fotbalový obránce a reprezentant, později fotbalový trenér. Během aktivní hráčské kariéry působil v Albánii v klubu KS Dinamo Tirana a v Rumunsku v mužstvu FC Brașov.\n\n\nV A-mužstvu Albánie debutoval 30. 3. 1991 v kvalifikačním utkání v Paříži proti reprezentaci Francie (porážka 0:5). Byla to zároveň i jeho derniéra v albánském národním dresu.\n\nPo ukončení hráčské kariéry se dal na trenérskou dráhu, vedl jako hlavní kouč celou řadu klubů v Albánii.\n\n\n"}
{"id": "1235621", "url": "https://cs.wikipedia.org/wiki?curid=1235621", "title": "Třída Ol (1965)", "text": "Třída Ol (1965)\n\nTřída Ol byla třída tankerů postavených pro Royal Fleet Auxiliary, podpůrnou složku britského královského námořnictva. Jejich úkolem bylo zásobování válečných lodí královského námořnictva při operacích na širém moři. Postaveny byly tři jednotky. V době svého zařazení služby v roce 1965 to byla největší a nejrychlejší plavidla RFA. Všechny již byly vyřazeny.\n\nCelkem byly postaveny tři jednotky této třídy. První dva kusy postavila loděnice R & W Hawthorn Leslie v Hebburnu a třetí loděnice Swan Hunter & Co. ve Wallsendu.\n\nJednotky třídy \"Ol\":\nVšechny tři tankery měly zesílený trup umožňující operace v arktických oblastech. Posádku tvořilo 88 důstojníků a námořníků a dalších 40 členů leteckého personálu. Byly vyzbrojeny dvěma 20mm kanóny a vrhači klamných cílů. Na zádi se nacházela přistávací plocha a hangár pro dva vrtulníky (Westland Wessex, nebo Westland Sea King). Pohonný systém tvořil jeden kotel a jedna převodová turbína o výkonu 26 500 shp. Nejvyšší rychlost dosahovala 20 uzlů. Dosah byl 10 000 námořních mil při 16 uzlech.\n\nTanker \"Olmeda\" byl roku 1982 nasazen ve falklandské válce a tankery \"Olwen\" a \"Olna\" byly v letech 1990–1991 nasazeny ve válce v Zálivu.\n\n"}
{"id": "1235624", "url": "https://cs.wikipedia.org/wiki?curid=1235624", "title": "Třída Älvsborg", "text": "Třída Älvsborg\n\nTřída Älvsborg byly minonosky švédského námořnictva. Celkem byly postaveny dvě jednotky této třídy – \"Älvsborg\" a \"Visborg\". V době míru byla \"Älvsborg\" používána jako mateřské lodě ponorek, naopak \"Visborg\" mohla sloužit jako vlajková loď pobřežních sil. V 90. letech byla \"Älvsborg\" prodána do Chile a \"Visborg\" upravena na velitelskou loď. Obě již byly ze služby vyřazeny.\n\nObě dvě mateřské lodě této třídy postavila švédská loděnice Karlskronavarvet ve městě Karlskrona. Do služby byly přijaty roku 1971. První jednotka \"Älvsborg\" byla objednána roku 1968 a její sesterská loď \"Visborg\" pak roku 1972. \"Visborg\" měla mírně menší výtlak a byla kromě tendru ponorek vybavena i pro plnění role vlajkové lodě pobřežních sil (pojmula až 158 členů štábu).\n\nJednotky třídy \"Älvsborg\":\n\"Älvsborg\" sloužila primárně jako minonorka a sekundárně jako tendr ponorek. Elektroniku tvořily dva navigační radary a střelecký radar H.S.A. M22 (později dostaly nový radar Sea Giraffe 50HC a bojový řídící systém 9LV200). Plavidlo bylo vyzbrojeno třemi 40mm kanóny Bofors. Uneslo až 300 min. Jako tendr ponorek mohlo ubytovat až 205 členů jejich posádek. Za komínem se nacházela přistávací plocha pro vrtulník (bez hangáru). Pohonný systém tvořily dva diesely Nohab-Polar 112VS o celkovém výkonu 4200 bhp, pohánějící jeden lodní šroub. Nejvyšší rychlost dosahovala 16 uzlů.\n\n"}
{"id": "1235628", "url": "https://cs.wikipedia.org/wiki?curid=1235628", "title": "Richard Varga", "text": "Richard Varga\n\nRichard Varga (* 28. ledna 1989 Bratislava) je slovenský triatlonista.\n\nV mládežnických kategoriích závodil v plavání, jako devatenáctiletý se rozhodl zaměřit na triatlon. V roce 2009 skončil desátý na juniorském mistrovství Evropy v zimním triatlonu. Je čtyřnásobným mistrem světa v aquatlonu z let 2010, 2012, 2013 a 2015, v roce 2016 skončil na druhém místě. Na mistrovství Evropy do 23 let v triatlonu 2012 získal stříbrnou medaili.\n\nStartoval na olympiádě 2012 v Londýně, kde po plavecké části vedl a nakonec skončil na 22. místě. V roce 2015 obsadil čtvrté místo na mistrovství Evropy v triatlonu a páté místo na Evropských hrách. Na olympiádě 2016 v Rio de Janeiro držel první místo ještě na 42. kilometru, ale pak mu došly síly a doběhl jako jedenáctý. V celkovém pořadí seriálu mistrovství světa v triatlonu 2016 se umístil na 34. příčce.\n"}
{"id": "1235631", "url": "https://cs.wikipedia.org/wiki?curid=1235631", "title": "Diecéze Menongue", "text": "Diecéze Menongue\n\nDiecéze Menongue je římskokatolická diecéze, nacházející se v Angole.\n\nDiecéze zahrnuje provincii Cuando Cubango a obce Jamba a Ganguela v provincii Huíla.\n\nBiskupským sídlem je Menongue, kde se nachází hlavní chrám diecéze katedrála Naší Paní Fátimské.\n\nÚzemí je rozděleno do 13 farností. K roku 2011 měla 480 000 věřících, 11 diecézních kněží, 3 řeholní kněze, 15 řeholníků a 28 řeholnic.\n\nDiecéze byla založena 10. srpna 1975 bulou \"Qui pro supremi\" papeže Pavla VI. a to z části území diecéze Nova Lisboa a diecéze Sá da Bandeira, se jménem Serpa Pinto. Původně byla sufragánní diecézí arcidicéze Luanda.\n\nDne 3. února 1977 byla včleněna do církevní provincie arcidicéze Lubango.\n\nDne 16. května 1979 získala své současné jméno.\n\n\n"}
{"id": "1235636", "url": "https://cs.wikipedia.org/wiki?curid=1235636", "title": "Seznam základních škol v Brně", "text": "Seznam základních škol v Brně\n\nSeznam základních škol v Brně uvádí přehled všech státních, veřejných, církevních a soukromých základních škol v Brně. Je aktuální k lednu 2019 a obsahuje 97 položek. Uvedena je též jedna soukromá zahraniční škola.\n\nZřizovatelem těchto škol je Ministerstvo školství, mládeže a tělovýchovy České republiky.\n\nZřizovatelem těchto škol je Jihomoravský kraj, město Brno, nebo městské části.\n\nZřizovatelem těchto škol je církev, nebo církevní řád.\n\n\nAkreditované soukromé zahraniční školy, které mohou dle povolení Ministerstva školství, mládeže a tělovýchovy České republiky působit v Česku. Nejsou zapsány v Rejstříku škol.\n\n"}
{"id": "1235644", "url": "https://cs.wikipedia.org/wiki?curid=1235644", "title": "Opozice v Ruské federaci", "text": "Opozice v Ruské federaci\n\nRuská opozice zahrnuje mnoho politických stran, hnutí a skupin občanů, které se nepodílejí na vládě v Ruské federaci. Po celou dobu trvání Ruské federace je hlavní a nejsilnější opoziční silou Komunistická strana Ruské federace. Dalšími významnými opozičními stranami zastoupenými v parlamentu jsou Liberálně-demokratická strana Ruska a Spravedlivé Rusko. V 90. letech 20. století a prvních letech 21. století bylo v ruském parlamentu, dumě, zastoupeny další opoziční strany, např. Rodina, Lidová strana Ruské federace, Agrární strana Ruska. \n\nVedle parlamentní opozice existuje v Rusku řada malých a regionálních politických stran a hnutí. V Rusku fungují i antisystémové strany, skupiny a jednotlivci, kteří se domáhají zásadních změn politického vedení a rozhodování Ruska.\n\nZa prezidentství Borise Jelcina postupoval prezident a ruská vláda vůči opozici mimořádně násilně. Během ústavní krize roku 1993 nechala vláda rozstřílet opozici v parlamentu, Státní dumě, z tanků, přičemž zahynuly podle vládních zdrojů 142, podle opozičních mnohem více lidí.\n\nBěhem politického období spojeného s osobou Vladimira Putina se objevily protivládní kampaně a iniciativy kritizující jeho politiku. Kampaň Pochod nesouhlasících z let 2006 až 2008 kritizovala například změny v ústavě, kampaň Putin musí odejít kritizuje obecně celý koncept demokracie vedené jednou osobou. Proti politice Vladimira Putina aktivně vystupuje právník Alexej Navalnyj. Rusko vede uvnitř země i v zahraničí mezinárodní informační kampaň, kterou se snaží podpořit svoje cíle a svůj úhel pohledu.\n\nVůdce exilové opozice Garry Kasparov byl v říjnu 2016 přesvědčen, že dnešní Rusko je diktaturou jednoho muže, který vyvolává rasistickou fašistickou ideologii, útočí na sousední země, anektuje území, může zabíjet oponenty a který dokonce zahájil genocidu krymských Tatarů. Snaží se vytvořit iluzi silného státu, který dokáže porazit kohokoliv, včetně amerického prezidenta, jen aby skryl to, že jeho režim začíná ztrácet sílu.\n\nKritici viní Putinův režim utlačování svobody projevu, zákony omezující opoziční strany a odmítání jejich registrace na Ministerstvu spravedlnosti, cenzuru v hlavních masmédiích a naopak propagandu v těch státních. Například podle historika a liberálního politika Vladimíra Ryžkova bylo za poslední čtyři roky (2007–2011) z totožných \"formálních důvodů\" odmítnuto všech 9 politických stran napříč politickým spektrem.\n\nVelkým tématem je také svoboda projevu. Podle pozorovatelů z World Freedom Index je Rusko, podobně jako Čína, blíže autoritářskému, nežli demokratickému režimu. (Freedom Index do svého porovnání zahrnuje politická a občanská práva a svobody).\n\nReportéři se shodli na tom, že v parlamentních volbách 2016 sice měli občané lepší možnost ovlivnit výsledky voleb (než ve volbách dřívějších), nicméně i podle nezávislého monitorovacího střediska Golos je jejich počet stále vysoký. Předsedkyně ruské ústřední volební komise Ella Pamfilova původně tvrdila, že není důvod anulovat výsledky, po uzavření volebních místností ale uznala, že hlasování nebylo zcela v pořádku a v některých volebních místnostech se potvrdily zprávy o podvodech. Během dne tak přece došlo ke zrušení voleb v několika okrscích, kde byly kamerami dosvědčeny manipulace.\n\nVolby nebyly uznány kvůli podvodům ve třech okrscích v Nižněnovgorodské, Rostovské a Bělgorodské oblasti. Organizace pro bezpečnost a spolupráci v Evropě uvedla, že byly volby poznamenané mnoha nesrovnalostmi a voliči neměli dostatek volebních možností.\n\nRusové na znamení nesouhlasu s manipulováním voleb nosili bílé stuhy po vzoru Oranžové revoluce na Ukrajině, revoluce růží v Gruzii, a tulipánové revoluce v Kyrgyzstánu.\n\nZa výtržnictví v pravoslavném chrámu motivované náboženskou nenávistí byly vězněny členky skupiny Pussy Riot, které zahrály na neohlášené nepovolené akci v katedrále Krista Spasitele píseň „Bohorodičko, vyžeň Putina.“ Tuto skupinu také podpořil se zašitými ústy ruský umělec a kritik režimu Pjotr Pavlenskij.\n\nOchranou lidských práv se v Rusku zabývá několik neziskových organizací, z nichž nejznámější je Memorial. Toto hnutí v minulosti například vystupovalo proti zadržování opozičních aktivistů během demonstrací proti tehdejšímu premiérovi Vladimirovi Putinovi. V roce 2015 podalo ruské ministerstvo spravedlnosti návrh na jeho zrušení kvůli porušování zákonů včetně ústavy, ale Nejvyšší soud žádost zamítl. V listopadu 2016 moskevské úřady na několik dní zapečetili sídlo pobočky organizace Amnesty International, která mimo jiné kritizuje Rusko za porušování lidských práv při jeho náletech v Sýrii. Jako důvod bylo uvedeno pozdní placení nájemného, což organizace rozhodně odmítla. Podle regionálního ředitele organizace pro Evropu to může mít souvislost s omezováním občanské společnosti v Rusku v posledních letech, ale také s byrokratickým zmatkem nebo s nějakým jiným zájmem v rámci města.\n\nMezi aktivisty, kteří během svého působení proti vládě zemřeli a u jejichž smrti se někdy spekuluje o možném politickém motivu, patří Boris Němcov, novinářka opozičního deníku Novaja gazeta Anna Politkovská, ve vězení zavražděný právník Sergej Magnitskij, nebo Alexandr Litviněnko. Od doby smrti Politkovské se podle mínění redaktorů České televize prostor pro nezávislá média v Rusku ještě zmenšil a novináři se obávají represí.\n\nPodle hnutí Memorial bylo v zemi v roce 2015 asi 50 politických vězňů, o rok později už 102 a do Komise pro veřejný dohled byli dosazeni lidi státních silových složek.\n\nVáclav Havel, který v 90. letech podporoval režim prezidenta Jelcina (včetně událostí roku 1993), se po roce 2000 postavil na stranu některých opozičních skupin a začal varovat před autoritářskými tendencemi nových ruských vládců a nedodržováním lidských práv. Havlovy portréty se tak objevují například na protivládních demonstracích. Mezi úzkou skupinou lidí z opozice jsou známa také jeho absurdní dramata.\n\n\n\n"}
{"id": "1235646", "url": "https://cs.wikipedia.org/wiki?curid=1235646", "title": "Kostel Nejsvětějšího Srdce Ježíšova (Borovnička)", "text": "Kostel Nejsvětějšího Srdce Ježíšova (Borovnička)\n\nKostel Nejsvětějšího Srdce Ježíšova je římskokatolický, filiální, orientovaný kostel v Borovničce. Patří do farnosti Pecka. Vlastníkem kostela je obec Borovnička.\n\nKostel v novogotickém slohu byl postaven v roce 1929. Naplno sloužil svému účelu jen necelá dvě desetiletí do odsunu německých obyvatel. Podle plánů architekta Georga Baehra z Drážďan postavil kostel stavitel Ing. Janetschek z Hostinného. Kostel byl spravován faráři z Horní Brusnice a Borovnice.\n\nBohoslužby se konají v neděli o pouti a o posvícení.\n\n"}
{"id": "1235648", "url": "https://cs.wikipedia.org/wiki?curid=1235648", "title": "Votivní kostel (Vídeň)", "text": "Votivní kostel (Vídeň)\n\nVotivkirche (česky Votivní kostel Božského Spasitele) je římskokatolický novogotický kostel ve Vídni se dvěma věžemi v průčelí. Stojí v parku Sigmunda Freuda na ulici \"Währinger Strasse\" v Alsergrundu, nedaleko stanice metra \"Schottentor\" a blízko hlavní budovy Vídeňské univerzity i budovy radnice.\n\nNa tomto místě spáchal maďarský krejčovský tovaryš János Libényi 18. února 1853 neúspěšný atentát na Františka Josefa I. Císařův bratr, arcivévoda Ferdinand Maxmilián, pozdější mexický císař, zorganizoval po celé říši sbírku, která vynesla přes 300 tisíc zlatých a z níž se kostel postavil jako poděkování za záchranu života mladého císaře. Roku 1879 byl kostel vysvěcen ke stříbrné svatbě císařského páru. Návrh kostela vytvořil architekt Heinrich von Ferstel, který navrhl také hlavní budovu Vídeňské univerzity. V podobném stylu je postavena i budova vídeňské radnice a mnoho dalších budov.\n"}
{"id": "1235651", "url": "https://cs.wikipedia.org/wiki?curid=1235651", "title": "Oldřich Augsburský", "text": "Oldřich Augsburský\n\nSvatý Oldřich Augsburský, či Ulrich, někdy také jako Udalryk ( \"Udalricus\", \"Ulrich von Augsburg\") (890 Wittislingen, Švábsko – 4. července 973 Augsburg, Bavorsko) byl od 28. prosince 923 až do své smrti v roce 973 augsburským biskupem, svatý římskokatolické církve.\n\nNarodil se do rodiny hraběte Hucpalda, příbuzensky spjatého s císařskou dynastií Liudolfovců.\n\nV sedmi letech vstoupil do benediktinského opatství svatého Havla, kde získával vzdělání. Roku 906 se odebral do Augsburgu, kde působil pod ochranou biskupa. Stal se komorníkem augsburských biskupů, a později sám přijal kněžské svěcení.\n\nVýchodofránský král Jindřich I. Ptáčník ho roku 923 jmenoval biskupem augsburské diecéze. Konsekraci přijal 28. prosince téhož roku. V době nájezdů Maďarů velel obraně Augsburku. Poté pomáhal budovat církev a organizoval synody místního duchovenstva.\n\nZemřel po padesáti letech biskupské služby.\n\nDne 4. července 993 jej papež Jan XV. prohlásil za svatého. Je zřejmě prvním světcem oficiálně kanonizovaným od papeže.\n\n"}
{"id": "1235654", "url": "https://cs.wikipedia.org/wiki?curid=1235654", "title": "Winston-Salem", "text": "Winston-Salem\n\nWinston-Salem je město v americkém státě Severní Karolína, správní centrum okresu Forsyth County. Má 241 2018 obyvatel (659 330 včetně aglomerace, odhad 2015) a je 88. nejlidnatějším městem USA. Nachází se na úpatí pohoří Sauratown Mountains a spolu se sousedními městy Greensboro a High Point tvoří region zvaný Piedmont Triad.\n\nRoku 1753 se v kraji usadili Moravští bratři, které vedl biskup August Gottlieb Spangenberg, a nazvali jej \"Wachovia\" podle rakouského Wachau. Roku 1766 byla založena osada \"Salem\" (podle biblického Sálemu), která se roku 1856 stala městem.\n\nRoku 1849 bylo severně od Salemu založeno nové město jako sídlo okresní správy a o dva roky později dostalo název \"Winston\" na počest poručíka Josepha Winstona (1746–1815), účastníka války za nezávislost a severokarolínského senátora. Díky tabákovému průmyslu nové město brzy přerostlo původní Salem a v roce 1913 se konalo referendum, které rozhodlo o spojení obou měst pod názvem Winston-Salem.\n\nMěsto má tradici tabákového (firma R. J. Reynolds Tobacco Company, vyrábějící cigarety značky Camel, odtud přezdívka Winston-Salemu \"Camel City\"), textilního (továrna Hanesbrands) a potravinářského průmyslu, od konce 20. století je však většina obyvatel zaměstnána v terciárním sektoru: banky BB&T a Wells Fargo, nemocnice Wake Forest Baptist Medical Center. Winston-Salemem prochází dálnice U.S. Route 52. Nacházejí se zde vysoké školy Wake Forest University, Winston-Salem State University a University of North Carolina School of the Arts, množství vědeckých a uměleckých institucí přineslo městu oficiální označení \"City of the Arts and Innovation\". Vychází zde deník \"Winston-Salem Journal\". Atrakcemi pro turisty jsou technické muzeum SciWorks, výtvarná galerie Reynolda House Museum of American Art a památkově chráněné historické usedlosti \"Bethabara\" a \"Old Salem\". Koná se zde filmový festival RiverRun International Film Festival. Charakteristickou dominantou města je 140 metrů vysoký mrakodrap 100 North Main Street, postavený roku 1995 podle projektu Césara Pelliho.\n\nPodle sčítání z roku 2010 tvoří 51,2 % obyvatel města běloši a 34,7 % černoši. Hispánského původu je 14,7 % obyvatel. Za věřící se označuje 54,14 % obyvatel, nejrozšířenějším náboženstvím je baptismus.\n\nVe městě sídlí baseballový klub Winston-Salem Dash (pojmenovaný podle spojovníku, anglicky \"dash\", v názvu města), který je farmou Chicago White Sox. Od roku 2011 se každoročně hraje mužský tenisový turnaj Winston-Salem Open.\n\n\n"}
{"id": "1235656", "url": "https://cs.wikipedia.org/wiki?curid=1235656", "title": "Kostel svatého Oldřicha a Linharta (Matějovec)", "text": "Kostel svatého Oldřicha a Linharta (Matějovec)\n\nKostel svatých Oldřicha a Linharta v Matějovci je římskokatolický farní kostel v malé obci Matějovec (Český Rudolec) v jihočeském okrese Jindřichův Hradec. Je chráněn jako kulturní památka České republiky. Jde o farní kostel farnosti Matějovec.\n\nJednolodní budova kostela se nachází uprostřed obce na mírně vyvýšeném místě se hřbitovem. V interiéru je nástěnná malba s motivem Nanebevzetí Panny Marie, kterou vytvořil vídeňský malíř Daniel Gran.\n\nJde o jednolodní stavbu s věží a polygonálním presbytářem. Kostel je z vnějšku členěn lizénovými rámy, okna lodi jsou segmentová, v presbytáři pak kruhová. Kostel je sklenut valenou klenbou s pásy a lunetami, stěny jsou v interiéru členěny pilastry..\n\nBarokní kostel nechal v letech 1744–1747 vystavět majitel rudoleckého panství František Alexandr Hartl. Kostel je zasvěcen augsburskému světci, sv. biskupu Oldřichovi a sv. Linhartovi.\n\n\n"}
{"id": "1235660", "url": "https://cs.wikipedia.org/wiki?curid=1235660", "title": "Seznam škol v Českém Krumlově", "text": "Seznam škol v Českém Krumlově\n\nSeznam škol v Českém Krumlově aktuální k roku 2018.\n\n\n\n"}
{"id": "1235664", "url": "https://cs.wikipedia.org/wiki?curid=1235664", "title": "Vilém mladší Popel z Lobkowicz", "text": "Vilém mladší Popel z Lobkowicz\n\nVilém mladší Popel z Lobkowicz na Bílině (asi 1575 – 1. ledna 1647) byl příslušník bílinské větve šlechtického rodu Lobkoviců. Zastával vysoké dvorské a zemské úřady, byl mistrem královské komory, nejvyšším dvorským sudím a nejvyšším lovčím Českého království. Jeho manželkou byla Benigna Kateřina z Lobkowicz, zakladatelka (1626) a patronka Loretánské kaple v Praze na Hradčanech.\n\nNarodil se kolem roku 1575 jako syn Oldřicha Felixe Popela z Lobkowicz († 21. březen 1604 Bílina) a jeho manželky (sňatek 21. září 1571 Jindřichův Hradec) Anny z Hradce (16. červenec 1557 – 17. červenec 1596).\n\nV letech 1609–1610 a znovu 1613–1614 byl navržen a pravděpodobně zastával úřad hejtmana Litoměřického kraje.\n\nV době českého stavovského povstání stál věrně na císařské straně, mistrně využil pobělohorské situace a levně zakoupil velké množství konfiskovaných statků. Udělal také úřednickou kariéru, zastával úřad mistra královské komory (1623–1625), nejvyššího dvorského sudího (1628–1634) a až do své smrti nejvyššího lovčího Českého království (1634–1647).\n\nZemřel 1. ledna 1647 a byl pochován v Loretánské kapli v Praze na Hradčanech.\n\nV roce 1615 mu patřilo 1208 osedlých a byl tak dvanáctým nejbohatším šlechticem v Čechách.\nVlastnil Bílinu, Divice, hrad Kost, Solopysky, Rvenice, Nové Sedlo, Trubčice, Nový Zámek, Jezeří, Hliňany a Patokryje.\n\nVilém mladší se oženil 28. října 1608 s Benignou Kateřinou z Lobkowicz (29. březen 1594 – 28. prosinec 1653), dcerou Adama Havla Popela z Lobkowicz na Duchcově (1557–1605) a jeho manželky (sňatek 26. února 1588 Vídeň) Markéty z Mollartu (1560 – 1. listopadu 1632 Vídeň). Kateřina Benigna založila Loretánskou kapli v Praze na Hradčanech a tam také byla 13. ledna 1654 pohřbena. Narodily se jim následující děti (5 synů a 3 dcery):\n\n\n"}
{"id": "1235667", "url": "https://cs.wikipedia.org/wiki?curid=1235667", "title": "Sabah Society", "text": "Sabah Society\n\nSabah Society je nevládní organizace působící v Sabahu v Malajsii od roku 1960. Byla založena skupinou nadšených lidí, kteří si dali za cíl zaznamenávat a uchovávat důležité události historie, kultury i přírody Sabahu, které by mohly být zapomenuty či zničeny v probíhající vlně modernizace. \n\nJejich hlavní cíle stanovené před více než půl stoletím zůstávají stejné i dnes. Jsou to :\n\nPro splnění svých cílů používá Sabah Society tyto čtyři hlavní způsoby:\n\nMezi nejhmatatelnější výsledky organizace patří založení organizace cestovního ruchu \"Sabah Parks\" (http://www.sabahparks.org.my) a muzea \"Sabah Musem\" (http://museum.sabah.gov.my).\n\n"}
{"id": "1235670", "url": "https://cs.wikipedia.org/wiki?curid=1235670", "title": "Michal Kováč (rozcestník)", "text": "Michal Kováč (rozcestník)\n\nJméno a příjmení Michal Kováč nosí více různých osob:\n\n"}
{"id": "1235680", "url": "https://cs.wikipedia.org/wiki?curid=1235680", "title": "Bombogor", "text": "Bombogor\n\nBombogor ( nebo ) ( ? Jaksa – 1640 Mukden) byl evencký náčelník, vůdce kmenů na středním toku Amuru ve 30. letech 17. století. Pod jeho vedením se Evenkové (Soloni) a Daurové bránili útokům vojsk říše Čching. Roku 1640 padl do čchingského zajetí, byl odvezen do Mukdenu, čchingského hlavního města, a popraven. \n\nBombogor byl evencký náčelník, vůdce kmenů na středním toku Amuru. Roku 1638 Chuang Tchaj-ťi, císař říše Čching, vyslal proti Bombogorovi vojsko v čele s generálem Samšikou, ale tažení selhalo kvůli odporu Evenků.\n\nV prosinci 1639 Chuang Tchaj-ťi opět vyslal na Amur značné síly. Jeho armáda pronikla hluboko na území Solonů, když dosáhla břehů řeky Kumara. V bitvě u Gualaru dva čchingské pluky porazily vojsko pěti set Solonů a Daurů v čele s Bombogorem.\n\nV květnu 1640 čchingské vojsko zaútočilo na evencká opevněná městečka Duochen, Asajin, Jaksu a Duojin; všechna čtyři dobylo a ukořistilo velké množství koní, skotu a otroků. Přestože Bombogor pokračoval v odporu, ztratil podporu místního obyvatelstva, Evenkové neměli sílu protivit se čchingské armádě a mnozí se podřídili čchingskému chánovi (resp. císaři).\n\nV srpnu 1640 Chuang Tchaj-ťi vyslal další armádu proti Bombogorovi, který se snažil prchnout do Mongolska, ale byl Mandžuy dostižen a zajat i s ženami, dětmi a zavazadly. Dopravili ho do Mukdenu, kde byl popraven. S jeho zajetím a smrtí se evencký odpor zhroutil a Mandžuové si zabezpečili kontrolu nad obyvatelstvem Poamuří. Někteří z Evenků a Daurů se pak stali částí čchingských Osm korouhví, část byla zařazena do korouhve lovců a rybářů jako takzvaní „Noví Mandžuové“, ostatek patřil k závislým kmenům přinášejícím tribut.\n"}
{"id": "1235689", "url": "https://cs.wikipedia.org/wiki?curid=1235689", "title": "Matouš I. Lotrinský", "text": "Matouš I. Lotrinský\n\nMatouš I. Lotrinský (1119 - 13. května 1176) byl od roku 1138 až do své smrti lotrinským vévodou. Narodil se jako nejstarší syn Šimona I. Lotrinského a Adély z Lovaně. Stejně jako jeho předkové Dětřich II. a Adalbert Lotrinští, byl přísným zastáncem německého krále a císaře Svaté říše římské. Oženil se s Juditou (někdy nazývanou Bertou), dcerou Fridricha II. Švábského, neteří štaufského krále Konráda III. a sestrou Fridricha I. Barbarossy, budoucího císaře.\n\nDoprovázel Barbarossu při řadě důležitých událostí, včetně jeho císařské korunovace Hadriánem IV. v roce 1155 v Římě a zároveň mu pomáhal ve válkách proti papeži Hadriánovi a jeho nástupci Alexandrovi III. a králům Francie a Sicílie. Rozšířil své vévodství na úkor biskupa z Toul, ale byl významným donátorem církve a zakladatel opatství. Zemřel v roce 1176. Pohřben byl ve svém opatství Clairlieu ve Villers-lès-Nancy.\n"}
{"id": "1235694", "url": "https://cs.wikipedia.org/wiki?curid=1235694", "title": "Agáta Lotrinská", "text": "Agáta Lotrinská\n\nAgáta Lotrinská ( \"Agathe de Lorraine\", 1120 - duben 1147) byla burgundská hraběnka.\n\nNarodila se jako dcera Šimona I. Lotrinského a Adély, dcery lovaňského hraběte Jindřicha III. I přes blízký příbuzenský poměr byla roku 1130 byla provdána za\nsvého bratrance, burgundského hraběte Renauda III. a roku 1145 porodila dceru. V březnu 1147 Agáta onemocněla a o dva týdny později zemřela.\n"}
{"id": "1235698", "url": "https://cs.wikipedia.org/wiki?curid=1235698", "title": "Earbook", "text": "Earbook\n\nEarbook je kniha vztahující se k CD, které je její nedílnou součástí. Název pochází ze slova „ear“ ( „ucho“) a book (anglicky „kniha“). Knižní část earbooku slouží posluchači jako rozšíření klasického vydání alba, často obsahuje obrázky s hudební skupinou nebo s tématy písní. Obvykle earbook verze alba obsahuje také bonusová CD k původní nahrávce a často tato verze má omezený náklad.\n"}
{"id": "1235702", "url": "https://cs.wikipedia.org/wiki?curid=1235702", "title": "Vojenský hřbitov (České Budějovice)", "text": "Vojenský hřbitov (České Budějovice)\n\nVojenský hřbitov v Českých Budějovicích je zaniklý hřbitov, který se nacházel jižním směrem od centra Českých Budějovic v ulici Plavská, poblíž železniční zastávky České Budějovice jižní zastávka. Jeho celková výměra byla 1345 m².\n\nHřbitov byl založen roku 1797 městskou radou za souhlasu vojenské správy. Bylo zde pohřbeno 220 vojáků a důstojníků armád Rakouského císařství, Rakousko-Uherské monarchie, Československa, Vládního vojska, Německé branné moci, Rudé armády a Československé lidové armády.\n\nHřbitov zanikl roku 1957 při výstavbě kasáren Pohraniční stráže. Ze tří jeho stran byla odstraněna obvodová zeď, odstraněn byl i centrální kříž a náhrobky, ostatky pohřbených vojáků exhumovány nebyly. Došlo k zarovnání terénu hřbitova a později k parkové úpravě. Po roce 1989 byla odstraněna poslední část původní obvodové zdi. Zaniklou obvodovou zeď připomínají staré vzrostlé stromy.\n\n\n"}
{"id": "1235704", "url": "https://cs.wikipedia.org/wiki?curid=1235704", "title": "Kostel Nejsvětější Trojice (Pertisau)", "text": "Kostel Nejsvětější Trojice (Pertisau)\n\nKostel Nejsvětější Trojice je římskokatolický kostel v Pertisau v obci Eben am Achensee v Tyrolsku v Rakousku. Je farním chrámem místní farnosti a spadá pod děkanát Fügen-Jenbach v diecézi Innsbruck.\n\nNa farní kostel byl povýšen v roce 1973. Byl postaven v letech 1966 až 1968 podle návrhu architekta Clemense Holzmeistera. Kostel má polygonální půdorys a je pokryt dřevěným stropem. Budova je pod památkovou ochranou.\n\n"}
{"id": "1235712", "url": "https://cs.wikipedia.org/wiki?curid=1235712", "title": "Nepenthes macfarlanei", "text": "Nepenthes macfarlanei\n\nNepenthes macfarlanei je masožravá rostlina patřící do čeledi láčkovkovité (\"Nepenthaceae\") a rodu \"Nepenthes\". Druh popsal William Hemsley roku 1905. Mezinárodní svaz ochrany přírody ji přiřadil status málo dotčený.\n\"Nepenthes macfarlanei\" roste v Malajsii, obývá její východní pohoří v oblastech Kelantan, Malaka, Pahang, Perak, Selangor a Terengganu. K životu dává přednost stinným prostranstvím na horských hřebenech, jako podrost preferuje mechy. Je to vysokohorský druh; lze ji najít v nadmořské výšce 900 až 2 100 m n. m.\n\n\"Nepenthes macfarlanei\" je plazivka, její šlahouny mohou dosáhnout výšky až 3 m. Listy tohoto druhu rostou na zemi, mají kožovitý povrch. Z nich vyrůstají láčky zeleného zbarvení s červenohnědými skvrnami, na zploštělém obústí okolo láčky rostou zuby.\n\nLáčky mohou dosahovat délky až dvacet pět centimetrů a rostlina do nich lapá kořist, kterou tvoří drobní bezobratlí. Nejprve ji přiláká barvou a vůní nektaru a jakmile si potenciální kořist stoupne na voskovité obústí, spadne do láčky naplněné trávicí tekutinou, utone a je rozložena trávicími enzymy. Zředění tekutiny při dešti brání víčko, které je zespoda pokryto krátkými bílými štětinami.\n\n\"Nepenthes macfarlanei\" je dvoudomá rostlina. Mezi opylovače patří například dvoukřídlí nebo mravenci. Plod se vyvíjí asi tři měsíce a vyprodukuje okolo 500 semen velkých asi 12 mm.\n\n\"Nepenthes macfarlanei\" je dle Mezinárodního svazu ochrany přírody hodnocena jako málo dotčený druh, populace se počítá v desítkách tisíců. Nebezpečí způsobuje ničení přirozeného prostředí rostliny, stejně tak jako ilegální sběr rostlin z volné přírody, přestože je \"N. macfarlanei\" zapsána na Úmluvu o mezinárodním obchodu s ohroženými druhy volně žijících živočichů a rostlin, příloha II. Snižování populací ve volné přírodě následkem sběru může výrazně snížit metoda \"In vitro\", výroba umělých klonů z tkáňové kultury, která je u tohoto druhu prováděna. Mimoto tato rostlina roste v chráněných krajinných oblastech.\n\n"}
{"id": "1235719", "url": "https://cs.wikipedia.org/wiki?curid=1235719", "title": "Dělení Himálaje", "text": "Dělení Himálaje\n\nHledáním co nejvýstižnějšího dělení Himálaje se zabývala celá řada autorů, například Toni Hiebeler, Zbigniew Kowalewski či Harish Kapadia. Následující dělení vychází z článku, který publikoval H. Adams Carter roku 1985 v časopise \"American Alpine Journal\". Himálaj je členěn na 10 úseků a 49 skupin.\n\n\n\n\n\n\n\n\n\n\n\n"}
{"id": "1235723", "url": "https://cs.wikipedia.org/wiki?curid=1235723", "title": "Markéta Francouzská (1523)", "text": "Markéta Francouzská (1523)\n\nMarkéta Francouzská ( \"Marguerite de Valois\", 5. června 1523 Saint-Germain-en-Laye – 15. září 1574 Turín) byla vévodkyně z Berry a francouzská princezna, dcera Františka I. Francouzského a Klaudie Francouzské.\n\nMarkéta se narodila jako nejmladší dcera francouzského krále Františka I. a bretaňské vévodkyně Klaudie. Měla velmi blízko ke své tetě z otcovy strany, Markétě Navarrské, která o ni a její sestru Magdalenu v jejich dětství pečovala, a také ke své švagrové Kateřině Medicejské.\n\nKe konci roku 1538 její otec a císař Karel V., dohodli sňatek mezi Markétou a císařovým synem, budoucím Filipem II. Španělským. Nicméně, dohoda mezi Františkem a Karlem byla jen krátkodobá a k manželství nikdy nedošlo. Dne 29. dubna 1550 ve 26 letech, se stala suo jure vévodkyní z Berry.\n\nKrátce před jejími 36. narozeninami, jí bratr Jindřich II. Francouzský a bývalý nápadník Filip II. v rámci smlouvy z Cateau-Cambrésis, která byla podepsána velvyslanci zastupujícími oba monarchy dne 3. dubna 1559, zařídili sňatek. Za manžela jí byl vybrán Filipův spojenec, Emanuel Filibert, savojský vévoda a princ z Piedmontu. V té době byla Markéta popisována jako \"\"stará panna, dáma vynikajícího chování a živého intelektu\"\".\n\nSvatba se konala za tragických okolností. Dne 30. června, jen tři dny poté, co byla podepsána svatební smlouva, byl král Jindřich vážně zraněn během turnaje při oslavách sňatku jeho nejstarší dcery Alžběty s nedávno ovdovělým králem Filipem. Krále zranil jeho soupeř Montgomery, který jej kopím nechtěně udeřil do helmy v místě pod hledím a rozbil ji. Dřevěné třísky pronikly králi hluboko do pravého oka a poté dále do mozku. Umírající král byl stále při vědomí a tak ze strachu, že by mohl savojský vévoda z jeho smrti profitovat a nedodržet spojenectví, nařídil, že sňatek jeho sestry musí být okamžitě uzavřen.\n\nObřad se nekonal v katedrále Notre-Dame, jak bylo plánováno. Místo toho to byla vážná, pochmurná událost konaná o půlnoci 9. července v Saint Paul, malém kostele nedaleko paláce Tournelles, kde byl usazen Markétin umírající bratr. Mezi několika málo hosty byla králova manželka Kateřina Medicejská, která seděla sama, plačící. Král Jindřich zemřel následující den.\n\nMarkéta a její manžel měli pouze jedno přeživší dítě: Karla Emanuela I. Savojského, který se narodil v ledna 1562, když bylo Markétě 38 let. Později se oženil s Kateřinou Michaelou Španělskou, dcerou krále Filipa z jeho manželství s Markétinou neteří Alžbětou.\n\nMarkéta zemřela 15. září 1574 ve věku 51 let. Byla pohřbena v Turínské katedrále.\n"}
{"id": "1235726", "url": "https://cs.wikipedia.org/wiki?curid=1235726", "title": "Kaple Nanebevzetí Panny Marie (Nové Hraběcí)", "text": "Kaple Nanebevzetí Panny Marie (Nové Hraběcí)\n\nKaple Nanebevzetí Panny Marie v Novém Hraběcí (místní část města Šluknov) je římskokatolická obecní kaple z roku 1867. Novorománská sakrální stavba stojí u hlavní silnice na okraji vsi.\n\nJedinou kapli v dříve samostatné obci Nové Hraběcí dali postavit místní obyvatelé roku 1867. Peníze pro stavbu získali z veřejné sbírky, část nákladů uhradila obec. V následujícím roce byl za 18 tolarů pořízen zvon pocházející ze zvonařské dílny v hornolužické Kleinwelce. Kaple sloužila zejména během mariánských svátků, v neděli po svátku Nanebevzetí Panny Marie se konala poutní mše. Po skončení druhé světové války a následném vysídlení většiny původních obyvatel Nového Hraběcí přestala být kaple využívána. Postupně přišla o veškeré vybavení a o zvon. Ve druhé polovině 20. století prošla opravami fasáda i střecha, stavba však vyžaduje celkovou rekonstrukci. Kaple je v majetku města Šluknov a není památkově chráněna. Pravidelné bohoslužby se neslouží.\n\nNovorománská kaple stojí na obdélníkovém půdorysu s půlkruhovou apsidou v závěru. V průčelí je umístěn půlkruhově zakončený portál a pilastry na nárožích. Trojúhelníkový štít s prázdnou nikou odděluje římsa. Každou z bočních stěn zdobí dvě dvojice pilastrů a dvojice půlkruhově zakončených oken. Apsida má po obou stranách malé okno. Nepůvodní fasáda je hrubá, poškozená. Čtyřhranný sanktusník v přední části střechy navazuje na štít. Střecha je provizorně pokrytá asfaltovou lepenkou, která nahradila původní břidlici. Interiér je plochostropý. Z původního mobiliáře se nedochovalo nic.\n\n"}
{"id": "1235728", "url": "https://cs.wikipedia.org/wiki?curid=1235728", "title": "Kyselka (přítok Pramenského potoka)", "text": "Kyselka (přítok Pramenského potoka)\n\nKyselka je 3,1 km dlouhý potok ve Slavkovském lese v okrese Sokolov v Karlovarském kraji.\n\nCelý tok Kyselky se nachází v Chráněné krajinné oblasti Slavkovský les. Pramení v nadmořské výšce 775 metrů v pastvinách přibližně 700 m jižně od obce Nová Ves. Nejprve teče jihovýchodním směrem, protéká Malým novoveským rybníkem směrem k rybníku Kyselka. Zde vedle toku vyvěrá známá a dříve využívaná Novoveská kyselka.\nPoblíž se nachází jedno zastavení s informační tabulí na naučné stezce Mnichovské hadce. Potok pokračuje jižním směrem, nad jeho levým břehem se zvedá hadcová skalka, přírodní památka Dominova skalka. Po přibližně 400 metrech dospěje do místa jímacích vrtů Grünské kyselky. Již v minulosti využívaná kyselka se přivádí potrubím do plnírny v nedalekém Mnichově, mísí s minerálními vodami z dalších vrtů obdobného složení a expeduje pod obchodním názvem Magnesia.\nTěsně nad levým břehem potoka je vyveden odběr minerálky pro veřejnost. Přibližně po 1 km tok dospěje k východnímu okraji Národní přírodní rezervace Pluhův bor, která je součástí komplexu \"Mnichovské hadce\" s hadcovými skalkami.\nNa hranici sokolovského okresu s okresem Cheb se vlévá jako levostranný přítok do Pramenského potoka na jeho 4,9 říčním kilometru.\n"}
{"id": "1235731", "url": "https://cs.wikipedia.org/wiki?curid=1235731", "title": "Vladimír Pitter", "text": "Vladimír Pitter\n\nVladimír Pitter (* 11. prosince 1972) je český podnikatel. Působil ve společnosti Remoex, která se specializovala na reklamu a marketing. Vlastní fotbalový klub FK Pardubice. V roce 2011 koupil dvacet procent akcií v hokejovém klubu HC Slavia Praha. Když o dva roky později (2013) kupovala klub společnost OIN Gama, jíž vlastní podnikatel Richard Benýšek, došlo také ke zvýšení Pitterova podílu v klubu na třicet procent. Během dubna 2014 se ovšem Benýškova společnost rozhodla klub prodat. Pitter tehdy využil svého předkupního práva a akcie odkoupil. Stal se tak prvním, kdo v České republice vlastnil profesionální jak hokejový, tak také fotbalový klub.\n\nPo sezóně 2014/2015 klub HC Slavia Praha sestoupil do nižší soutěže. V ní skončil v následujícím ročníku druhý, ale neuspěl v baráži, prolínací soutěži mezi dvěma mužstvy z nejvyšší soutěže a dvěma týmy ze druhé nejvyšší. Před sezónou 2016/2017 ovšem Pitter akcionářům Slavie napsal dopis, v němž zmiňoval dluhy klubu (předchozí sezóna například skončila předběžnou ztrátou ve výši 19 milionů korun). Přesto tým sezónu sice rozehrál, ovšem již po měsíci vydal majitel klubu prohlášení, že klub musí šetřit a současně ze svých služeb uvolní dvanáct nejdražších hráčů. Tak se také stalo.\n"}
{"id": "1235738", "url": "https://cs.wikipedia.org/wiki?curid=1235738", "title": "Stella Maeve", "text": "Stella Maeve\n\nStella Maeve Johnston (* 14. listopad 1989, New York City, New York, Spojené státy americké), zkráceně Stella Maeve, je americká herečka. Od roku 2015 hraje jednu z hlavních rolí v seriálu \"V zajetí kouzel\".\n\nPrvní filmová role přišla v roce 2005 s filmem \"Transamerika\", poté si zahrála v komedii \"Harold\" (2008) a \"Nejlepší z Brooklynu\" (2009). Věnovala se také televizní tvorbě; role v seriálu \"Super drbna\" (2008–09) a role v seriálu \"Dr. House\" (2010–2011). Sandy West si zahrála ve filmu \"The Runways\", po boku Kristen Stewart a Dakoty Fanning. V roce 2013 byla obsazena do role mladší sestry detektiva Waltera Clarka (Theo James) v dramatickém seriálu \"Golden Boy\". V lednu 2014 se objevila jako Nadia v seriálu \"Chicago P.D.\". Její postava byla zabita v crossover epizodě se seriály \"\" a \"Chicago Fire\".\n\nOd roku 2015 hraje jednu z hlavních rolí v seriálu stanice Syfy \"V zajetí kouzel\".\n"}
{"id": "1235746", "url": "https://cs.wikipedia.org/wiki?curid=1235746", "title": "Wishbone", "text": "Wishbone\n\nWishbone je americký dobrodružný dětský fantastický televizní seriál. Premiérově byl vysílán v letech 1995–1999 na kanálu PBS Kids stanice PBS. Ve dvou řadách vzniklo celkem 50 dílů, z čehož měla první série 40 epizod. V roce 1998 byl natočen také televizní film \"Wishbone's Dog Days of the West\".\n\nHlavním hrdinou seriálu je pes, Jack Russell teriér jménem Wishbone, který žije se svým dospívajícím majitelem Joem Talbotem a jeho matkou ve fiktivním městě Oakdale v Texasu. S ním a jeho kamarády ze školy zažívá různá dobrodružství. Wishbone si navíc představuje, jak se stává slavnými postavami z nejrůznějších příběhů klasických literárních děl, kde, ač je stále ve své psí podobě, jej berou jako člověka.\n\n\n"}
{"id": "1235747", "url": "https://cs.wikipedia.org/wiki?curid=1235747", "title": "All to Myself", "text": "All to Myself\n\n„All to Myself“ je píseň americké zpěvačky Amber Coffman. Představena byla dne 6. října 2016 jako zpěvaččin debutový singl. Píseň byla vydána v den oznámení vydání prvního sólového alba zpěvačky nazvaného \"City of No Reply\". K písni byl rovněž natočen videoklip, jehož režisérkou byla zpěvačka sama. Kameramanem byl Jake Magee.\n"}
{"id": "1235748", "url": "https://cs.wikipedia.org/wiki?curid=1235748", "title": "Tajemství domu Usherů", "text": "Tajemství domu Usherů\n\nTajemství domu Usherů (\"House of Usher\", tj. \"Dům Usherů\") je americký hraný film z roku 2008, který režíroval David DeCoteau. Film byl natočen na motivy povídky Edgara Allana Poea \"Zánik domu Usherů\".\n\nVictor Reynolds přijíždí na pozvání na návštěvu ke svému dávnému příteli Roderickovi Usherovi, který žije se svou sestrou Madeline a služebnictvem ve starém rodinném sídle. Victor s Roderickem obnoví svůj milenecký vztah, nicméně Victor má z pobytu v domě zvláštní pocit. Neobvyklé zvuky, hlasy a události, jichž je svědkem, ho přivedou na tajemství, které projuje rod Usherů a jejich dům v jeden doposud živý, avšak momentálně umírající organismus.\n"}
{"id": "1235751", "url": "https://cs.wikipedia.org/wiki?curid=1235751", "title": "Ezra Koenig", "text": "Ezra Koenig\n\nEzra Koenig (* 8. dubna 1984) je americký hudebník (zpěvák, hráč na kytaru a klávesové nástroje). Narodil se do židovské rodiny v New Yorku. Studoval na Kolumbijské univerzitě, kde jeho specializací byla anglická literatura. Později působil jako učitel angličtiny. Během studií na univerzitě se seznámil se třemi dalšími hudebně zaměřenými studenty a založil s nimi skupinu Vampire Weekend. Rovněž hrál s kapelou Dirty Projectors. Dále se podílel například na albu \"LP\" púrojektu Discovery, což byl projekt Rostama Batmanglije, dalšího člena Vampire Weekend. Rovněž přispěl na album \"Free the Universe\" skupiny Major Lazer. Jako spoluautor a spoluproducent se podílel na písni „“ z alba \"Lemonade\" zpěvačky Beyoncé. Je autorem animovaného seriálu \"Neo Yokio\".\n\n"}
{"id": "1235753", "url": "https://cs.wikipedia.org/wiki?curid=1235753", "title": "Live in Toronto (album, King Crimson)", "text": "Live in Toronto (album, King Crimson)\n\nLive in Toronto je koncertní album britské rockové skupiny King Crimson. Bylo vydáno v únoru 2016 vydavatelstvím Discipline Global Mobile v digitální podobě ke stažení a o několik týdnů později i jako dvojCD.\n\nDeska ukazuje koncertní podobu sedmičlenných King Crimson po obnovení jejich činnosti v roce 2013, kdy se skupina vrátila převážně ke svému repertoáru z první poloviny 70. let 20. století. Na albu se nachází autentický audiozáznam celého koncertu (pouze s menšími dodatečnými úpravami), který se konal 20. listopadu 2015 v kanadském Torontu a který obsahoval i několik nových skladeb, které předtím nebyly na studiových albech vydány.\n\n"}
{"id": "1235754", "url": "https://cs.wikipedia.org/wiki?curid=1235754", "title": "Live in Toronto", "text": "Live in Toronto\n\nLive in Toronto může být:\n"}
{"id": "1235758", "url": "https://cs.wikipedia.org/wiki?curid=1235758", "title": "Neon Icon", "text": "Neon Icon\n\nNeon Icon je první plnohodnotné studiové album amerického rappera vystupujícího pod pseudonymem Riff Raff. Vydáno bylo v červnu roku 2014 společností Mad Decent. Podílela se na něm řada dalších hudebníků, mezi něž patří například Childish Gambino, Amber Coffman a Slim Thug. Jako producenti na desku přispěli například Larry Fisherman a Diplo.\n\n"}
{"id": "1235768", "url": "https://cs.wikipedia.org/wiki?curid=1235768", "title": "Diskografie Kristíny", "text": "Diskografie Kristíny\n\nDiskografie Kristíny, slovenské zpěvačky, se skládala ze čtyř studiových alb, jedné kompilace, 25 singlů a 17 videoklipů. Nejpopulárnějšími singly jsou „Horehronie“ (Eurovision Song Contest 2010), „V sieti ťa mám”, „Stonka”, „Ta Ne”.\n"}
{"id": "1235769", "url": "https://cs.wikipedia.org/wiki?curid=1235769", "title": "Státní institut ruského jazyka A. S. Puškina", "text": "Státní institut ruského jazyka A. S. Puškina\n\nStátní institut ruského jazyka A. S. Puškina (rusky \"Государственный Институт русского языка им. А.С. Пушкина;\" zkr. \"ГИРЯП\") je ruská státní instituce, nacházející se v Moskvě, zabývající se výukou ruštiny jako cizího jazyka.\n\nTento institut byl založen již v roce 1966. Původně byl avšak součástí Lomonosovovy univerzity v Moskvě. Od roku 1973 je po formální stránce samostatnou institucí. Od roku 1999 má svoji vlastní filologickou fakultu, jež nabízí různě stupně vysokoškolského studia. Studoval lze zde i formou jazykových kurzů.\n\n"}
{"id": "1235776", "url": "https://cs.wikipedia.org/wiki?curid=1235776", "title": "Hraběcí studánka", "text": "Hraběcí studánka\n\nHraběcí studánka nebo také Hraběnčina studánka je studánka, která se nachází nedaleko hráze rybníka Prostřední Karlov na trase naučné stezky Údolím lásky asi 1 km jihovýchodně od obce Božice v okrese Znojmo v Jihomoravském kraji. Studánka leží v nadmořské výšce 200 metrů na katastru obce Šanov jen asi čtyři desítky metrů od hranice chráněného území přírodní památky Horní Karlov.\n\nStudánka je klasicistní stavbou a je obložena pískovcovými kameny. Studánka byla roku 1810 upravena z iniciativy tehdejší majitelky panství Maxmiliány hraběnky Althannové, provdané z Hardeggu. Podle tradovaných zpráv vodu ze zdejšího pramene využívali Napoleonovi vojáci, kteří se v létě roku 1809 pohybovali na jižní Moravě a m. j. se zúčastnili bitvy u Znojma. Název \"Hraběcí studánka\" není historický - poprvé byl použit v informační skládačce \"Studánky Znojemska\", vydané znojemským Okrašlovacím spolkem v roce 2003.\n\nOd roku 2009 vždy na začátku května pořádají šanovští občané Jarní otvírání Hraběcí studánky, které je spojeno s cyklovýletem po přírodní rezervaci Karlov a doprovodným programem pro účastníky. Aktivně se na organizaci této akce podílejí učitelé a žáci šanovské základní školy, kteří ze svých řad volí představitele hlavních postav, účinkujících v představení, odehrávajícího se při otevírání studánky - \"Královníčky\", \"Klíčníka\", \"Vodopanenek\" a \"Strážců studánky\". \n\nOd zastávky \"Božice u Znojma\" na železniční trati Břeclav - Znojmo a nedaleké autobusové zastávky \"Božice, žel. st\". je po trase naučné stezky Údolím lásky studánka vzdálena necelé 2 km. Kolem studánky vede rovněž okružní trasa 20 km dlouhé Muchovy cyklostezky, která spojuje nejzajímavější místa v katastru obce Šanova a jejího blízkého okolí.\n\n\n"}
{"id": "1235777", "url": "https://cs.wikipedia.org/wiki?curid=1235777", "title": "Vladimir Makanin", "text": "Vladimir Makanin\n\nVladimir Semjonovič Makanin (rusky \"Владимир Семёнович Маканин;\" 13. března 1937, Orsk – 1. listopadu 2017) byl ruský matematik a spisovatel. V roce 1993 se stal laureátem prestižní ruské literární ceny Ruský Booker (Русский Букер). \n\nV 60. letech 20. století vystudoval matematickou fakultu Lomonosovy univerzity v Moskvě. \n\n\n\n\n"}
{"id": "1235778", "url": "https://cs.wikipedia.org/wiki?curid=1235778", "title": "Blue &amp; Lonesome", "text": "Blue &amp; Lonesome\n\nBlue & Lonesome je studiové album anglické rockové skupiny The Rolling Stones. Vydáno bylo 2. prosince roku 2016 společností Polydor Records. Jde o první studiové album kapely po více než jedenácti letech: předchozí deska \"A Bigger Bang\" vyšla v září 2005. Album obsahuje celkem dvanáct coververzí bluesových písní z padesátých a šedesátých let. Kromě členů kapely se na albu podílel například kytarista Eric Clapton.\n\n\n\n"}
{"id": "1235784", "url": "https://cs.wikipedia.org/wiki?curid=1235784", "title": "Time Stands Still", "text": "Time Stands Still\n\nTime Stands Still může být:\n\n"}
{"id": "1235785", "url": "https://cs.wikipedia.org/wiki?curid=1235785", "title": "Chyžné", "text": "Chyžné\n\nChyžné je obec na Slovensku v okrese Revúca. Nejhodnotnější památkou v obci je opevněný raně gotický kostel Zvěstování Panně Marii z 2. poloviny 13. století, vyzdobený vzácnými freskami z konce 14. století. V interiéru se nachází i pozdně gotický oltář z dílny Mistra Pavla z Levoče. U kostela stojí dřevěná zvonice z 18. století.\n\n"}
{"id": "1235790", "url": "https://cs.wikipedia.org/wiki?curid=1235790", "title": "Lenka Civade", "text": "Lenka Civade\n\nLenka Civade, též Lenka Horňákova-Civade, rodným jménem Lenka Horňáková (* 1971, Prostějov) je česká spisovatelka, novinářka a malířka, žijící od roku 1998 trvale ve francouzské Provence.\n\nNarodila se v roce 1971 v Prostějově, kde studovala na gymnáziu, poté vystudovala Vysokou školu ekonomickou a několik semestrů na FFUK v Praze. V době studia pracovala jako brigádnice v Belgii, kde se zdokonlovala ve francouzštině a kde též poznala svého budoucího muže, divadelníka Jeana-Louise Civade. Odjela s ním do Paříže, kde po promoci studovala ještě další rok ekonomii v rámci programu Copernic (roč. 94/95). Začala zde také navštěvovat soukromé hodiny kresby a malby a též hodiny anatomie a ateliér s modelem na pařížské École des beaux-arts. Po sňatku s Jeanem-Louisem se stal jejím příbuzným jeho strýc, malíř Roger Civade, který ji podporoval v její celoživotní zálibě v kreslení a malování a stal se jejím učitelem a průvodcem ve světě umění.\n\nV roce 1998 se s manželem přestěhovala do jeho rodné Provence, kde vlastními silami spolu s místními řemeslníky zrekonstruovali v letech 1999–2003 zříceninu zámku St. Quentin ve vesnici Saignon. Jejich záměrem bylo pořádat zde divadelní a taneční workshopy, setkání umělců apod. Kvůli nepochopení místních úředníků pro tuto činnost provozovali s manželem v opravených prostorách penzion (Chambre d'hotes de charme) a umělci za nimi jezdili pouze soukromě. Pak zámeček prodali a přestěhovali se i se svými dvěma dětmi blíž k Avignonu. Od roku 2004 spolupracovala s taneční školou Choréart v Bonnieux a po obdržení diplomu z výtvarného umění na Sorbonně v roce 2009 začala spolupracovat s konzervatoří a baletním souborem Opery v Avignonu. Kromě akvarelů a pastelů provensálské krajiny se námětem jejího výtvarného projevu stala práce s živým modelem a zachycení pohybu při tanci. Uspořádala řadu výstav v České republice i ve Francii (Prostějov, Praha, Plumlov, Bonnieux, Lysice, Toulouse, Slavonice, Paříž, Avignon, Klenová, Písek, Olomouc atd.). Její díla jsou zastoupena v soukromých sbírkách v Austrálii, USA, Německu, Velké Británii, Belgii, Francii a České republice. Píše též fejetony a glosy pro Český rozhlas a příležitostně publikuje články v dvouměsíčníku \"Ateliér.\n\nV roce 2010 vydala v nakladatelství Lidové noviny svúj první román \"Provence jako sen\", ve kterém zachytila nelehké období rekonstrukce zámečku St. Quentin. O rok později ve stejném nakladatelství vydala knihu \"Lanýže\" a v roce 2013 knihu korespondence s přítelkyní, francouzskou spisovatelkou Anne Delaflotte Mehdevi žijící více než 17 let v Praze, pod názvem \"Prioritaire/Priority Praha – Paříž\". V roce 2014 ji vydalo ve francouzštině nakladatelství Non Lieu pod názvem \"Entre Seine et Vltava\". V roce 2015 následovala kniha \"Pohlednice z kavárny\" v nakladatelství Lidové noviny a v roce 2016 vydalo nakladatelství Alma Editeur její román ve francouzštině \"Giboulées de soleil\" (Sluneční přeháňky).\n\nŽije s manželem a dvěma dětmi ve francouzské obci Saint-Saturnin-lès-Apt v regionu Provence-Alpes-Côte d'Azur.\n\n\n\n\n"}
{"id": "1235804", "url": "https://cs.wikipedia.org/wiki?curid=1235804", "title": "Řád tří hvězd", "text": "Řád tří hvězd\n\nŘád tří hvězd (\": Triju Zvaigžņu ordenis\") je nejvyšší lotyšské státní vyznamenání. Uděluje se za mimořádné zásluhy ve společenské, hospodářské, kulturní, vědecké a sportovní oblasti lotyšským občanům i cizincům.\n\nMá podobu bílého maltézského kříže, v jehož středu je umístěn modrý kruh se třemi pěticípými hvězdami, které jsou převzaty ze státního znaku a symbolizují tři historické regiony: Kuronsko, Livonsko a Latgalsko. Na rubové straně se nacházejí nápisy „Per aspera ad astra“ („Přes těžkosti ke hvězdám“) a „Latvijas Republika – 1918.g. 18.novembris“ („Lotyšská republika – 18. listopad 1918“: datum vyhlášení nezávislosti země). Řádová stužka je bleděmodrá se dvěma žlutými pruhy. Autorem návrhu je výtvarník Gustavs Šķilters.\n\nŘád založil roku 1924 prezident Jānis Čakste jako první civilní vyznamenání v zemi, připomínající zásluhy za lotyšskou nezávislost, a uděloval se do roku 1940, kdy bylo Lotyšsko anektováno Sovětským svazem, obnoven byl v roce 1994. Řád má pět stupňů (komandér velkého kříže, velkodůstojník, komandér, důstojník a rytíř) a tři stupně čestných medailí (pozlacená, stříbrná a bronzová) opatřených na rubu nápisem „Par Tēviju“ („Za vlast“). K nejvyšším stupňům patří také řetěz a deseticípá hvězda.\n\nČeskými držiteli řádu jsou lettonisté Radegast Parolek (ve stupni komandér, 1997) a Pavel Štoll (ve stupni důstojník, 2001). Komandérem velkého kříže byl Václav Havel.\n\nV roce 1930 obdržel řád od presidenta Albertse Kviesise český spisovatel Pavel Fink (jeho manželka byla Lotyška, Fink v Lotyšsku opakovaně pobýval a veřejnosti přibližoval život pobaltských zemí). \n\n"}
{"id": "1235807", "url": "https://cs.wikipedia.org/wiki?curid=1235807", "title": "Austroposeidon", "text": "Austroposeidon\n\nAustroposeidon („jižní Poseidon“) byl velký titanosaurní sauropod, který žil před asi 84 až 66 miliony let (stupně kampán - maastricht) na území dnešní Brazílie (stát Sao Paulo). Fosilie dinosaura byly objeveny již roku 1953 v sedimentech souvrství Presidente Prudente paleontologem Llewellynem Ivorem Pricem. Holotyp nese označení MCT 1628-R a je jediným známým exemplářem tohoto druhu. Původní lokalita objevu již byla bohužel ztracena. Dinosaurus byl formálně popsán roku 2016 jako \"A. magnificus\".\n\n\"Austroposeidon\" je v současnosti největším známým brazilským dinosaurem. Protože se dochovaly jen jeho obratle, můžeme jeho velikost pouze odhadnout. Pravděpodobně ale dosahoval délky kolem 25 metrů.\n\n\"Austroposeidon\" patří do kladu Lithostrotia na jeho bazální pozici, jeho blízkými příbuznými byly zřejmě rody \"Mendozasaurus\" a \"Futalognkosaurus\".\n\n\n"}
{"id": "1235809", "url": "https://cs.wikipedia.org/wiki?curid=1235809", "title": "Vojenský hřbitov (Martínkovice)", "text": "Vojenský hřbitov (Martínkovice)\n\nVojenský hřbitov v Martínkovicích (\"Srbský hřbitov\") na Náchodsku se nachází v severozápadní části obce Martínkovice na návrší naproti kostelu svatého Jiří a svatého Martina. Má rozlohu 13 724 m² a je chráněn jako nemovitá Kulturní památka České republiky..\n\nHřbitov vznikl v průběhu 1. světové války v dolní části zajateckého tábora. Byli zde pohřbíváni zajatci, kteří zemřeli na fyzické vyčerpání nebo na skvrnitý tyfus. Internováni zde byli převážně Srbové (2599), Rusové, Italové, několik Poláků, Litevců a Rumunů. Zemřelí rakouští vojáci ze strážních oddílů byli nejdříve pohřbíváni na farním hřbitově, později bylo pro ně zřízeno na vojenském hřbitově zvláštní oddělení. Původně byl hřbitov obehnán ostnatým plotem a hroby byly označeny dřevěnými kříži. Několik hrobů kryly pomníčky se srbským nebo chorvatským nápisem. Po rozpadu křížů byly hroby označeny prostými tabulkami s čísly.\n\nRoku 1917 byl podle návrhu zajatého ruského inženýra na hřbitově vztyčen památník z litého kamene, na jehož stavbě se podíleli sami zajatci. Jedná se o čtyřboký monument s masivním ozdobeným křížem, umístěným na dvouvrstvém kvádru se širším základem. Uprostřed kříže je hlava Ježíše Krista.\n\nNápis na straně s křížem je německý: \"FRIEDE MIT EUCH\" (\"Pokoj s vámi\").\n\nDvouřádkový nápis na protilehlé straně je v azbuce s letopočty 1914 – 1918 a v přepise latinkou: \"MIR SVJEM\" (\"Mír všem\").\n\nDvouřádkový nápis na levé straně je psán německy: \"HIER RUHEN KRIEGSGEFANGENE SERBEN UND RUSSEN\" (\"Zde odpočívají váleční zajatci Srbové a Rusové\").\n\nNa pravé straně je srbský nápis v přepise: \"OVDE POČIVAJU ZAROBLJENICI SRBA I RUSA\" (\"Zde odpočívají zajatci Srbští a Ruští\").\n\nRoku 1927 byly ostatky srbských vojáků exhumovány a převezeny do mauzolea v Jindřichovicích, kde se nacházelo centrální pohřebiště Srbů. Exhumované ostatky Rusů byly v témže roce převezeny do Milovic u Nových Benátek.\n\nV letech 1939 – 1945 bylo na hřbitově v jeho severozápadní části pohřbeno 116 sovětských zajatců ze zajateckého tábora z Broumova, založeného roku 1941. Táborem prošlo přibližně 200 zajatců.\n\nV 70. letech 20. století byly odstraněny náletové dřeviny v areálu a keře na hranici hřbitova. Z vysazených lip se dochovalo jen několik. Povrch hřbitova byl nerovný, na některých místech vyčnívaly kameny s čísly u šachtových hrobů.\n\nRoku 2007 začala obnova památníku z iniciativy srbské firmy za pomoci Obecního úřadu Martínkovice, Ministerstva kultury ČR a velvyslanectví Srbska.\n\nTábor se rozkládal na pozemcích martínkovického klášterního dvora a na pozemcích některých sedláků obce. Byli sem shromažďováni převážně Srbové, Rusové a Italové. Stavba rozlehlého tábora začala v červnu 1915, kolaudace pak byla koncem dubna 1916. Nacházelo se zde 256 baráků - pro strážní oddíl, pro zajaté důstojníky, pro mužstvo, zvláštní baráky pekárny, kuchyně, truhlárny, kovárny, ševcovské a krejčovské dílny, prádelny, lázeň, místnost pro hudební a divadelní produkce, školní místnost, operační místnosti, pitevna a vysvěcený kostelní barák. Voda pro tábor byla odebírána z vodovodu z Broumovských stěn ze tří pramenů, z nichž hlavním zdrojem byl takzvaný \"\"Pramen bojovníků\"\". Vodovod položili táboroví zajatci podél martínkovické silnice až ke křižovatce silnic Broumov - Božanov.\n\nDo konce roku 1915 bylo v táboře internováno 9000 zajatců (Srbů přibližně 8000). Poslední transport do tábora dorazil 24. června 1918. V průběhu existence tábora bylo zde internováno přes 30 000 zajatců.\n\nPo skončení války a po zrušení tábora bylo na jeho místě vybudováno letiště. Roku 1917 zde několik měsíců působil spisovatel Jaromír John.\n\n\n"}
{"id": "1235812", "url": "https://cs.wikipedia.org/wiki?curid=1235812", "title": "Skytalský vrch", "text": "Skytalský vrch\n\nSkytalský vrch je kopec s nadmořskou výškou 552,3 metrů na jihovýchodním okraji Doupovských hor. Nachází se východně od Skytal u Vroutku v okrese Louny.\n\nV pozdní době bronzové se na vrcholu kopce nacházelo hradiště.\n\nKopec má tvar asymetrické kupy, jejíž vrcholovou část tvoří leucitický bazanit, který překrývá kontaktně metamorfované tufy a tufity. Vznikl jako svědecký vrch. Na vrcholu se tedy dochovaly horniny, které byly z okolí odstraněny erozně denudační činností, a vrchol kopce se tedy nachází na úrovni původního reliéfu.\n\nVrch se nachází v Doupovských horách v okrsku Rohozecká vrchovina. Podél jihozápadního a jihovýchodního úpatí však probíhá hranice s Rakovnickou pahorkatinou. V nejzápadnější části úpatí se nachází odpadem částečně zasypaná opuštěná pískovna, v jejíchž stěnách lze pozorovat výchozy eocénní až oligocénní jílovce, a slepence. Podle zrnitosti a stavby místních pískovců se horniny ukládaly v prostředí meandrujících říčních koryt.\n"}
{"id": "1235816", "url": "https://cs.wikipedia.org/wiki?curid=1235816", "title": "Černý vrch (Mostecká pánev)", "text": "Černý vrch (Mostecká pánev)\n\nČerný vrch je návrší s nadmořskou výškou 407 metrů u severozápadního okraje Chomutova na rozhraní Mostecké pánve a Krušných hor. Po jižním úbočí vede železniční trať Chomutov–Vejprty a protéká Podkrušnohorský přivaděč.\n\nVrch v podobě malého strukturního hřbetu je tvořen olivinickým nefelinitem. Vznikl vypreparováním žíly z miocénních sedimentárních hornin. Na lokalitě je možné pozorovat výchoz horniny s kulovým rozpadem. Podle geomorfologického členění Česka se vrch nachází v Mostecké pánvi, podcelku Chomutovsko-teplická pánev a okrsku Březenská pánev. Asi tři sta metrů severně od vrcholu probíhá ve směru jihozápad–severovýchod hranice mezi Mosteckou pánví a Krušnými horami.\n"}
{"id": "1235848", "url": "https://cs.wikipedia.org/wiki?curid=1235848", "title": "Joel Otto", "text": "Joel Otto\n\nJoel Stuart Otto (* 29. října 1961 Elk River, Minnesota) je bývalý americký hokejista.\n\nHrál na střední škole za Roseau Rams a na vysoké za Bemidji State Beavers. Neprošel draftem a jako volného hráče ho roku 1984 angažovali Calgary Flames, kteří ho poslali rozehrát na farmu do Moncton Golden Flames a 23. listopadu 1984 Otto debutoval v National Hockey League. S Calgary vyhrál Stanley Cup v roce 1989, vynikl jako dobře bránící střední útočník s velkou úspěšností na vhazování, v letech 1993 a 1995 byl nominován na Frank J. Selke Trophy. V roce 1995 přestoupil do Philadelphia Flyers, kde si zahrál finále Stanley Cupu 1997 a v roce 1998 ukončil kariéru. Celkem odehrál v NHL čtrnáct sezón a 943 zápasů, v nichž zaznamenal 195 branek a 313 asistencí.\n\nS americkou hokejovou reprezentací se zúčastnil mistrovství světa v ledním hokeji 1985 (4. místo) a mistrovství světa v ledním hokeji 1990 (5. místo), olympijských her 1998 (6. místo), Kanadského poháru 1987 (5. místo), Kanadského poháru 1991 (2. místo) a byl v týmu USA, který vyhrál Světový pohár v ledním hokeji 1996.\n\nOd roku 2006 působí jako asistent trenéra v klubu Calgary Hitmen, s nímž roku 2010 vyhrál Ed Chynoweth Cup.\n\n"}
{"id": "1235850", "url": "https://cs.wikipedia.org/wiki?curid=1235850", "title": "Tkací stroj na dvojplyše", "text": "Tkací stroj na dvojplyše\n\nTkací stroj na dvojplyše (angl.: \"face-to-face weaving machine\", něm.: \"Doppelplüschwebmaschine\") je zařízení k výrobě dvou osnovních plyšových (nebo \"sametových\") tkanin nad sebou. \n\nDvojplyše se vyrábějí podobně jako tkaniny z prutového stroje s použitím na koberce nebo na nábytkové potahy. Dvojplyšový stroj je mnohonásobně výkonnější než stroj prutový, oproti kterému však má nevýhody v tom, že se na něm nedají vyrábět ani plyše z taženými (neřezanými) smyčkami (epingl) ani tkaniny se střídavou výškou vlasu (\"frizé\"). \n\nNa začátku 21. století jsou ve světě známé jen dvojplyšové stroje pocházející z Belgie. Údaje ani o rozsahu výroby ani o cenách nejsou publikovány. \n\n(viz \"nákres vpravo\") Na bidle jsou za paprskem \"(2)\" umístěna dvě prošlupní ústrojí \"(3a a 3b),\" kde mezerami mezi nitěmi základních osnov \"(1)\" procházejí jehlové (na starších strojích člunkové) zanašeče útku. Oběma vznikajícími tkaninami se provlékají nitě vlasové osnovy (\"zakreslené červeně\"), spoj se pak před navíjením hotového zboží na stroji rozřezává speciálním nožem \"(4)\" a na povrchu obou tkanin se tvoří souvislá vrstva ze špiček vlasů.\n\nU nevzorovaných tkanin se všechny osnovy předkládají ke tkaní na válech a procházejí listy tkacího brda \"(5).\" Vzorované plyše se zhotovují zpravidla s pomocí žakárového ústrojí. V tom případě jsou vlasové niti vedeny z jednotlivých cívek přes zvláštní nitěnky k paprsku. \n\nModerní stroje jsou konstruovány pro prohoz útku jednou, dvěma nebo třemi tuhými jehlami.\n"}
{"id": "1235851", "url": "https://cs.wikipedia.org/wiki?curid=1235851", "title": "Hells Angels", "text": "Hells Angels\n\nHells Angels je klub motorkářů a rockerů, který je rozšířen v mnoha zemích. Jeho členové často jezdí na motocyklech značky Harley-Davidson.\n\nSeznam zemí, ve kterých již byly založeny kluby Hells Angels (tzv. \"charters\"), obsahuje 55 položek. Mezi nimi jsou Česká republika (pod jménem Bohemia), Slovensko a také Rusko, Ukrajina a Polsko. Tento seznam vede organizace \"Hells Angels Motorcycle Club World\" na své internetové stránce. \"Charters\" v České republice jsou Praha (založena v roce 2000), Nomads (2000), Ostrava (2006) a Zlín (2016). Na Slovensku to jsou Nové Zámky (2013) a Bratislava (2014).\n\nDějiny Hells Angels začaly 17. března 1948. Založila je rodina Bishopů, což byli váleční přistěhovalci do města Fontana v Kalifornii v USA. K novému klubu se přidali členové jiných motorkářských klubů, mj. klubu \"Pissed Off Bastards of Bloomington\".\n\nK získání členství v Hells Angels musí mít kandidát platný řidičský průkaz a vlastnit motocykl s obsahem nad 750 cm³. Kromě toho musí mít vhodné osobní vlastnosti. Říká se, že kluby zamítají uchazeče, kteří prokazatelně obtěžovali děti a osoby, které předtím někdy podaly žádost o místo u policie nebo u vězeňské stráže. Aby se uchazeč stal plným členem, musí být zvolen dosavadními členy jednomyslně.\n"}
{"id": "1235862", "url": "https://cs.wikipedia.org/wiki?curid=1235862", "title": "Seznam dílů seriálu Rodinka na kousky", "text": "Seznam dílů seriálu Rodinka na kousky\n\nToto je seznam dílů seriálu \"Rodinka na kousky\". Americký sitcom \"Rodinka na kousky\" měl premiéru na stanici CBS.\n\n<onlyinclude></onlyinclude>\n\n"}
{"id": "1235868", "url": "https://cs.wikipedia.org/wiki?curid=1235868", "title": "Blanka z Anjou (1269)", "text": "Blanka z Anjou (1269)\n\nBlanka z Anjou ( \"Blanche d'Anjou\" , 1250 – 1269) byla paní z Béthune.\n\nBlanka byla jednou z dcer Karla z Anjou a jeho první manželky Beatrix, dcery provensálského hraběte Ramona Berenguera V. Zřejmě v polovině šededesátých let 13. století byla provdána za Roberta, nejstaršího syna a dědice flanderského hraběte Víta z Dampierre, který se aktivně podílel na tchánově italské výpravě. Manželství nemělo dlouhého trvání. Blanka zemřela při porodu a byla pohřbena v cisterciáckém klášteře Flines. Syna Karla údajně otrávila macecha Jolanda Burgundská.\n"}
{"id": "1235870", "url": "https://cs.wikipedia.org/wiki?curid=1235870", "title": "Vilém starší Popel z Lobkowicz", "text": "Vilém starší Popel z Lobkowicz\n\nVilém starší Popel z Lobkowicz na Horšovském Týně (1567 – 1626 Zbiroh) byl český šlechtic, příslušník tachovské větve šlechtického rodu Lobkoviců. Zastával vysoké úřady, byl jedním ze stavovských direktorů a nejvyšším hofmistrem.\n\nNarodil se v roce 1567 jako syn Jana IV. Popela z Lobkowicz (1510–1570) a jeho třetí manželky Alžběty z Roggendorfu (1519–1587). Jeho nevlastním bratrem byl Kryštof starší Popel z Lobkowicz, zvaný Tlustý.\n\nVilém starší nezapadal do běžného vzorce Lobkoviců, protože nezískal žádné významné vzdělání, neabsolvoval v mládí kavalírskou cestu a především byl protestant.\n\nZpočátku se stal hejtmanem plzeňského kraje, posléze litoměřického kraje, později působil na dvoře arcivévody Maxmiliána II. Habsburského. V roce 1618 se postavil na stranu vzbouřených českých stavů, osobně vyhazoval z okna Jaroslava Bořitu z Martinic během třetí pražské defenestrace. Aktivně se zúčastnil českého stavovské povstání, byl zvolen jedním z třiceti direktorů a za vlády Fridricha Falckého zastával úřad nejvyššího hofmistra (1618–1619). Přestože byl protestant, postavil se proti ničení výzdoby katedrály sv. Víta kalvíny a zachránil některé cennosti z chrámu.\n\nPo Bílé hoře byl odsouzen k trestu smrti, ale na přímluvu svých příbuzných Zdeňka Vojtěcha Popela z Lobkowicz, Matouše Děpolta Popela z Lobkowicz a dalších vlivných šlechticů mu byl trest změněn na žalář a ztrátu majetku. Byl uvězněn na Pražském hradě, později na Zbirohu, kde také v roce 1626 zemřel. Zbirožské vězení ovšem mělo spíše charakter domácího vězení, měl dokonce k dispozici svého sluhu.\n\nVlastnil Horšovský Týn, kde renesančně přestavěl tamní zámek, dále pak Čečovice a Miřkov.\n\nDvakrát se oženil. Poprvé 5. listopadu 1589 (svatební smlouva) s \"Evou ze Švamberka\". Podruhé se oženil kolem roku 1600 se \"Sibylou z Valdštejna\".\n\nDěti z prvního manželství jsou anonymní. Jedno bylo pokřtěno 10. prosince 1591, druhé se narodilo v roce 1592.\n\nZ druhého manželství se narodily děti:\n\n"}
{"id": "1235873", "url": "https://cs.wikipedia.org/wiki?curid=1235873", "title": "Chicago Fire (seriál)", "text": "Chicago Fire (seriál)\n\nChicago Fire je americký televizní seriál, vysílaný stanicí NBC od 10. října 2012. Tvůrci seriálu jsou Michael Brandt a Derek Haas. Seriál sleduje životy hasičů a paramediků z hasičského oddělení v Chicagu. Dne 11. října 2016 měla premiéru pátá řada seriálu.\n\nV březnu 2013 stanice oznámila plány na spin-off, ve kterém by se sledoval život policejního oddělení v Chicagu. Tento seriál měl premiéru 8. ledna 2014 pod názvem \"Chicago P.D.\" V květnu 2015 byl objednán další spin-off, seriál z prostředí nemocnice \"Chicago Med\", který měl premiéru 17. listopadu 2015. 1. března 2017 měl premiéru první díl třetího spin-offu s názvem \"Chicago Justice\". Avšak ten byl po první řadě zrušen. Dne 10. května 2017 stanice objednala šestou řadu seriálu, která měla premiéru 28. září 2017.\n\n9. května 2018 bylo oznámeno, že seriál získal sedmou řadu. Ta měla premiéru dne 26. září 2018. Dne 26. února 2019 byla stanicí NBC objednána osmá řada, která měla premiéru dne 25. září 2019.\n\nSeriál sleduje životy hasičů a zdravotnických záchranářů z hasičského oddělení v Chicagu. Po smrti hasiče Andrewa Dardena se skupina spolupracovníků rozdělí, protože Matthew Casey (Jesse Spencer) a Kelly Severide (Taylor Kinney) se navzájem viní za smrt jejich dlouholetého kamaráda a kolegy. Severide se cítí ještě hůře poté, co se dozví, že ho za smrt viní také Dardenova manželka. I přesto se hasiči znovu spojí poté, co málem umře hasič Christopher Herrmann (David Eigenberg).\n\nNa stanici přichází nováček Peter Mills (Charlie Barnett), který následuje kroky svého mrtvého otce i přesto, že se to jeho matce zrovna dvakrát nelíbí. Pod taktovkou velitele Wallace Bodena (Eamonn Walker) čelí hasičská jednotka každý den různým nebezpečím.\n\n\n\nSeriál vysílá ve Spojených státech stanice NBC. Posledních pět epizod je vždy dostupných na Hulu. 4. série je dostupná na internetové stránce NBC.com nebo na aplikaci stanice NBC app. Všechny epizody jsou dostupné ke stažení na iTunes, Amazon Instant Video a Vudu. V České republice seriál vysílá stanice TV Barrandov.\n\nK pilotní epizodě napsali scénář tvůrci seriálu Michael Brandt a Derek Haas, natočena byla v Chicagu. Televizní stanice seriál objednala v květnu roku 2012 a poté, co obdržela scénář, vybrala seriál do svého vysílacího období.\n\nV březnu 2013 stanice oznámila plány na spin-off seriálu, ve kterém by se sledoval život policejního oddělení v Chicagu. Seriál byl produkován Dickem Wolfem a Derek Haas, Michael Brandt a Matt Olmstead se na projektu podíleli jako výkonní producenti. Seriál měl premiéru 8. ledna 2014 pod názvem \"Chicago P.D.\" Hlavní role v seriálu hrají Jason Beghe, Jon Seda, Sophia Bush, Jesse Lee Soffer, Patrick Flueger, Elias Koteas, Marina Squerciati, LaRoyce Hawkins a Archie Kao.\n\nV únoru 2015 byly oznámeny plány na další spin-off, tentokrát z prostředí nemocnice, s názvem \"Chicago Med\". Dne 1. května 2015 byl seriál objednán. Hlavní role v seriálu hrají Oliver Platt, S. Epatha Merkerson, Nick Gehlfuss, Yaya DaCosta, Torrey DeVitto, Rachel DiPillo, Marlyne Barrett, Colin Donnell a Brian Tee.\n"}
{"id": "1235875", "url": "https://cs.wikipedia.org/wiki?curid=1235875", "title": "Kačice (Polsko)", "text": "Kačice (Polsko)\n\nKačice ( Kaczyce, \"Katschitz\") jsou vesnice v jižním Polsku ve Slezském vojvodství v okrese Těšín v gmině Žibřidovice. Leží na území Těšínského Slezska přímo u českých hranic – na západě sousedí s Rájem, městskou částí Karviné. Skládá se ze tří částí: severních \"Dolních Kačic\" (neboli \"Podsviňošova\"), centrálních \"Horních Kačic\" a jihozápadního \"Otrubkova\". Podle sčítání lidu v roce 2011 zde žilo 3 173 obyvatel, rozloha obce činí 9,27 km².\n\nNázev Kačice je patronymického původu, odvozený od jména rodiny Kačových, pravděpodobných zakladatelů vesnice. První zmínka o ní pochází z roku 1332. Pozdějšími majiteli obce byli v 18. a 19. století Spensové z Boodenu a od poloviny 19. století do konce druhé světové války Larischové. Po rozdělení Těšínska v roce 1920 byly Kačice rozhodnutím Konference velvyslanců připojeny k Polsku a tím odtrženy od nejbližšího městského střediska – Fryštátu.\n\nHlavní památkou je dřevěný kostel Povýšení svatého Kříže z roku 1620 postavený původně v Ruptawě, čtvrti Jastrzębie-Zdroje a přenesený do Kačic v letech 1971–1972.\n\nÚzemí Kačic je geomorfologicky součástí Ostravské pánve a přímo navazuje na ostravsko-karvinský uhelný revír. Pokusné vrty zde probíhaly od začátku 20. století, k zahájení výstavby dolu však došlo až na konci 70. let. Černouhelný \"Důl Morcinek\" byl uveden do provozu v roce 1986. Od začátku se však potýkal s ekonomickými potížemi a po desíti letech, v roce 1997, byla konstatována jeho trvala ztrátovost. Mezi lety 1998 až 2001 proběhla likvidace dolu. V současnosti bývá likvidace považována za neuváženou, čehož důkazem má být zájem o vydobytí uhelných zásob dolu Morcinek z české strany, konkrétně z dolu ČSM.\n\nV Kačicích se nachází železniční zastávka na trati Těšín – Žibřidovice. Do vesnice dojíždějí autobusy linky č. 32 těšínské MHD, u hranic obce se také nachází konečná linky č. 514 MHD Karviná.\n\n"}
{"id": "1235878", "url": "https://cs.wikipedia.org/wiki?curid=1235878", "title": "Královská filharmonie Stockholm", "text": "Královská filharmonie Stockholm\n\nKrálovská filharmonie Stockholm (švédsky: \"Kungliga Filharmonikerna\" nebo také \"Kungliga Filharmoniska Orkestern\") je švédský orchestr se sídlem ve Stockholmu.\n\nOrchestr byl založen v roce 1902 pod názvem Stockholmská koncertní společnost (\"Stockholms Konsertföreningens orkester\"). Trvalým uskupením se společnost stala až v roce 1914. Od roku 1926 sídlí orchestr ve Stockholmské koncertní síni (\"Konserthuset\"). Počínaje rokem 1937 využíval filharmonii jako svůj vysílací orchestr \"Radiotjänst\" (dnes švédský rozhlas). V roce 1957 byl ansámbl přejmenován na Stockholmský filharmonický orchestr (\"Stockholms Filharmoniska Orkester\"). V roce 1992 získalo uskupení dnešní jméno, včetně patronace od švédské královské rodiny.\n\nOrchestr každoročně účinkuje na předávání Nobelových cen a předávání Polar Music Prize. Filharmonie navíc ve Stockholmu pravidelně pořádá dva výroční festivaly.\n\n\n"}
{"id": "1235879", "url": "https://cs.wikipedia.org/wiki?curid=1235879", "title": "Monte Amiata", "text": "Monte Amiata\n\nMonte Amiata je vulkanický horský masiv na jihovýchodě Toskánska, v Itálii. Leží v provinciích Grosseto a Siena. Monte Amiata je součástí Toskánských Antiapenin a je nejvyšším vrcholem Antiapenin.\n\nMonte Amiata leží na regionálních hranicích Toskánska, v blízkosti Lazia a Umbrie. Jihozápadně leží pobřežní oblast Maremma, severozápadně pohoří Colline Metallifere, severně údolí Val d'Orcia, severozápadně Trasimenské jezero a jižně vrchovina Monti Volsini a Bolsenské jezero.\n\nMonte Amiata je trachytový vulkán z období třetihor. Období hlavních erupcí vulkanického masivu se odhaduje na dobu před 300 000 a před 200 000 lety.\n"}
{"id": "1235883", "url": "https://cs.wikipedia.org/wiki?curid=1235883", "title": "Kaj Leo í Bartalsstovu", "text": "Kaj Leo í Bartalsstovu\n\nKaj Leo í Bartalsstovu (* 23. června 1991) je faerský fotbalový záložník a reprezentant, od roku 2016 působí v islandském klubu Fimleikafélag Hafnarfjarðar. \n\n\nNastupoval za faerskou fotbalovou reprezentaci do 21 let.\n\nV A-mužstvu Faerských ostrovů debutoval 21. 2. 2013 v přátelském utkání v Bangkoku proti reprezentaci Thajska (prohra 0:2).\n\n"}
{"id": "1235888", "url": "https://cs.wikipedia.org/wiki?curid=1235888", "title": "Klæmint Olsen", "text": "Klæmint Olsen\n\nKlæmint Andrasson Olsen (* 17. července 1990) je faerský fotbalový útočník a reprezentant, hráč faerského klubu NSÍ Runavík. \n\n\nNastupoval za faerské mládežnické fotbalové reprezentace U17, U19 a U21.\n\nV A-mužstvu Faerských ostrovů debutoval 7. 9. 2012 v kvalifikačním utkání v Hannoveru proti reprezentaci Německa (prohra 0:3).\n\n"}
{"id": "1235896", "url": "https://cs.wikipedia.org/wiki?curid=1235896", "title": "Hlaváč (Gobius)", "text": "Hlaváč (Gobius)\n\nHlaváč (\"Gobius\") je rod ryb z čeledi hlaváčovitých. Je rozšířen ve sladkých, brakických a mořských vodách Evropy, Asie a Afriky.\n\n\n"}
{"id": "1235897", "url": "https://cs.wikipedia.org/wiki?curid=1235897", "title": "Karel Emanuel Savojsko-Carignanský", "text": "Karel Emanuel Savojsko-Carignanský\n\nKarel Emanuel Savojsko-Carignanský (24. října 1770 - 16. srpna 1800) byl savojským princem a pozdějším princem z Carignana v letech 1780 až 1800, a dědečkem Viktora Emanuela II., prvního krále sjednocené Itálie.\n\nNarodil se jako syn Viktora Amadea II. Carignanského a Josefíny Lotrinské, a pátou generací potomků Tomáše Františka Savojského, zakladatele carignanské větve rodu savojských.\n\n24. října 1797 se v Turíně oženil s Marií Kristýnou Saskou, dcerou Karla Saského, kuronského vévody, který byl synem Augusta III. Polského. Karel Emanuel s Marií Kristýnou spolu měli dvě děti.\n\nKarel Emanuel zemřel po tříletém manželství ve francouzském vězení. Bojoval proti Francouzům ve válce první koalice, ale po abdikaci Karla Emanuela IV. Sardinského byl uzavřen mír s republikány. Brzy poté se stal podezřelým a byl uvězněn v Citadele v Turíně. Odtud byl převezen do Dijonu a posléze do Chaillotu v Paříži, kde zemřel. Pohřben byl v bazilice Superga.\n\n"}
{"id": "1235908", "url": "https://cs.wikipedia.org/wiki?curid=1235908", "title": "ABA Air", "text": "ABA Air\n\nABA Air byla česká letecká společnost. Mezi lety 1996 a 2005 zajišťovala letecké taxi a přepravu nákladu. Měla základnu na Ryzyňském letišti v Praze.\n\nSpolečnost byla založena 20. března 1996 společnostmi ABA a Delta System-Air, generálním ředitelem se stal Daniel Tuček a provozním ředitelem Ing. Vladimír Muras. Provoz byl zahájen s turbovrtulovým letounem Beech C-90A King Air. Postupně přibyly do flotily 2 Lety L-410, 1 Piper Seneca a vrtulník Eurocopter AS-355. V roce 1998 vyhrála tendr na přepravu expresní pošty UPS z Kolína nad Rýnem do Prahy. Za tímto účelem si pořídila dva nákladní Fokkery F-27-500CRF. V roce 1998 zařadila do flotily další turbovrtulový obchodní letoun, tentokrát business jet kategorie – Beech C350 Super King Air. V roce 1999 se stal novým generálním ředitelem společnosti Martin Orlita, Daniel Tuček byl jmenován předsedou představenstva.\n\nV roce 2003 společnost prodala letoun Beech C-90A King Air, rok později zakoupila první proudový business jet, Embraer 135 Legacy. Ve stejném roce se společnosti nepodařilo vyhrát novou soutěž na dopravu pošty UPS (zvítězila německá společnost WDL, která nabídla nižší cenu) a musela prodat oba Fokkery 27, pro které neměla najednou uplatnění.\n\nV roce 2005 ABA Air ukončila činnost a na jejích základech vznikla společnost ABS Jets.\n\nZa celou dobu svého působení společnost vlastnila celkem 9 kusů letounů 7 různých typů:\n\n"}
{"id": "1235919", "url": "https://cs.wikipedia.org/wiki?curid=1235919", "title": "Seznam vrcholů v Podbeskydské pahorkatině", "text": "Seznam vrcholů v Podbeskydské pahorkatině\n\nSeznam vrcholů v Podbeskydské pahorkatině obsahuje pojmenované podbeskydské vrcholy s nadmořskou výškou nad 600 m a dále všechny vrcholy s prominencí (relativní výškou) nad 100 m. Seznam je založen na údajích dostupných na stránkách Mapy.cz. Jako hranice pohoří byla uvažována hranice stejnojmenného geomorfologického celku.\n\nSeznam vrcholů podle výšky obsahuje všechny pojmenované vrcholy s nadmořskou výškou nad 600 m. Celkem jich je 15, z toho 1 s výškou nad 900 m a 4 s výškou nad 800 m. Nejvyšší z nich se nacházejí v okrsku Ondřejník. Nejvyšší horou je Skalka s nadmořskou výškou 964 m.\n\nSeznam vrcholů podle prominence obsahuje všechny podbeskydské vrcholy s prominencí (relativní výškou) nad 100 m bez ohledu na nadmořskou výšku. Celkem jich je 18. Nejprominentnějším vrcholem je Skalka (482 m), která je zároveň vrcholem nejvyšším.\n\n"}
{"id": "1235920", "url": "https://cs.wikipedia.org/wiki?curid=1235920", "title": "Pohvizdov", "text": "Pohvizdov\n\nPohvizdov ( Pogwizdów, \"Pogwisdau\") je vesnice v jižním Polsku ve Slezském vojvodství v okrese Těšín v gmině Hažlach. Leží na území Těšínského Slezska na řece Olši přímo u českých hranic – na západě sousedí s Loukami, městskou částí Karviné. Podle sčítání lidu v roce 2011 zde žilo 3 695 obyvatel, rozloha obce činí 4,72 km².\n\nPrvní zmínka o Pohvizdově pochází z roku 1447. V 18. století tehdejší majitelé Spensové z Boodenu prodali vesnici Těšínské komoře. Po rozdělení Těšínska v roce 1920 byl Pohvizdov rozhodnutím Konference velvyslanců připojen k Polsku. Místní památkou je klasicistní katolický kostel sv. Jana Nepomuckého z roku 1817.\n\nV 80. letech 20. století vzniklo v severní části Pohvizdova panelové sídliště pro zaměstnance černouhelného dolu \"Morcinek\" v Kačicích a továrny na barvy a laky \"Polifarb\" v Těšíně-Marklovicích. V roce 2010 sídliště obývaly 1 362 osoby, tedy 38,4 % obyvatelstva celé obce.\n\nV současnosti plní Pohvizdov roli severního předměstí Polského Těšína. Počet obyvatel stoupá následkem suburbanizace. Dojíždějí sem linky č. 30 a 32 těšínské MHD. V 80. a 90. letech se dokonce uvažovalo o připojení obce k městu.\n\nProbíhá tudy železniční trať Těšín–Žibřidovice, železniční zastávka se nachází mezi starým centrem vesnice a sídlištěm.\n"}
{"id": "1235922", "url": "https://cs.wikipedia.org/wiki?curid=1235922", "title": "Tereza Kunhuta Sobieská", "text": "Tereza Kunhuta Sobieská\n\nTereza Kunhuta Sobieská ( \"Teresa Kunegunda Sobieska\", \"Kurfürstin Therese Kunigunde\", 4. března 1676 – 10. března 1730) byla polskou princeznou a bavorskou kurfiřtkou. V letech 1704–1705 vládla jako regentka ve Falckém kurfiřtství.\n\nNarodila se jako dcera polského krále Jana III. a Marie Kazimíry d’Arquien. Dne 2. ledna 1695 se provdala za Maxmiliána II. Emanuela. Svému muži porodila deset potomků, včetně císaře Svaté říše římské Karla VII. a Klemense Augusta Bavorského, arcibiskupa-kurfiřta kolínského.\n\nV letech 1704–1705, po přesídlení bavorského dvora do Španělského Nizozemí po porážce v bitvě u Höchstädtu, měla zřejmě na starosti vládu ve Falckém kurfiřtství jako falcká princezna regentka. Nicméně, když odjela navštívit svou matku, armáda jí nedovolila, aby se vrátila. Proto strávila deset let v exilu a vrátila se až v roce 1715.\n\nPohřbena byla v Theatinském kostele v Mnichově.\n\n"}
{"id": "1235923", "url": "https://cs.wikipedia.org/wiki?curid=1235923", "title": "Březůvka", "text": "Březůvka\n\nBřezůvka ( Brzezówka) je vesnice v jižním Polsku ve Slezském vojvodství v okrese Těšín v gmině Hažlach. Leží na území Těšínského Slezska na řece Schodnici. Podle sčítání lidu v roce 2011 zde žily 662 osoby, rozloha obce činí 4,6 km².\n\nJedná se o malou zemědělskou vesnici s rozptýlenou zástavbou. Probíhá tudy okresní silnice z Hažlachu do Pohvizdova. Do zástavky \"Brzezówka OSP\" (\"Březůvka zbrojnice\") dojíždějí vybrané spoje linky č. 30 těšínské MHD.\n"}
{"id": "1235925", "url": "https://cs.wikipedia.org/wiki?curid=1235925", "title": "Lomnický potok (přítok Svatavy)", "text": "Lomnický potok (přítok Svatavy)\n\nLomnický potok je levostranným přítokem Svatavy v okrese Sokolov v Karlovarském kraji. Délka toku měří 9,5 km.\nPlocha povodí činí 16,9 km².\n\nPotok pramení v Krušných horách, přibližně 1,5 km severovýchodně od malé vesnice Háj, části obce Jindřichovice. Jeho pramen se nachází na jižním svahu Vysoké jedle (735 m) v nadmořské výšce okolo 710 m. Od pramene teče potok jihovýchodním směrem k Horním Nivám, kde protéká několika menšími rybníky. Pokračuje k Dolním Nivám, nedaleko levého břehu roste mohutný památný strom Jirákova lípa. Směr toku se mění na jižní, v zatrubněném úseku pod podkrušnohorskou výsypkou směřuje do obce Lomnice. Středem obce teče k jejímu jižnímu okraji. To již opouští Krušné hory, přitéká do Sokolovské pánve a pokračuje do městyse Svatava. Zde se nedaleko kostela Neposkvrněného početí Panny Marie vlévá zleva do Svatavy na jejím 1,5 říčním kilometru.\n"}
{"id": "1235927", "url": "https://cs.wikipedia.org/wiki?curid=1235927", "title": "Kraví potok (přítok Černé)", "text": "Kraví potok (přítok Černé)\n\nKraví potok je pravostranným přítokem Černé v okrese Karlovy Vary v Karlovarském kraji. Délka toku měří 2,6 km.\n\nPotok pramení v Krušných horách při jižní hranici přírodní parku Zlatý kopec přibližně 2 km jižně od česko-saské hranice. Jeho pramen se nachází v horském sedle mezi Tetřeví horou (1005 m) a Tokaništěm (971 m). Zalesněnou krajinou teče potok západním, později jihozápadním směrem. Zprava přibírá dva bezejmenné potoky a přitéká do území, které bylo v minulosti významnou hornickou oblastí.\nZde se v dřívějších dobách těžily rudy stříbra, kobaltu, bizmutu a niklu, později rudy uranu.\n\nV místech kdysi významné, avšak zaniklé hornické obce Háje, se zprava vlévá do Černé na jejím 7 říčním kilometru.\n"}
{"id": "1235932", "url": "https://cs.wikipedia.org/wiki?curid=1235932", "title": "Kronika parská", "text": "Kronika parská\n\nKronika parská nebo Parský mramor (lat. \"Marmor Parium\", zkr. Mar. Par.) jsou řecké letopisy pokrývající období od roku 1582 př. n. l. do roku 299 př. n. l., které byly zapsané neznámým historikem na mramorovou stélu, jež byla nalezena na ostrově Paros. Jde o důležitý pramen pro chronologii a studium starověké řecké literatury. Po objevu byly nalezené fragmenty prodány ve Smyrně do sbírky hraběte z Arundelu, kde je rozluštil John Selden, který je vydal v souboru tzv. arundelských mramorů (\"Marmora Arundelliana\", Londýn 1628-9).\n\nNeznámý autor datoval události jednak negativně k roku zapsání (264/3 př. n. l.) a jednak podle vlády athénských archontů (eponymos). Kronika začíná vládou mytického krále Kekropa a končí 299/8 př. n. l. Autor upřednostňoval význam Athén a naopak upozaďoval vše, co této koncepci odporovalo. Trojská válka je v kronice datovaná lety 1217 – 1208 př. n. l. Je zde také poprvé jmenován zakladatel klasického řeckého dramatu Thespis.\n\nZachované fragmenty stély, přivezené do Londýna v roce 1627 a prezentované na oxfordské univerzitě v roce 1667, jsou uloženy v Ashmoleově muzeu v Oxfordu. Menší fragment stély se záznamy z let 336/5 – 299/8 př. n. l., který byl objeven v roce 1897, je v archeologickém muzeu v Parikii, hlavním městě ostrova Paros.\n"}
{"id": "1235934", "url": "https://cs.wikipedia.org/wiki?curid=1235934", "title": "Pierre Restany", "text": "Pierre Restany\n\nPierre Restany (24. června 1930, Amélie-les-Bains-Palalda, Pyrénées-Orientales – 29. května 2003, Paříž) byl mezinárodně uznávaný francouzský výtvarný kritik a filosof.\nDětství prožil v Casablance, kde jeho otec podnikal. Do Francie se vrátil roku 1949 a absolvoval lyceum Henri IV. Studoval dějiny umění a estetiku na univerzitách ve Francii, Itálii a Irsku a obdržel titul bakaláře umění. Ve svých prvních recenzích, zejména pro revui \"Cimaise\", se kterou spolupracoval od roku 1952, hájil mimo jiné malíře Jeana Fautriera. Od roku 1956 se přátelil s Yvesem Kleinem a podporoval ho v jeho experimentech.\n\nRazil pojem \"Nový realismus (Nouveau réalisme)\", který znamenal novou definicí humanismu tváří v tvář průmyslové expanzi a deklaroval také nový přístup k vnímání reality. Reagoval zejména na americký abstraktní expresionismus a evropskou lyrickou abstrakci. V roce 1960 založil v Paříži a Miláně skupinu \"Nouveaux réalistes\", jejímiž členy se stali Arman, François Dufrêne, Raymond Hains (opustil skupinu krátce po založení), Martial Raysse, Daniel Spoerri, Jean Tinguely, Jacques Villeglé. Později se připojili také César, Mimmo Rotella, Niki de Saint Phalle, Gérard Deschamps a Christo.\n\nV letech 1960-1963 uspořádal kolem dvaceti skupinových výstav. Od roku 1963 působil v časopisu o umění a architektuře \"Domus\" a žil a pracoval střídavě v Paříži a Miláně. Od roku 1968 vydával čtvrtletník \"Ars\". Byl celkem čtyřikrát ženatý. V letech 1961 - 1967 \"Galerie J\", vedená jeho druhou ženou Jeannine de Goldschmidt-Rothschild, vystavovala mezinárodní umění (Cy Twombly) a její výstavy ovlivnily tvorbu amerických umělců (Jasper Johns, Robert Rauschenberg).\n\nNa počátku 70. let se zajímal o \"sociologické umění\" v pojetí skupiny \"Sociological Art Collective\". Po setkání s Dani Karavan na Benátském bienále roku 1976 se zabýval funkcí umění ve městě. V prví polovině roku 1978 publikoval sérii článků v časopise Domus o historii deviantní funkce v současném umění od futurismu a dada po konceptuální umění. Během cestě do Amazonie v létě téhož roku prožil emocionální šok a začal se zabývat novou definicí vztahu přírody a kultury.\n\nV letech 1984-85 se na pozvání Maria Grazia Mazzocchi podílel na založení milánské \"Akademie Domus\", postgraduálního výzkumného ústavu módy a designu a stal se ředitelem italského časopisu \"D´Ars\". Byl členem organizačního výboru olympiády umění, uměleckého programu spojeného s olympijskými hrami v Seoulu, který vybral v letech 1987-1988 celkem 200 uměleckých děl pro stálou expozici v Olympijském parku.\n\nRoku 1999 se stal presidentem \"Site de création contemporaine du Palais de Tokyo\" v Paříži, určeného podpoře nově se rodící umělecké tvorby. V roce 2001 uspořádal v New Yorku výstavu s názvem \"Politická ekologie\" a v následujícím roce se podílel na výstavě \"Paris: capital of the arts 1900-1968\" v Londýně (Royal Academy, kurátorka Sarah Wilson). Zemřel během příprav na otevření francouzského kulturního centra v Miláně.\nPierre Restany se poprvé zastavil v Československu cestou z mezinárodního kongresu kritiků umění AICA v Polsku roku 1960. Během pobytu v Praze navštívil některé ateliéry a publikoval pak články o českém moderním umění v časopisech \"Cimaise\" a \"Kunstwerk\". Udržoval kontakty s českými umělci a svými kritickými články ovlivnil i výběr československých umělců pro Bienále v Paříži roku 1965, které znamenalo mezinárodní úspěch. Tři z nich byli oceněni (Aleš Veselý, Cena kritiky, Alena Kučerová, cena za grafiku, Bedřich Dlouhý, Cena poroty). Restany přispíval až do roku 1969 články do časopisů Výtvarné umění a Výtvarná práce. V 80. letech navštívil Aleše Veselého ve Středoklukách a vybral sochu \"Testimony\" pro sochařský park, zřízený v Seoulu při příležitosti Olympijských her 1988.\n\n\nČlánek byl přeložen z francouzské, italské a anglické Wikipedie a dalších citovaných zdrojů.\n"}
{"id": "1235935", "url": "https://cs.wikipedia.org/wiki?curid=1235935", "title": "Fróði Benjaminsen", "text": "Fróði Benjaminsen\n\nFróði Benjaminsen (přepisem Fródi Benjaminsen; * 14. prosince 1977, Toftir, Faerské ostrovy) je faerský fotbalový obránce resp. defenzivní záložník a reprezentant, od roku 2008 hráč klubu HB Tórshavn. Mimo Faerské ostrovy působil na klubové úrovni na Islandu. Má na svém kontě nejvíce odehraných zápasů v seniorské reprezentaci Faerských ostrovů ze všech hráčů (celkem 90 k 16. říjnu 2016).\n\n\nNastupoval za faerskou fotbalovou reprezentaci do 19 let.\n\nV A-mužstvu Faerských ostrovů debutoval 18. 8. 1999 v přátelském utkání v Tórshavnu proti reprezentaci Islandu (prohra 0:1). V roce 2010 se stal stálým kapitánem faerské reprezentace (kapitánskou pásku poprvé navlékl již o rok dříve).\n\n"}
{"id": "1235940", "url": "https://cs.wikipedia.org/wiki?curid=1235940", "title": "Viljormur Davidsen", "text": "Viljormur Davidsen\n\nViljormur í Heiðunum Davidsen (* 19. července 1991) je faerský fotbalový obránce a reprezentant, od roku 2013 hráč dánského klubu Vejle BK. \n\n\nNastupoval za faerské mládežnické fotbalové reprezentace U17, U19 a U21.\n\nV A-mužstvu Faerských ostrovů debutoval 21. 2. 2013 v přátelském utkání v Bangkoku proti reprezentaci Thajska (prohra 0:2).\n\n"}
{"id": "1235953", "url": "https://cs.wikipedia.org/wiki?curid=1235953", "title": "Vojenský hřbitov (Pacov)", "text": "Vojenský hřbitov (Pacov)\n\nVojenský hřbitov v Pacově na Pelhřimovsku se nachází jihozápadně od centra města směrem na Eš, po pravé straně cesty v lese u Ondřejova. Hřbitov o rozloze přibližně 1300 m² je chráněn jako nemovitá kulturní památka České republiky.\n\nHřbitov byl založen během 2. světové války pro zemřelé zajaté německé vojáky z bývalého nedalekého zajateckého tábora. Příčinou úmrtí 284 mužů bylo převážně onemocnění tyfem.\n\nMalý, zachovalý oplocený hřbitov obdélného půdorysu má velký dřevěný kříž, několik torzálních pomníků a sedm trojic kamenných křížů. Jména pohřbených jsou uvedena na čtyřech deskách, které jsou položeny u centrálního kříže. O památku mrtvých pečuje kromě města Pacov také německý Spolek pro péči o válečné hroby.\n\nZajatecký tábor byl po skončení války zrušen a využit pro vojenskou dělostřeleckou posádku a poté údajně i pro tankový oddíl. Na části pozemku bylo vojenské cvičiště a poté pacovské motokrosové závodiště. V areálu se nacházejí zbytky vojenských budov, několik bunkrů a podzemních zařízení.\n\n\n"}
{"id": "1235955", "url": "https://cs.wikipedia.org/wiki?curid=1235955", "title": "Travaříkovití", "text": "Travaříkovití\n\nTravaříkovití (\"Crambidae\", Latreille, 1810) je čeleď motýlů z nadčeledi \"Pyraloidea\". Je známo asi 11 700 druhů travaříkovitých, většina z nich žije v tropech. V ČR žije asi 50 druhů. Vyskytují se hojně na loukách a pastvinách od nížin do hor.\n"}
{"id": "1235962", "url": "https://cs.wikipedia.org/wiki?curid=1235962", "title": "Misál olomoucký", "text": "Misál olomoucký\n\nMisál olomoucký je rukopisná liturgická kniha, která vznikla kolem roku 1380. Kniha byla používána v 15. století v kostele sv. Václava v Kladsku. Na začátku 15. století byl rukopis doplněn o nové kalendarium a novou kánonovou složku a byl znovu svázán. Je uchováván v Muzeu umění Olomouc, sign. O II 22.\n\nNa předním přídeští je zápis, který uvádí, že Jan Ambrožův (Johannes Ambrosii, 1476–1504), titulární biskup kyzický a světící biskup vratislavský, vykonal dne 21. října 1481 rekonciliaci kladského kostela sv. Václava.\n"}
{"id": "1235970", "url": "https://cs.wikipedia.org/wiki?curid=1235970", "title": "Čupel", "text": "Čupel\n\nČupel je 872 m vysoká hora v severní části Moravskoslezských Beskyd v okrese Frýdek-Místek. Tvoří součást Smrčinsko-čepelského hřbetu a nachází se na pomezí katastrů obcí Komorní Lhotka, Morávka a Vyšní Lhoty.\n\nHora je součástí hřebene, který tvoří rozvodí řek Morávka (přítok Ostravice) a Stonávka (přítok Olše). Spadá tak do povodí řeky Odry a úmoří Baltského moře.\n\nVrchol hory je zalesněný a nenachází se zde žádná turistická chata ani jiný prvek turistické infrastruktury.\n\nČupel je součástí území CHKO Beskydy. Kromě toho se na jeho svazích nachází dvě maloplošná území ochrany přírody - \"Vysutý\" a \"Kršle\".\n\nNa jižním svahu, v nadmořské výšce 480 až 710 m, mezi dvěma stržemi zdrojnic Vysutého potoka, byla v 7. 1. 2011 vyhlášena Přírodní památka Vysutý o výměře 13,86 ha s lesním porostem tvořeným převážně bučinami. Na pravostranné zdrojnici Vysutého potoka se nachází četné peřeje a Vysutý vodopád, který patří mezi největší v Moravskoslezských Beskydech.\n\nNa jihozápadním úpatí Čupelu, nad tokem řeky Morávky, v nadmořské výšce 410 až 700 m, se nachází Přírodní rezervace Kršle, tvořená dvěma samostatnými lokalitami Kršle I a Kršle II s ojedinělými starými bukovými lesy a výjimečnými geomorfologickými jevy a procesy, zejména v nárazovém skalnatém břehu řeky Morávky v lokalitě Kršle II. Přírodní rezervace má celkovou výměru 35,9 ha a vyhlášena byla 12. 1. 2011.\n\nPřes horu Čupel vede poměrně frekventovaná červeně značená hřebenová trasa, vedoucí z Malé Prašivé směrem k chatě U Kotaře. Samotný vrchol však obchází zhruba 100 m severovýchodně.\n"}
{"id": "1235972", "url": "https://cs.wikipedia.org/wiki?curid=1235972", "title": "Nesvorný", "text": "Nesvorný\n\nNesvorný je jeden ze skupiny rybníků poblíž Putimi. Má obdélníkový tvar o délkách stran zhruba 100 na 170 m, přičemž hráz je na delší straně orientována ze západu na východ. Voda přitéká do rybníka přepadem z rybníka Netušil, jehož hráz zároveň tvoří jeho severní břeh. Odtéká přepadem do bezejmeného rybníka, jehož břeh je tvořen na severu opět hrází rybníka Nesvorný. Břehy rybníka tvoří stromy na hrázích, rákosiny, na západní straně pole a na východní železniční trať. Na východě též vede cesta, kterou se lze dostat na jednotlivé hráze. Rybník vznikl před rokem 1869.\n"}
{"id": "1235973", "url": "https://cs.wikipedia.org/wiki?curid=1235973", "title": "Jiří Břeň", "text": "Jiří Břeň\n\nJiří Břeň (21. ledna 1929, Liberec – 2. prosince 1995 Praha) byl český historik a archeolog.\n\nZabýval se především archeologickým průzkumem keltského osídlení v Čechách a podílel se například na výzkumu keltského oppida v Třísově. V letech 1978-1993 vedl Oddělení prehistorie a protohistorie Národního muzea v Praze. Jeho manželkou byla historička Věra Břeňová.\n"}
{"id": "1235975", "url": "https://cs.wikipedia.org/wiki?curid=1235975", "title": "Mischa", "text": "Mischa\n\nMischa je mužské i ženské křestní jméno, transkripce ruského Míša. To je domácká forma ruského jména Michail nebo českého Michal (z původně hebrejského Michael) a jeho význam je „kdo je jako Bůh?“, „Bohu podobný“. Jméno se rozšířilo i do německy mluvících zemí.\n\n\n\n\n"}
{"id": "1235976", "url": "https://cs.wikipedia.org/wiki?curid=1235976", "title": "Teatro Nuovo (Neapol)", "text": "Teatro Nuovo (Neapol)\n\nTeatro Nuovo (Nové divadlo) v Neapoli bylo postaveno v roce 1723 architektem a designérem Domenicem Antoniem Vaccarem na objednávku divadelních impresáriů Giacinta (nebo Giacoma) de Laurentiis a Angela Carasale. Nacházelo se v samém srdci španělské čtvrti na \"Via Montecalvario\". Architekt měl k dispozici velmi omezený prostor, přesto se mu podařilo vybudovat divadlo pro cca 1000 návštěvníků. Divadlo mělo klasický tvar podkovy, bylo rozděleno do pěti úrovní a v každé z nich bylo třináct lóží.\n\nPrvní představení se konalo 4. září 1723. Byla jím opera Antonia Orefice \"La Locinna\". V divadle byly uváděny zejména komické opery. Premiéru zde měla nejúspěšnější díla skladatelů Domenica Cimarosy, Picciniho, Giovanni Paisiella a dalších.\n\nV noci z 20. února 1861 divadlo zcela vyhořelo. Byl obnoveno podle plánů architekta Ulisse Rizzi, který byl jeho spolumajitelem. Do provozu bylo znovu uvedeno v roce 1864. Hrály se zde nejen opery, ale sloužilo i činohře. Premiéru zde měla i díla slavného italského dramatika Eduarda De Filippa.\n\n12. ledna 1935 divadlo znovu do základů vyhořelo a teprve v roce 1985 bylo na tomto místě postaveno nové divadlo, které nese historický název \"Teatro nuovo\".\n\n\n"}
{"id": "1235977", "url": "https://cs.wikipedia.org/wiki?curid=1235977", "title": "Kia Niro", "text": "Kia Niro\n\nKia Niro je prvním vozidlem korejské automobilky Kia Motors, které bylo od počátku vyvíjeno jako benzíno-elektrický hybrid, je v prodeji od konce roku 2016.\n\nJedná se o kompaktní crossover s pohotovostní hmotností 1425 kg a rozměry 4 355 x 1 800 x 1 535 mm a svou velikostí tak zapadá mezi modely Kia Cee’d a Kia Sportage. \nKia Niro má rozvor 2700 mm a nabízí zavazadlový prostor o objemu 421 litrů. Také bude možné ho vybavit tažným zařízením až pro 1300 kg těžký přívěs.\n\nZážehová jednotka 1,6 „Kappa“ GDI o výkonu 105 koní a maximálním točivém momentu 147 Nm spolupracuje s elektromotorem o výkonu 32 kW a lithium-polymerovým akumulátorem o kapacitě 1,56 kWh. Kombinovaný výkon soustavy je 141 koní s maximálním točivým momentem 264 Nm, který je dostupný od prvního převodového stupně. \n"}
{"id": "1235978", "url": "https://cs.wikipedia.org/wiki?curid=1235978", "title": "Maškarní ples (opera)", "text": "Maškarní ples (opera)\n\nMaškarní ples () – podtitul: \"Amelia\" – je opera o třech aktech od Giuseppe Verdiho. Libreto opery vytvořil Antonio Somma podle dramatu \"Gustave III: ou le bal masqué\", které napsal Eugène Scribe. Premiéra opery se konala 17. února 1859 v Teatro Apollo v Římě.\n\nJiž od roku 1843 se Giuseppe Verdi zabýval myšlenkou zkomponovat operu na téma Shakespearovy hry \"Král Lear\". Pověřil básníka Antonia Sommu, aby napsal k tomuto tématu operní libreto. Když však Verdi obdržel smlouvu s Teatro San Carlo v Neapoli na nové dílo k uvedení v roce 1858, požádal Sommu, aby práci na tomto libretu přerušil. Verdi si totiž přál, aby pěvkyně Maria Piccolomini zpívala roli Cordélie v \"Králi Learovi\", ta však nebyla k dispozici. Proto se začal věnovat jinému dílu.\n\nJeho volba padla na divadelní hru \"Gustav III.\" od Eugèna Scribeho, což je drama o životě a smrti švédského krále, které bylo zhudebněno již v roce 1833 francouzským skladatelem Danielem Auberem.\n"}
{"id": "1235980", "url": "https://cs.wikipedia.org/wiki?curid=1235980", "title": "Adam Chalupka", "text": "Adam Chalupka\n\nAdam Chalupka (28. října 1767, Nemecká, dnes Partizánska Ľupča - 5. července 1840, Horná Lehota) byl slovenský učitel, evangelický farář a náboženský spisovatel; otec slovenských spisovatelů Jána Chalupky a Sama Chalupky.\n\nNarodil se v rodině Michala Chalupky a jeho manželky Evy, rozené Kusý. V letech 1786-1789 chodil do škol v Paludze, Kežmarku, Miškovci, Banské Štiavnici a Bratislavě. Od roku 1789 působil jako učitel v Horné Mičiné a od roku 1792 jako evangelický farář v Horné Lehotě.\n\nVěnoval se náboženské publicistice, část jeho prací zůstala v rukopise.\n\n"}
{"id": "1235982", "url": "https://cs.wikipedia.org/wiki?curid=1235982", "title": "Bramac", "text": "Bramac\n\nBramac Dachsysteme International GmbH je rakouský výrobce střešních systémů, včetně střešních doplňků a komponentů; kromě výroby betonových střešních krytin dodává i keramické a plechové střešní krytiny a doplňky k střešním krytinám.\n\nSpolečnost BRAMAC byla založena v roce 1966 spojením firem Braas & Co a Hofman & Maculan: BRAasMACulan - BRAMAC. První alpské betonové střešní tašky byly vyrobeny v rakouské obci Pöchlarn v roce 1967. Česká dceřiná společnost BRAMAC spol. s r.o. se sídlem v Praze vznikla v roce 1991 jako společný podnik rakouské firmy BRAMAC Dachsysteme International GmbH a české akciové společnosti LATER Chrudim; vyráběla ve výrobním závodě v Chrudimi od dubna 1992 alpské střešní tašky ve čtyřech barvách.\n\nV roce 2001 firma BRAMAC spol. s r.o. změnila firemní název na BRAMAC střešní systémy spol. s r.o. Společnost má v současné době na území ČR tři výrobní závody. V roce 1997 byla oceněna certifikátem podle mezinárodního standardu kvality ISO 9002, a to jako první z výrobců střešních krytin v ČR.\n\nVlastníkem celé firmy byla do roku 2017 společnost Braas Monier Building Group.\n\nDne 3. dubna 2017 společnost Standard Industries, globální průmyslová společnost zaměřená na střešní krytiny a hydroizolace, dokončila akvizici firem Braas Monier Building Group a Icopal, čímž se BRAMAC stal součástí nadnárodní skupiny BMI Group.. Nové logo navazuje na dlouhou tradici firmy Braas Monier a Icopal a symbolizuje jejich budoucnost.\n\n"}
{"id": "1235999", "url": "https://cs.wikipedia.org/wiki?curid=1235999", "title": "Hlaváč černý", "text": "Hlaváč černý\n\nHlaváč černý (\"Gobius niger\") je drobná ryba čeledi hlaváčovitých, dorůstá maximální délky 18 cm.\n\nHlaváč černý má podlouhlé tělo, které je shora více stlačené než u hlaváče obecného, malého a žlutavého. Jeho protáhlá hlava je vpředu zaoblenější a větší, ústa jsou široká. Poměrně velké oči jsou posazeny poněkud nahoře. Má dvě hřbetní ploutve, které na sebe téměř navazují. V přední hřbetní ploutvi má šest trnů, některé mohou přečnívat přes blánu ploutve, druhá hřbetní ploutev je nižší, má měkké paprsky a sahá oproti hřbetním ploutvím hlaváče obecného a žlutavého výrazně dále k ocasní ploutvi. V předních částech obou hřbetních ploutví má černou skvrnu. Břišní ploutve jsou srostlé v přísavku. Tělo má odstíny tmavě hnědé s nezřetelnými černými skvrnkami. Samci v době rozmnožování zčernají. Vzduchové měchýře hlaváče černého jsou zmenšené.\n\nDorůstá maximální délky 18 cm (TL), běžně má kolem 5 až 7 cm.\n\nHlaváč černý žije při dně v nehlubokých vodách (běžně do 50 m), kde se živí drobnými bezobratlými živočichy. Obývá estuáry, laguny a vody při pobřeží s písčitým či bahnitým dnem, obývá porosty mořských trav a chaluh, občas vplouvá i do sladkých vod. V letním období vytváří samec teritorium v zarostlých mělkých vodách, kde připraví hnízdo s očištěným dnem, do kterého láká samičku, která v něm po zhodnocení naklade jikry, které samec do vylíhnutí hlídá.\n\nHlaváč černý je rozšířen ve východní části Atlantského oceánu, dále ve Středozemním a Černém moři. Je rozšířen od Bílého mysu v Mauretánii, dále k Suezskému průplavu, na sever až po Trondheim v Norsku, a do Baltského moře.\n\n"}
{"id": "1236008", "url": "https://cs.wikipedia.org/wiki?curid=1236008", "title": "Zdravotní středisko Harborview", "text": "Zdravotní středisko Harborview\n\nZdravotní středisko Harborview (anglicky \"Harborview Medical Center\") je státní nemocnice nacházející se v americkém městě Seattle. Vlastněna je okresem King, ale jejím provozovatel je Washingtonská univerzita.\n\nNemocnice byla založena v roce 1877 jako Nemocnice okresu King (\"King County Hospital\") s kapacitou šesti lůžek sociální péče a sídlem ve dvoupatrové budově na jihu Seattlu. V roce 1906 se nemocnice přestěhovala do nové budovy v místní části Georgetown s kapacitou pro 225 pacientů. K dalšímu přemístění došlo v roce 1931 po dokončení dnešní budovy ve čtvrti First Hill. Název nemocnice byl změněn na Harborview. K roku 2014 měla nemocnice kapacitu 413 lůžek a zaměstnávala více než 4 500 lidí.\n\n"}
{"id": "1236010", "url": "https://cs.wikipedia.org/wiki?curid=1236010", "title": "Zdravotní středisko Virginie Masonové", "text": "Zdravotní středisko Virginie Masonové\n\nZdravotní středisko Virginie Masonové (anglicky \"Virginia Mason Medical Center\") je soukromá nezisková nemocnice nacházející se v americkém městě Seattle.\n\nNemocnice byla založena v roce 1920. Své jméno obdržela po dcerách dvou zakladatelů, které se obě jmenovaly Virginie Masonová. K roku 2015 měla nemocnice kapacitu 336 lůžek a zaměstnávala více než 5 500 lidí.\n\n"}
{"id": "1236012", "url": "https://cs.wikipedia.org/wiki?curid=1236012", "title": "Švédské zdravotní středisko", "text": "Švédské zdravotní středisko\n\nŠvédské zdravotní středisko (anglicky \"Swedish Medical Center\") je soukromá nezisková nemocnice nacházející se v americkém městě Seattle.\n\nNemocnice byla založena v roce 1910 švédským imigrantem Nilsem Augustem Johansonem. Tehdy ještě sídlila ve dvoupatrové budově s 24 lůžky. O dva roky později, v roce 1912, nemocnici připadla 40 lůžková budova, která je dnes součástí jejího kampusu, po tom, co nečekaně zemřel její majitel, Edmund Rininger. V roce 1932 zde bylo otevřeno rakovinové centrum, první západně od řeky Mississippi. K roku 2015 měla nemocnice kapacitu 1 512 lůžek a zaměstnávala více než 12 205 lidí.\n\n"}
{"id": "1236014", "url": "https://cs.wikipedia.org/wiki?curid=1236014", "title": "Zdravotní středisko Washingtonské univerzity", "text": "Zdravotní středisko Washingtonské univerzity\n\nZdravotní středisko Washingtonské univerzity (anglicky \"University of Washington Medical Center\") je fakultní nemocnice nacházející se v americkém městě Seattle.\n\nNemocnice byla založena v roce 1959, avšak původní zdravotní centrum, které sloužilo pouze pro univerzitní účely, vzniklo již v roce 1946. K roku 2013 měla nemocnice kapacitu 450 lůžek.\n\n"}
{"id": "1236017", "url": "https://cs.wikipedia.org/wiki?curid=1236017", "title": "Středisko Freda Hutchinsona pro výzkum rakoviny", "text": "Středisko Freda Hutchinsona pro výzkum rakoviny\n\nStředisko Freda Hutchinsona pro výzkum rakoviny (anglicky \"Fred Hutchinson Cancer Research Center\") je výzkumný institut sídlící v americkém městě Seattle.\n\nStředisko vzniklo z Pacific Northwest Research Foundation (PNRF), která byla založena roku 1956 Williamem B. Hutchinsonem a věnovala se studiu kardiochirurgie, rakoviny a onemocnění endokrinního systému. V roce 1964 zemřel na rakovinu plic Hutchinsonův mladší bratr Fred, nadhazovač za baseballový tým Detroit Tigers. Následující rok se na bratrovu počest Hutchinson rozhodl založit Středisko Freda Hutchinsona pro výzkum rakoviny, tehdy ještě jako součást PNRF. Jako nezávislé bylo Středisko otevřeno až v roce 1975.\n\nVe Středisku Freda Hutchinsona pro výzkum rakoviny působí nebo působili tři nositelé Nobelovy ceny za fyziologii a lékařství:\n\n"}
{"id": "1236020", "url": "https://cs.wikipedia.org/wiki?curid=1236020", "title": "Seattle Children's", "text": "Seattle Children's\n\nSeattle Children's, formálně Dětská nemocnice a regionální zdravotní středisko (anglicky \"Children's Hospital and Regional Medical Center\"), je soukromá dětská nemocnice nacházející se v americkém městě Seattle.\n\nNemocnice byla založena roku 1907 Annou Herr Clisovou po tom, co v roce 1898 zemřel na zánětlivý revmatismus její pětiletý syn Willis. Její jméno tehdy znělo Dětská ortopedická nemocnice (\"Children's Orthopedic Hospital\") a sídlila v budově se sedmi lůžky ve čtvrti Downtown, než své sídlo v roce 1908, rok po založení, přemístila do čtvrti Queen Anne Hill. Roku 1953 došlo k dalšímu, již poslednímu přestěhovaní, tentokrát do čtvrti Laurelhurst, kde se nachází i stávající nemocniční kampus. V roce 1997 byl oficiální název nemocnice změněn na Dětská nemocnice a regionální zdravotní středisko (\"Children's Hospital and Regional Medical Center\"). K roku 2015 měla nemocnice kapacitu 371 lůžek a zaměstnávala více než 6 168 lidí.\n\n"}
{"id": "1236025", "url": "https://cs.wikipedia.org/wiki?curid=1236025", "title": "Simone Simons", "text": "Simone Simons\n\nSimone Johanna Maria Simons (* 17. ledna 1985, Hoensbroek, Heerlen, Nizozemsko) je nizozemská zpěvačka a skladatelka symfonic metalové skupiny Epica, ve které působí od roku 2003. V době, kdy se připojila ke skupině Epica, byla ve vztahu se zakladatelem skupiny Markem Jansenem. I když jejich vztah skončil, ve skupině oba zůstali.\n\nV roce 2013 se vdala za klávesistu skupiny Kamelot, Olivera Palotaie. Mají spolu syna Vincenta Palotaie, který se narodil v říjnu téhož roku.\n\n"}
{"id": "1236068", "url": "https://cs.wikipedia.org/wiki?curid=1236068", "title": "Klášter Proměnění Páně v Sampore", "text": "Klášter Proměnění Páně v Sampore\n\nKlášter Proměnění Páně v Sampore je benediktinský autonomní priorát v osadě Sampor, asi 5 km severovýchodně od Sliače v bánskobystrickém kraji. Jedná se o nejmladší a zároveň jediný funkční benediktinský klášter na Slovensku.\n\nV roce 1998 vyhověl tehdejší bánskobystrický diecézní biskup Rudolf Baláž žádosti dvou diecézních kněží, a uvolnil je pro vstup do benediktinského řádu. Ti absolvovali postulát a noviciát v opatství Tyniec u Krakova v Polsku, od roku 2000 pak žili na faře v Ľubietovej. Odtud se stěhovali v roce 2002 na nevyužitou faru do Bacúrova. Postupně přicházeli další zájemci o mnišský život, kteří byli na formaci posíláni do Tyniece.\n\nV říjnu roku 2006 začala výstavba zcela nového klášterního areálu na Samporu u Sliače. Mniši se do hotové části kláštera nastěhovali v roce 2010 a téhož roku byl samporský klášter ustanoven nezávislým priorátem.\n\nKlášter na Samporu je stále ve výstavbě (která postupuje poměrně pomalu, neboť je financována výhradně z prostředků, které si mniši sami vydělávají). Dne 24. května 2010 biskup Rudolf Baláž vysvětil konventní kostel, dedikovaný Proměnění Páně. Od roku 2013 pokračuje výstavba hlavní konventní budovy a hospodářského zázemí kláštera. V konventu žije komunita jedenácti mnichů. Kněží komunity vedle mnišského života rovněž vypomáhají s duchovní správou v okolních farnostech, kam dojíždějí v případě potřeby sloužit bohoslužby, či zpovídat před většími svátky.\n\n"}
{"id": "1236071", "url": "https://cs.wikipedia.org/wiki?curid=1236071", "title": "Pavel Filip", "text": "Pavel Filip\n\nPavel Filip (* 10. dubna 1966, Pănășești) je moldavský politik, zastávající od 20. ledna 2016 post premiéra a od 9. června 2019 i post prezidenta země.\n\nV letech 2011–2016 zastával post ministra informatiky a komunikace. V lednu 2016 byl jmenován moldavským premiérem. V červnu 2019 byl odvolán z funkce ústavním soudem prezident Igor Dudon v souvislosti s neúspěšným jednáním o sestavení vlády mezi vítěznými stranami po volbách v únoru 2019. Na jeho místo byl jmenován Pavel Filip jakožto úřadující premiér.\n\nPavel Filip je členem demokratické strany.\n"}
{"id": "1236083", "url": "https://cs.wikipedia.org/wiki?curid=1236083", "title": "Arnošt Černík", "text": "Arnošt Černík\n\nArnošt Černík (Ajšek, 28. srpna 1926 Praha – 31. května 1970 Huascarán u Yungay Peru) byl český horolezec (československý reprezentant), cestovatel, publicista, spisovatel a překladatel. Zemřel při zemětřesení na úpatí hory Huascarán jako účastník československé horolezecké expedice Peru 1970 na Huandoy, kdy celý základní tábor, údolí i přilehlé město zavalila kamenná lavina.\n\nPůsobil v redakční radě (\"1963–1967\") časopisu \"Krásy domova\", který vydával ČSTV.\n\n\n\n\n"}
{"id": "1236109", "url": "https://cs.wikipedia.org/wiki?curid=1236109", "title": "Chicago P.D.", "text": "Chicago P.D.\n\nChicago P.D. je americký televizní seriál, vysílaný stanicí NBC od 8. ledna 2014. Tvůrci seriálu jsou Dick Wolf a Matt Olmstead. Je prvním spin-offem seriálu \"Chicago Fire\". Seriál sleduje životy policejní jednotky chicagské policie. Dne 10. května 2017 stanice objednala pátou řadu, která měla premiéru 27. září 2017.\n\n9. května 2018 bylo oznámeno, že seriál získal šestou řadu. Ta měla premiéru dne 26. září 2018. Dne 26. února 2019 byla stanicí NBC objednána sedmá řada, která měla premiéru dne 25. září 2019.\n\nSeriál sleduje životy policejní jednotky chicagské policie, která je rozdělaná na policisty v uniformách a jednotku tajné služby. Uniformovaní policisté každý den čelí kriminalitě v ulicích Chicaga a detektivové z jednotky tajné služby se snaží zasáhnout proti organizovaným zločinům, prodeji drog a vraždám.\n\n\n\nV březnu 2013 přišla stanice NBC s plány na spin-off seriálu \"Chicago Fire\" z policejního prostředí. Tvůrci a výkonnými producenty se stali Dick Wolf, Derek Haas, Michael Brandt a Matt Olmstead. V květnu 2013 stanice vybrala seriál \"Chicago P.D.\" do své sezóny 2013–14. Celý seriál je natáčen v Chicagu, jako exteriér je použita policejní stanice Old Maxwell (943 West Maxwell Street). Dne 9. listopadu 2015 stanice objednala čtvrtou řadu, která měla premiéru 21. září 2016. Dne 10. května 2017 stanice objednala pátou řadu, která měla premiéru 27. září 2017.\n\nTania Raymonde byla obsazena do seriálu do role Nicole. Kelly Blatz byla obsazena do role strážnice Elam. Scott Eastwood měl hrát strážníka Jima Barnese. Melissa Sagemiller měla hrát detektiva Willhite. Dále byli obsazeni Jason Beghe jako seržant Hank Voight a Jon Seda jako detektiv Antonio Dawson.\n\nKdyž se seriál dostal do fáze předprodukce, obsazení se změnilo. V červnu 2013 bylo oznámeno, že Melissa Sagemiller si v seriálu nezahraje, naopak se k obsazení přidal Jesse Lee Soffer. Jeho postava byla představena v druhé sérii seriálu \"Chicago Fire\". V srpnu 2013 se připojili Sophia Bush a Patrick Flueger, Marina Squerciati a Elias Koteas. V září potom Archie Kao.\n\nV říjnu 2013 získala Stella Maeve vedlejší roli Nadii, krásné 18leté dívky, která pracuje jako eskort a je závislá na heroinu. Sydney Tamiia Poitier se v seriálu objevila jako host v pěti epizodách jako detektiv. V prosinci 2013 bylo oznámeno, že Eastwood a Raymonde seriál opustili kvůli tvůrčím neshodám.\n"}
{"id": "1236110", "url": "https://cs.wikipedia.org/wiki?curid=1236110", "title": "Ruské námořní letectvo", "text": "Ruské námořní letectvo\n\nRuské námořní letectvo (oficiálně: Letectvo Vojenského námořnictva Ozbrojených sil Ruské federace; ) tvoří leteckou složku ruského námořnictva a je přímým nástupcem sovětského námořního letectva. Ruské námořnictvo je v současnosti organizováno do pěti flot: Severní loďstvo, Tichooceánské loďstvo, Baltské loďstvo, Černomořské loďstvo a Kaspická flotila.\n\nVzdušné síly nejvýznamnějších flot, Severní a Tichooceánské, používají hlavně dálkové protiponorkové letouny Tu-142 a Il-38 se středním doletem. Formace nadzvukových strategických bombardérů Tu-22M3 byly v roce 2011 transformovány do jednotek dálkového letectva ruských vzdušných sil. Relativně menší floty, Baltská a Černomořská, v současnosti používají zejména stíhací letouny Su-27 a Su-30, taktické bombardéry Su-24, protiponorkové letouny Be-12 a vrtulníky. Nejmenší, Kaspická flotila, má ve výzbroji hlavně dopravní An-26 a vrtulníky Mi-8, záchranné vrtulníky Ka-27PS a také několik bojových vrtulníků Ka-29 a Mi-24. Současným velitelem ruského námořního letectva je od roku 2010 generálmajor Igor Kožin.\n\nČernomořské loďstvo\n\n\n\n"}
{"id": "1236111", "url": "https://cs.wikipedia.org/wiki?curid=1236111", "title": "Holter (rozcestník)", "text": "Holter (rozcestník)\n\nHolter může znamenat:\n\n\n"}
{"id": "1236113", "url": "https://cs.wikipedia.org/wiki?curid=1236113", "title": "Chicago Med", "text": "Chicago Med\n\nChicago Med je americký televizní seriál, vysílaný stanicí NBC od 17. listopadu 2015. Tvůrci seriálu jsou Dick Wolf a Matt Olmstead. Seriál sleduje životy doktorů a sester z chicagského zdravotního centra. Dne 22. září 2016 se začala vysílat druhá řada seriálu. Dne 10. května 2017 stanice objednala třetí řadu, která měla premiéru 21. listopadu 2017.\n\n9. května 2018 bylo oznámeno, že seriál získal čtvrtou řadu. Ta měla premiéru dne 26. září 2018. Dne 26. února 2019 byla stanicí NBC objednána pátá řada, která měla premiéru dne 25. září 2019.\n\nSeriál sleduje životy doktorů a sester z chicagského zdravotního centra, kteří se každý den snaží zachránit život svých pacientů. Seriál se prolíná s dějem seriálů \"Chicago Fire\" a \"Chicago P.D.\".\n\n\n\nZelená na vytvoření pilotní epizody byla dána 1. května 2015. V srpnu 2015 odstoupil z produkčního týmu Andrew Dettman kvůli tvůrčím neshodám. Andrew Schneider a Diane Frolov se stali novými výkonnými producenty. V prosinci 2015 stanice NBC objednala o pět dílů více, takže první řada měla 18 epizod. Druhou řadu objednala stanice 1. února 2016 a měla premiéru 22. září 2016. Dne 10. května 2017 stanice objednala třetí řadu, která se začala vysílat v listopadu roku 2017.\n\nLaurie Holdenová byla původně obsazena do role Hannah Tramble, ale kvůli rodinným problémům se musela role vzdát. Colin Donnell se připojil k obsazení v roli doktora Connora Rhodese. Brian Tee se připojil v červenci, Torrey DeVitto a Rachel DiPillo v srpnu. \n"}
{"id": "1236114", "url": "https://cs.wikipedia.org/wiki?curid=1236114", "title": "Wadajská říše", "text": "Wadajská říše\n\nWadajská říše ( \"Royaume du Ouaddaï\") byla muslimská monarchie ležící na jižním okraji Sahary na území moderního státu Čad. Hlavním městem byla původně Ouara (Wara) a od druhé poloviny 19. století Abéché.\n\nOblast byla původně pod vlivem států Dárfúr, Bagirmi a Kanem-Bornu. Za zrod Wadajské říše se pokládá rok 1635, kdy vedl Abd al-Karim povstání domorodých Mabů, které svrhlo nadvládu pohanských Tandžúrů, a stal se prvním panovníkem nesoucím titul \"kolak\".\n\nV 19. století nastal územní a ekonomický rozvoj státu. Vládce Muhammad Abd al-Karim Sabun přilákal do země zručné řemeslníky z okolních států a díky výhodné poloze Wadaje na křižovatce karavanních cest z něj učinil obchodní centrum. Z Libye se do země dostaly střelné zbraně a výbojná ideologie senussijského směru islámu. Wadajská armáda prováděla výpady západním směrem až k Čadskému jezeru a do povodí řeky Šari, při kterých zajímala množství otroků. Počet obyvatel Wadajské říše v době jejího největšího rozmachu se odhaduje na dva miliony.\n\nPro Evropany objevil Wadaj roku 1873 Gustav Nachtigal. Jako jeden z prvních Evropanů navštívil Wadajskou říši český cestovatel Antonín Stecker spolu s německým diplomatem Gerhardem Rohlfsem. Roku 1899 vyhlásili Francouzi svůj nárok na tuto oblast. Sultán Doudmourrah vedl boj proti pronikání cizinců, ale podlehl jejich lepší výzbroji a 2. června 1909 francouzské jednotky obsadily metropoli Abéché a nastolily tam loutkovou vládu. V zemi však existoval i nadále silný ozbrojený odboj, který byl definitivně zlomen v roce 1912, kdy bylo wadajské území oficiálně prohlášeno francouzskou kolonií.\n\nTradiční wadajský panovník je od roku 1970 uznáván vládou nezávislé Čadské republiky, i když mu zůstaly pouze ceremoniální funkce.\n\nJosef Lukavský vydal roku 1925 román \"Srdce Evropy\", v němž ironicky popisuje tehdejší československé poměry očima exotických návštěvníků z Wadaje.\n\n"}
{"id": "1236124", "url": "https://cs.wikipedia.org/wiki?curid=1236124", "title": "Severočeská filharmonie Teplice", "text": "Severočeská filharmonie Teplice\n\nSeveročeská filharmonie Teplice je jediným profesionálním symfonickým orchestrem v Ústeckém kraji.\nZakládací listina a úřední schválení orchestru nese letopočet 1838. Od konce 19. století uváděl orchestr pravidelné cykly symfonické hudby v provedení nejžádanějších dirigentů a sólistů té doby. Koncertovali zde největší osobnosti světové hudby, např. dirigenti Eugen d'Albert], Richard Strauss, klavíristé Ferruccio Busoni, Conrad Ansorge, Emil Sauer, Ernö Dohnányi, Frederic Lamond, houslisté Pablo de Sarasate, Eugéne Ysaÿe, Bronislav Huberman, Fritz Kreisler, Alexander Pečnikov, Henri Marteau, violoncellisté David Popper, Julius Klengel, Hugo Becker, Anton Hekking, pěvkyně Lilli Lehmannová, Ernestina Schumann-Heinkeová a mnoho dalších. V létě absolvoval orchestr okolo 150 lázeňských a 18 symfonických koncertů a v zimní sezóně cykly vážné symfonické hudby. Řídí je kromě hudebního ředitele Willeho hostující dirigenti, mezi nimi např. Siegfried Wagner, Alexander Zemlinsky nebo Felix Weingartner. Vystupovali zde i všichni velcí čeští houslisté počínaje Josefem Slavíkem a konče Janem Kubelíkem. Činnost městského orchestru skončila koncem druhé světové války v souvislosti s uzavřením městského německého divadla. \n\nV roce 1948 vzniklo nové hudební těleso - Městský lázeňský orchestr. Postupně se zde vystřídala celá řada dirigentů, např. Miloslav Bervíd, Bohumil Berka, Martin Turnovský, Libor Pešek a Vladimír Válek. V roce 1972 přišel na místo ředitele a šéfdirigenta Jaroslav Soukup. Rozšířil početní stav orchestru, který od roku 1979 nesl název Severočeská státní filharmonie. Po listopadových událostech roku 1989 se ujal šéfdirigentského místa Jan Štván a od roku 1991 Tomáš Koutník. Pod jeho taktovkou dochází k natočení všech symfonií Franze Schuberta na 4 CD. V létě roku 1997 odchází z Teplic šéfdirigent Tomáš Koutník, nicméně období jeho působení v Teplicích je příznivci orchestru i veřejností považováno za významnou éru SČF. \nRovnocennou náhradou za odstupujícího šéfdirigenta se stává od července 1997 mladý kanadský dirigent Charles Olivieri-Munroe, přicházející ze Státní filharmonie Brno. Nová dramaturgie, srozumitelná a přístupná širokým vrstvám posluchačů, přináší naprostý zvrat v návštěvnosti abonentních koncertů. Charles Olivieri-Munroe přivádí do Teplic řadu významných světových umělců, včetně monacké princezny, klavíristky Caroline Murat. Tato spolupráce vyvrcholila v roce 1999 koncertem v Monte Carlu za přítomnosti mnoha významných světových osobností společenského života. Na tomto koncertě, jehož výtěžek byl věnován Weizmannově nadaci, vystoupil i světově proslulý houslista Maxim Vengerov. Šéfdirigent SČF Charles Olivieri-Munroe je zván na prestižní koncertní pódia po celém světě. Diriguje přední orchestry a zdokonaluje svou dirigentskou činnost, která vyvrcholila v květnu 2000, kdy získává 1. cenu v dirigentské soutěži Pražské jaro.\n\nOd roku 2001 Severočeská filharmonie Teplice výrazně rozšířila své zahraniční i tuzemské aktivity. Během roku 2004 absolvovali tepličtí filharmonikové 140 koncertů, z toho 52 v zahraničí. Více jak 400 000 posluchačů v Německu, Itálii, Rakousku, Španělsku, Švýcarsku, Monaku, Francii, Belgii, Dánsku, Portugalsku, Chorvatsku, Slovinsku, Maďarsku, Slovensku, Srbsku, na Maltě a dalších zemích, mělo možnost seznámit se se stoupající uměleckou kvalitou orchestru. Zahraniční kritiky vyzdvihovaly především mladé obsazení orchestru, souhru a celkový umělecký dojem. Filharmonie začíná působit ve významných evropských centrech, např. v Mnichově, Berlíně, Basileji, Paříži, Valencii, Lisabonu, Bělehradě, Budapešti, Záhřebu, Ljubljani, Bordeaux, Toulouse, Grenoblu, Madridu, Vallettě a dalších městech. Úspěchy v zahraničí následně přinášejí nová pozvání ke koncertní činnosti a prestiž SČF. Pravidelně též účinkuje na významných koncertních pódiích hudebních festivalů, například Pražské jaro, Janáčkův máj, Festival Český Krumlov, Janáčkovy Hukvaldy, Mahler Jihlava Hudba tisíců, Festival Mitte Europa, České doteky hudby aj. Je pravidelným hostem koncertů pražského Rudolfina nebo Obecního domu v Praze a v dalších velkých městech v Čechách i na Moravě. Na podzim roku 2013 absolvovala Severočeská filharmonie Teplice turné do Asie, kde navštívila postupně Vietnam, Kambodžu, Hong Kong, Singapur, Malajsii a Brunej. Koncertovala za přítomnosti velvyslanců, vládních činitelů a královských rodin například v hanojské Opera House, malajském Dewan Filharmonik Petronas v Kuala Lumpur, nebo v kambodžském Phnom Penhu či v brunejském Bandar Seri Begawan. Nicméně těžištěm umělecké působnosti i nadále zůstává činnost pro město a jeho kulturu. Díky bohaté zahraniční spolupráci a díky výborným zahraničním kontaktům s agenturami, může SČF zvát do své domácí dramaturgie řadu vynikajících světových umělců, například Misha Maisky, Sharon Kam, Shlomo Mintz, Kun-woo Paik aj. Zároveň tepličtí filharmonikové nezapomínají ani na mládež a pořádají mnoho koncertů věnovaných právě jim, budoucím abonentům a posluchačům, kteří mají jedinečnou možnost poznat velký symfonický orchestr. \nV lednu 2012 nastoupil do funkce hlavního hostujícího dirigenta italský dirigent Alfonso Scarano, který se od října 2013 stává novým šéfdirigentem Severočeské filharmonie Teplice. Společně se v listopadu 2013 představili italskému publiku na prestižním koncertě v Teatro Luciano Pavarotti v Modeně s díly L. Janáčka a P. I. Čajkovského. \nSeveročeská filharmonie je zřizována statutárním městem Teplice a je jím zároveň pověřena pořádáním a organizačním zajištěním Hudebního festivalu Ludwiga van Beethovena, který byl založen v roce 1964. Od roku 2004 se tento festival rozšířil z původních 5 koncertů v Teplicích na současných 21 komorních i symfonických koncertů v dalších 12 městech. \nSvou bohatou uměleckou činností se Severočeská filharmonie Teplice stává významnou kulturní institucí kraje, která sdružuje nejlepší profesionální umělce v regionu, a která se nemalou měrou podílí na kulturním životě města Teplic a celého Ústeckého kraje.\n\n\n\n\nJaroslav Černý (1948-1950) \nOldřich Myler (1950-1952) \nJiří Havlíček (1952-1953) \nOldřich Myler (1953-1957) \nKarel Anděl (1957-1960) \nKarel Šroubek (1961-1965) \nJaroslav Podlesný (1966-1968) \nVlastimil Prosek (1968-1980) \nAlois Botha - v zastoupení (1981-1985)\nJan Jouza (1985-1987) \nAlois Botha - v zastoupení (1987-1990) \nNaďa Slavíčková (1990-dosud)\n\nMgr. Roman Dietz - ředitel, Bc. Pavel Bašus - náměstek ředitele, Bc. Albrecht Müller - manažer orchestru, Bc. Magdaléna Jenčíková - koncertní oddělení, Ing. Renata Markowiczová - ekonomické oddělení, Dana Košáková - účtárna\n\nNaděžda Slavíčková (koncertní mistr), Lenka Šimonová (zástupce koncertního mistra), Petr Zimanyi, Jiří Kuchválek, Irena Dietzová, Blanka Koňáková, Robert Galyáš, Štěpánka Ordošová, Martina Šímová, Šárka Broftová, Martina Prosková, Monika Krčálová, Tatiana Badian\nTomáš Olšer (vedoucí skupiny), Evžen Šubrt (zástupce vedoucího skupiny), David Pospíšil (zástupce vedoucího skupiny), Ludmila Kavanová, Luděk Kusý, Dana Todtová, Ondřejka Zimányiová, Milan Galyáš, Eliška Krčková\nPavel Beran (vedoucí skupiny), Vendula Svobodová (zástupce vedoucího skupiny), Marie Doskočilová, Václava Machová, Irena Kirsová, Anna Kleknerová, Petr Pospíšil\nRadko Živkov (koncertní mistr), Jana Podolská (zástupce koncertního mistra), Vojtěch Čermák (zástupce koncertního mistra), Marek Vancl, Olga Anufrienková, Pavel Kirs, Jan Krček, Jana Vintrová\nMartin Suske (vedoucí skupiny), Radim Sanktus (zástupce vedoucího skupiny), Zdeněk Vaník, Robert Redlich, Jan Doskočil, Jiří Malina\nLukáš Dobrodinský\nMartin Kůda (vedoucí skupiny), Martin Zuber (zástupce vedoucího skupiny), Anna Nešverová, Barbora Dušková, Lenka Haunerová\nBlažena Vinšová (vedoucí skupiny), Miroslava Ladová (zástupce vedoucího skupiny), Jana Nygrýnová, František Bublík\nFrantišek Kolařík (vedoucí skupiny), Petr Kubík (zástupce vedoucího skupiny), Petr Kašpar, Jan Czech, Lukáš Čajka, Hana Tauchmanová\nLadislav Bubeníček (vedoucí skupiny), Pavel Ulman (zástupce vedoucího skupiny), Zdeněk Růžička, Radovan Skalický\nVít Kareš (vedoucí skupiny), Karel Vencour (zástupce vedoucího skupiny), Tomáš Kareš, Karel Kála, Jiří Skalic\nPavel Staněk (vedoucí skupiny), Andej Trepalin (zástupce vedoucího skupiny), Petr Gieci, Michal Skalský, Jaroslav Keller, Michaela Macourková, Blanka Vojtíšková\nMichal Černý (vedoucí skupiny), Miroslav Růžička (zástupce vedoucího skupiny), Petr Stočes, Daniel Joneš\nMilan Podolský\nLibuše Šperková (vedoucí skupiny), Michal Martinec (zástupce vedoucího skupiny), Jiří Cikryt, František Šiška\nKvětoslav Moucha\nMartin Markowicz, Michal Martinec, Pavel Staněk\n"}
{"id": "1236141", "url": "https://cs.wikipedia.org/wiki?curid=1236141", "title": "Wadaj", "text": "Wadaj\n\nWadaj (francouzsky \"Ouaddaï\") označuje:\n"}
{"id": "1236146", "url": "https://cs.wikipedia.org/wiki?curid=1236146", "title": "Nyírpazony", "text": "Nyírpazony\n\nNyírpazony je obec na východě Maďarska v okrese Nyíregyháza v župě Szabolcs-Szatmár-Bereg. Žije zde 3 338 obyvatel (2015).\n\n"}
{"id": "1236149", "url": "https://cs.wikipedia.org/wiki?curid=1236149", "title": "Třída Columbia (ponorka)", "text": "Třída Columbia (ponorka)\n\nTřída Columbia (jinak též Ohio Replacement Program, nebo (SSBN(X))) jsou raketonosné ponorky s jaderným pohonem stavěné pro Námořnictvo Spojených států amerických jako náhrada ponorek třídy \"Ohio\". Plánována je stavba 12 ponorek této třídy. Prototypová jednotka USS \"Columbia\" má být rozestavěna roku 2021, roku 2029 být předána námořnictvu a roku 2031 vstoupit do operační služby.\n\nPrototypová ponorka a tedy celá třída budou jako první americké válečné lodě pojmenovány po District of Columbia. Všechna předcházející americká válečná plavidla totiž byla pojmenována po Columbii, ženské personifikaci Ameriky. Stávající útočná ponorka třídy \"Los Angeles\" USS \"Columbia\" (SSN-771) přitom bude vyřazena ještě před zařazením raketonosné USS \"Columbia\" do služby.\n\nÚvodní pětiletý kontrakt v hodnotě 1,85 miliardy dolarů na vývoj této třídy získala v prosinci 2012 loděnice General Dynamics Electric Boat. V září 2017 loděnice získala dalších 5,1 miliardy dolarů na dokončení vývoje konstrukce nových ponorek. Samotná stavba prototypu ma začít ve finančním roce 2021.\n\nSlavnostní první řezání oceli na prototypovou ponorku proběhlo 24. května 2019 v loděnici Huntington Ingalls Industries.\n\nJednotky třídy \"Columbia\":\nPonorky ponesou 16 balistických raket Trident II, které budou umístěny v nových raketových silech vyvinutých v programu Common Missile Compartment. Název projektu odkazuje na to, že stejná raketová sila dostanou i britské raketonosné ponorky, které v rámci programu Successor nahradí stávající třídu \"Vanguard\". Sila mají být dodána do roku 2024.\n"}
{"id": "1236150", "url": "https://cs.wikipedia.org/wiki?curid=1236150", "title": "Scintilla (album, Nosound)", "text": "Scintilla (album, Nosound)\n\nScintilla je páté studiové album italské progressive rockové skupiny Nosound. Vydáno bylo v září 2016.\n\nStyl alba \"Scintilla\" je pokračováním melancholicky laděných předcházejících desek skupiny, je však ještě hlouběji a komplexněji emočně zaměřené. Celý koncept alba pojednává o (ztraceném) přátelství. Ve skupině došlo ke změně obsazení na postu bubeníka, kdy Chrise Maitlanda nahradil Giulio Caneponi. Stejně jako u předchozí desky \"Afterthoughts\" Nosound výrazně použili violoncello, na které opět hraje Marianne DeChastelaine. Ve třech písních hostují jiní zpěváci, z toho v „In Celebration of Life“ a v „The Perfect Wife“ se představil Vincent Cavenagh z Anathemy a v italsky zpívané skladbě „Sogno e Incendio“ italský zpěvák Andrea Chimenti. Album vyšlo na CD s přiloženým BD, které obsahuje nahrávku ve vysoké kvalitě a také bonusový audiovizuální obsah, a jako dvojice LP.\n\n"}
{"id": "1236152", "url": "https://cs.wikipedia.org/wiki?curid=1236152", "title": "Scintilla", "text": "Scintilla\n\nScintilla může být:\n"}
{"id": "1236156", "url": "https://cs.wikipedia.org/wiki?curid=1236156", "title": "Árni Frederiksberg", "text": "Árni Frederiksberg\n\nÁrni Frederiksberg (* 13. června 1992) je faerský fotbalový záložník a reprezentant, hráč faerského klubu NSÍ Runavík. Hraje na postu ofenzivního středopolaře, případně na levém křídle. \n\n\nNastupoval za faerské mládežnické fotbalové reprezentace U19 a U21.\n\nV A-mužstvu Faerských ostrovů debutoval 11. 10. 2015 v kvalifikačním utkání v Tórshavnu proti reprezentaci Rumunska (prohra 0:3).\n\n"}
{"id": "1236158", "url": "https://cs.wikipedia.org/wiki?curid=1236158", "title": "Policejní psychologie", "text": "Policejní psychologie\n\nPolicejní psychologie je jednou z aplikovaných disciplín psychologie a zároveň odvětvím forenzní psychologie.\n\n\n"}
{"id": "1236165", "url": "https://cs.wikipedia.org/wiki?curid=1236165", "title": "Aggtelecký kras", "text": "Aggtelecký kras\n\nAggtelecký kras ( \"Aggteleki-karszt\") je krasové území na severu Maďarska. Region je známý především pro četný výskyt jeskyní. Některé z těchto jeskyň byly v roce 1995 společně s jeskyněmi Slovenského krasu zapsány na seznam světového přírodního dědictví UNESCO pod společným názvem Jeskyně Aggteleckého krasu a Slovenského krasu. Mezi nejznámější jeskyně patří Baradla-Domica. V části krasu byl vyhlášen maďarský národní park Aggtelek.\n\nVápence, které dnes tvoří celou krasovou oblast, vznikl před přibližně 245 miliony roky v období středního triasu. Z tektonického hlediska jsou součástí silicika.\n"}
{"id": "1236166", "url": "https://cs.wikipedia.org/wiki?curid=1236166", "title": "Col de Vergio", "text": "Col de Vergio\n\nCol de Vergio (korsicky \"Bocca à Verghju\") je sedlo v nadmořské výšce 1477 m ve vnitrozemí středomořského ostrova Korsika. Prochází jím silnice D84, která zde dosahuje nejvyššího bodu zpevněné komunikace na Korsice.\n\nNa sedle stojí mohutná socha Krista Krále. Monolit z růžové korsické žuly o hmotnosti 25 tun a výšce 6 metrů vytvořil místní sochař Noël Bonardi roku 1984. Během letních prázdnin je v provozu stánek s občerstvením. Pod sedlem na severní straně je postaven hotel Castel Vergio.\n\nSedlem příčně prochází horská silnice spojující vnitrozemské města Corte a pobřežní Porto. Doprava po silnici je bezplatná. Sedlo je otevřené celoročně. Na sedle je bezplatné parkoviště. Jednou za den v létě sem jezdí autobus z Corte.\n\nPodélně přes sedlo přechází dálková turistická trasa GR 20.\n\n"}
{"id": "1236170", "url": "https://cs.wikipedia.org/wiki?curid=1236170", "title": "Kabát 2013–2015", "text": "Kabát 2013–2015\n\nKabát 2013–2015 je třetí kompilační album české rockové skupiny Kabát. Multinosič obsahuje 3 DVD a 1 CD a vyšel 2. listopadu 2016 primárně v síti hypermarketů a prodejen Tesco.\n\nAlbum obsahuje záznam z vystoupení v pražské O2 areně v rámci turné s pražským Big Bandem z roku 2013 a záznam z výročního koncertu na pražském Vypichu 2014. Jako bonus multinosič obsahuje poslední řadovou desku Do pekla/do nebe z roku 2015. Součástí této kompilace měla podle kapely být i nějaká nová a dosud nevydaná písnička, z tohoto plánu ovšem nakonec sešlo. Zároveň se jedná o nejrozsáhlejší komplet „nových“ nosičů v historii Kabátu.\n\n\n\n"}
{"id": "1236174", "url": "https://cs.wikipedia.org/wiki?curid=1236174", "title": "Nitrianske Pravno", "text": "Nitrianske Pravno\n\nNitrianske Pravno je obec na Slovensku v okrese Prievidza v Trenčínském kraji ležící na řece Nitra. Obec je koncovou stanicí železniční tratě z Prievidze. Žije zde  obyvatel.\n\nV katastrálním území obce je hradiště Vyšehrad se stopami osídlení z doby bronzové a z období Velkomoravské říše.\n\nPrvní písemná zmínka o obci je z roku 1393. V obci je římskokatolický kostel Umučení svatého Jana Křtitele z roku 1907 a radnice ze 17.století.\n\n\n"}
{"id": "1236175", "url": "https://cs.wikipedia.org/wiki?curid=1236175", "title": "Helena Lasztoviczová", "text": "Helena Lasztoviczová\n\nHelena Lasztoviczová (* 21. prosince 1968 Považská Bystrica) je česká politička a členka Republikového výboru Strany svobodných občanů. Od roku 2016 je zastupitelkou Zlínského kraje. Do roku 2018 zastávala post místopředsedkyně krajského sdružení ve Zlínském kraji.\n\nČlenkou Strany svobodných občanů se stala roku 2012. Od února 2014 do prosince 2018 byla Helena Lasztoviczová místopředsedkyní strany ve Zlínském kraji.\nDne 8. října 2016 byla zvolena za koalici Strany svobodných občanů a Strany soukromníků České republiky do krajského zastupitelstva Zlínského kraje.V listopadu téhož roku se stala členkou sociálního výboru Zlínského kraje. Od prosince 2018 zasedá v Republikovém výboru Svobodných.\n\nBěhem volební kampaně kritizovala neutěšený stav sociální oblasti ve Zlínském kraji.\nNavrhuje, aby sociální služby v kraji poskytovaly i soukromé subjekty. Vyslovila se též pro zvýšení mezd pracovníků v sociální sféře.\n\nV květnu 2017 zkritizovala záměr města Valašského Meziříčí na zřízení MHD zdarma. Zastupitelstvo města se k tomuto kroku rozhodlo pro znečištěný vzduch, jenž ve městě panuje. Místo MHD zdarma Lasztoviczová navrhuje vznik silničního obchvatu města, jenž by podle jejich slov od znečištění ovzduší městu pomohl mnohem více, nežli MHD financovaná z rozpoču města.\n\nV komunálních volbách 2018 kandidovala ve Valašském Meziříčí za koalici ODS a Svobodní.Získala celkem 818 hlasů, avšak křeslo v městském zastupitelstvu neobsadila.\n\nJe vdaná a má jednoho syna. Žije ve Valašském Meziříčí.\n\n"}
{"id": "1236176", "url": "https://cs.wikipedia.org/wiki?curid=1236176", "title": "Lidický okruh", "text": "Lidický okruh\n\nLidický okruh je motoristická soutěž, která se jezdí v okolí obce Lidice ve středních Čechách.\n\nPo druhé světové válce se kolem Lidic stavěly nové silnice. Tou dobou již existovalo hnutí založené 6. září 1942 ve městě Stoke-on-Trent britským lékařem Barnetta Strosse a nazvané \" – Lidice budou žít\", které se zasloužilo o poválečnou obnovu vypálených Lidic. Do odkazu tohoto hnutí se rozhodli zapojit také členové kladenského Automotoklubu a ve dnech 27. a 28. května 1950 uspořádali při příležitosti osmého výročí vypálení Lidic první ročník motocyklového závodu.\n\nJeho druhý ročník se uskutečnil o pět let později, v roce 1955. Tehdy se jezdilo v celkem čtyřech kategoriích a sice do 175 ccm, do 250 cm³, do 350 cm³ a do 750 cm³ s postranním vozíkem (sajdkárou). Mezi účastníky závodu patřili například Ladislav Štajner či Václav Kinzl na motocyklech značky Jawa. Po závodě se ovšem objevila kritika, jež vyčítala jeho pořadatelům organizační nedostatky.\n\nTřetí ročník se uskutečnil roku 1958. Podle původních plánů se sice měl odjet 6. července, avšak s ohledem na nevhodné počasí, které v ten den panovalo, jej organizátoři přesunuli na 3. srpna. Zvolená trasa měřila 4500 metrů a vedle motocyklů se ho účastnily také sportovní vozy s objemem do 1100 cm³. Klání se setkala se zájmem diváků, kterých se na závody přišlo podívat několik desítek tisíc.\n\nDalší ročník Lidického okruhu se uskutečnil o 56 let později (2014), kdy ho společně organizovaly obec Lidice spolu s Památníkem Lidice. Bývá však označován za první ročník. Protože by však uspořádání motoristického závodu, jak tomu bylo u předchozích ročníků, představovalo náročný úkon, zvolili pořadatelé přehlídku veteránů, na kterou navázala jejich spanilá jízda. Měřila 7,5 kilometru a účastnilo se jí sto automobilů a motocyklů.\n\nNásledující rok (2015) pokračoval Lidický okruh svým dalším ročníkem. Účastnilo se ho celkem 106 vozidel a motocyklů starších třiceti let, mezi něž patřil například motocykl Royal Enfield vyrobený roku 1923 nebo automobil Ford T z roku 1924 či motocykl Jawa 350 pocházející z roku 1951. Trasa jízdy měřila téměř 20 kilometrů. Mezi účastníky patřily vozy československé i zahraniční provenience, jako například Tatra 613-3, Škoda 110 R, Velorex 16/250, Tatra 57 či Ford Mustang Mach 1, Trabant 601, Jaguar E-Type, Ferrari Testarossa nebo Jaguar Mark 2.\n\nDne 10. září 2016 proběhl další ročník Lidických okruhů, od roku 2014 třetí. Součástí programu se staly ukázky práce dobrovolných hasičů, výstava historických kočárků nebo koncert etno kapely pod vedením Roberta Kováče či vystoupení mažoretek z Postoloprt. Při šestém ročníku akce (2019) se spanilé jízdy zúčastnilo 180 vozidel a mimo jízdu se divákům představil požární vůz z pražského Letiště Václava Havla.\n"}
{"id": "1236179", "url": "https://cs.wikipedia.org/wiki?curid=1236179", "title": "Otakar Rytíř", "text": "Otakar Rytíř\n\nOtakar Rytíř (původním příjmením Richter; 26. června 1913 Vysoké Mýto - 6. května 1979 Ostrava) byl československý voják, náčelník generálního štábu, armádní generál.\n\nVystudoval gymnázium ve Vysokém Mýtě, kde maturoval 3. června 1932. Následně se přihlásil ke studiu na právnické fakultě UK v Praze. Studií práv zanechal po třech semestrech.\n\n1. října 1935 nastoupil vojenskou prezenční službu u děl. pluku 101  v Praze – Ruzyni. Již 4. října byl vyslán do školy pro důstojníky hrubého dělostřelectva v záloze do Olomouce. Po jejím absolvování byl 31.5. 1936 zařazen do praktického výcviku jako svobodník aspirant u děl. pluku 103 v Terezíně. 30. září 1936 byl přijat ke studiu na Vojenské akademii v Hranicích. Dne 29. srpna 1937 byl jmenován poručíkem dělostřelectva a přidělen k horskému dělostřeleckému pluku 201 v Ružomberoku, kde velel baterii. Na přelomu let 1937-38 sloužil u baterie 7/201 v Kežmaroku. Za mobilizace v září 1938 byl velitelem nejprve baterie 4/203 a posléze až do 25.12. 1938 velitelem baterie 5/201. 25. března 1939 je propuštěn do civilu.\n\nPo okupaci zbytku republiky a vzniku protektorátu Čechy a Morava odešel do Polska, kde byl zařazen 24. 8. do československé exilové armády. Po porážce Polska byl od 22. září internován v zajateckém táboře sovětské NKVD v SSSR. Po vzniku čs. vojenské jednotky v SSSR, byl v únoru 1942 jmenován nadporučíkem dělostřelectva a stal se velitelem roty kanónů proti útočné vozbě. 15. 7. 1942 se stal příslušníkem I. čs. polního praporu s funkcí pobočníka velitele tohoto praporu. 11. září 1943 byl povýšen na kapitána.  13. ledna 1943 byl ustanoven náčelníkem štábu I. polního praporu s nímž se účastnil bojů na frontě mj. i v bitvě u Sokolova. Od 8. července 1943 byl ustanoven velitelem I. oddílu 1. dělostřeleckého pluku 1. Čs. samostatné brigády. 10. června 1944 byl povýšen na štábního kapitána. Od 5. února 1945 zastává funkci náčelníka štábu dělostřelectva I. Československého armádního sboru v SSSR. Po povýšení na majora 7. března 1945 byl následující měsíc ustanoven náčelníkem štábu Velitelství dělostřelectva hlavního štábu.\n\n10. května 1945 je jmenován podplukovníkem dělostřelectva. Zůstává v činné službě a to ve funkci náčelníka dělostřelectva československé branné moci. 1. dubna 1946 byl vyslán ke studiu Nejvyšší vojenské akademie K. M. Vorošilova v Moskvě, kterou ukončil 30. dubna následujícího roku. 3. května 1946 si změnil příjmení na Rytíř. Plukovníkem generálního štábu se stává 1. října 1946. 15. května 1947 byl ustanoven náčelníkem štábu Velitelství dělostřelectva MNO. 30. dubna 1947 byl jmenován náčelníkem stolice dělostřelectva Vysoké školy válečné v Praze. 15. května 1949 byl ustanoven zástupcem velitele13. Brigády v Karlových Varech. Brigádním generálem se stává 1. října 1950. Od 15. října téhož roku se stává velitelem 3. Armádního sboru v Plzni. 15. července 1951 je náčelníkem štábu 1. Vojenského okruhu v Praze. Od konce ledna 1952 působí jako zástupce velitele 1. VO v Praze. 1. března 1952 byl povýšen na divizního generála a od 12. listopadu byl pověřen vedním 1. VO v Praze, velitelem 1. VO se stává 27. dubna 1953. 4. června 1956 byl jmenován náměstkem ministra národní obrany. 28. července se stává náčelníkem Generálního štábu ČSLA. Na generálplukovníka je povýšen 5. září 1959. Armádním generálem se stal 1. května 1966. 30. dubna 1968 byl odvolán z funkce náčelníka Generálního štábu ČSLA a 7. června nastoupil jako samostatný vědecký pracovník do Vojenského historického ústavu v Praze. Po sovětské okupaci v roce 1968 byl 25. července 1969 jmenován zmocněncem vlády  pro otázky dočasného pobytu Sovětských vojsk v Československu. Následně se stal předsedou ústředního výboru Svazarmu. Do výslužby odešel na konci července 1977. \n\nV letech 1962 až 1976 byl kandidátem Ústředního výboru KSČ. V roce 1963 obdržel Řád práce.\n"}
{"id": "1236180", "url": "https://cs.wikipedia.org/wiki?curid=1236180", "title": "Československý vojenský hřbitov La Targette", "text": "Československý vojenský hřbitov La Targette\n\nČeskoslovenský vojenský hřbitov La Targette je jediný samostatný československý hřbitov ve Francii, který se nachází zhruba půl kilometru od obce Neuville-Saint-Vaast. Hřbitov i památník jsou věnovány nejen československým příslušníkům tzv. Roty Nazdar, která utrpěla těžké ztráty v bitvě u Arrasu dne 9. května 1915, ale i dalším Čechům a Slovákům padlým na západní frontě v první světové válce, vojákům padlým v bitvě o Francii v roce 1940 a vojákům padlým během obléhání Dunkerque.\n\nPřeživší vojáci z Roty Nazdar, kteří založili spolu s ostatními příslušníky československé armády ve Francii v roce 1919 „Sdružení československých dobrovolníků ve Francii“, si vzali za úkol zanechat svědectví oběti dobrovolníků a jejich hrdinného boje. V roce 1924 byla z členů sdružení sestavena komise pro postavení pomníku v La Targette, jenž byl odhalen 31. května 1925.\n\nVyhledáním ostatků padlých z Roty Nazdar, roztroušených po všech bojištích let 1915–1918 byl pověřen československý konzul v Lille Leopold Riedl, ale toto úsilí přerušila druhá světová válka. Několik let po jejím skončení navrhli příslušníci sdružení dokončit soustředění ostatků padlých v obou světových válkách. Celkem bylo na La Targette přeneseno 206 ostatků ze 73 vojenských a obecních hřbitovů v 38 departementech. Československý vojenský hřbitov La Targette byl slavnostně otevřen v září 1959.\n\nNa hřbitově La Targette se pravidelně konají vzpomínkové ceremonie k uctění památky československých legionářů, kteří bojovali nejen za svobodu Francie, ale zejména své vlasti, nově vznikajícího Československa. Připomínáni jsou rovněž druhováleční veteráni, především z řad Československé samostatné obrněné brigády. Pietní vzpomínky jsou organizovány střídavě českým a slovenským velvyslanectvím za podpory a účasti francouzských úřadů a Sdružení československých dobrovolníků ve Francii „Rota Nazdar“ (\"Association des volontaires Tchecoslovaques en France „Compagnie Nazdar“\").\n\nV La Targette se nachází také francouzský národní hřbitov (\"Nécropole Militaire\"), který sousedí s britským hřbitovem La Targette British Cemetery.\n\n"}
{"id": "1236181", "url": "https://cs.wikipedia.org/wiki?curid=1236181", "title": "Airlander 10", "text": "Airlander 10\n\nAirlander 10 (původně Hybrid Air Vehicles HAV 304) je hybridní vzducholoď, kterou vyrobila britská firma Hybrid Air Vehicles. Výzkum začal v roce 2008 v rámci programu americké armády \"Long Endurance Multi-intelligence Vehicle\" (LEMV). K prvnímu zkušebnímu letu došlo 17. srpna 2016 na základně RAF Cardington v anglickém hrabství Bedfordshire. Let trval 30 minut.\n\nAirlander 10 je dlouhý 92 metrů, široký 43 metrů a vysoký 26 metrů, balon má objem 38 000 m³. Vzducholoď je plněná héliem a pohánějí ji čtyři osmiválcové vznětové motory. Dosahuje maximální rychlosti 150 km/h a může vystoupat do šestikilometrové výšky, unese deset tun nákladu, do kabiny se vejde 48 osob. Výhodou je nízká spotřeba paliva, tichý chod a schopnost přistát i mimo letiště. Může být využita pro armádní i civilní účely, např. k dopravě osob a nákladů nebo ke vzdušnému průzkumu.\n\nPro nezvyklý tvar se vzducholodi přezdívá \"létající zadek\".\n\n24. srpna 2016 při druhém zkušebním letu při konečném přiblížení narazil nos vzducholodi do země a došlo k rozsáhlému poškození kokpitu. Nikdo z posádky nebyl zraněn. Vzducholoď byla opravena a vybavena nafukovacími „nožičkami, které mohou být užity do 15 sekund, tak aby chránily kokpit při nouzovém přistání.\n\n10. května 2017 byly testovací lety obnoveny. 13. června 2017 dosáhl letoun při čtvrtém zkušebním letu výšky 1 070 metrů.\n\n18. listopadu 2017 se vzducholoď uvolnila z kotviště. Automaticky tak došlo k vypuštění hélia a vzducholoď dosedla na zem. Nikdo nebyl na palubě, ale dva lidé byli v důsledku nehody zraněni.\n\n"}
{"id": "1236183", "url": "https://cs.wikipedia.org/wiki?curid=1236183", "title": "Ladislav Štajner", "text": "Ladislav Štajner\n\nLadislav Štajner (1917–2006) byl československý motocyklový závodník na strojích značky Jawa a Walter.\n\nÚčastnil se klání jak v Československu, tak také v zahraničí. Na mistrovství republiky získal celkem čtyři tituly. Polovinu z nich na sólo motocyklech, zbytek při jízdě na motocyklech s postranním vozíkem (sajdkárou). Při některých závodech mu společníka v sajdkáře dělal jiný motocyklista Gustav Havel.\n"}
{"id": "1236184", "url": "https://cs.wikipedia.org/wiki?curid=1236184", "title": "Štajner", "text": "Štajner\n\nŠtajner (vlastně český přepis německého příjmení \"Steiner\") je příjmení, jež má více nositelů:\n\n\n"}
{"id": "1236185", "url": "https://cs.wikipedia.org/wiki?curid=1236185", "title": "Mühlhausen", "text": "Mühlhausen\n\nMühlhausen, plným názvem Mühlhausen/Thüringen, je deváté největší město v německé spolkové zemi Durynsko. Jedná se o jedno ze dvou měst v zemském okrese Unstrut-Hainich-Kreis. Žije zde obyvatel.\n\nJiž okolo roku 1500 zde žila stálá populace okolo 10 000 lidí. Město je zachovalé a historické centrum se rozkládá na poměrně velké ploše. Součástí toho je i jedenáct gotických kostelů. Známou osobností města pak byl například Johann Sebastian Bach, který zde působil jako varhaník v letech 1707 až 1708.\n\nMěsto Mühlhausen leží na rovinatém povrchu v průměrné nadmořské výšce jen 215 m. Zdejší počasí je oproti zbytku měst středního Německa suché; ročně zde naprší jen něco kolo 570 mm. Sousedí s obcemi Anrode, Unstruttal, Menteroda, Obermehler, Körner, Weinbergen, Vogtei a Rodeberg.\n\nPodle legendy pobýval Attila († 453) před bitvou na Katalaunských polích v místě zvaném \"Burg Mulhus\". Právě \"Burg Mulhus\" mělo být na území dnešního Mühlhausenu. Nicméně nejstarší vykopávky pocházející z okolí místního kostela svatého Jiřího se datují na období někdy mezi 6. až 10. stoletím. První písemná zmínka o obci pochází z roku 967, kdy Ota II. daroval toto území manželce Theofano. Obec existovala jako \"ab initio\", nedědila se tedy v rodině, nýbrž v rámci císařů Svaté říše římské. Sami císaři měli v Mühlhausenu falc a pobýval v ní v průběhu 10. a 11. století například Ota III. nebo Jindřich III. Černý. Se zvolením Filipa Švábského ale vládci Svaté říše římské přestali v Mühlhausenu pobývat.\n\nV roce 1135 byl Mühlhausen popisován spíše jako malá osada. Během začátku 12. století byla ale založena současná stará část a roku 1170 bylo postaveno opevnění s 52 věžemi. Na počátku 13. století bylo na sever od řeky Schwemmnotte založeno nové město. Roku 1224 byl vydán takzvaný \"Mühlhausenský zákoník\", nejstarší psaný zákoník v němčině. O rok později přišli do Mühlhausenu Františkáni a toho roku také založili zdejší klášter. O více než šedesát let později (1289) přibyl i dominikánský kostel, který byl zničen při požáru v roce 1689. Roku 1251 se Mühlhausen stal svobodným říšským městem a byl i druhým nejvýznamnějším centrem Durynska, hned po Erfurtu. Od konce 13. století žila v Mühlhausenu komunita Židů, během perzekucí v roce 1349 jich ale bylo mnoho zabito.\n\nMezi lety 1308 až 1309 se města Erfurt, Nordhausen a Mühlhausen postavila proti vládě Wettinů (kteří vládli durynskému lankrabství od roku 1288), kteří chtěli získat města pod vlastní nadvláda. Aliance byla úspěšná a vydržela přes 200 let. Města se tak mohla spravovat sama, od roku 1348 už Mühlhausen ani neplatil císaři daně.\n\nEkonomický rozkvět ve 13. až 16. století přinesl především dálkový obchod s textilem, barvířským borytem, který sloužil jako náhrada indiga, a dalším zbožím.\n\nReformace přinesly v Mühlhausenu mnoho změn. Nesouhlasili s nimi například Heinrich Pfeiffer nebo Thomas Müntzer. Oba se rozhodli svůj nesouhlas vyjádřit kázáním v opatství Reifenstein v Durynsku. Během německé selské války byli vyměněni členové městské rady a vypleněny kláštery i kostely. Když pak císařova armáda potlačila povstání, byl Thomas Müntzer z Mühlhausenu popraven, Město navíc muselo zaplatit 40 000 zlatých říši a částečně ztratilo nezávislost. Do čela města byly dosazeni Wettinové, kvůli kterým ve 14. století vznikla zmíněná aliance, a hesenská lankrabata. Oba rody byly především protestantské, nicméně, Mühlhausen zůstal pod vlivem katolicismu a tajně vstoupil do Norimberské ligy. Šmalkaldská válka a prohra Wettinů i hesenských v ní ale přinesla městu opět nezávislost. Během následujících let pak město přežilo sedmiletou i třicetiletou válku a několikrát se měnil i nadřazený celek, od Vestfálského království (součástí 1807 až 1815) až po Saskou provincii.\n\nVelká hospodářská krize v roce 1929 přinesla městu velkou nezaměstnanost i zhoršení ekonomiky. Během Křišťálové noci roku 1938 pak byla zničena synagoga. V blízké nemocnici Pfafferode bylo v rámci akce T4 zabito přes 2000 psychicky nebo fyzicky postižených lidí. Od roku 1944 do března 1945 byl za Mühlhausen umístěn i tábor nucených prací pro ženy, kde se vyráběly zbraně. 4. dubna 1945 přišla americká armáda a Mühlhausen byl bez boje vydán. 5. července 1945 pak město převzala sovětská armáda.\n\nSjednocení Německa přineslo zavření mnoha továren v Mühlhausenu a vysokou nezaměstnanost, která přetrvávala až do roku 2000.\nV Mühlhausenu je několik muzeí: \"Müntzergedenkstätte\", \"Bauernkriegsmuseum\", \"Museumsgalerie\", \"Museum am Lindenbühl\" a \"Wehrgang\". Muzeum \"Müntzergedenkstätte\" je umístěno v kostele Pany Marie a bylo otevřeno roku 1975. Pojednává především o Thomasu Müntzerovi. Muzeum \"Bauernkriegsmuseum\" vystavuje exponáty z německé selské války a \"Museumsgalerie\" je galerie umění v kostele Všech svatých. Místní historii ukazuje muzeum \"Museum am Lindenbühl\", kde se nachází i archeologické exponáty.\n\nNachází se zde velké množství kostelů a synagog, především pak z doby gotiky. Nejvýznamnějším z nich je kostel svatého Blažeje, jenž byl postaven v průběhu 13. století ve staré části města. Je postaven v raně gotickém stylu a ve své době se jednalo o jednu z nejvýznamnějších církevních památek. V letech 1707 až 1708 zde jako varhaník působil Johann Sebastian Bach. Nejvýznamnějším kostelem Nového města je kostel svaté Marie, který pochází ze začátku 14. století. Po Dómu Pany Marie v Erfurtu se jedná o durynskou nejvyšší katedrálu. Z konce 13. století pochází i kostel Všech svatých a kaple svatého Antonína. Mimo městské hradby se nachází například kostel svatého Jiří ze 14. století nebo kostel svatého Martina, taktéž ze 14. století. Mühlhausenská synagoga byla poprvé zmíněna roku 1380, avšak současná budova byla postavena až v 19. století. V roce 1938 byla při Křišťálové noci poničena, avšak byla znovu rekonstruována.\n\nVýznamnou památkou města jsou i městské hradby, vysoké 8 m o délce přes 2,5 km. Byly postaveny během 12. století. Větší část je neporušená, avšak některé brány byly v průběhu druhé světové války zničeny pro lepší průjezdnost. Městská radnice pochází z doby okolo roku 1310 a v 16. století byla několikrát rekonstruována.\n\nMühlhausen leží v rovinaté krajině Durynské pánve, úrodné oblasti, která pokrývá většinu středního Durynska. Průměrná nadmořská výška ve městě se pohybuje okolo 215 m, nejvyšší místo Mühlhausenu má nadmořskou výšku 400 m. Na území města se nacházejí i dva lesy, přičemž jeden z nich byl roku 1997 prohlášen za národní park a jedná se tak o jiný národní park Durynska. Vodstvo v Mühlhausenu zastupuje především řeka Unstruta, avšak je zde větší množství menších říček a potoků.\n\nSoučástí města je nejen Mühlhausen samotný, ale i několik dalších vesnic. Počet obyvatel v závorkách je aktuální k prosinci 2011:\n\nMühlhausen podepsal smlouvy o spolupráci s těmito městy:\n\n\n\n"}
{"id": "1236187", "url": "https://cs.wikipedia.org/wiki?curid=1236187", "title": "Dora Madison Burge", "text": "Dora Madison Burge\n\nDora Madison Burge (* 17. října 1990, Hutto, Texas, Spojené státy americké), známá jako Madison Burge nebo Dora Madison, je americká herečka. Nejvíce se proslavila rolí Becky Sproles v dramatickém seriálu \"Friday Night Lights\" (2009–2011) a jako Jessica Chilton v seriálu \"Chicago Fire\" (2015–2016)\n\nNarodila se ve městě Hutto v Texasu. Má pět starších sourozenců.Navštěvovala křesťanskou akademii Round Rock Christian Academy a byla přijata na Univerzitu v Severním Texasu, ale rozhodla se na školu nenastoupit a věnovat se herecké kariéře.\n\nPoté co se v roce 2009 objevila v několika krátkometrážních filmech, získala roli Becky Sproles ve čtvrté řadě dramatickém seriálu stanice NBC \"Friday Night Lights\". Seriál skončil pátou sérií v roce 2011. Po skončení seriálu si zahrála ve sportovním dramatu \"Seven Days in Utopia\", ve třech epizodách seriálu \"The Lying Game\" a ve filmu \"Humans Verus Zombies.\" V roce 2012 si zahrála v rodinném filmu \"Kovbojky a andělé\" a rok později ve filmu \"My Dog Champion\". V roce 2014 získala vedlejší roli Zoe v seriálu \"Láska ve hvězdách\", který vysílal stanice The CW, po první řadě byl však seriál zrušen. Ve stejném roce si také zahrála v hororovém filmu \"Exists\", režírovaném Eduardem Sánchezem. V roce 2015 se připojila do třetí řady seriálu stanice NBC \"Chicago Fire\". V roce 2016 v seriálu skončila.\n"}
{"id": "1236188", "url": "https://cs.wikipedia.org/wiki?curid=1236188", "title": "Kara Killmer", "text": "Kara Killmer\n\nKara Killmer (* 14. června 1988, Crowley, Texas, Spojené státy americké) je americká herečka. Nejvíce se proslavila rolemi v internetovém seriálu \"If I Can Dream\" a v televizním seriálu \"Chicago Fire\".\n\nNarodila se v Crowley v Texasu. Navštěvovala Baylor University ve Wacu v Texasu a odmaturovala v roce 2010 s titulem bakalář umění.\n\nV roce 2010 získala hlavní roli v internetovém seriálu \"If I Can Dream\". V roce 2014 získala roli Atheny True v připravované pilotní epizodě seriálu \"Tin Man\", seriál však nebyl stanicí vybrán do televizní sezóny 2014–2015. Ten samý rok se připojila k obsazení seriálu \"Chicago Fire,\" získala roli Sylvie Brett, která nahradila Leslie Shay (Lauren German) v roli paramedičky ve třetí sérii. 6. dubna 2015 měl premiéru film \"Beyond the Mask\", ve kterém si zahrála s Johnem Rhys-Daviesem.\n"}
{"id": "1236200", "url": "https://cs.wikipedia.org/wiki?curid=1236200", "title": "Veronika Šimková", "text": "Veronika Šimková\n\nVeronika Šimková (* 14. května 1998) je česká sportovní lezkyně a mistryně České republiky v lezení na obtížnost i v boulderingu.\n\n\n"}
{"id": "1236211", "url": "https://cs.wikipedia.org/wiki?curid=1236211", "title": "Divize A 2001/02", "text": "Divize A 2001/02\n\nV soubojích 37. ročníku České divize A 2001/02 se utkalo 16 týmů dvoukolovým systémem podzim – jaro. Tento ročník začal v srpnu 2001 a skončil v červnu 2002.\n\n\nPoznámky:\n\n"}
{"id": "1236212", "url": "https://cs.wikipedia.org/wiki?curid=1236212", "title": "Cellulitis", "text": "Cellulitis\n\nCellulitis, často též zánět podkoží je akutní hnisavý zánět hlubokých podkožních tkání a někdy svalu. Nejčastěji se s ní setkáme v důsledku infekce rány. Při zanedbání se může jednat o smrtelné onemocnění, výsledkem může být i amputace postižené končetiny.\n\nOnemocnění vzniká náhle. Stav se velmi rychle zhoršuje - do několika hodin od proniknutí baktérie. Kůže na poraněné končetině je začervenalá, teplá, oteklá a bolestivá na pohyb i dotek. Pacient má i výrazné celkové příznaky – bolest hlavy a horečku nad 38°C. Zánět se zachycuje blízkých uzlinách a šíří se i lymfatickým systémem. Mohou vznikat abscesy. V krajních případech je prováděn chirurgický „debridement“, kdy postižená tkáň musí být chirurgicky odstraněna. \n\nPůvodcem jsou obvykle streptokoky skupiny A nebo Staphylococcus aureus, které proniknou do podkoží při poranění kůže. Může vzniknout například i z impetiga či bércového vředu.\n\nKomplikace mohou být smrtelné (bakteriální endokarditida, záněty ledvin, septický stav). Může přejít až v gangrénu či nekrózu a život ohrožuijící fasciitis, tedy infekci svalových povázek vyžadující chirurgické řešení.\n\nPodle zjištění, která bakterie zánět vyvolala, jsou obvykle nasazena antibiotika, doporučen klid na lůžku se zvýšenou polohou nohy a vzhledem k bolestivosti onemocnění a podle jeho závažnosti i léky tišící bolest. \n\nStav často vyžaduje hospitalizaci a vysoce dávkovanou kombinovanou antibiotickou léčbu včetně intravenózního podání.\n\nV případě vzniku abscesů či fascitis je nutné chirurgické řešení či debridement infikované rány. Dojde-li kl zanedbání léčby, může dotyčný o končetinu přijít.\n\nJedná se o nebezpečné onemocnění, na které ve světě v roce 2013 zemřelo 30,000 osob .\n"}
{"id": "1236213", "url": "https://cs.wikipedia.org/wiki?curid=1236213", "title": "Divize C 1966/67", "text": "Divize C 1966/67\n\nV soubojích 2. ročníku České divize C 1966/1967 se utkalo 14 týmů dvoukolovým systémem podzim – jaro. Tento ročník začal v srpnu 1966 a skončil v červnu 1967.\n\n\nPoznámky:\n\n"}
{"id": "1236216", "url": "https://cs.wikipedia.org/wiki?curid=1236216", "title": "Sage (rozšíření pro Firefox)", "text": "Sage (rozšíření pro Firefox)\n\nSage je odlehčené rozšíření pro prohlížeč Mozilla Firefox, které umožňuje agregovat zprávy z RSS a atom kanálu. Rozšíření bylo vyvinuto Petrem Andrewsem a Erikem Arvidssonem. \n\nSage získal cenu Nejvíce inovativní rozšíření v soutěži společnosti Mozilla „Rozšiřte Firefox“ (v originále „Extend Firefox“), která se konala v roce 2006. \n\n"}
{"id": "1236224", "url": "https://cs.wikipedia.org/wiki?curid=1236224", "title": "Anne Delaflotte Mehdevi", "text": "Anne Delaflotte Mehdevi\n\nAnne Delaflotte Mehdevi, rodným jménem Anne Delaflotte (* 1967, Auxerre, Francie) je francouzská spisovatelka, knihařka a podnikatelka. V letech 1993 – 2011 žila v Praze, kde s manželem Alexanderem Mehdevim provozovala v Praze 2, Mánesově ulici č. 79 knihkupectví se zahraniční literaturou U knihomola.\n\nNarodila se v roce 1967 ve francouzském městě Auxerre v Burgundsku a vyrůstala poblíž Saint-Sauveur-en-Puisaye (rodiště spisovatelky Colette). V mládí se věnovala hudbě a zpěvu a studovala hru na klavír. Vystudovala mezinárodní právo a diplomacii v Paříži a pobývala na šestiměsíční stáži v New Yorku, kde se seznámila se svým manželem, budoucím spisovatelem Alexanderem Mehdevim, Američanem se španělskými kořeny. V roce 1993 se za ním přestěhovala do Prahy, kde v roce 1994 otevřeli v Mánesově ulici na pražských Vinohradech knihkupectví s cizojazyčnou literaturou U knihomola. Později knihkupectví rozšířili ještě o kavárnu a galerii. Anne Delaflotte Mehdevi se v Praze vyučila knihařskému řemeslu, pomáhala svému manželovi v začátcích jeho podnikání a postupně porodila a vychovala tři syny, kteří vyrůstali v Praze a navstěvovali české školy. Později se začala věnovat literární tvorbě, za kterou obdržela řadu ocenění; její knihy byly přeloženy do němčiny, italštiny, nizozemštiny a slovenštiny. První román \"La relieuse du gué\" vyšel v roce 2008 ve francouzském vydavatelství Gaïa a v roce 2011 ve slovenském překladu s názvem \"Knihárka z Bergeracu\" v nakladatelství Slovart. Z korespondence, kterou si vyměňovala po dobu pražského pobytu s kamarádkou, českou spisovatelkou Lenkou Horňákovou-Civade, provdanou za Francouze a žijící v Provence, vznikla kniha \"Prioritaire/Priority Praha – Paříž\", kterou v češtině vydalo v roce 2013 nakladatelství Lidové noviny a o rok později pod názvem \"Entre Seine et Vltava\" vydalo ve francouzštině nakladatelství Non Lieu. V roce 2011 se s rodinou přestěhovala do Francie, do města Manosque v Provence, kde žije a tvoří.\n\n\n\n\n"}
{"id": "1236227", "url": "https://cs.wikipedia.org/wiki?curid=1236227", "title": "Kostel Nejsvětější Trojice (Smečno)", "text": "Kostel Nejsvětější Trojice (Smečno)\n\nKostel Nejsvětější Trojice ve Smečně je římskokatolický farní kostel ve středočeské obci Smečno.\n\nPůvodní stavba smečenského kostela Nejsvětější Trojice pocházela ze třetí čtvrtiny 14. století a byla postavena v gotickém slohu. Svědčí o tom dochovaná sakristie, vybudovaná z presbytáře původního kostela při renesanční přestavbě. Ta byla dokončena roku 1587, tedy v době, kdy panství spravoval Jiří Bořita z Martinic s manželkou Eliškou, rozenou Bruntálskou z Vrbna. Kostel prošel několika dalšími opravami, při nichž však svou renesanční podobu neztratil.\n\nUvnitř kostela je hodnotný mobiliář: barokní hlavní oltář od Ignáce Františka Platzera, obraz Nejsvětější Trojice od pražského malíře Antonína Towara. Uvnitř kostela i na jeho obvodových zdech je několik náhrobníků z renesanční a pozdější doby.\n\nZvláště hodnotné jsou pak varhany, které pocházejí z doby vysvěcení kostela v roce 1587, a jsou tak nejstaršími dosud existujícími varhanami v českých zemích. Jsou na nich vyobrazeny erby Bořitů a Bruntálských. V 18. a 19. století prošly varhany opravami a roku 1990 rekonstruovány dílnou varhanáře Dušana Doubka. Při této opravě se zjistilo, že většina píšťal je původních z doby renesančních majitelů panství.\n\n\n"}
{"id": "1236228", "url": "https://cs.wikipedia.org/wiki?curid=1236228", "title": "Kanton Saint-Dié-des-Vosges-1", "text": "Kanton Saint-Dié-des-Vosges-1\n\nKanton Saint-Dié-des-Vosges-1 (fr. \"de Saint-Dié-des-Vosges-1\") je francouzský kanton v departementu Vosges v regionu Grand Est. Tvoří ho 10 obcí a část města Saint-Dié-des-Vosges. Zřízen byl v roce 2015.\n\n\n"}
{"id": "1236230", "url": "https://cs.wikipedia.org/wiki?curid=1236230", "title": "Evangelický hřbitov v Polském Těšíně", "text": "Evangelický hřbitov v Polském Těšíně\n\nEvangelický hřbitov v Polském Těšíně (\"Cmentarz ewangelicki w Cieszynie\") je luterský hřbitov v Polském Těšíně na ul. Bielské na Horním předměstí.\n\nZaložen byl roku 1887 poté, co přestala dostačovat kapacita dosavadního hřbitova u Ježíšova kostela. Od roku 1986 je hřbitov chráněn jako kulturní památka (\"zabytek\").\n\n\n"}
{"id": "1236231", "url": "https://cs.wikipedia.org/wiki?curid=1236231", "title": "Jan Zbranek", "text": "Jan Zbranek\n\nJan Zbranek (* 8. února 1986 Jeseník) je český sportovní lezec, horolezec, bývalý reprezentant v lezení na obtížnost (také vicemistr ČR) a mistr ČR v boulderingu. Jako jediný český lezec má licenci hlavního stavěče cest Mezinárodní federace sportovního lezení (\"International Chief Route Setter IFSC\"). Vede týmy stavěčů cest pro závody světových pohárů (dospělí i mládež) v lezení na obtížnost, výjimečně také v boulderingu, čemuž se snaží vyhýbat pro zranění ramene. V roce 2016 byl poprvé také hlavním stavěčem cest pro lezení v obtížnosti na Mistrovství světa v Paříži. Jeho domácími lezeckými stěnami, kde mimo jiné organizační povinnosti staví i nové cesty pro zákazníky jsou pražský \"SmíchOff\" a stěna v rakouském Imstu. V roce 2016 se také na pískovcových skalách účastnil jako spoluautor při prvovýstupu dvou nových cest s Václavem Šatavou a Alešem Procházkou.\n\n\n\n\n\n\n\n"}
{"id": "1236232", "url": "https://cs.wikipedia.org/wiki?curid=1236232", "title": "Kanton Saint-Dié-des-Vosges-2", "text": "Kanton Saint-Dié-des-Vosges-2\n\nKanton Saint-Dié-des-Vosges-2 (fr. \"de Saint-Dié-des-Vosges-2\") je francouzský kanton v departementu Vosges v regionu Grand Est. Tvoří ho 25 obcí a část města Saint-Dié-des-Vosges. Zřízen byl v roce 2015.\n\n\n"}
{"id": "1236241", "url": "https://cs.wikipedia.org/wiki?curid=1236241", "title": "Cambridge Bay", "text": "Cambridge Bay\n\nCambridge Bay (v inuinnaqtunu: Iqaluktuuttiaq, ) je město nacházející se na Viktoriině ostrově v Kitikmeotnské oblasti Nunavutu v Kanadě. V roce 2006 tu žilo 1477 obyvatel. Toto město je pojmenováno podle prince Adolphuse, vévody z Cambridge, zatímco tradiční název pro danou oblast je Ikaluktuutiak (starý pravopis), nebo Iqaluktuttiaq (nový pravopis), což česky znamená „dobré rybářské místo“.\n\nCambridge Bay je největší zastávkou pro osobní a výzkumná plavidla, která přecházejí přes Severní ledový oceán, hned u Northwestova průchodu, sporné oblasti, která vláda Kanady nárokuje jako kanadské vnitřní vody, zatímco ostatní národy říkají, že vody jsou buď teritoriální nebo mezinárodní.\n\nNachází se mezi Deasenovým průlivem a zálivem Královny Maud na jihovýchodním pobřeží Viktoriina ostrova, který je součástí kanadského arktického souostroví. Cambridge Bay je dopravním a správním centrem pro Kitikmeotské kraje. Na severo od obce je Fergusonovo jezero (v inuinnaqtunu Tahiryuaq nebo Tahikyoak), které se vlévá do Wellingtontonova zálivu přes řeku Ekalluk. Řeka Ekalluk je jak významným místem pro obchod s rybami,tak je také archeologickou oblastí. Zvláště důležitý je krátký úsek řeky známý jako Iqaluktuuq.\n\nAsi 37 km na západ od obce leží Finlaysonovy ostrovy, které byly šetřeny sirem Richardem Collinsonem na palubě Enterprise při svém pátrání po ztracené expedici sira Johna Franklina.\n\nNeplodná zem karibu je domovem pro pižmoně, pstruha jezerního a tuleně kroužkovaného.Tyto zvířata jsou primární a zůstávají důležitými potravinovými zdroji. Na východ od Cambridge Bay je Ovayokský územní Park, který zahrnuje velký esker známý jako Ovayok.\n\nV roce 2006 proběhlo sčítání lidu. Počet obyvatel v Cambridge Bay byl 1477 obyvatel, což představuje nárůst o 12,8 % oproti sčítání v roce 2001. Průměrný věk obyvatel je 26 let. 69,3 % osob je zde starších 15 let. Oba z těchto údajů jsou o něco vyšší než čísla pro Nunavut jako celek (23,1 a 66,1%).\n\nPrvními známými lidmi, kteří se zde usadili, byli Pre-Dorsetští lidé, někdy kolem roku 1800 př. n. l. Další skupina, která vstoupila do prostoru, byla z Paleo-Eskimonského národa, známá jako Dorset. Přišli ke Cambridge Bay přibližně kolem roku 500. Byli prvními známými lidmi, kteří lovili za polárním kruhem. Poslední z Paleo-Eskymáků, kteří se zde objevili asi v roce 800, byli Tuniité, a důkazy o jejich stavbách mohou být viděny v blízkosti Cambridge Bay. Tuniité, kteří byli známí jako Inuitští obři, byli vyšší a silnější než obyčejní Inuité, přesto ale byli snadno odehnáni.\n\nDalší skupinou která přišla, byli předci moderních Inuitů (Thulští lidé), kteří přišli do oblasti kolem roku 1250 z dnešní Aljašky. Tito lidé postavili kamenné domy v této oblasti a byly zaznamenány jejich sofistikované nástroje.\n"}
{"id": "1236243", "url": "https://cs.wikipedia.org/wiki?curid=1236243", "title": "Lalandelle", "text": "Lalandelle\n\nLalandelle je francouzská obec v departementu Oise v regionu Hauts-de-France. V roce 2013 zde žilo 460 obyvatel.\n\nSousední obce jsou: Le Coudray-Saint-Germer, Espaubourg, Flavacourt, Labosse, Ons-en-Bray, Saint-Aubin-en-Bray a Le Vauroux.\n\n\"Počet obyvatel\"\n"}
{"id": "1236249", "url": "https://cs.wikipedia.org/wiki?curid=1236249", "title": "Rover Group", "text": "Rover Group\n\nRover Group Plc. bylo jméno britského holdingu, který byl před rokem 1986 znám jako výrobce motorových vozidel British Leyland (BL). British Leyland byl od roku 1975 státním podnikem. Holding byl mateřskou společností pro společnosti Austin Rover Group (značky Austin, Rover, Mini a MG), Land Rover Group a výrobce nákladních vozů Freight Rover a Leyland Trucks.\n\nRover Group byla vlastněna British Aerospace (BAe) od roku 1988 do roku 1994, kdy BAe rozprodal zbývající části holdingu německé společnosti BMW. Skupina byla dále rozdělena v roce 2000, kdy divizi Land Rover získal Ford a značky Rover a MG byly dále vyráběny mnohem menší společností MG Rover Group až do roku 2005. Vlastnictví původních značek holdingu Rover Group je v současné době rozdělen mezi BMW (Mini), čínský SAIC (MG, Morris, Austin, Wolseley, Riley atd.) a indický Tata Motors (Land Rover a Rover). SAIC Motor v současné době vyrábí modely MG3, MG6, crossover MG GS, MG5, MG350, MG550 a MG750. MG Motor ve Velké Británii (dceřiná společnost SAIC) vyrábí vozy MG3, MG6 a MG GS pro britský trh v bývalé továrně Rover Group v Longbridge v Birminghamu a jsou ve Spojeném království distribuována prostřednictvím dealerské sítě, která má více než 50 prodejních míst.\n\n\n"}
{"id": "1236267", "url": "https://cs.wikipedia.org/wiki?curid=1236267", "title": "Písek (sediment)", "text": "Písek (sediment)\n\nPísek je nezpevněný klastický sediment proměnlivého složení, jehož zrna mají velikost od 0,05 do 2 mm. Vzniká rozpadem mateřských hornin a je buď reziduální (netransportovaný), či jsou úlomky transportovány vodou, větrem či ledem a následně uloženy na jiném místě (redepozice). \n\n\n\n\n\n"}
{"id": "1236268", "url": "https://cs.wikipedia.org/wiki?curid=1236268", "title": "Sardinie (rozcestník)", "text": "Sardinie (rozcestník)\n\nSardinie může odkazovat na:\n\n"}
{"id": "1236269", "url": "https://cs.wikipedia.org/wiki?curid=1236269", "title": "Teatro Valle", "text": "Teatro Valle\n\nTeatro Valle je divadlo a bývalý operní dům v Římě. Je nejstarším provozovaným divadlem ve městě.\n\nDivadlo postavil na objednávku římského šlechtice Camillo Capranice architekt Tommaso Morelli na nádvoří rodinného paláce v 8. římském okrese \"Sant'Eustachio\". Bylo otevřeno 7. ledna 1727 tragedií \"Matilde\" od Simona Falconia Pratoliho. Původně bylo určeno pouze pro soukromá představení. Divadlo mělo celodřevěnou konstrukci a klasické podkovovité hlediště s pěti úrovněmi lóží. Jméno divadla pochází údajně od jména prvního režizéra Domenica Valley, ale je pravděpodobné, že jde pouze o náhodnou shodu a že divadlo bylo pojmenováno podle svého umístění v údolí.\n\nV letech 1764–1765 provedli na divadle dílčí zlepšení architekti Giovanni Francesco Fiori a Mauro Fontana a v roce 1791 bratři Francesco a Domenico Navona. Stále však byla zachovávána původní dřevěná konstrukce. Teprve v roce 1818 byla provedena celková rekonstrukce divadla. Divadlo pod vedením architekta Giuseppe Valadiera dostalo zděnou budovu a neoklasicistní podobu. Práce byly dokončeny v roce 1822. Roku 1845 byla ještě doplněna nová fasáda podle návrhu Gaspare Serviho.\n\nPo sezóně roku 1730, která byla věnována žánru opera seria, se ve druhé polovině osmnáctého století hrála především činoherní dramata, intermezza a komické opery stylu opera buffa. Svá díla zde v premiéře uváděli skladatelé Baldassare Galuppi, Niccolò Piccinni (deset oper), Pasquale Anfossi, Antonio Sacchini, Giovanni Paisiello, Pietro Alessandro Guglielmi, Pietro Carlo Guglielmi a Domenico Cimarosa (dvanáct oper). V roce 1782 a po roce 1786 bylo jediným divadlem v Římě, které hrálo v jarní i podzimní sezóně a i během karnevalu.\n\nBěhem první poloviny 19. století se z divadla stala scéna uvádějící převážně činoherní komedie a opery typu opera buffa a opera semiseria. V premiéře zde zazněly opery Gioacchina Rossiniho (\"Demetrio e Polibio\" – 1812, \"Torvaldo e Dorliska\" – 1815, \"La Cenerentola\" – 1817), Saveria Mercadante (\"Il geloso ravveduto\" – 1820), Gaetana Donizettiho (\"L'ajo nell'imbarazzo\" – 1824, \"Olivo e Pasquale\" – 1827, \"Il furioso all’isola di San Domingo\" – 1833 a \"Torquato Tasso\" – 1833), Paciniho \"La gioventù di Enrico\", opery Luigi Ricciho a mnoha dalších méně známých skladatelů\n\nOd poloviny 19. století se v Teatro Valle hrála pouze činohra. Mezi jinými zde mělo v roce 1921 premiéru drama Luigi Pirandella \"Šest postav hledá autora\".\n\nStátní organizace \"Ente teatrale italiano\", která se podílela na financování divadla, byla v rámci vládních úsporných opatření v roce 2010 zrušena a v červnu 2011 bylo oznámeno, že divadlo bude privatizováno. Z obavy ze ztráty umělecké nezávislosti zahájili zaměstnanci divadla, herci, hudebníci, technici i tvůrčí kolektivy okupaci divadla. V roce 2016 stále nebyla situace uspokojivě vyřešena.\n\n\n"}
{"id": "1236274", "url": "https://cs.wikipedia.org/wiki?curid=1236274", "title": "Juan Antonio San Epifanio", "text": "Juan Antonio San Epifanio\n\nJuan Antonio San Epifanio (* 12. června 1959 Zaragoza) je bývalý španělský basketbalista, známý pod přezdívkou Epi.\n\nV juniorském věku přišel do FC Barcelona, kde už hrál jeho starší bratr Herminio San Epifanio, a v tomto klubu strávil celou kariéru, trvající osmnáct sezón. Sedmkrát v jeho dresu vyhrál španělskou ligu (1981, 1983, 1987, 1988, 1989, 1990 a 1995), dvakrát PVP (1985 a 1986) a jednou Koračův pohár (1987), třikrát hrál finále Euroligy (1984, 1990, 1991). \n\nVe španělské reprezentaci odehrál rekordních 239 zápasů, získal stříbrnou medaili na olympiádě 1984, stříbro na Mistrovství Evropy v basketbale mužů 1983, bronz na Mistrovství Evropy v basketbale mužů 1991, čtvrté místo na Mistrovství světa v basketbalu mužů 1982 a páté na domácím Mistrovství světa v basketbalu mužů 1986. \n\nObdržel cenu Mr. Europa pro nejlepšího evropského košíkáře roku 1984, byl zařazen na seznam padesáti nejlepších hráčů v historii Euroligy a do Síně slávy FIBA. Na olympiádě 1992 v Barceloně byl posledním běžcem štafety s olympijskou pochodní, kterou předal vozíčkáři Antonio Rebollovi, aby zapálil oheň pomocí šípu. \n\n"}
{"id": "1236275", "url": "https://cs.wikipedia.org/wiki?curid=1236275", "title": "Vladimír Kellner", "text": "Vladimír Kellner\n\nVladimír Kellner (* 12. ledna 1949 Praha) je český vědec, výzkumník, manažer, který pracoval prakticky celý život ve Výzkumném ústavu pivovarském a sladařském, a.s. v Praze VÚPS). Řešil výzkumné úkoly převážně z oblasti cizorodých látek v pivovarství a sladařství. Ve VÚPS působil v letech 1979 až 2011.\n\nPo maturitě na střední všeobecně vzdělávací škole se zaměřením na matematiku a fyziku v roce 1967 vystudoval Vysokou školu chemicko-technologickou v Praze (VŠCHT), specializace makromolekulární chemie. Diplomovou práci obhájil v roce 1972. Ihned poté nastoupil na Ústav makromolekulární chemie ČSAV jako vědecký aspirant. Kandidátskou disertační práci obhájil v roce 1976.\n\nV roce 1979 přešel na Výzkumný ústav pivovarský a sladařský, kde se zprvu zabýval stabilizací piva pomocí nových polymerních stabilizátorů. V roce 1980 byl pověřen, aby založil a vybudoval oddělení speciálních analýz, které jako jediné pracoviště v Československu začalo provádět stanovení N-nitrosaminů a těžkých kovů v pivu a ve sladu. Rozsah analýz cizorodých látek se rychle rozšiřoval a oddělení se personálně zvětšovalo. Později se oddělení rozšířilo a přejmenovalo na Analytickou zkušební laboratoř (AZL) a pod jeho vedením bylo akreditováno Českým institutem pro akreditaci. V rozmezí let 1982 – 1991 byl také zástupcem ředitele. V letech 1995 a 1996 byl pověřen řízením VÚPS. Ve funkci vedoucího AZL byl až do svého odchodu do důchodu v roce 2011. Od června 2005 do října 2010 byl členem a zároveň předsedou dozorčí rady VÚPS, a. s. Po odchodu do důchodu v roce 2011 podle potřeby spolupracuje s Ústavem biotechnologie VÚPS v Praze.\n\nOd roku 1995 popularizuje problematiku Pivo a zdraví u odborné i laické veřejnosti, pro čtenáře i pro posluchače rádií.\n\nOd roku 1991 do roku 2011 byl za Československo a později za Česko členem Analytické komise Evropské pivovarské konvence (Analysis Committee of the European Brewery Convention; AC EBC). Od roku 1994 byl předsedou Komise pro pivo a později, po jejím rozšíření, byl předsedou Komise pro pivo a mladinu. V této funkci byl až do ukončení činnosti v komisi a AC EBC v roce 2011 v důsledku odchodu do důchodu. V letech 1998 až 2002 byl navíc předsedou několika odborných subkomisí EBC.\n\nOd 2001 byl členem databáze expertů „EBC Database of Experts“ pro oblasti přirozené kontaminanty, exogenní kontaminanty, pivo a zdraví.\n\nByl předsedou redakční rady časopisu Kvasný průmysl v letech 1996 až 2009.\n\nJe dlouholetým členem České akademie zemědělských věd (ČAZV; Odbor výživy obyvatelstva a jakosti potravin). Od roku 2002 je členem Rady ČAZV. Byl členem České chemické společnosti.\n\nPo několik let byl členem zkušební komise pro státní doktorské zkoušky doktorandů doktorského studijního oboru F–4 Biofyzika, chemická a makromolekulární fyzika Matematicko-fyzikální fakulty University Karlovy.\n\nExterně přednášel o cizorodých látkách na VŠCHT studentům Ústavu kvasné chemie a bioinženýrství.\n\nV roce 2014 mu ČAZV udělila Stříbrnou medaili za mimořádný přínos k rozvoji vědy a výzkumu v agrárním sektoru.\n\nJe autorem a spoluautorem více než 170 publikací v domácích a zahraničních odborných časopisech.\n\nPřednášel doma i v zahraničí na kongresech, sympoziích a seminářích. Je autorem a spoluautorem téměř 300 přednášek a posterů.\n\nJe spoluautorem několika knih.\n\nVe svých pracích se věnoval hlavně analytice cizorodých látek, jejich vlastnostem a účinkům a potom také problematice Pivo a zdraví, hlavně s důrazem na pozitivní účinky umírněného, ale pravidelného pití piva na zdraví konzumenta. S touto problematikou patřil k průkopníkům jak doma, tak i v Evropě na poli EBC.\n\n\na další\n\na další\n\n"}
{"id": "1236285", "url": "https://cs.wikipedia.org/wiki?curid=1236285", "title": "Gloriet (Poděbrady)", "text": "Gloriet (Poděbrady)\n\nGloriet v Poděbradech je klasicistní vyhlídkový altán vystavěný v první polovině 19. století na terase nad řekou Labe (nyní Labské nábřeží). Jeho součástí jsou terasy s vinným sklepem. Původně patřil k již zaniklému statku. Od roku 1901 je součástí zahrady evangelické fary a jeho vlastníkem je Farní sbor Českobratrské církve evangelické v Poděbradech. Altán je jedinou zachovanou stavbou svého druhu v Poděbradech a širokém okolí.\n\nGloriet je s přilehlými terasami chráněn jako kulturní památka. Dle památkového katalogu Národního památkového ústavu se jedná o ojedinělý typ glorietu, který je hodnotný architektonicky i urbanisticky.\n\nBudova prošla za dobu své existence dvěma opravami. V druhé dekádě 21. století bylo zjištěno hrozící celkové narušení její statiky. Vlastník objektu shromažďuje prostředky potřebné k rekonstrukci. První etapa rekonstrukce proběhla na podzim 2017.\n\nNa poděbradském nymburském předměstí byl po husitských válkách založen větší hospodářský dvůr sloužící k zásobování hradu. Roku 1786 vrchnost (vlastníkem byl král Josef II.) rozhodla o rozparcelování a rozprodání pozemků tohoto dvora. V roce 1809 koupila přední část dvora směrem k Labi Veronika (Weronika) Ulrychová, manželka panského sládka Fridricha Ulrycha. Její manžel v letech 1818–1820 vybudoval statek, zahrnující přízemní obytný dům čp. 16 s barokizující bránou a další hospodářské budovy. Nad řekou zřídil zahradu s terasami osázenými vinohradem, na jejichž vrcholu vznikl vyhlídkový altán. Fridrich Ulrych nechal gloriet vystavět pro potěšení své milované ženy a pro sebe do areálu zahrnul také vinný sklep.\n\nStavitel Glorietu Fridrich Ulrych roku 1832 zemřel na choleru. Usedlost zůstala v držení jeho ženy Veroniky, zemřelé roku 1847. Dvorec následně převzal jejich syn František Ulrych s manželkou Jindřiškou, kteří měli děti Františka, Veroniku Karolínu (provdanou za Tomáše Bláhu) a Čeňka. Později se dvorce ujal Bláha, který však později kvůli dluhům spáchal sebevraždu.\n\nRoku 1875 statek v nucené dražbě koupil poděbradský měšťan Josef Jungl. Roku 1901 jej od Junglových dědiců koupil farní sbor evangelické církve helvetského vyznání. Gloriet tak stojí ve farní zahradě v těsném sousedství funkcionalistické fary a kostela vzniklého přestavbou původního obytného stavení Ulrychových. Během různých akcí (například Noc kostelů) je zpřístupňován veřejnosti. Bezprostřední okolí altánu se výrazně proměnilo, řeka byla regulována a na vzniklém pásu zeleně (ulice Labské nábřeží) vede pod vzrostlými stromy frekventovaná cyklostezka.\n\nRoku 1965 byl Gloriet prohlášen za kulturní památku. Roku 1968 bylo při revizi památek zjištěno, že gloriet je v tak špatném stavu, že hrozila jeho demolice. Navzdory nedostatku financí se sboru v 70. letech podařila jeho záchrana. Stav stavby se ale opět postupně zhoršoval. Došlo k degradaci zdiva a poklesu stěny altánu napojené na opěrnou zeď. Dále se ukázalo, že stavbu poškozuje nedostatečný odtok srážkové vody a její základy byly založeny v nedostatečné hloubce. Po zjištění, že altánu hrozí celkové narušení statiky, majitel roku 2015 začal hledat prostředky na rekonstrukci, která musela být rozdělena do tří dílčích etap (samotný Gloriet, schodiště a terasy pod ním a konečně zbývající části teras). Prostředky na první etapu byly získány z dotací, veřejné sbírky a série benefičních kulturních akcí, jejichž hlavní část se odehrála roku 2017 v rámci cyklu „Rok pro Gloriet“ (koncerty, přednášky a jiné). Pomyslným vyvrcholením Roku pro Gloriet se v září 2017 stal benefiční festival „GlorietFest“. V jeho průběhu mimo jiné výtvarník Lukáš Kladívko na farní zahradě vytvořit prostorovou instalaci „Glory“.\n\nPrvní etapa rekonstrukce proběhla od září do prosince 2017. Mimo jiné byla opravena vypadlá klenba, vyřešen odvod dešťové vody, opravena fasáda, podlahy a renovovány okna, dveře i kovaná mříž balkónu.\n\nGloriet je dvoupodlažní stavba vystavěná v klasicistním slohu na dvou terasách. Vnější průměr stavby měří asi pět metrů. Má pravidelný osmiboký půdorys. Fasádu člení dvě nad sebou umístěné, bohatě profilované římsy a skutečná i slepá okna. Dále ji zdobí šambrány. Do horního patra se vstupuje dveřmi z farní zahrady. Patro má dřevěnou podlahu a je zaklenuté plackou. V místnosti jsou umístěna čtyři oblouková okna, opatřená žaluziovými okenicemi, a dva stejně velké výklenky. Není tam žádné původní vybavení. Proti vchodu se nacházejí dvoukřídlé dveře vedoucí na malý vyhlídkový balkon o rozměrech 130 × 70 cm. Ten zdobí umělecky kovaná mříž s iniciály stavitelů FWU. Střechu altánu tvoří nízká osmiboká kopule vrcholící korouhvičkou s malou makovicí. Na ní je osazena korouhev s letopočtem 1945. Spodní patro altánu tvoří malá místnost s nepravidelnou omítanou cihelnou klenbou. Ve zdi jsou umístěny výklenky a malé okénko, podlahu pokrývají pálené cihly. Místnost je přístupná schodištěm vedoucím přes terasy.\n\nSpolečně s Glorietem byly postaveny také dvě kamenné terasy, na jejichž vrcholu stavba stojí. Terasy jsou vyzděny z opuky a kryty pískovcovými deskami. Zpevňují je dvě souběžné zdi, kterými prochází dvě schodiště. První schodiště s odpočívadlem vede ke glorietu. Jeho sloupky byly v minulosti ozdobeny dvěma čučky. Zadní schodiště zpřístupňuje vinný sklípek, vybudovaný uvnitř teras. Terasy byly původně osázeny vinnou révou. Vinice však později zanikla a výhled na řeku zakryly stromy.\n\n\n\n"}
{"id": "1236286", "url": "https://cs.wikipedia.org/wiki?curid=1236286", "title": "Zbytky (Polsko)", "text": "Zbytky (Polsko)\n\nZbytky nebo Zbytkov (, ) je vesnice v jižním Polsku ve Slezském vojvodství v okrese Těšín v gmině Strumeň. Leží ve výběžku území Těšínska do někdejšího pruského Horního Slezska. Sousedí na východě se Strumení, na jihu s Bonkovem, na západě a severu pak se třemi obcemi v okrese Pszczyna (Jarząbkowice, Gołasowice, Pawłowice). Podle sčítání lidu v roce 2011 zde žilo 1 305 obyvatel, rozloha obce činí 4,94 km².\n\nZbytky patří k tzv. \"Žabímu kraji\", rybníkářské oblasti severovýchodního Těšínska. Vesnice se skládá se tří částí: centrální podél ulic Starowiejské (Staroveské) a Wyzwolenia (Osvobození), severozápádní osady \"Chalupy\" a jihovýchodních \"Borků\", jejichž zástavba je přímým pokračováním obytných čtvrtí Strumeně. Obcí probíhá čtyřproudová státní silnice č. 81 spojující Katovice se Skočovem a Vislou.\n\n"}
{"id": "1236289", "url": "https://cs.wikipedia.org/wiki?curid=1236289", "title": "Anthony Ryan (spisovatel)", "text": "Anthony Ryan (spisovatel)\n\nAnthony Ryan je skotský spisovatel fantasy a sci-Fi, nejznámější svými knihami o Vélinovi Al Sorna, z nichž první byla vydaná v roce 2013. Než se začal naplno věnovat psaní, pracoval jako výzkumník. V současné době žije v Londýně v Anglii. Má titul v oboru středověké historie.\n\nAnthony Ryan se narodil v roce 1970 ve Skotsku, většinu svého dospělého života strávil v Londýně. Po úspěchu své první knihy Píseň krve, kterou vydal na vlastní náklady, se začal věnovat psaní na plný úvazek.\n\n\nDraconis Memoria\n\n\n"}
{"id": "1236303", "url": "https://cs.wikipedia.org/wiki?curid=1236303", "title": "Mrazivý polibek", "text": "Mrazivý polibek\n\nMrazivý polibek je román s upírskou tematikou od Richelle Mead. Je v pořadí druhým románem série Vampýrská akademie – bestselleru podle New York Times. \"Mrazivý polibek\" pokračuje v příběhu hlavní postavy Rose Hathawayové, její svěřenkyně princezna Vasilisy \"Lissy\" Dragomirové, jejího začínajícího vztahu se svým instruktorem Dimitriem Belikovem a jejího vzdělání, aby se mohla stát Strážcem.\n\nPříběh začíná, když Rose a Dimitri cestují, aby se setkali s  legendárním strážcem Arthurem Schoenbergem, s nímž měla Rose složit kvalifikační zkoušku. Po příchodu do domova morojské rodiny, kterou strážce chrání, objeví krvavý masakr celé rodiny a jejich strážců, včetně Arthura. Z důkazů poznají, že se jednalo o útok Strigojů, kterým ale museli pomáhat i lidé. Masakr v upírském společenství vyvolá vysokou pohotovost. Dimitri pak trvá na tom, aby se Rose setkala s jeho přítelkyní, Tashou Ozerou, která je Christianovou tetou. Aby byli studenti Akademie svatého Vladimíra v bezpečí, hned po Vánocích odjíždí na lyžařský výlet do areálu ve vlastnictví bohatých morojských rodin.\n\nBěhem lyžařského výletu se šíří panika z další zprávy o Strigojském útoku na královskou morojskou rodinu. Rose se zde setkává s královským Adrianem Ivaškovem, který o ni má zřejmý zájem. Adrian se brzy spřátelí také s Lissou, když zjistí, že je, stejně jako on, uživatelkou éteru.\n\nRose, Christian a jejich přátelé uprchnout z areálu, aby na vlastní pěst dopadli Strigoje, kteří je napadnou a drží několik dní v zajetí. Rose s Christianem nakonec vymyslí plán, jak uniknout, a všem se podaří dostat ven z domu do ochrany světla. Jediná Rose se ven nedostane, protože bojuje s vůdcem Strigojů. Mason se jí pokusí pomoci, je ale zabit. Rose pak zabije oba Strigoje jako pomstu za Masonův život. Pak se zhroutí v šoku, zatímco za nimi dorazí ostatní Strážci. Po návratu na Akademii svatého Vladimíra, Rose obdrží svoje první značky za zabité upíry. Na konci knihy Dimitri vyzná Rose lásku.\n\n\n"}
{"id": "1236305", "url": "https://cs.wikipedia.org/wiki?curid=1236305", "title": "Jan Mária Valt", "text": "Jan Mária Valt\n\nJan Mária Valt (* 1. dubna 1952 Krompachy) je český malíř žijící v současné době v Dolním Ročově na Lounsku. Patří k přímým následníkům krajinářské školy Zdeňka Sýkory. \n\n1997 - člen AIAP UNESCO \n\nV současné době zaměstnán jako učitel výtvarné výchovy na Gymnáziu Václava Hlavatého v Lounech. Z pověření lounského arciděkana správcem kostela Nanebevzetí Panny Marie v Dolním Ročově.\n\n\n\n\nUSA – New York – soukromé sanatorium; Vlkov – soukromé sanatorium – Dr. Šaroch; Louny – soukromá stomatologická ordinace – MUDr. Chloubová; Louny – soukromá stomatologická ordinace – MUDr. Dragoun; Louny – NsP – dětské oddělení; Louny – NsP – hemodializační oddělení; Louny – firma Ekonom – Kontakt; Holandsko – radnice Barendrecht; Most – galerie; USA – galerie; Francie – Paříž – galerie Drouot.\n\n\nDeník Lučan; Promenáda; Hlas; Almanach ke 110. výročí GVH; \"Mantra\" - Bo yin Ra - ilustrace, nakladatelství Onyx 2003; Poutní místo Dolní Ročov - 1. vydání 1998, 2. nové vydání 2010 (grafická úprava); Učitelské noviny 2010, Dějiny gymnázia v Lounech – graf. úprava – 2011, autorská knížka – Dílo a život – 2014.\n\nSignál; Domov; Tvar; Deník Mostecka; Reflex; Atelier; Lučan; Hlas; Regiz; Severočeský deník; Promenáda; Pražské noviny; Lidové noviny; Holandsko – Waalpost Plus – Rotterdam; Respekt; Lifestyle 2009.\n\nZK ROH Vejprty; Mnichovský hematom – okresní muzeum Chomutov; Spiritus vincit D.W.O.; Praha; Francie – Drouot Richelieu – Paříž; Galerie za branou – Louny, Dílo a život – autorská knížka 2014.\n\nDr. Jan Škvára; Mgr. Viktor Šlajchrt; Ing. arch. Michael Třeštík ; PhDr. Jan Kalista; PhDr. Jindřich Marek; ak. mal. Jaromír Čičatka; Dr. Bedřich Štauber; Dr. Jan Šaroch; PhDr. Stanislav Špoula; PhDr. Marie Imbrová; ak. arch. Josef Dvorský; historik umění Jo Polak (Holandsko), Vladimír Drápal.\n\nUSA; Mexiko; Velká Británie; Belgie; Francie; Česká republika; Švýcarsko; Rakousko; SRN; Holandsko; Irsko; Řecko.\n\n"}
{"id": "1236314", "url": "https://cs.wikipedia.org/wiki?curid=1236314", "title": "Katedrála Navštívení Panny Marie (Augsburg)", "text": "Katedrála Navštívení Panny Marie (Augsburg)\n\nKatedrála Navštívení Panny Marie v Augsburku ( \"Hohe Domkirche Mariä Heimsuchung\" či jen \"Augsburger Dom\") je římskokatolický katedrální chrám augsburské diecéze v bavorském Augsburgu.\n"}
{"id": "1236319", "url": "https://cs.wikipedia.org/wiki?curid=1236319", "title": "Střední škola gastronomická a hotelová", "text": "Střední škola gastronomická a hotelová\n\nStřední škola gastronomická a hotelová s.r.o. je soukromá střední škola, sídlící na adrese Vrbova 1233, Praha 4 - Braník. Škola se specializuje jak na denní tak i na dálkové studium.\n\nV rámci denního studia lze studovat maturitní obory - Hotelnictví, Cestovní ruch, Gastronomie a výuční obory - Kuchař/číšník a Cukrář. Škola pro studenty zařizuje praxi na prestižních pracovištích. Je jedinou školou, jejíž studenti praktikují v michelinské restauraci. Kromě studijních stáží v Evropě, je studentům umožněno vyjet na studijní pobyt do partnerských škol mimo Evropu a to sice do Číny, nebo do USA.\n\nV rámci dálkového studia lze na škole absolvovat maturitní obory - Hotelnictví, Cestovních ruch, Gastronomii a Podnikání a výuční obor Kuchař/číšník. Délka studia je závislá od současného vzdělání studenta, nejkratší možné studium je dvouleté.\n\n\nŠkola je členem:\n"}
{"id": "1236320", "url": "https://cs.wikipedia.org/wiki?curid=1236320", "title": "Spencerové", "text": "Spencerové\n\nSpencerové (\"Spencer, Spencer-Churchill\") jsou anglický šlechtický rod doložený poprvé v 15. století. V době anglické občanské války dosáhli titulu hrabat ze Sunderlandu (1643), později dědictvím získali titul vévodů z Marlborough (1733). V 17.-18. století významně zasahovali do anglických dějin (2. a 3. hrabě ze Sunderlandu) i v dalších generacích zastávali vysoké posty ve státní správě, armádě a námořnictvu, celkem 13 členů rodu obdrželo nejvyšší britské vyznamenání, Podvazkový řád. Nejvýraznějšími osobnostmi z rodu se ve 20. století stali Winston Churchill a princezna Diana. Hlavním rodovým sídlem je nedaleko Oxfordu Blenheimský palác zapsaný na seznam památek UNESCO.\nPrvním doložitelným předkem rodu je Henry Spencer (†1478), který svůj původ odvozoval od starobylého rodu Despencer. Jeho potomci byli v roce 1504 povýšeni do šlechtického stavu, rodovým sídlem se stal v 16. století malý zámek \"Wormleighton Manor\" \"House\" v hrabství Warwick. John Spencer (1455-1522) proslul jako úspěšný hospodář a v roce 1508 přikoupil v hrabství Northampton panství Althorp, které je dodnes majetkem rodu. V hrabstvích Northampton a Warwick Spencerové velmi zbohatli zemědělským podnikáním a položili základy ke vzestupu rodu ve šlechtické hierarchii.\nHrabata ze Sunderlandu\nVzestup rodu Spencerů je spojen s osobností Roberta Spencera (1570-1627), který byl poslancem Dolní sněmovny a v roce 1603 na svém sídle Althorp hostil královnu Annu. V roce 1603 byl s titulem barona uveden do Sněmovny lordů, jeho vnuk Henry Spencer (1620-1643) za občanské války vynikl jako stoupenec Karla I. a krátce před smrtí v bitvě u Newbury byl povýšen na hraběte ze Sunderlandu (1643). Po obnovení monarchie se uplatnil jeho syn Robert Spencer, 2. hrabě ze Sunderlandu (1641-1702), který nejprve působil v diplomacii, vrcholu kariéry dosáhl za vlády Jakuba II. jako lord prezident Tajné rady (1685-1688). Po svržení Stuartovců sice musel uprchnout do zahraničí, ale brzy se vrátil do vysokých funkcí (lord nejvyšší komoří 1695-1699). Jeho syn Charles Spencer, 3. hrabě ze Sunderlandu (1675-1722), podpořil nástup hannoverské dynastie a svou kariéru završil funkcí ministerského předsedy Velké Británie (1718-1721). Byl třikrát ženat a díky druhému manželství s Arabellou Churchill (1682-1716), zdědili v další generaci Spencerové titul vévodů z Marlborough.\nVévodové z Marlborough\n\nCharles Spencer (1706-1758), mladší syn 3. hraběte ze Sunderlandu, zdědil po starším bratrovi hraběcí titul (1729) a po tetě Henriettě Churchill převzal titul vévody z Marlborough (1733). Zastával vysoké funkce u dvora, přes absenci vojevůdcovských schopností dosáhl i nejvyšších hodností v armádě a padl za sedmileté války v Německu. Až pátý vévoda z Marlborough, George Spencer (1766-1840), začal spolu s dědictvím vévodského titulu užívat alianční jméno \"Spencer-Churchill\" (1817).\nZ dalších nositelů vévodského titulu vynikl John Winston Spencer-Churchill, 7. vévoda z Marlborough (1822-1883), lord prezident Tajné rady a místokrál v Irsku. Ten ale musel z finančních důvodů začít s rozprodejem rodových sbírek a například Raphaelovu Madonnu prodal státu za 70 000 liber. Z linie vévodů z Marlborough proslul nejvíce Sir Winston Spencer-Churchill (1874-1965), bratranec 9. vévody z Marlborough a syn lorda Randolpha Spencer-Churchilla (1849-1895), ministra pro Indii. Winston Churchill se jako dvojnásobný premiér Spojeného království a jeden z vůdců protifašistické koalice stal jedním z nejvýznamnějších státníků 20. století, jako spisovatel získal i Nobelovu cenu za literaturu (1953).\n\nHrabata Spencerové\nHraběcí větev Spencerů založil John Spencer (1708-1746), mladší bratr 3. vévody z Marlborough. Původně sloužil v armádě, kde dosáhl hodnosti plukovníka, poté byl členem Dolní sněmovny a zastával čestné hodnosti u dvora. Po své tetě Sarah Churchill, vévodkyni z Marlborough zdědil statky v hrabstvích Bedford, Warwick a Northampton. Na hraběte Spencera byl povýšen v roce 1765 jeho syn John Spencer (1734-1783), který zároveň získal i titul vikomta Althorpa; tento titul zpravidla užívá dědic hraběte. George John Spencer, 2. hrabě Spencer (1758-1834), byl ministrem námořnictva (prvním lordem admirality) a ministrem vnitra, proslul též jako mecenáš umění. Také jeho syn John Charles Spencer, 3. hrabě Spencer (1782-1845), patřil k významným osobnostem. Jako dlouholetý poslanec Dolní sněmovny byl stoupencem whigů a v letech 1830-1834 ministrem financí (lordem kancléřem pokladu). Až v roce 1834 zdědil po otci hraběcí titul a vstoupil do Sněmovny lordů. Rozšířil také rodový majetek, když sňatkem získal zámek \"Wiseton Hall\" v hrabství Nottingham, kde se pak často zdržoval.\nDalším významným členem této rodové větve byl John Poyntz Spencer, 5. hrabě Spencer (1835-1910), který celkem třikrát zastával funkci místokrále v Irsku (1868-1875, 1882-1885 a 1886), z finančních důvodů ale musel v roce 1892 prodat vzácnou rodovou knihovnu. V dalších generacích tito Spencerové zastávali již jen čestné posty, rodové jméno ale ve 20. století zviditelnila Diana Spencer (1961-1997), dcera 8. hraběte Spencera. Ta se v roce 1981 provdala za následníka trůnu prince Charlese a stala se princeznou waleskou. Po tragické smrti byla pohřbena na ostrůvku uprostřed jezírka v zámeckém parku na rodovém sídle Althorp.\n\nHlavním sídlem rodu Spencer-Churchill je Blenheimský zámek poblíž Oxfordu, který byl postaven na státní náklady jako odměna pro úspěšného vojevůdce 1. vévodu z Marlborough. Blenheimský palác je dnes památkou pod ochranou UNESCO, zároveň je největším soukromým sídlem v Evropě. Zámek s cennými sbírkami řadí vévodu z Marlborough dodnes mezi nejbohatší aristokracii Spojeného království. V majetku vévodů z Marlborough byla dočasně či dlouhodobě také další sídla na různých místech Anglie. Pátý vévoda z Marlborough ještě jako dědic otcova majetku koupil v roce 1798 zámek \"Whiteknights Park\" v hrabství Berkshire, kde nechal provést stavební úpravy a proslul tady bohatým společenským životem.\n\nV linii hrabat Spencerů je hlavním rodovým majetkem zámek Althorp v hrabství Northamptonshire. Zdejší panství koupil v roce 1508 John Spencer a od té doby je nepřetržitě v držení rodu. Zámek byl v průběhu staletí několikrát upravován, současná podoba pochází z konce 18. století, autorem tehdejší přestavby byl významný architekt Henry Holland. Zámek Althorp je turistickým cílem především jako místo posledního odpočinku populární princezny Diany. V oblasti Velkého Londýna byl majetkem rodu zámek \"Wimbledon Manor House\", který koupila v roce 1714 vévodkyně Sarah z Marlborough, v rodině Spencerů zůstal až do roku 1996. Dalšími sídly v majetku hrabat Spencerů byly dočasně zámky Wiseton Hall (Nottinghamshire), v Londýně jim dodnes patří palác \"Spencer House.\"\nBlenheimský palác a Althorp jsou přístupné veřejnosti. S ohledem na kulturně historický význam Blenheimského paláce a zájem turistů o hrob princezny Diany v Althorpu mají oba objekty v rámci zpřístupněných památek jedno z nejvyšších vstupných v Anglii.\n\nRod Spencerů dnes žije ve třech liniích, v jejichž čele stojí:\n\n\n"}
{"id": "1236326", "url": "https://cs.wikipedia.org/wiki?curid=1236326", "title": "Izák Trocký", "text": "Izák Trocký\n\nIzák ben Avraham Troki (1533, Litevské velkoknížectví – 1594, Republika obou národů) byl karaitský učenec a polemický spisovatel. Je známý především svojí polemikou s katolíky, protestanty i pravoslavnou církví. Jeho nejznámější je polemické dílo Posílení víry (\"Chizuk Emuna\"), které poukazuje na nepřesnosti v křesťanství i na rozpory ve vyznání mezi katolíky a protestanty.\n\n"}
{"id": "1236331", "url": "https://cs.wikipedia.org/wiki?curid=1236331", "title": "Porcheux", "text": "Porcheux\n\nPorcheux [\"poršö\"] je francouzská obec v departementu Oise v regionu Hauts-de-France, asi 15 km jihozápadně od Beauvais a 90 km SSZ od Paříže. V roce 2013 zde žilo 449 obyvatel.\n\nSousední obce jsou: Boutencourt, Hardivillers-en-Vexin, La Houssoye, Jouy-sous-Thelle, Labosse a Thibivillers.\n\n\"Počet obyvatel\"\n"}
{"id": "1236332", "url": "https://cs.wikipedia.org/wiki?curid=1236332", "title": "Seznam augsburských biskupů", "text": "Seznam augsburských biskupů\n\nTento seznam augsburských biskupů zahrnuje biskupy augsburské diecéze. Augsburští biskupové byli až do sekularizace Bavorska současně knížaty-biskupy knížecího biskupství augsburského.\n\nNěkolik biskupských epitafů je dodnes patrných v augsburské katedrále Navštívení Panny Marie, hlavním chrámu diecéze.\n\n"}
{"id": "1236333", "url": "https://cs.wikipedia.org/wiki?curid=1236333", "title": "Who's Gonna Stand Up?", "text": "Who's Gonna Stand Up?\n\n„“ je píseň kanadského hudebníka Neila Younga. Poprvé byla představena při turné Alchemy Tour se skupinou Crazy Horse v roce 2014. Téhož roku vyšly dvě další verze písně, tentokrát studiové, na albu \"Storytone\". Jednu nahrál sám Young sólově a na druhé jej doprovázel dvaadevadesátičlenný orcehsrt a sbor. Young rovněž vydal verzi zpívanou dětmi. Young píseň představil také v pořadu \"The Colbert Report\" jako duet se Stephenem Colbertem. Píseň se zabývá tématem environmentalismu. Roku 2017 píseň zazněla v podání malého kostelního sboru ve filmu \"Zoufalství a naděje\", a to na pohřbu environmentálního aktivisty Michaela Mansany (Philip Ettinger).\n"}
{"id": "1236339", "url": "https://cs.wikipedia.org/wiki?curid=1236339", "title": "Teatro San Samuele", "text": "Teatro San Samuele\n\nTeatro San Samuele bylo v 17. a 18. století jedno z nejvýznamnějších divadel a operních domů v Benátkách.\n\nDivadlo San Samuele bylo postaveno na zakázku rodiny Grimaniů v roce 1656. Zpočátku sloužilo převážně pro činoherní představení, ale v průběhu 18. století začala převažovat operní a baletní představení. V letech 1737–1741 byl ředitelem divadla slavný dramatik a libretista Carlo Goldoni a v té době mělo mnoho jeho děl premiéru v tomto divadle.\n\nPůvodní Teatro San Samuele vyhořelo 30. září 1747. Nové divadlo bylo postaveno v téměř identické podobě a bylo otevřeno v květnu roku 1748. Nové divadlo pak sloužilo především pro opery žánru opera buffa, zatímco opera seria a další dramatická díla byla uváděna v jiném benátském divadle rodiny Grimaniů, v divadle Teatro San Benedetto.\n\nNa konci 18. století ztratilo Teatro San Samuele značnou část své dosavadní prestiže. V roce 1770 byla z ekonomických důvodů rodina Grimaniů donucena divadlo prodat. Divadlo však pokračovalo v provozu až do 6. dubna 1807, kdy bylo na základě Napoleonova dekretu uzavřeno, stejně jako několik dalších benátských divadel (Teatro San Cassiano, Teatro Sant'Angelo a Teatro San Luca. Po porážce Napoleona bylo divadlo v roce 1815 znovu otevřeno.\n\nV roce 1819 získal divadlo impresário Giuseppe Camploy. V roce 1853 bylo divadlo přejmenováno na Teatro Camploy. S výjimkou roku 1840, kdy se v divadle hrálo sporadicky, bylo Teatro San Samuele v nepřetržitém provozu až do Camployovy smrti v roce 1889. Camploy divadlo odkázal městu Verona. Městská rada Benátek divadlo odkoupila a v roce 1894 nechala budovu zbourat a na jejím místě postavit školu.\n\n\n\n"}
{"id": "1236341", "url": "https://cs.wikipedia.org/wiki?curid=1236341", "title": "Charles Spencer, 3. hrabě ze Sunderlandu", "text": "Charles Spencer, 3. hrabě ze Sunderlandu\n\nCharles Spencer, 3. hrabě ze Sunderlandu (\"Charles Spencer, 3rd Earl of Sunderland, 5th Lord Spencer of Wormleighton\") (23. dubna 1675 – 19. dubna 1722 Londýn) byl britský státník. Pocházel z anglického šlechtického rodu Spencerů a významného postavení dosáhl po nástupu hannoverské dynastie. Zastával řadu vlivných funkcí, byl například místokrálem v Irsku a prvním lordem pokladu, jeho postavení jeden čas odpovídalo de facto funkci předsedy vlády.\n\nByl druhorozeným synem 2. hraběte ze Sunderlandu, studoval v Utrechtu, mezitím se po smrti staršího bratra Roberta (1668-1688) stal dědicem hraběcího titulu a od roku 1688 užíval titul \"Lord\" \"Spencer\". V letech 1695-1702 byl členem Dolní sněmovny, pak se po otcově smrti stal 3. hrabětem ze Sunderlandu a vstoupil do Sněmovny lordů (1702). Díky příbuzenským vztahům se brzy dostal k vlivným postům, v roce 1705 byl mimořádným vyslancem ve Vídni a v letech 1706-1710 státním sekretářem. V roce 1706 zároveň člen komise pro sloučení Anglie a Skotska, téhož roku byl jmenován členem Tajné rady. S pádem kliky hraběte Godolphina a vévody z Marlborough v roce 1710 musel odejít dočasně do ústraní.\n\nPo smrti královny Anny měl podíl na nastolení hannoverské dynastie, přičemž zužitkoval svou známost s Jiřím I. již z dřívějška a do své smrti pak patřil k jeho nejbližším poradcům. V letech 1714-1717 byl místokrálem v Irsku, kam ale nikdy neodjel, dále lordem strážcem tajné pečeti (1715-1716), státním sekretářem (1717-1718) a lordem prezidentem Tajné rady (1717-1719). Svou kariéru završil ve funkci prvního lorda pokladu, tj. de facto předsedy vlády (1718-1721), v roce 1719 obdržel Podvazkový řád. V době nepřítomnosti Jiřího I. v Anglii byl členem regentské rady (1719-1720).\n\nJeho pád je spojen s krachem Jihomořské společnosti, jejíž neprůhledné praktiky na hranici zákona podporoval, ale na rozdíl od mnoha jiných se na nich neobohatil. V dubnu 1721 musel odstoupit z úřadu prvního lorda pokladu, nadále ale setrval ve funkci prvního královského komorníka. Vládu po něm převzal jeho stranický rival Robert Walpole, který se pak stal nejdéle úřadujícím britským premiérem. Ačkoliv celoživotně patřil k předním osobnostem strany whigů, na počátku roku 1722 se pokusil o návrat do politiky prohlášením, že by vytvořil vládu se stranou toryů. Tím ale definitivně ztratil podporu Jiřího I., který ve straně toryů viděl hrozbu obnovení vlády Stuartovců. Zemřel krátce nato na zánět pohrudnice ve svém londýnském paláci Sunderland House. Byl inteligentní, vzdělaný a schopný politik, zároveň ale bezohledný intrikán. Protekční vzestup, korupce v úřadech a nenávist k toryům byly příčinou jeho negativního obrazu ve společnosti.\n\nPoprvé se oženil v roce 1695 s Arabellou Cavendish (1673-1698), dcerou 2. vévody z Newcastle, která zemřela na neštovice. Jeho druhou manželkou se stala Anne Churchill (1682-1716), dcera významného vojevůdce 1. vévody z Marlborough. Potřetí se oženil s bohatou irskou dědičkou Judith Tichborne (1702-1749). Ze všech tří manželství se narodilo deset dětí. Dědicem titulů byl syn Robert Spencer, 4. hrabě ze Sunderlandu (1701-1729), který však zemřel v Paříži bez potomstva. Jeho mladší bratr Charles Spencer, 5. hrabě ze Sunderlandu (1706-1758), pak po spřízněném rodu Churchillů zdědil titul vévody z Marlborough (1733) a stál tak na počátku aliančního rodu \"Spencer-Churchill\".\n\nV době, kdy byl 3. hrabě ze Sunderlandu prvním lordem pokladu, bylo na jeho počest pojmenováno město Sunderland ve státě Massachusetts v USA.\n\n\n"}
{"id": "1236342", "url": "https://cs.wikipedia.org/wiki?curid=1236342", "title": "John Charles Spencer, 3. hrabě Spencer", "text": "John Charles Spencer, 3. hrabě Spencer\n\nJohn Charles Spencer, 3. hrabě Spencer (John Charles Spencer, 3rd Earl Spencer, 3rd Viscount Althorp, 3rd Baron Spencer) (30. května 1782 Londýn – 1. října 1845 Wiseton, Anglie) byl britský politik ze šlechtického rodu Spencerů. Byl dlouholetým poslancem za stranu whigů a jako dědic hraběcího titulu byl většinu své politické kariéry znám jako \"lord Althorp\", teprve po otcově smrti v roce 1834 jako hrabě Spencer vstoupil do Sněmovny lordů. \n\nNarodil se v rodovém paláci \"Spencer House\" v Londýně jako nejstarší syn 2. hraběte Spencera a jeho manželky Lavinie Bingham (1762-1831). Studoval v Cambridge, kde vynikl v matematice, poté absolvoval kavalírskou cestu po Evropě. Jako stoupenec strany whigů byl v letech 1804-1834 poslancem Dolní sněmovny a krátce v letech 1806-1807 lordem pokladu. Poté byl dlouhodobě v opozici a zasedání parlamentu se v letech 1813-1818 vůbec nezúčastnil, až později se znovu aktivně zapojil do politiky. \n\nV roce 1830 byl vybrán jako mluvčí whigů v Dolní sněmovně, stal se též ministrem financí (lord kancléř pokladu, 1830-1834), zároveň získal i členství v Tajné radě (1830). Více než finančním záležitostem se však věnoval bojům o volební reformu a problematice Irska. V listopadu 1834 po otci zdědil titul hraběte, přešel do Sněmovny lordů a strana whigů v Dolní sněmovně tak ztratila svého předního vůdce. Této situace využil král Vilém IV. a vzápětí povolal k vládě konzervativce. V britských dějinách jde o ojedinělý případ, kdy přechod ministra z Dolní sněmovny do Sněmovny lordů způsobil změnu vlády. V písemných pamětech svých současníků je připomínán jako typický anglický gentleman, uznávaný a oblíbený liberál a stoupenec národních zájmů. \n\nSňatkem s bohatou dědičkou Esther Acklom (1788-1818) získal v hrabství Nottingham zámek \"Wiseton Hall\", jejž učinil společenským centrem s bohatým kulturním životem. Zemřel bez potomstva a hraběcí titul zdědil mladší bratr Frederick Spencer (1798-1857), který sloužil v námořnictvu, dosáhl hodnosti viceadmirála a později zastával čestné funkce u dvora.\n\nJeho jméno nese jedna z hlavních ulic v Melbourne \"Spencer Street\", která vznikla v době, kdy byl ministrem financí.\n\n\n \n"}
{"id": "1236353", "url": "https://cs.wikipedia.org/wiki?curid=1236353", "title": "Kaieteur", "text": "Kaieteur\n\nKaieteur je vodopád, nacházející se v guyanském správním regionu Potaro-Siparuni. Dosahuje výšky 226 metrů. \n\nNázev získaly vodopády podle pověsti o domorodém náčelníku Kaiovi, který se ze srázu vrhl se svou lodí, aby touto obětí zachránil svůj kmen před nepřátelskými Kariby.\n\nVodopády objevil v dubnu 1870 britský geolog Charles Barrington Brown. V roce 1929 byl v okolním kraji vyhlášen národní park Kaieteur. Návštěvníkům vodopádů je určeno nedaleké letiště, vzhledem k odlehlé poloze je však turistický ruch minimální. V blízkosti vodopádů filmovali Werner Herzog a David Attenborough.\n\nVody řeky Potaro zde stékají z pískovcových skal tvořících okraj pohoří Pakaraima a vytvářejí nejvyšší jednostupňový vodopád světa, který s navazujícími kaskádami měří 251 metrů, pod vodopádem se nachází hluboký kaňon, dlouhý osm kilometrů. Šířka vodopádů činí okolo 100 metrů (v období dešťů až 130 m) a průměrně jimi proteče 660 m³ vody za sekundu: tato kombinace výšky a šířky vodopádu je světovým unikátem. Vodopády jsou obklopeny tropickým pralesem se vzácnou faunou a flórou.\n\n"}
{"id": "1236354", "url": "https://cs.wikipedia.org/wiki?curid=1236354", "title": "Lhota u Šternberka", "text": "Lhota u Šternberka\n\nLhota (něm. \"Allhütten\") je bývalá obec, nyní katastrální území Lhota u Šternberka města Šternberka.\n\nKatastrální území má rozlohu 533 hektarů, nadmořská výška se pohybuje mezi 240 a 400 m n. m.\n\nVe Lhotě leží, převážně na západ od silnice I/46 z Olomouce směrem na Opavu a železniční tratě Olomouc–Šumperk (290), po celé své délce šternberské ulice \"Lhotská\", \"Na Bažinách\", \"Na Pláni\", \"Polní\", \"Průmyslová\" a \"U Dráhy\". Ty tvoří vlastní zástavbu původní Lhoty na levém břehu říčky Sitky, na jejím katastrálním území se ale dále nachází i jižní část ulice \"Olomoucká\" s průmyslovými a skladovacími objekty, Psychiatrická léčebna Šternberk, lesní osada \"Aleš\" a četné zahrádkářské kolonie.\n\nPrvní písemná zmínka o vsi je z roku 1296, tehdy byla psána jako \"Elhoten\". V roce 1367 se poprvé připomíná ves Prlov na dnešním katastru obce, která však zanikla v 15. století. V době vzniku obecních samospráv roku 1850 byla menší část Lhoty připojena ke Šternberku, větší část však zůstala jako samostatná obec. O tři roky později zde vznikla německá obecná škola a v roce 1890 došlo k založení zemského ústavu choromyslných (dodnes psychiatrická léčebna). Původně česká ves se postupně poněmčila. Např. v roce 1900 zde žilo 918 obyvatel německé a 572 obyvatel české obcovací řeči. Až po vzniku Československa podíl českého obyvatelstva vzrostl, k roku 1930 zde žilo 874 Čechů a 840 Němců. Proto již v roce 1932 v orgánech obecní samosprávy získali převahu čeští političtí zástupci a o tři roky později byla zřízena menšinová česká obecná a mateřská škola. Lhota byla přesto v roce 1938 jakožto hraniční obec Sudet připojena k Německé říši. Po válce následoval odsun německého obyvatelstva a příchod českých dosídlenců. V roce 1947 lhotští a šternberští zemědělci založili společné strojní družstvo a už v roce 1955 byla Lhota připojena ke Šternberku. Na lhotském katastru byl téhož roku zřízen vojenský opravárenský podnik.\n"}
{"id": "1236368", "url": "https://cs.wikipedia.org/wiki?curid=1236368", "title": "Naši (seriál)", "text": "Naši (seriál)\n\nNaši je slovenský sitcom, který měl premiéru ve čtvrtek 7. ledna 2016 na JOJ, v Česku se vysílala od 6. září 2016 na JOJ Family. Po úspěšné stabilizaci 1. série, JOJ potvrdila i druhou sérii, která se vysílala na Slovensku od 6. září 2016. Byla potvrzena i třetí série, kterou JOJ vysílá od 6. září 2017.\n\nSeriál je natočen podle kanadské předlohy s názvem \"Les Parents\" (tj. v češtině \"Rodiče\"), jenž byl natočen v provincii Quebec. Stanice \"Ici Radio-Canada Télé\" jej vysílala ve francouzském znění v letech 2008 až 2016.\n"}
{"id": "1236369", "url": "https://cs.wikipedia.org/wiki?curid=1236369", "title": "Aroldo", "text": "Aroldo\n\nAroldo je opera Giuseppe Verdiho o čtyřech jednáních. Jedná se o přepracování starší Verdiho opery \"Stiffelio\" z roku 1850. Autorem libreta byl Francesco Maria Piave. Premiéra proběhla dne 16. srpna 1857 v Teatro Nuovo Comunale v Rimini.\n"}
{"id": "1236374", "url": "https://cs.wikipedia.org/wiki?curid=1236374", "title": "Libuše Šilhánová", "text": "Libuše Šilhánová\n\nLibuše Šilhánová (10. dubna 1929, Vrdy - 10. října 2016, Praha)) byla česká novinářka a socioložka, signatářka Charty 77.\n\nNarodila se 10. dubna 1929. V roce 1957 absolvovala Filozofickou fakultu Univerzity Karlovy. Nejprve pracovala jako učitelka. Později pracovala v Ústavu sociálních a politických věd Univerzity Karlovy. Od roku 1957 byla členkou Komunistické strany Československa ze které byla v roce 1970 vyloučena. Důvodem byl otevřený protest proti okupaci Československa. V roce 1988 se zapojila do činnosti Českém helsinského výboru, v letech 2007 až 2008 byla jeho předsedkyní. V roce 2001 ji prezident Václav Havel vyznamenal medailí Za zásluhy. V roce 2007 natočila Česká televize její portrét v cyklu \"Ženy Charty 77\".\n\n"}
{"id": "1236376", "url": "https://cs.wikipedia.org/wiki?curid=1236376", "title": "Stíhací bombardér", "text": "Stíhací bombardér\n\nStíhací bombardér nebo přesněji stíhací-bombardovací letoun, je frontový (taktický) stíhač, který je schopen úderů proti pozemním a hladinovým cílům. Kombinuje schopnosti stíhače a frontového bitevního stroje (nebo těžkého bombardéru), obvykle je schopen útočit silnými zbraněmi třídy „vzduch-země“. Hlavním rozdílem od bitevního stroje je schopnost vést ofenzivní vzdušný boj silnými zbraněmi třídy „vzduch-vzduch“. V poslední době se vedle specializovaných střel vzduch-vzduch a vzduch-země používají též univerzální střely.\n\nTypicky jsou údery na pozemní cíle vedeny těžkými bombardéry a bitevníky zpod ochrany stíhačů. Stíhací bombardéry jsou však schopny vést boj bez stíhacího krytí, díky výborným manévrovacím schopnostem a výzbroji, dostatečnou pro řádnou obranu před stíhači soupeře, a dále mají schopnost rušit a ničit protivníkovu protivzdušnou obranu. Na druhou stranu, po přípravě, bombardéry a bitevní letouny skvěle a účinně působí proti pozemním konvojům nepřítele masivními vzdušnými údery (proti silně opevněným objektům a velkým bojovým plavidlům), ale pro boj s vysoce mobilním soupeřem, jako je například osamělý tank nebo nákladní auta, stejné stíhací bombardéry a útočné stroje, je pro těžké bombardéry a bitevníky často nemožné. Naopak, stíhací bombardér, který je schopen operovat bez krytí, je optimální pro plnění těchto úkolů. Přesto, další nevýhodou stíhacích bombardérů, v porovnání s běžnými bombardéry, je menší množství munice pro zabezpečení úderů na pozemní cíle.\n\nPrvní stíhací bombardéry byly postaveny ještě v době pístového letectví. Nejslavnější pístové stíhací bombardéry:\nStíhacím bombardérem byl také sovětský Jak-9. Ale, na rozdíl od Bf 110, Me 210, byl použit hlavně jako stíhací — použití jako stíhací bombardér prakticky představuje přidanou funkcí Jaku-9.\n\nV pojetí tvůrců byly pístové stíhací bombardéry určeny pro použití jako univerzální letadlo — k ničení vzdušných a pozemních sil soupeře. Nicméně, v praxi, ne vždy všechno bylo tak jednoduché. Německé stíhací bombardéry Bf 110 a Me 210 docela dobře ničily nepřátelské těžké bombardéry, dopravní letadla a mobilní pozemní jednotky nepřítele (tanky, auta, torpédové čluny a další malé lodě atd.), ale jasně prohrávaly s jednomotorovými stíhači.\n\nTaké ony prohrály s bombardéry a bitevními letouny ve schopnosti zničit dobře opevněné pozemní cíle (mosty, továrny, velké bojové lodě), ale dobře doplňovaly bombardéry ve spojení jako eskortní stíhačky, stejně jako letadla pro potlačení protivzdušné obrany.\n\nPrvní nadzvuková letadla, která byla schopna stejně účinně vést vzdušný boj, jako útočit na pozemní cíle, byly stíhací letouny 3. generace: sovětský MiG-23B, MiG-23BN, MiG-27, Su-17M, americký F-4, francouzský Mirage F-1. Nicméně úkoly stíhacích bombardérů v průběhu bojů jsou definovány doktrínou jejich aplikace v konkrétních letectvu. Například, během války ve Vietnamu, americké stíhací bombardéry F-105 prováděly výhradně údery na pozemní objekty, i když se také konaly střety s letouny soupeře, a v řadě případů dosáhly vítězství.\n\nTo znamená, že na rozdíl od pístových stíhacích bombardérů, reaktivní stíhací bombardéry mají často vlastnosti, vhodné pro použití jako univerzální bojové letouny — jednající jak proti vzdušným cílům soupeře, tak proti jeho pozemním jednotkám. Stíhací bombardéry jsou zejména vhodné pro volný lov, jak vzdušných cílů (letadla, vrtulníky), tak i proti nepřátelským pozemním jednotkám či hladinovým plavidlům (zejména mobilním), a také pro aplikaci bodových úderů na pozemní objekty, v případech, kdy je použití bombardérů nepraktické.\n\nV současné době je řadou vědců uznávána jako nová třída letadel „víceúčelový stíhací letoun“. Rozdíl od stíhacího bombardéru byl vždy velmi sporný, protože jsou obvykle oba klasifikovány stejně. Nicméně mezi nimi existuje podmíněný rozdíl:\n\nTermín \"víceúčelový stíhací letoun\" často patří k letounům čtvrté generace.\n\n"}
{"id": "1236378", "url": "https://cs.wikipedia.org/wiki?curid=1236378", "title": "Západní křídlo", "text": "Západní křídlo\n\nZápadní křídlo (v anglickém originále The West Wing) je americký dramatický televizní seriál z prostředí americké politiky, jehož autorem je Aaron Sorkin. Premiérově ho vysílala stanice NBC v letech 1999–2006. Pojednává zejména o jednotlivých členech štábu amerického prezidenta, o fiktivním americkém prezidentovi Josiahu Bartletovi a také jeho rodině. Děj seriálu se z velké části odehrává v Západním křídle Bílého domu.\n\nSeriál získal čtyři ceny Emmy v kategorii nejlepší televizní drama a jeden čas se řadil mezi divácky nejpopulárnější americké seriály.\n\n"}
{"id": "1236379", "url": "https://cs.wikipedia.org/wiki?curid=1236379", "title": "Stracin", "text": "Stracin\n\nStracin je vesnice v Severní Makedonii, v severozápadní části opštiny Kratovo v Severovýchodním regionu. V roce 2002 zde žilo 185 obyvatel (převážně pravoslavní Makedonci).\n\nRozkládá se v historické oblasti Sredorek, v nadmořské výšce okolo 680 m, severozápadně od řeky Kriva reka. Podél obce prochází hlavní silnice A2/E871, která spojuje severomakedonské město Kumanovo s bulharským městem Kyustendil. Od města Kratovo je po silnici R2105 vzdálena zhruba 20 km.\n"}
{"id": "1236383", "url": "https://cs.wikipedia.org/wiki?curid=1236383", "title": "Fijaš", "text": "Fijaš\n\nFijaš je obec na Slovensku v okrese Svidník. V roce 2015 zde žilo 147 obyvatel. První písemná zmínka o obci pochází z roku 1414.\n\nV modrém štítě stříbrný potok, šikmo vlevo dolů vytékající z temene zeleného vršku převýšeného dvěma stříbrnými přivrácenými srpy se zlatými rukojeťmi. Nový znak symbolizuje pramen sirnaté minerální vody v katastru obce a zemědělské zaměření jejích obyvatel. Autory znaku jsou Peter Kónya, Leon Sokolovský a Sergej Pančák.\n\nTento znak byl přijat usnesením obecního zastupitelstva dne 23. července 2006, č. OZ - 4/2006 a je zapsán v heraldickém rejstříku Slovenské republiky pod signaturou F - 13/2006.\n\nVlajka obce sestává z šesti podélných pruhů v barvách bílé (1/6), žluté (1/6), modré (1/6), zelené (1/6) modré (1/6) a zelené (1/6). Vlajka má poměr stran 2:3 a ukončena je třemi cípy, t. j. dvěma zástřihy, sahajícími do třetiny jejího listu.\n\n"}
{"id": "1236385", "url": "https://cs.wikipedia.org/wiki?curid=1236385", "title": "Zimostrázek alpský", "text": "Zimostrázek alpský\n\nZimostrázek alpský (\"Polygala chamaebuxus\") je nízký, vždyzelený polokeř rostoucí jak ve volné přírodě, tak občas i v okrasných zahradách. Tento druh se v české přírodě vyskytuje jen řídce a je považován za ohrožený. V minulosti byl řazen do samostatného rodu \"Chamaebuxus\" a i po přesunutí do rodu vítod mu zůstalo původní české rodové jméno \"zimostrázek\".\n\nEvropská rostlina vyšších poloh, nejčastěji se vyskytuje v horách Střední a Jižní Evropy, od Francie na západě až po Rumunsko na východě. Nejvíce roste v Alpách, Apeninách a Dinaridech.\n\nV České republice se jeho stanoviště nacházejí pouze v západní polovině Čech, na východ od Vltavy ho lze ve volné přírodě spatřit je ojediněle. Roste od nížin až do hor, nejvíce v teplých, světlých doubravách a borech, často také na osluněných kamenitých svazích, na vřesovištích nebo kamenitých mezích, potřebuje dobře odvodněnou půdu.\n\nVytrvalý, drobný, nejvýše 20 cm vysoký, bohatě větvený polokeřík s dřevnatými, na zemi položenými větvemi které se rozvětvují v lodyhy obloukovitě vystoupavé. Střídavě na nich vyrůstají stálezelené, kožovité, téměř přisedlé, až 3 cm dlouhé listy s úzce eliptickými, celokrajnými, na okraji podvinutými a na horní straně lesklými čepelemi.\n\nPětičetné, žluté, na konci oranžové, oboupohlavné květy jsou 1 až 1,5 cm velké a vyrůstají po jednom až dvou z úžlabí listenů. Květ má pět srostlých, bělavých kališních lístků, které po odkvětu opadávají. Koruna má vyvinuté lístky jen tři a ty jsou srostlé v trubku, spodní lístek je vydutý a má vpředu přívěsek rozeklaný do čtyř laloků. Korunní trubka je zpočátku zbarvena žlutě a později oranžově, místně se vyskytují rostliny s korunou světle purpurovou.\n\nDvoubratrých tyčinek je osm, na bázi jsou nitkami spojené a výše sloučené do dvou stejných svazečků, nesou prašníky vypouštějící pyl dírkami. Dvoupouzdrý, svrchní semeník má čnělku na konci se lžícovitým rozšířením, do kterého se vysypává pyl z prašníku ještě před rozvitím květu, blizna je na čnělce umístěna pod tímto rozšířením. Kvetou v květnu a červnu a jsou opylovány hmyzem, který přilétá pro nektar prýštící z jazýčku blizny, u tohoto druhu nedochází k samoopylení. Plodem je dvoupouzdrá tobolka se dvěma semeny.\n\nZimostrázek alpský není ekonomicky významnou rostlinou, jen občas se vysazuje do okrasných skalek. Byly vyšlechtěny kultivary s různě zbarvenými květy, které bývají růžové, fialové, purpurové nebo jsou zcela bílé. Pro zahradnické potřeby se rostliny rozmnožují v létě polovyzrálými řízky.\n\nV přírodě České republiky je chráněnou rostlinou, je považován za druh ohrožený vymizením. V roce 1992 byl \"Vyhláškou MŽP ČR č. 395/1992 Sb. ve znění vyhl. č. 175/2006 Sb.\" vyhlášen za ohrožený druh a do stejné kategorie byl zařazen i v roce 2012 v novém \"Červeném seznamu cévnatých rostlin České republiky\".\n\n"}
{"id": "1236390", "url": "https://cs.wikipedia.org/wiki?curid=1236390", "title": "Palác Anker (Bělehrad)", "text": "Palác Anker (Bělehrad)\n\nPalác Anker (srbsky Палата Анкер/Palata Anker) se nachází v Bělehradě, v centru města. Jeho adresa je \"Terazije 26\". V současné době je palác chráněn jako kulturní památka. \n\nDvoupatrová budova s obchody v přízemí a kancelářemi ve vyšších podlažích byla vybudována v roce 1899 pro potřeby pojišťovnické společnosti Anker podle návrhu architekta Milana Antonoviće. Je koncipována obdobně jako řada jiných staveb vznikajících na konci 19. století, je ukázkou akademismu a jedním z významných děl Milana Antonoviće. Spolu s palácem Aténa a hotelem Moskva patří palác Anker k dominantním stavbám obklopujícím bulvár Terazije. \n"}
{"id": "1236391", "url": "https://cs.wikipedia.org/wiki?curid=1236391", "title": "Rohanský most", "text": "Rohanský most\n\nRohanský most (dříve nazývaný též most Holešovice – Karlín, či most Holešovice – Rohanský ostrov) je plánovaný most pro místní silniční dopravu, který by měl propojit Holešovice a Karlín v prostoru mezi ostrovem Štvanice (resp. Hlávkovým mostem) a Libeňským mostem. Podle územního plánu má stát v ose Komunardů – Thámova, s čímž souhlasí Praha 8, Praha 7 prosazuje posunutí do prodloužení ulice Na Maninách.\n\nMost spojující Holešovice a Karlín se poprvé objevil v regulačním plánu Státní regulační komise pro Prahu z roku 1924 cca v ose ulic Komunardů a Šaldova, na holešovické straně byla v plánu kompletní přestavba uliční sítě a vznik nového náměstí. Později však byl záměr změněn a územní plán z roku 1955 již most neobsahuje.\n\nÚvahy o novém mostním spojení mezi Karlínem a Holešovice byly opět obnoveny v roce 1999, kdy se v územním plánu objevil most v ose ulic Komunardů - Thámova.\n\nPodle Ověřovací studie mostu Holešovice Karlín XII/2007, zpracované společností Metroprojekt a.s. pro ÚRM HMP, je jednou z možností umístění mostu kromě preferované trasy Komunardů – Thámova také spojnice ulic Na Maninách – Šaldova (tedy asi 300 metrů za špicí ostrova Štvanice).\n\nV září 2015 rada městské části Praha 7 vytkla předloženému návrhu revitalizace náplavek mezi Bubenským nábřežím a Libeňským mostem, že „zcela opomíjí a v návrhu nepočítá s uvažovaným mostním propojením Holešovic s Karlínem“.\n\nPodle zprávy Pražského deníku z února 2016 je v územním plánu zanesen most, který je prodloužením ulice Komunardů. Tomu však podle radní Prahy 7 brání inženýrské sítě, které byly vybudovány v protilehlém místě na karlínskému břehu. Podle radní Prahy 7 Burgerové by most mohl stát níže po řece, v prodloužení ulice Na Maninách, avšak musela by s tím počítat společnost Sekyra Group, která na místě nynější betonárny plánuje stavět sídliště. Městské části Praha 8 se podle jejího starosty Petruse most v prodloužení ulice Na Maninách nelíbí, starosta navrhoval most v ose Komunardů – Thámova, kde by měl lepší návaznost na nynější vedení silniční dopravy.\n\nDalší možnost vedení mostu se objevila ve výkresech připravovaného Metropolitního plánu, kde je most zanesen mezi ulicemi Na Maninách a Urxova. Dokumenty Institutu plánování a rozvoje hl. m. Prahy se tímto ovšem vzájemně popřely, neboť Koncepce pražských břehů zveřejněná v roce 2014 doporučuje vznik \"lokálního uličního mostu s tramvajovou tratí v ose ulice Thámovy a Komunardů. Rozhodujícím hlediskem pro toto řešení jsou především urbanistické vztahy důležité holešovické a karlínské osy v návaznosti na metro a pěší tunel na Žižkov. Druhým aspektem je případná dobrá návaznost na holešovickou okružní ulici\".\n\n"}
{"id": "1236398", "url": "https://cs.wikipedia.org/wiki?curid=1236398", "title": "Štiavnik (rozcestník)", "text": "Štiavnik (rozcestník)\n\nNázev Štiavnik má více významů:\n\n\n"}
{"id": "1236400", "url": "https://cs.wikipedia.org/wiki?curid=1236400", "title": "Uroš Trefalt", "text": "Uroš Trefalt\n\nUroš Trefalt (21. července 1965, Kranj, Slovinsko) je režisér, autor a pedagog.\n\nGymnázium v Kranji. 1984-88 studoval režii a dramaturgii na DAMU Praha, katedra loutkářství u pana prof. Jana Dvořáka, Miroslava Wildmana, Pavla Vašička a Jana Schmida, v roce 1990 získal titul Magister. 1985 a 1986 se zúčastnil letních škol tradičního Balijského stínového divadla na mezinárodni loutkařský škole v Charleville-Mezieres, Francie.\nV letech 1993 -1994 jako Fulbrightův stipendista, doktorske studium na univerzitách NYU a CUNY v New Yorku u prof. Marvina Carlsona a ..., historii amerického divadla a filmu.\n\nRežíroval divadelní představení v Praze, Kranji, Lublani, New Yorku, Charleville-Meziérèsu a Nitře, kde působil jako scénograf.\n\nV roce 1993 napsal knihu Základy loutkové režie, založil a 4 roky vedl odborny časopis LUTKA, jako redaktor vydal také první slovinský překlad o historii Loutkového divadla Henryka Jurkovskega. 2005 vyšla jeho kniha DIRECCIÓN DE TITERES o základech loutkové režie v nakladatelství Ñaque v Madridě.\n2015 se zučatnil pri priležitosti 50. Vyroci nejvetšiho slovinskeho divadelniho festivalu Borstnikovo srecan je v Mariboru kde prednesl studie o historickich vazbach a vlivich mezi Českym a slovinskm loutkovem umeni v mezivalečneme a obdobvi a jeho vlivi na profesionalnizace loutkarstvi ve slovinsku ktere je publikovano v ramci festivalu.\n\nV letech 2008 a 2009 porotce v soutěži Anifestu pro „Nejlepší projekty původních českých animovaných filmů“.\n2011, 2013, 2015, selektor Bienále slovinských profesionálních loutkovych divadel, píše odborné články pro Divadelní ústav ve Slovinsku o součatnem stavu ve slovinskem loutkařstvi.\n\n1990 - 1995, přednášel o synkretickém divadle na Columbia University v New Yorku.\nV roce 1991 spoluzaložil divadelní a loutkovou školu GILŠ v Lublani, psal odborné eseje o historii divadla a loutkové opery 18. stol. a připravoval výstavy.\nOd roku 2006 externě vede studijni moduli na FAMU, Praha.\n2007 přednáši o rebrandu České televize na Promax/BDA Europe, Praha\nPřednáší také na divadelní a filmové akademii AGRFT v Lublani.\nVede besedu v knihovně Václava Havla u příležitosti 100. výročí narození česko-slovinskeho režiséra Františka Čápa a host pořadu Artefakta.\n\nArt direktor: Od roku 1997-2012 se věnuje multimedialnim projektum v audiovizulanim žanrech, motion designem a grafickim designem. Za svoji praci ziskal nejprestiznejsi mezinarodni oceneni.\nV letech 2007-2011 je členem mezinarodniho odborneho tymu, Promax/BDO Board.\n\nDlouholetá spolupráce s Svetluškou a Pomozte dětem.\n"}
{"id": "1236404", "url": "https://cs.wikipedia.org/wiki?curid=1236404", "title": "Zbranek", "text": "Zbranek\n\nPříjmení Zbranek či Zbránek nosí více různých osobností:\n\n\n"}
{"id": "1236405", "url": "https://cs.wikipedia.org/wiki?curid=1236405", "title": "Arnošt Petráček", "text": "Arnošt Petráček\n\nArnošt Petráček (* 25. července 1991, Písek) je český paralympijský plavec. V roce 2016 získal na Letních paralympijských hrách 2016 zlatou medaili v plavání, znak na 50 m.\n\nNarodil se 25. července 1991 v Písku s vrozenou vadou horních (chybějící pažní kosti) i dolních (luxace kolenního kloubu) končetin. V době jeho dětství podnikali jeho rodiče v pronajatém penzionu v Lipně nad Vltavou, kde se nacházel bazén, díky kterému se naučil brzy plavat. Po návratu do Jankova u Českých Budějovic začal chodit do plaveckého klubu pro tělesně postižené.\n\nBěhem základní školní docházky navštěvoval postupně základní školu v dětském centru Arpida, Základní školu Dubné a Církevní základní školu Rudolfovská v Českých Budějovicích. V roce 2013 úspěšně odmaturoval na Střední integrované škole stavební v Nerudově ulici v Českých Budějovicích.\n\nPoprvé se účastnil Letních paralympijských her 2008 v Pekingu, kde obsadil 4. místo v plavání na znak na 50 m. Na Letních paralympijských hrách 2012 v Londýně skončil ve stejné disciplíně na 5. místě a na Letních paralympijských hrách 2016 v Riu de Janeiru v této disciplíně zvítězil.\n\n"}
{"id": "1236406", "url": "https://cs.wikipedia.org/wiki?curid=1236406", "title": "Gennadij Gudkov", "text": "Gennadij Gudkov\n\nGennadij Gudkov (* 15. srpna 1956, Kolomna, Sovětský svaz) je ruský podnikatel a politik, bývalý plukovník KGB, dlouholetý poslanec Státní dumy. V roce 2012 byl zbaven mandátu.\n\nGudkov je majitelem velké bezpečnostní agentury. Členem ruského parlamentu byl v letech 2001 až 2012, kdy byl zbaven mandátu. Jako oficiální důvod bylo uvedeno porušení zákona, kterého se měl coby člen parlamentu dopustit svým podnikáním. Gudkov to označil za frašku a pomstu Kremlu. Mandát mu byl podle jeho názoru odebrán kvůli opoziční činnosti a podpoře protiputinovských protestů. \n\nOd roku 2012 se Gudkov stal častým účastníkem a lídrem protiputinovských protestů. Byl členem strany Spravedlivé Rusko, od roku 2014 je členem Aliance Zelených a Sociálních demokratů. \n\nGennadij Gudkov je ženatý a má dva syny; jedním z nich je Dmitrij (* 1980), který byl rovněž poslancem Státní dumy a členem strany Spravedlivé Rusko.\n"}
{"id": "1236407", "url": "https://cs.wikipedia.org/wiki?curid=1236407", "title": "Středoevropský pohár 1989", "text": "Středoevropský pohár 1989\n\nStředoevropský pohár 1988/89 byl čtyřicátým osmým ročníkem mezinárodního turnaje fotbalových klubů. Zúčastnily se ho týmy z Itálie, Československa a Maďarska, jugoslávský zástupce FK Vojvodina Novi Sad se před prvním zápasem ze soutěže odhlásil a nepodařilo se za něj sehnat náhradu.\n\nItálii reprezentoval vítěz Serie B Bologna FC 1909, ČSSR a Maďarsko vyslaly týmy, které se umístily v první lize za příčkami zajišťujícími start v evropských pohárech: Baník Ostrava a Ferencvárosi TC.\n\nVítězem poháru se poprvé a naposled v historii stal Baník Ostrava.\n\nNa tento ročník navázal Středoevropský superpohár, jehož konání inicioval italský funkcionář Romeo Anconetani. Jednalo se o jediný ročník v historii, ve dvojzápase se Baník střetl s vítězem z roku 1988, italským klubem AC Pisa 1909. První utkání, které se hrálo ve středu 12. dubna 1989 na Bazalech, vyhráli domácí 3:0 brankami Škarabely (v 17. minutě), Kuly (45.) a Nečase (48.). Odvetu v Pise sice Baník prohrál 1:3, tento výsledek mu však stačil k celkovému vítězství.\n\n"}
{"id": "1236409", "url": "https://cs.wikipedia.org/wiki?curid=1236409", "title": "Ota VI. Braniborský", "text": "Ota VI. Braniborský\n\nOta VI. Braniborský zvaný \"Malý\" (německy \"Otto VI. der Kleine\", 1255 - 6. červenec 1303, Lehnin) byl markrabě braniborský. Na svůj titul rezignoval, vstoupil do řádu templářů a závěr života strávil v rouchu cisterciáckého mnicha.\n\nNarodil se jako čtvrtý syn braniborského markraběte Oty III. a Boženy, dcery českého krále Václava I. Roku 1279 byl v rámci dohod\nuzavřených po bitvě na Moravském poli jako synovec padlého Přemysla Otakara II. a syn jeho spojence oženěn s Hedvikou, dcerou vítězného římského krále Rudolfa I. Manželství zůstalo zřejmě bez potomků a zakončila je Hedvičina smrt roku 1286. Ota poté rezignoval na markraběcí titul a vstoupil do řádu templářů. Zemřel jako cisterciák v klášteře Lehnin.\n"}
{"id": "1236416", "url": "https://cs.wikipedia.org/wiki?curid=1236416", "title": "Kostel svatého Mikuláše (Horní Brusnice)", "text": "Kostel svatého Mikuláše (Horní Brusnice)\n\nKostel svatého Mikuláše je římskokatolický, filiální, dříve farní, orientovaný kostel v Horní Brusnici. Je chráněn od 25 1. 2007 jako kulturní památka České republiky.\n\nPůvodní dřevěný kostelík byl v 16. století nahrazen kamenným, který byl roku 1828 uzavřen kvůli havarijnímu stavu a byl později stržen. Současný kostel byl postaven v letech 1842–1846. V letech 2008–2010 v kostele probíhaly koncerty zpěváků a kapel populární hudby, pořádané agenturou MP Pecka.\n\nEmpírová stavba s výbornou akustikou.\n\nBohoslužby se konají nepravidelně, po ohlášení.\n\n"}
{"id": "1236418", "url": "https://cs.wikipedia.org/wiki?curid=1236418", "title": "Naši (rozcestník)", "text": "Naši (rozcestník)\n\nNaši může být:\n"}
{"id": "1236434", "url": "https://cs.wikipedia.org/wiki?curid=1236434", "title": "Městský špitál v Jáchymově", "text": "Městský špitál v Jáchymově\n\nHornický špitál při kostelu Všech svatých v Jáchymově byl založen v roce 1530 hormistrem a pozdějším mincmistrem Wolfem Sturzem. Zároveň zde byl založen i městský hřbitov. Tím vlastně vzniklo centrum pečující o duši i tělo (což v té době bylo stejně důležité), v životě i po něm. Jednalo se o jednoduchou jednopatrovou renesanční budovu postavenou na půdorysu L. Objekt byl s kostelem spojen prampouchem s chodbou. Středem špitálu procházela chodba, po jejíchž stranách byly jednotlivé pokoje. Půdní prostory kostela byly špitálem využívány jako skladiště potravin a materiálu. V této podobě jsou budovy zachyceny na fragmentu hornické mapy z roku 1534.\n\nVzhledem k významu města je zřejmé, že i ve zdejším špitále působily význačné osobnosti své doby. Mezi jinými jmenujme prvního jáchymovského lékaře magistra Rümpfela, lékaře a lékárníka Georga Sturze (syn zakladatel špitálu), lékař Jan Niavius (nezaměňovat s poustevníkem z MariaSorgu). Pro potřeby špitálu vydal W. Beyer (Václav Payer z Lokte) již v roce 1523 knihu o hornické medicíně. Jednalo se o jakýsi návod o specializovaném lékařství pro potřeby budoucích lékařů, ale i samotných horníků. Magnus Hund a W. Beyer de Cubito zde sbírali materiály pro své dílo popisující jáchymovskou hornickou nemoc. V letech 1558 – 1566 zde jako lékař působil Franz Rener, kterého připomínala tabulka umístěná vedle vstupního portálu (FRANCZ RENER | SPITTEL | MEISTER).\n\nPoslední zaznamenané úpravy špitál prodělal barokní přestavbou. Budovu pokrývala vysoká sedlová střecha, přičemž štíty byly prkenné. Omítky byly hladké, bez plastické výzdoby. Portál z roku 1566 stával v severozápadní zdi. Nad jeho římsou byla deska s nápisem VON ∙ DEINEN ∙ GVTER ∙ HILF ∙ DEM ∙ ARMEN ∙ VND ∙ WENDE ∙ DICH ∙ NICHT ∙ VON ∙ ARMEN ∙ | SO ∙ WIRT ∙ DICH ∙ GOT ∙ WIDER ∙ GNEDIG ∙ ANSEHEN ∙ TOBIAS ∙ - AM ∙ 4. REICHE ∙ DEM ∙ | ARMEN ∙ DEINE ∙ HAND ∙ AVF ∙ DAS ∙ DV ∙ REICHLICH ∙ GESEGNET ∙ WERDEST ∙ 1566 ∙\n\nNení úplně jasné kdy, a proč přestala budova sloužit svému účelu. Špitál tak samovolně chátral, čímž docházelo k samovolné destrukci. Navíc v roce 1955 vyhořel, což urychlilo jeho zánik. V roce 1958 bylo torzo obvodových zdí využito jako základ pro terasu s rozptylovou loučkou, urnový háj a pietní místo.\n\nNaposledy se špitál nepřímo připomenul v roce 1992, kdy byla na půdě kostela při jeho rekonstrukci nalezena dřevěná lopata na obilí patřící původně do vybavení špitálu.\n"}
{"id": "1236436", "url": "https://cs.wikipedia.org/wiki?curid=1236436", "title": "Benediktinské arciopatství v Beuronu", "text": "Benediktinské arciopatství v Beuronu\n\nArciopatství svatého Martina v Beuronu, \"Erzabtei St. Martin zu Beuron\", \"Archiabbatia Sancti Martini Beuronensis\" je benediktinské arciopatství v německém městečku Beuron ve spolkové zemi Bádensko-Württembersko.\nKlášter zasvěcený sv. Martinovi z Tours patřil původně řádu augustiniánů a později byl zrušen. V roce 1873 do kláštera přišli benediktini, kteří zde založili Beuronskou benediktinskou kongregaci. Prvním představeným byl Maurus Wolter.\n\nMnišský život zde byl nuceně přerušen roku 1880 v důsledku církevního boje německého kancléře Otty von Bismarcka proti Římu. Zdejší konvent nejprve přesídlil do kláštera v Sekavě a poté přijal nabídku pražského arcibiskupa kardinála Bedřicha Josefa ze Schwarzenbergu k osídlení Emauzského kláštera v Praze.\n\nDo Beuronu se mniši mohli vrátit až o čtyři roky později. Z původního priorátu vzniklo opatství a v roce 1884 arciopatství.\n\nÚřadujícím arciopatem je od roku 2011 Tutilo Burger. Arciopatství je hlavou stejnojmenné benediktinské kongregace.\n\n"}
{"id": "1236438", "url": "https://cs.wikipedia.org/wiki?curid=1236438", "title": "Netušil (rybník, Putim)", "text": "Netušil (rybník, Putim)\n\nNetušil je jeden ze skupiny rybníků v katastrálním území obce Putim. Má obdélníkový tvar o délkách strany asi 175 na 145 m. Hráz je orientována zhruba z východu na západ na kratší straně rybníka a měří 184 m. V okolí rybníka rostou stromy a keře, na západní straně je pole. Po hrázi vede cesta, která se napojuje na cestu vedoucí po západním břehu a spojuje jiné rybníky v okolí. Východně od rybníka vede železniční trať Zdice–Protivín. Severní břeh tvoří hráze dalších třech menších čtvercových vodních ploch, které oddělují Netušil od velkého rybníka Prostřední Putim. Severní část rybníka není navíc rovná, ale nachází se zde dva rohy, které jsou napájeny jednak přes stavidlo z Prostřední Putimi, druhý roh pak získává vodu z vodní plochy Podkova, která je napájena přepadem z Prostřední Putimi. Voda z rybníka odtéká stavidlem do rybníka Nesvorný a dále přepadem do potoka, který teče na východním břehu. Netušil je jedním ze soustavy rybníků Putimi: Stará Putim, Prostřední Putim, Netušil, Nesvorný a Podkostelní rybník. Rybník vznikl před rokem 1869.\n"}
{"id": "1236450", "url": "https://cs.wikipedia.org/wiki?curid=1236450", "title": "Podkostelní rybník (Putim)", "text": "Podkostelní rybník (Putim)\n\nPodkostelní rybník se nachází v jihočeské Putimi. Má nepravidelný podlouhlý tvar s hrází orientovanou z východu na západ. Napájen je jednak potokem z rybníka Hanzlíček, dále potokem pramenícím východně pod kopcem U Boubelíkovce a dále potokem přitékajícím ze stavidla bezejmenného rybníka na severu. Voda odtéká na jih stavidlem a přepadem do Blanice.\n\nVětšina břehů je zarostlá stromy, na severu navazují pole. Na jihu, jihozápadě a jihovýchodě pak obec Putim. Východní břehy jsou podmáčené, od Putimského nádraží pokračuje cesta na sever k dalším rybníkům putimské kaskády. Rybník vznikl před rokem 1869, někdy ve 14. století.\n\nJe bohatý na ryby a vodní ptáky. Rybník je chovný, výlov se pořádá každoročně.\n"}
{"id": "1236452", "url": "https://cs.wikipedia.org/wiki?curid=1236452", "title": "Divize A 1966/67", "text": "Divize A 1966/67\n\nV soubojích 2. ročníku České divize A 1966/67 se utkalo 14 týmů dvoukolovým systémem podzim–jaro. Tento ročník začal v srpnu 1966 a skončil v červnu 1967.\n\n\nPoznámky:\n\n"}
{"id": "1236454", "url": "https://cs.wikipedia.org/wiki?curid=1236454", "title": "Evangelický hřbitov „Na Groniczku” ve Visle", "text": "Evangelický hřbitov „Na Groniczku” ve Visle\n\nEvangelický hřbitov „Na Groniczku” ve Visle (\"Cmentarz ewangelicki „Na Groniczku” w Wiśle\") je luterský hřbitov ve Visle na Těšínsku.\n\nZaložen byl roku 1819. Původně měl rozlohu kolem 3 tisíc m²; v průběhu historie byl však pět krát rozšiřován. Nejstarším dochovaným náhrobkem na hřbitově je náhrobek pastora Michala Kupferschmida (†1867).\n\nRoku 1948 byla na hřbitově vystavěna kaple podle projektu Wiesława Śliwky.\n\n\n\n\n"}
{"id": "1236463", "url": "https://cs.wikipedia.org/wiki?curid=1236463", "title": "Teen Titans", "text": "Teen Titans\n\nTeen Titans (též New Teen Titans a Titans) je fiktivní tým dospívajících superhrdinů, vystupující v komiksech amerického vydavatelství DC Comics.\n\nTři zakládající členové týmu, Kid Flash (Wally West), Robin (Dick Grayson) a Aqualad (Garth), se poprvé objevili v čísle 54 komiksové série \"The Brave and the Bold\" v roce 1964. Jejich autory jsou scenárista Bob Haney a kreslíř Bruno Premiani. Samotný tým i jeho název Teen Titans byl premiérově uveden v čísle 60 téhož komiksu, v té době byla součástí skupiny i Wonder Girl (Donna Troy). Obsazení skupiny se v následujících letech různě mění.\n\nVlastní komiksová série \"Teen Titans\" vychází od roku 1966. Mezi lety 1980 a 1996 nesla název \"New Teen Titans\" a v letech 1998–2003 pouze \"Titans\".\n\nNa motivy komiksu vznikl v letech 2003–2006 animovaný seriál \"Teen Titans\" a v roce 2018 hraný seriál \"Titans\".\n"}
{"id": "1236480", "url": "https://cs.wikipedia.org/wiki?curid=1236480", "title": "Sara Jean Underwood", "text": "Sara Jean Underwood\n\nSara Jean Underwood (* 26. března 1984 Portland) je americká herečka a modelka. \n\nPracovala v obchodě se stavebními potřebami a jako servírka v restauraci Hooters, studovala na Oregonské státní univerzitě a Portlandské státní univerzitě. V roce 2005 začala pózovat pro časopis \"Playboy\", stala se playmate měsíce července 2006 a playmate roku 2007, jako cenu obdržela automobil Mini Cooper. \n\nVystoupila v televizní show Howarda Sterna, kde promluvila o tom, že podstoupila operativní zvětšení prsů. Také účinkovala v reality show \"The Girls Next Door\", \"Kendra\" a \"Ridiculousness\" a spolumoderovala zábavný pořad \"Attack of the Show!\" na stanici G4. Po několika epizodních filmových rolích hrála hlavní ženskou postavu v horroru \"Deadly Weekend\". Natočila také instruktážní video pro internetovou aplikaci Ruby on Rails. Je cvičitelkou jógy, zúčastnila se také profesionálního turnaje World Series of Poker. \n\n\n"}
{"id": "1236483", "url": "https://cs.wikipedia.org/wiki?curid=1236483", "title": "Sačany", "text": "Sačany\n\nOsada Sačany s původně gotickým kostelem svatého Jana Křtitele se nalézá asi 0,6 km západně od vesnice Vrbky.\nPrvní zmínka o zdejším kostele je z roku 1397. Osada Sačany byla vypálena za husitských válek vojskem krále Zikmunda v roce 1421. Po husitským válkách byl obnoven pouze kostel s farou a hřbitovem. Věž kostela byla přistavěna až v roce 1753. Dnešní osada Sačany znovu vznikla postavením obytného stavení v roce 1768, ke kterému se pomalu přidaly další.\n"}
{"id": "1236487", "url": "https://cs.wikipedia.org/wiki?curid=1236487", "title": "Rodinný film", "text": "Rodinný film\n\nRodinný film je filmový žánr, jenž je zaměřen na co nejširší publikum a necílí na konkrétní diváckou skupinu, co se týče pohlaví (oproti filmům pro ženy) i věku (oproti dětským filmům a filmům pro teenagery). Konflikty zobrazené v rodinném filmu jsou většinou podané tak, že je dokáží sledovat a vstřebat i děti, zatímco některé detaily, narážky nebo i celé významnové roviny snímku jsou určeny také pro dospělé.\n\nPojem „rodinný film“ vznikl ve 40. letech 20. století, v době, kdy se jednotlivé snímky i celé žánry začaly věkově profilovat.\n\nRodinným filmem může být snímek animovaný (např. \"Shrek\") i hraný. V 60. letech 20. století byly populární např. filmy \"Mary Poppins\" a \"Roztržitý profesor\". Řada rodinných filmů je rovněž komediemi, např. \"Mrs. Doubtfire – Táta v sukni\".\n"}
{"id": "1236490", "url": "https://cs.wikipedia.org/wiki?curid=1236490", "title": "Otka", "text": "Otka\n\nOtka je nástroj pro čištění zemědělského nářadí (pluhu, plečky, kultivátoru, bran, secího stroje atd.) Podle druhu nářadí může mít různý tvar - bodce, škrabky, zahnuté škrabky, háku ap.\n\nTyto nástroje jsou známy z archeologických nálezů ze středověku, mají obvykle tvar bodce, někdy však byly za otky zaměňovány kovové sekerky. V Národním muzeu byla uložena železná starověká sekerka, která byla považována za otku Přemysla Oráče. Do současnosti se však nedochovala.\n\nSe zdokonalováním zemědělského nářadí tento nástroj postupně mizí z vybavení pluhů, ale objevuje se u kultivačního nářadí k čištění radliček a zejména u secích strojů k čištění výsevních botek ucpávaných hlínou. Také se mění jeho tvar od bodce na různé typy škrabky, zahnuté škrabky, háku ap.\n\n"}
{"id": "1236501", "url": "https://cs.wikipedia.org/wiki?curid=1236501", "title": "Kawasaki GTR 1400", "text": "Kawasaki GTR 1400\n\nKawasaki GTR 1400 je sportovně turistický motocykl, vyvinutý firmou Kawasaki. Sportovně cestovní motocykl je vyráběn od roku 2008. Jeho předchůdcem byl model Kawasaki GTR 1000.\n\nStejný motor používá i superbike Kawasaki ZZR 1400.\n\n\n"}
{"id": "1236502", "url": "https://cs.wikipedia.org/wiki?curid=1236502", "title": "Ota VII. Braniborský", "text": "Ota VII. Braniborský\n\nOta VII. Braniborský (německy \"Otto VII. von Brandenburg\", 1262 - 1297) byl markrabě braniborský. Na svůj titul rezignoval a vstoupil do řádu templářů.\n\nNarodil se jako syn braniborského markraběte Konráda I. a Konstancie, dcery velkopolského knížete Přemysla I. Zemřel jako templář a byl pohřben v klášteře Chorin po boku svých předků.\n"}
{"id": "1236507", "url": "https://cs.wikipedia.org/wiki?curid=1236507", "title": "Lipoltovský potok", "text": "Lipoltovský potok\n\nLipoltovský potok (též \"Kynžvartský potok\") je 21,5 km dlouhý potok v okrese Cheb v Karlovarském kraji. Plocha jeho povodí měří 85 km².\n\nPotok pramení v horském sedle pod Lesným, nejvyšší horou Slavkovského lesa. Jeho pramen se nachází přibližně jeden kilometr jihovýchodně od vrcholu v nadmořské výšce okolo 900 metrů. Od pramene teče jižním směrem, protéká Lázněmi Kynžvart, parkem zámku Kynžvart a západním, později severozápadním směřuje k Úbočí, místní částí obce Dolní Žandov. Zde se směr toku mění na severní a po úbočí Slavkovského lesa dospěje potok do Milíkova. Opouští oblast Slavkovského lesa a vtéká do Chebské pánve. Protéká Mokřinou, místní částí Milíkova, západním směrem pokračuje přes Tuřany a Lipoltov až k Odravě, do které se vlévá pod vodní nádrží Jesenice.\n\n"}
{"id": "1236509", "url": "https://cs.wikipedia.org/wiki?curid=1236509", "title": "Jelení potok (přítok Rolavy)", "text": "Jelení potok (přítok Rolavy)\n\nJelení potok je levostranným přítokem Rolavy v okrese Sokolov a okrese Karlovy Vary v Karlovarském kraji. Délka toku měří 3 km.\nPlocha povodí činí 4,2 km².\n\nPotok pramení v Krušných horách v národní přírodní rezervaci Rolavská vrchoviště v Přírodním parku Přebuz. Jeho pramen se nachází v močálech bezprostředně u Rolavského rybníka, často uváděného jako rybník Lícha. Ten byl vybudován jako zásobárna vody pro cínový důl v Rolavě a kdysi byl i výletním místem a koupalištěm. V údolí potoka byl pod rybníkem Lícha opakovaně pozorován jeřáb popelavý. Potok teče jihovýchodním směrem, opouští území přírodní rezervace a v místě zaniklé hornické obce Chaloupky se vlévá do Rolavy na jejím 29,1 říčním kilometru.\n"}
{"id": "1236518", "url": "https://cs.wikipedia.org/wiki?curid=1236518", "title": "František Smetánka", "text": "František Smetánka\n\nFrantišek Smetánka (4. listopadu 1888 Sněžné – 23. února 1967 Londýn) byl český lékař, univerzitní profesor, významný činitel krajanského hnutí a představitel československého zahraničního odboje za druhé světové války.\n\nFrantišek Smetánka se narodil 4. listopadu 1888 v rodině evangelického faráře ve Sněžném (dříve Německém) u Nového Města na Moravě. Měl dva starší bratry a tři starší sestry, k nimž o tři roky po něm přibyla ještě další sestra. Byl vychován v duchu prakticky účinného křesťanství, které podává pomocnou ruku všude tam, kde je jí třeba. Nejstarší bratr Emil (1875-1949), profesor češtiny a literatury na Karlově univerzitě v Praze, byl nástupcem Jana Gebauera na katedře českého jazyka. Další bratr Jaroslav (1881-1937), blízký spolupracovník T. G. Masaryka za první světové války, byl čs. generálním konzulem v Chicagu. Od roku 1898 František Smetánka studoval na gymnáziu v Kolíně a 27. června 1906 maturoval s vyznamenáním. Absolvoval pak lékařskou fakultu Univerzity Karlovy, když už předtím od roku 1909 byl demonstrátorem, od 1. října 1910 asistentem fyziologického ústavu. Kratší čas pobyl v Havlíčkově (dříve Německém) Brodě a na otorhinolaryngologické klinice v Praze, v období první světové války pak byl vojenským lékařem na různých místech. Po ukončení války se 13. listopadu 1918 stal docentem fyziologie na Karlově univerzitě v Praze.\n\nFrantišek Smetánka měl velký podíl na otevření lékařské fakulty univerzity v Záhřebu, kde byl 22. ledna 1919 jmenován řádným profesorem svého oboru (fyziologie) a kde pracoval až do prvních měsíců roku 1941. V obdobích 1920-1921, 1925-1926 a 1938-1939 byl dokonce děkanem lékařské fakulty. V období pobytu na záhřebské univerzitě profesor Smetánka publikoval v odborných lékařských časopisech a ve svém oboru byl považován za kapacitu.\n\nPo celou dobu působení v chorvatském Záhřebu se profesor Smetánka účastnil práce mezi krajany. V jeho životě byla údobí, kdy této činnosti věnoval veškerý svůj čas. V letech 1920-23 stál v čele České besedy, a když byl tento spolek spojen s Československou obcí, byl Smetánka v letech 1939-40 jejich prvním předsedou. V roce 1921 byl v Bělehradě založen – jako vrcholná organizace Čechů a Slováků v Jugoslávii – Československý svaz. Profesor Smetánka byl jeho v pořadí třetím předsedou, a to od roku 1937, kdy bylo sídlo svazu přeloženo z Bělehradu do Záhřebu, až do dubna 1941, kdy pod vlivem válečných událostí byla činnost svazu definitivně zastavena. František Smetánka měl významný podíl na prosazení a realizaci výstavby Českého národního domu v Záhřebu, který byl otevřen na podzim 1937 a stal se až do doby obsazení Jugoslávie centrem nejen krajanského života, ale po zániku Československé republiky v březnu 1939 také jedním z center československé zahraniční akce.\n\nČeskoslovenský svaz v Jugoslávii v čele s profesorem Smetánkou se krátce po obsazení Československa v roce 1939 přihlásil k podpoře československé zahraniční akce, a to ve spolupráci s bývalým vyslancem ČSR v Jugoslávii Dr. Jaroslavem Lípou a zástupcem slovenských krajanů Dr. Jánem Bulíkem. Základním prvkem činnosti byla od počátku podpora uprchlíků z Protektorátu, od podzimu 1939 pak s důrazem na pomoc přicházejícím dobrovolníkům ke vstupu do československé zahraniční armády. Ve velké většině se jednalo o uprchlíky, kteří prošli Slovenskem a Maďarskem a často bez platných dokladů a zcela bez prostředků přecházeli ilegálně na území Jugoslávie. Mnoho těchto uprchlíků prošlo Českým národním domem v Záhřebu, kde jim byl poskytnut nocleh, stravování, lékařské ošetření a také prozatímní cestovní doklady k cestě do Bělehradu, kde byl od konce roku 1939 organizován nábor dobrovolníků do naší zahraniční armády. Dle záznamů, uložených v Národním archivu v Praze, v období od 30. září 1939 do 15. června 1940 bylo ze Záhřebu do Bělehradu zorganizováno 93 transportů o celkovém počtu 673 dobrovolníků. Tuto pomoc osobně řídil František Smetánka, který byl po celou dobu ve spojení s vedením československého odboje v Paříži a Londýně, především díky francouzskému diplomatickému kurýru. Smetánka byl v souvislosti s péčí o přicházející dobrovolníky v úzkém kontaktu s československými vojenskými zplnomocněnci, jako byli František Hieke (Stoj) nebo Jaroslav Hájíček (Petr). Po vojenské porážce Francie musela být činnost svazu v čele s profesorem Smetánkou výrazně omezena, veškerá \"protiněmecká\" činnost byla vyšetřována jugoslávskými úřady, nyní už v úzké součinnosti s německými orgány. Začátkem srpna 1940 dokonce došlo k zatčení tří příslušníků naší zahraniční akce, z nichž jedním byl Stanislav Veselý, tajemník Československého svazu v Záhřebu a pravá ruka profesora Smetánky, dalšími pak byli Erich Soeldner z Bělehradu a Godo Jirásek z Mariboru. Všichni tři zatčení byli jako protektorátní příslušníci vydáni do Německa, kde byli vězněni a později také popraveni. František Smetánka, který měl již jugoslávské státní občanství, zatčení unikl, ale nakonec musel v okamžiku německého vpádu do Jugoslávie začátkem dubna 1941 urychleně opustit Jugoslávii.\n\nPo nacistické okupaci Jugoslávie František Smetánka uprchl na Střední východ. Po několikaměsíčním pobytu v Jeruzalémě se dal plně do služeb československého zahraničního odboje a 15. listopadu 1941 se stal organizátorem a vedoucím pracovníkem čs. sekce rozhlasového vysílání v Bejrútu, kde pracoval až do 26. srpna 1943, kdy odešel do Velké Británie. Od 31. července 1944 byl zaměstnán v exilovém ministerstvu zahraničních věcí v Londýně, kde pomáhal organizovat ministerstvo sociální péče, zaměřoval se především na poválečnou organizaci československého zdravotnictví. Po válce v roce 1945, se vrátil zpět do Československa ke svému vědeckému oboru. Původně uvažovaný návrat do Jugoslávie, kde chtěl profesor Smetánka pokračovat ve svém odborném i krajanském díle, již nebyl vzhledem ke změněným politickým poměrům v Jugoslávii možný.\n\nV listopadu 1945 byl František Smetánka pověřen zřízením a vedením fyziologického ústavu Lékařské fakulty UK v Hradci Králové a k 1. lednu 1946 pak jejím vedením ve funkci zastupujícího děkana. Současně působil na fakultě jako řádný profesor fyziologie. Díky profesoru Smetánkovi se podařilo pro hradeckou lékařskou fakultu zajistit z lékařského materiálu UNRRA přiděleného Československu dostatečné příděly pro první potřeby nové fakulty. Činnost Františka Smetánky v čele fakulty však skončila brzy po převzetí moci komunisty v únoru 1948. Profesor Smetánka se nedokázal sžít s novými poměry a navíc věděl, že dříve nebo později bude objektem perzekuce komunistického režimu, rozhodl se proto v červnu 1948 pro emigraci.\n\nFrantišek Smetánka emigroval do Velké Británie přes Itálii za přispění svých přátel, které znal z dob své odbojové činnosti v Jugoslávii a kteří se v Itálii usídlili; zajistili mu příslušné dokumenty a dočasný azyl. Do Velké Británie profesor Smetánka přijel 10. října 1948. Jeho život v emigraci nebyl jednoduchý: bylo mu už přes šedesát let, což pro plné zaměstnání byla hranice těžko přestupitelná pro všechny občany, tím spíše pro cizince. Dalším důvodem bylo, že Velká Británie neuznávala cizí lékařské diplomy. František Smetánka si tak kromě příspěvků od Czech Refugees Trust Fundu vydělával na živobytí překladatelskou činností, využívaje své bohaté jazykové znalosti. Za svého pobytu v Londýně se účastnil práce v kuratoriu Ústavu dr. Edvarda Beneše, pro který sepsal celou řadů článků politických i zdravotnických. V posledních letech života se v důsledku važné choroby již nemohl veřejně projevovat a žil v péči své neteře na venkově v severním Walesu. Koncem ledna 1967 byl hospitalizován v \"Horton Hospital\" v Epsomu (hrabství Surrey, jižně od Londýna). V nemocnici se jeho stav zhoršoval; přidružil se zápal plic a 23. února 1967 ve věku 79 let zemřel. Poslední rozloučení s profesorem Františkem Smetánkou, který se trvale zapsal do srdcí mnoha set svých studentů – mediků, se konalo 2. března 1967 v londýnském krematoriu ve Streatham Parku za velké účasti čs. londýnské kolonie.\n\nÚctu, důvěru a přátelství si dovedl profesor Smetánka získávat jak na vysoké škole, tak v krajanských spolcích svou nezměrnou pílí, obětavostí, vpravdě demokratickým vztahem k lidem a uměním vposlouchávat se do starostí všedních dní každého, kdo za ním přišel, i širokým zájmem o všechny formy sociální práce, pomoci a služby. Jeho osobnost dokumentuje citát V. Panouška ze sborníku k 50. výročí založení lékařské fakulty v Hradci Králové: „Samotnému mi o profesoru Smetánkovi mnohé napovědělo, když jsem v rozhovorech s pamětníky při vzpomínce na něho pokaždé spatřil v jejich očích něco ještě mnohem hlubšího, než jen prožitek úcty.“\n\n"}
{"id": "1236525", "url": "https://cs.wikipedia.org/wiki?curid=1236525", "title": "Mark Jansen", "text": "Mark Jansen\n\nMark Jansen (* 15. prosince 1978, Reuver, Nizozemsko) je zakladatel, skladatel a kytarista nizozemské hudební skupiny Epica, se kterou vystupuje od roku 2003. Je také zakladatelem hudební skupiny After Forever, která se rozpadla v roce 2009.\n\nHudební skupinu After Forever Jansen založil spolu s Sanderem Gommansem v roce 1995. V kapele hrál na kytaru, zpíval a zároveň skládal většinu textů a hudby. V roce 2002 After Forever opustil a založil novou hudební skupinu.\n\nPo svém odchodu z After Forever v roce 2002 založil symfonic metalovou skupinu Sahara Dust, kterou následně přejmenoval na Epica. Zpěvačkou kapely se stala tehdy osmnáctiletá Jansenova přítelkyně Simone Simons. Přestože jejich vztah později skončil, v kapele oba zůstali.\n\nV roce 2010 založil Jansen další skupinu jménem MaYaN. Na rozdíl od Epicy a After Forever, v této skupině Jansen nehraje na kytaru, ale pouze zpívá.\n"}
{"id": "1236526", "url": "https://cs.wikipedia.org/wiki?curid=1236526", "title": "František Hroník", "text": "František Hroník\n\nFrantišek Hroník (23. listopadu 1890 Ořech, okr. Praha západ – 18. května 1960, Brno) byl důstojníkem francouzských legií a v československé armádě dosáhl hodnosti plukovníka. Jako voják se účastnil rovněž bojů 1. světové války na straně Rakouska-Uherska a Ruska. Získal řadu vojenských ocenění.\n\nFrantišek Hroník vystudoval v letech 1903–1910 českou vyšší reálku v Praze na Smíchově, kde ukončil středoškolská studia začátkem července 1910 úspěšně složenou maturitní zkouškou. V letech 1910–1911 absolvoval v rakouské armádě u pěšího pluku 75 v Jindřichově Hradci školu důstojníků v záloze a při mobilizaci byl v září 1914 přidělen k činné službě u pěšího pluku 45 jako velitel čety. Od začátku 1. světové války převládaly mezi českými vojáky protirakouské nálady a tak ppor. Hroník převedl 24/12/1914 svoji četu na frontě v Karpatech k Rusům. Byla to jedna z prvních ucelených českých jednotek, která „zradila císaře pána“ a dezertovala.\n\nV roce 1916 se jako dobrovolník přihlásil do čs. zahraničního vojska na Rusi, kde absolvoval jednoroční důstojnickou školu a v září 1917 byl jmenován poručíkem ruských legií. \n\nNa podzim 1917 se přihlásil k lodnímu transportu vojáků z Ruska do Francie (z Archangelska přes Velkou Británii), kde se jako střelec francouzských legií zúčastnil bojů u Verdunu, za což mu byla udělena Verdunská medaile. Poté absolvoval kurz pro důstojníky a na podzim 1918 byl jmenován poručíkem francouzských legií – stal se zástupcem divizního pokladníka v Cognacu. Zřejmě zde zapůsobil fakt, že v roce 1913 František Hroník absolvoval na Karlo-Ferdinandově univerzitě v Praze kurz státní účtovědy. Do poloviny roku 1919 dosáhl hodnosti kapitána francouzských legií a jako takový byl začátkem roku 1920 ustaven výnosem MNO členem likvidační komise čs. státního dluhu vůči Francii. Od března 1920 pak působil jako předseda této komise. Koncem roku 1921 byl povýšen na štábního kapitána, byl přeložen do kategorie důstojníků intendantstva a na podzim 1922 vyslán na studia na Vysokou školu intendanční v Paříži, odkud se do Československa vrátil v létě 1924. Předtím byl v srpnu 1922 vyznamenán Řádem čestné legie rytířského stupně. \n\nJako přednosta intendance působil František Hroník v hodnosti majora, podplukovníka a plukovníka čs. armády na různých místech Československa – v Bratislavě, Užhorodu a Brně. Jeho nejvyšší funkcí byl přednosta intendance III. sboru v Brně, kde se dožil Mnichova a následné německé okupace v březnu 1939. Po rozpuštění čs. armády byl jmenován vrchním zemským radou, aniž by kde měl svoje pracoviště. Začátkem roku 1941 chtěl předat protektorátnímu prezidentu Háchovi na Pražském hradě jakousi petici. Byl zatčen gestapem a zřejmě podroben brutálnímu výslechu, při kterém se psychicky zhroutil. Později doma často říkal: „Už zase na mě vysílají elektrické proudy“. K posouzení zdravotního stavu byl předán na německou psychiatrickou kliniku v Praze, kde němečtí lékaři potvrdili, že svůj stav nepředstírá a konstatovali u něj onemocnění paranoiou. Na radu přátel byl soudně zbaven svéprávnosti a jeho manželka Marie byla ustavena jeho opatrovnicí. Jako taková se musela v zastoupení manžela v pravidelných intervalech hlásit na brněnském gestapu (v budově Právnické fakulty Masarykovy univerzity v Brně). František Hroník se ze svého onemocnění nikdy nezotavil a až do konce svého života pobýval střídavě v různých psychiatrických léčebnách a ve svém brněnském bytě. V květnu 1960 ho na ulici v Brně postihla mozková mrtvice. Po minimálním ošetření v nemocnici ho lékaři vrátili na půl ochrnutého jeho těžce nemocné manželce do domácího ošetřování. Zemřel doma ani ne týden poté na plicní embolii ve věku nedožitých 70 let. Jeho manželka zemřela ve věku 66 let o 18 dní později, když jí v nemocnici při ledvinových potížích neposkytli to nejdůležitější, co potřebovala - dialýzu. František Hroník nebyl nikdy za uvedené újmy jakkoli odškodněn. \n\n\n"}
{"id": "1236528", "url": "https://cs.wikipedia.org/wiki?curid=1236528", "title": "Gambijský dalasi", "text": "Gambijský dalasi\n\nGambijský dalasi je zákonným platidlem Gambie. Jeho ISO 4217 kód je GMD. Jedna setina dalasi se nazývá butut. Dalasi byl uveden do oběhu v roce 1971, kdy nahradil gambijskou libru v poměru 1 libra = 5 dalasi, tj. 1 dalasi = 0,2 libry = 4 šilinky.\n\nV roce 1971 byly uvedeny do oběhu mince v hodnotách 1, 5, 10, 25 a 50 bututů a 1 dalasi. Mince 1 a 5 bututů byly vyraženy z bronzu, 10 bututů byla mosazná a mince 25, 50 bututů a 1 dalasi byly ze slitiny mědi a niklu (alpaka). Revers tří vyšších nominálů byl převzat z odpovídajících nominálů předchozí měny (1, 2 a 4 šilinky), revers tří nižších nominálů pochází z mincí 6, 1 a 3 pence. Na všech mincích je zobrazen bývalý prezident Dawda Jawara.\n\nNová mince 1 dalasi uvedená do oběhu v roce 1987 byla inspirována britskou padesátipencí. Nahradila větší kulatou minci, která nikdy nebyla tak rozšířena jako nižší nominály.\n\nV roce 1998 byla vydána nová série mincí, z aversu zmizela podobizna prezidenta a nahradil ji státní znak. Avšak starší mince s prezidentem Jawarou zůstaly v oběhu. Jen mince 1 dalasi byla zmenšena a byla snížena hmotnost, ostatní zůstaly beze změny. Dosud jsou v oběhu mince 25 a 50 bututů a 1 dalasi z roku 1998, ostatní od té doby kvůli nízké hodnotě vymizely.\n\nBankovky obíhají v nominálech 5, 10, 25, 50 a 100 dalasi. Bankovky 1 dalasi byly vytištěny v letech 1971 a 1987. Stále platné bankovky byly poprvé vydány 27. července 1996, reprint přišel v roce 2001. Centrální banka uvedla 27. července 2006 do oběhu novou sérii podobnou té dosavadní, avšak vylepšením vzhledu, tloušťky papíru a bezpečnostních prvků. Nejvýraznější změnou bylo odstranění bílých okrajů bankovek. Kromě toho byly bankovky 5 a 10 dalasi potaženy vrstvou speciálního laku k prodloužení doby oběhu. Navíc byly posíleny bezpečnostní prvky bankovky 100 dalasi vložením stříbrného pásku.\n\nCentrální banka uvedla 15. dubna 2015 do oběhu dva nové nominály, 20 dalasi, která nahradí bankovku 25 dalasi, a 200 dalasi. Na všech bankovkách je zobrazen bývalý gambijský prezident Yahya Jammeh.\n\nReprint bankovek vydaných v letech 2006–13 bude vydán v únoru 2018, bude však obsahovat novou kombinaci podpisů. Změna vzhledu se jeví jako dočasné opatření a záminka k náhradě bankovek s portrétem bývalého gambijského prezidenta Yahyji Jammeha, které budou staženy z oběhu. Do konce roku 2018 bude vydána zcela nová série s novými ochrannými prvky.\n\n"}
{"id": "1236529", "url": "https://cs.wikipedia.org/wiki?curid=1236529", "title": "Teatro San Benedetto", "text": "Teatro San Benedetto\n\nTeatro San Benedetto (Teatro Venier, Teatro Gallo, Teatro Rossini) bylo v 18. století jedním z nejvýznamnějších divadel a operních domů v Benátkách.\n\nMalé, elegantní divadlo postavil Michele Grimani na pozemku patřícím rodině Venierů. Bylo otevřeno 26. prosince 1755 představením opery \"Zoe\" skladatele Gioacchina Cocchi. V roce 1766 přešlo vlastnictví divadla z rodiny Grimaldi na konsorcium benátských šlechtických rodin, které vlastnily jednotlivé divadelní lóže. Původně bylo divadlo kruhového půdorysu. Po požáru v roce 1773 byla přestavěno do tradičního podkovovitého tvaru. V roce 1786 muselo konsorcium vlastníků divadlo na základě soudního rozhodnutí postoupit divadlo rodině Vernierů a bylo přejmenováno na \"Teatro Venier in San Benedetto\", zkráceně \"Teatro Venier\". V roce 1810 získal divadlo impresário Giovanni Gallo a změnilo název na \"Teatro Gallo\". Jeho synové, kteří je zdědili v roce 1847, změnili název na počest skladatele Gioachina Rossiniho v roce 1868 na \"Teatro Rossini\".\n\nV divadle byly uváděny převážně opery stylu opera seria a až do vybudování divadla La Fenice bylo nejvýznamnějším benátským divadlem. Konaly se v něm premiéry více než 140 oper včetně Rossiniho oper \"Italka v Alžíru\" a \"Eduardo e Cristina\" či opery \"Demofoonte\", Josefa Myslivečka. V roce 1854 zde byla po fiasku prvního představení v La Fenice, úspěšně nastudována opera Giuseppe Verdiho \"La traviata\".\n\nV roce 1937 bylo divadlo zcela přestavěno pro účely filmových představení. Získalo i novou fasádu podle návhu architekta Carlo Scarpa. Vzniklo tak \"Cinema Rossini\". Kino bylo uzavřeno v roce 2007 a po další přestavbě v roce 2010 zde vznikl multiplex Rosini (\"Cinema multisala Rossini di Venezia\").\n\n\n\n\n"}
{"id": "1236534", "url": "https://cs.wikipedia.org/wiki?curid=1236534", "title": "Obor vzdělání", "text": "Obor vzdělání\n\nZákladní, střední a vyšší odborné vzdělávání se v České republice uskutečňuje v tzv. oborech vzdělání, jejichž soustavu stanovuje vláda nařízením. Obory vzdělání jsou například ekonomika, strojírenství, stavebnictví, zemědělství. Tyto obory se pak ještě dál mohou rozvětvovat, jako např.: elektrikář, nástrojař, karosář, obráběč kovů a mnoho další. Pro každý obor vzdělání v základním a středním vzdělávání se vydává zvláštní rámcový vzdělávací program.\n\nObor nebo oblast vzdělávání se používá například ve statistickém zjišťování proůměrného výdělku. Ministerstvo práce a sociálních věcí k tomuto účelu nechalo zhotovit speciální aplikaci pro generování příslušného statistického kódu.\n\nKaždý obor vzdělání má svůj kód např.: 78-62-C/02, v kterém je i jedno písmeno, které ukazuje kategorii oboru. Podle písmen jsou obory rozděleny podle obtížnosti.\n\n\n\n"}
{"id": "1236536", "url": "https://cs.wikipedia.org/wiki?curid=1236536", "title": "Geosesarma malayanum", "text": "Geosesarma malayanum\n\nGeosesarma malayanum je druh kraba z nadčeledi Grapsoidea a čeledi Sesarmidae. Druh popsali v roce 1986 Peter Ng Kee Lin a R. P. Lim. Vyskytuje se v Malajsii. Je známý díky tomu, že vniká do láček masožravých rostlin rodu \"Nepenthes\" (například druh \"Nepenthes ampullaria\") a vybírá z nich utopenou kořist, kterou následně rozdrtí svými klepety a pozře. Někdy se však sám stane kořistí láčkovky, utopení jedinci byli hlášeni například v Bruneji.\n"}
{"id": "1236544", "url": "https://cs.wikipedia.org/wiki?curid=1236544", "title": "Oblast vzdělávání", "text": "Oblast vzdělávání\n\nOblast vzdělávání je v české vysokoškolské legislativě chápána jako věcně vymezený úsek vysokoškolského vzdělávání, v jehož rámci jsou připravovány, schvalovány a uskutečňovány studijní programy blízkého nebo příbuzného obsahového zaměření. Pojem byl zaveden do zákona o vysokých školách novelou z roku 2016 jako výsledek mnohaletého vyjednávání o reformě vysokého školství v České republice. Podrobnější popis oblastí vzdělávání vydala následně vláda nařízením. V určité oblasti (vysokoškolského) vzdělávání, pokud k tomu vysoká škola získá povolení, resp. akreditaci, může uskutečňovat příslušné studijní programy; před tímto bylo, respektive je, charakteristické členění studijních programů na studijní obory.<ref name=\"111/1998\"></ref>\n\n\n"}
{"id": "1236545", "url": "https://cs.wikipedia.org/wiki?curid=1236545", "title": "Figa", "text": "Figa\n\nFiga (maďarsky \"Füge, Gömörfüge\") je obec na Slovensku v okrese Rimavská Sobota.\n\nObec se nachází ve východní části okresu Rimavská Sobota na zvlněném terénu. Její intravilán je ohraničený na jedné straně Valickou dolinou a na straně druhé Kalošským potokem (od vlastního jména Kalysa) pojmenovaném podle sousední vesnice Kaloše.\n\nFiga je velmi stará usedlost, kterou již v 11. století založila rodina Fügeiovců (Figeiovců), po které byla pojmenována. Historické záznamy byly často překládány do maďarštiny jako \"Fuge, Alsó Fuge\", ale i do latiny jako \"Fyghe, Felseo\". Rodina Figeiovcov dostala toto území jako odměnu za své služby od krále Štěpána I. a tato práva se dědily z pokolení na pokolení. Figeľa byl pravděpodobně hradsky jobagión, tedy člověk, který za udělené majetky vykonává vojenskou a strážní službu. V 13. století se jobagióni staly jádrem nově vzniklé uherské šlechty - zemany. Podle dochované listiny z roku 1247 celé území Valickej doliny a tedy i obec Figa v 11. - 13. stol. patřilo ke královskému hradu Gemer. V roce 1244 se rodina Figeiovcov natolik rozrostla, že vznikla Horní ( ) a Dolní Figa (v maďarštině \"Alsó Füge\"), která později zanikla. Její potomci zakládali další nové vesnice i v blízkém okolí obce.\n\nV minulosti byl tento kraj místem migračních přesunů, tureckých nájezdů, zmítaný změnami v politicko-společenské situaci, což se projevilo nejen přísunem nových jazykových prvků do řeči lidí, ale také v pojmenovávání svého okolí.\n\nPůvod terénních názvů (tzv. Toponym) lze hledat v historických listinách, mapách a také v paměti obyvatel, i když tyto informace jsou značně mytologizované. Dalším zdrojem výzkumu by mohla být kronika obce, která se však ztratila už v roce 1967. Poslední Urbárska mapa, která v sobě zahrnuje původní pojmenování terénu se zachovala z roku 1877 (Okresní geodézie, Rimavská Sobota). Ve srovnání s nejnovější mapou z roku 1964 došlo k obrovské minimalizaci toponym.\n\n\n"}
{"id": "1236553", "url": "https://cs.wikipedia.org/wiki?curid=1236553", "title": "Filipa z Coucy", "text": "Filipa z Coucy\n\nFilipa z Coucy ( \"Philippa de Coucy\", duben 1367 Anglie - říjen 1411) byla hraběnka z Oxfordu a vnučka anglického krále Eduarda III.\n\nByla mladší dcerou Enguerranda z Coucy a Isabely Anglické a narodila se na jaře 1367 během pobytu svých rodičů na anglickém královském dvoře. Pojmenována byla po své babičce. Dětství trávila společně s matkou na dědově dvoře, roku 1371 byla zasnoubena s Robertem, jediným synem hraběte Tomáše z Vere. 5. října 1376 se konala svatba. V roce 1378 se stala nositelkou Podvazkového řádu a o rok později po matčině nenadálé smrti zdědila veškeré otcovy anglické državy, protože ten se roku 1377 vymanil z dvojího vazalství a vypověděl mladému králi Richardovi manskou přísahu.\n\nManželství se stal osudným Robertův románek s českou dvorní dámou královny Anny, Anežkou. Záletný manžel Filipu opustil a královský pár se za něj dokonce přimlouval u papeže, aby byl sňatek anulován, čímž proti sobě popudil domácí šlechtu. Český doprovod pak musel Anglii opustit a Robert zemřel ve vyhnanství. Bezdětná Filipa zůstala v domácnosti své tchyně, udržovala vztah na dálku s otcem, který zemřel v zajetí po prohrané bitvě u Nikopole, v níž výkvět francouzského rytířstva bezhlavě zaútočil na armádu sultána Bajezída. Poté se na přání krále stala společnicí nové královny Isabely z Valois, měla na starosti její vzdělávání a doprovázela ji při návratu do Francie. Zemřela v říjnu 1411.\n"}
{"id": "1236554", "url": "https://cs.wikipedia.org/wiki?curid=1236554", "title": "Peter Gowland", "text": "Peter Gowland\n\nPeter Andrew Gibson Gowland (3. dubna 1916, Los Angeles – 17. března 2010, Pacific Palisades) byl americký glamour fotograf a herec.\n\nGowland nasnímal více než tisíc fotografií pro titulní strany různých magazínů. Většinou fotografoval glamour snímky ženských modelek ale často také portréty celebrit. Pracoval například pro časopisy Rolling Stones, Playboy nebo Modern Photography. Stal se známým pro své sestavování fotoaparátů a příslušenství pro své fotografie hvězd či plakátů s odhalenými modelkami.\n\nJe považován za jednoho ze zakladatelů tvorby plakátů s odhalenými modelkami (tzv. pinup) a v 50. a 60. letech 20. století byl jedním z hlavních a nejznámějších představitelů tohoto fotografického směru. Na konci 50. let 20. století sestrojil kameru Gowlandflex se dvěma objektivy. Tuto kameru později používali i jiní fotografové, například Annie Leibovitz a Yousuf Karsh. Sám Gowland vyrobil a prodal okolo 1 500 speciálních fotoaparátů.\n\nGowland vyrostl v rámci filmového prostředí, kde se v dětství naučil osvětlovat a taktéž zde získal své první modely. Oba jeho rodiče, otec Gibson Gowland a matka Sylvia Andrew, byli herci. Sám Peter Gowland hrál ve svém mládí v nejméně 12 filmech, ovšem v nevýznamných rolích. V malé roli vystupuje také ve filmu Občan Kane. Na konci a krátce po druhé světové válce pracoval jako fotograf a fotolaborant ve službách amerického letectva v Německu.\n\nGowland sám, respektive jeho pojetí fotografií, byly příčinou neúspěchu americké lékařské knihy \"The Anatomical Basis of Medical Practice\" (Anatomické základy lékařské praxe), která vyšla v roce 1971 a obsahovala Gowlandovy fotografie povrchu lidských těl. Vydání této knihy profesorů R. Fredericka Beckera, Jamese S. W. Wilsona a Johna A. Gehweilera vyvolalo skandál a bojkot jejího prodeje ze strany feministického hnutí, neboť fotografie byly nafoceny ve stylu glamour.\n\nPeter Gowland je autorem zhruba sto tisíc fotonegativů a 26 knih fotografií nebo instruktážních knih o fotografování. Byl ženat s Alicí Adams, která mu po celý život pomáhala v jeho podnikání. Zajímavostí je, že jejich první milenecká schůzka se uskutečnila 7. prosince 1941, v den útoku na Pearl Harbor. V rámci manželství se jim narodily dvě dcery. Zemřel ve věku 93 let ve svém rodném státě Kalifornie ve Spojených státech amerických.\n\n\n"}
{"id": "1236556", "url": "https://cs.wikipedia.org/wiki?curid=1236556", "title": "Ladislav III. Popel z Lobkowicz", "text": "Ladislav III. Popel z Lobkowicz\n\nLadislav III. z Lobkowicz na Zbiroze (1537–1609), také zvaný mladší, od roku 1585 starší byl příslušník chlumecké větve (a její zbirožské linie) šlechtického rodu Lobkoviců. Uplatnil se ve vojsku i jako úředník, v letech 1582–1587 zastával úřad prezidenta české královské komory.\n\nNarodil se v roce 1537 jako syn Jana III. Popela z Lobkowicz na Chlumci (1490 – 14. června 1569 Libochovice), pozdějšího dlouholetého nejvyššího hofmistra Českého království (1554–1569), a jeho manželky Anny Žehrovské z Kolowrat († po 1567). Jeho starším bratrem byl Jan V. Popel z Lobkowicz († 1590), který byl postupně prezidentem rady nad apelacemi, prezidentem české komory a hejtmanem německých lén.\n\nV roce 1580 válčil Uhrách jako vojenský hejtman proti Turkům. Poté zahájil úřednickou kariéru, v letech 1582–1587 byl prezidentem české královské komory. Pod vlivem své manželky konvertoval k protestanství. Figuroval v aféře svého bratra Jiřího staršího Popela z Lobkowicz († asi 1607) – spiknutí proti císaři, proto ze strachu v roce 1593 s dětmi uprchl ze země. Byl odsouzen k trestu smrti a ztrátě svých statků. Jeho manželka však malou část majetku podržela. Nakonec mu roku 1608 byla udělena milost, vrátil se do Čech a pozůstalost po ženě Magdaleně rozdělil mezi své děti.\n\nPo otci zdědil Zbiroh, dále vlastnil Biskupice, Rovné, Vejvanov, Trenčín, hrad v Mostě Hněvín, Holešov, Točník, Horní Lindov, Dobrou a Slavkov.\n\nLadislav III. se oženil 23. září 1565 v Prešpurku s Magdalenou ze Salm-Neuburgu (1548 – 23. červenec 1607), dcerou hraběte Mikuláše ze Salm-Neuburgu (1502-1550) a jeho manželky Margarety Szécsy z Felsö-Lindva († 1567). Magdalena od roku 1595 vlastnila Felixburg, Poláky, Martiněves a Radhošť. V roce 1598 zakoupila Ledeč. Narodily se jim následující děti:\n\n\n"}
{"id": "1236569", "url": "https://cs.wikipedia.org/wiki?curid=1236569", "title": "Karpas", "text": "Karpas\n\nKarpas ( \"Καρπασία\", \"Karpaz\") je protáhlý výběžek na severovýchodě ostrova Kypr. Od roku 1983 je součástí jednostranně vyhlášené Severokyperské turecké republiky jako distrikt İskele. Poloostrov má rozlohu 898 km² a žije na něm okolo 23 000 obyvatel, největšími městy jsou Trikomo (turecky İskele) a Rizokarpaso (turecky Dipkarpaz). Název území pochází od starověkého města Karpasia, které podle legendy založil král Pygmalion. \n\nPoloostrov je dlouhý asi 80 km a jeho šířka se pohybuje okolo 10 km. Špici poloostrova tvoří Mys apoštola Ondřeje, dále na sever leží už jen neobydlené ostrůvky Klidhes. Pobřeží je lemováno písčitými plážemi, vnitrozemím prochází horské pásmo Kyrenia dosahující výšky až 750 metrů. Region je nejméně lidnatou částí Kypru vzhledem k odlehlosti a odchodu většiny řeckého obyvatelstva po turecké okupaci. Masová turistika je rozvinuta méně než na zbytku ostrova, zachovala se zde původní příroda a tradiční způsob života. Nacházejí se zde borové a cypřišové lesy, pěstuje se tabák, bavlník, olivovník, rohovník obecný, morušovník a réva vinná, v okolním moři se provozuje rybolov. Na pobřeží klade vejce kareta obecná a kareta obrovská, ve vnitrozemí žijí tetřevi, moták stepní, mnoho druhů netopýrů (nejsevernější výskyt kaloně egyptského) a místní rasa zdivočelých oslů. Významnými památkami jsou klášter apoštola Ondřeje na stejnojmenném mysu, ruiny antické Karpasie a byzantský hrad Kantara.\n\n"}
{"id": "1236574", "url": "https://cs.wikipedia.org/wiki?curid=1236574", "title": "Medokýš", "text": "Medokýš\n\nNázev Medokýš má více významů:\n\n\n"}
{"id": "1236582", "url": "https://cs.wikipedia.org/wiki?curid=1236582", "title": "Kunětická hora (přírodní památka)", "text": "Kunětická hora (přírodní památka)\n\nPřírodní památka Kunětická hora byla vyhlášena v roce 2014 na rozloze 27,25 hektarů za účelem ochrany saproxylického hmyzu, savců a ptáků vázaných na porosty starých doupných stromů a dále zvláště chráněných druhů živočichů a rostlin vázaných na skalní útvary, suché trávníky a staré sady. Téměř totožnou plochu zabírá stejnojmenná evropsky významná lokalita, která byla vyhlášena za účelem ochrany silně ohroženého páchníka hnědého (\"Osmoderma eremita\"). Chráněné území se nachází v Pardubickém kraji poblíž obce Ráby. Přírodní památka se rozkládá na svazích neovulkanické Kunětické hory, zahrnuje i staré sady, dvě obory a kamenolom. O oblast pečuje Krajský úřad Pardubického kraje.\n\n"}
{"id": "1236583", "url": "https://cs.wikipedia.org/wiki?curid=1236583", "title": "Vítod obecný", "text": "Vítod obecný\n\nVítod obecný (\"Polygala vulgaris\") je drobná, vytrvalá bylina s modrými, růžovými nebo bílými květy. Je jedním z osmi druhů rodu vítod, které vyrůstají v České republice a je považován za původní druh. Morfologicky je dost proměnlivý, jeho variabilita se projevuje především ve velikosti a barvě květů i celkovém vzrůstu.\n\nRoste téměř po celé Evropě a také v Malé Asii. V Česku se vyskytuje roztroušeně (v termofytiku) až hojně (v mezofytiku).\n\nTento hemikryptofyt se nejčastěji vyskytuje na oligotrofních loukách a nehnojených pastvinách, na mezích, vřesovištích i ve světlých borových lesích. Vyhovují mu osluněná i polostinná stanoviště s mírně vlhkou půdou. Rozkvétá od května do srpna.\n\nVytrvalá rostlina nejvýše 25 cm vysoká s četnými, poléhavými, vystoupavými až přímými lodyhami vyrůstajícími z rozvětveného oddenku. Tenké, tuhé, jednoduché nebo málo větvené lodyhy jsou lysé a na bázi někdy dřevnatí. Jsou poměrně hustě porostlé přisedlými, střídavými listy, které jsou někdy vespod nahloučené, ale netvoří přízemní růžici. Dolní listy jsou kratší, měří jen 5 až 15 mm a jsou obvejčité až elipsovité. Střední a horní listy jsou kopinaté, mají délku 15 až 35 mm a směrem vzhůru se zmenšují a přecházejí v blanité listeny, které brzy opadávají. Všechny listy jsou celokrajné, na koncích tupě špičaté, leskle zelené a lysé, v době květu je spodní část lodyhy již bezlistá.\n\nKvětenství, tvořeno deseti až čtyřiceti květy, bývá 5 až 12 cm dlouhé a tvoří konečný hrozen. Oboupohlavné, pětičetné květy na krátkých stopkách zpočátku směřují vzhůru, ale po odkvětu se sklápějí dolů. Bývají zbarveny obvykle modře, řidčeji bílé a ojediněle červeně.\n\nKvět má pět vytrvalých kališních lístků, z nichž dva postranní jsou křídlatě rozšířené. Koruna je tvořená jen třemi lístky srostlými v trubku, dva její lístky zakrněly. Spodní korunní lístek je člunkovitě vydutý a má vpředu deseti až dvacetinásobně rozeklaný přívěsek, o který se hmyz hledající nektar otírá. Korunní lístky bývají zbarvené modře až modrofialově, zřídka jsou bílé, růžové nebo červenofialové, shodně jsou zbarveny i křídlaté lístky kališní.\n\nTyčinky v květu jsou dvojbratré, je jich osm a jsou rozděleny do dvou stejných svazečků a nitkami přirůstají ke korunní trubce. Semeník je svrchní a má jednu čnělku se lžícovitým zakončením. do něhož vypadává zralý pyl z prašníků. Blizna jazýčkovitého tvaru ronící nektar se nachází na čnělce pod tímto zvláštním zakončením. Často je blizna zúrodněna pylem z vlastního květu dříve, než opylující hmyz donese cizí pyl. Květ je uzpůsoben pro opylování velkým a silným hmyzem (čmeláci, včely). Ploidie druhu je 2n = 68.\n\nPlodem je dvoupouzdrá, krátce stopkatá, asi 6 mm dlouhá srdčitá tobolka, která je u báze zúžena, na vrcholu vykrojená a je obalená vytrvalým kalichem. Obsahuje dvě podlouhlá, tmavá a hustě chlupatá semena s masíčkem, která mají dobu klíčivosti kratší než jeden rok.\n\nPo nejbližším okolí se vítod obecný rozmnožuje rozrůstáním větvícího se oddenku, na větší vzdálenosti semena. Ta s oblibou rozšiřují mravenci, okusující z nich na živiny bohaté masíčko.\n\n"}
{"id": "1236586", "url": "https://cs.wikipedia.org/wiki?curid=1236586", "title": "August Klughardt", "text": "August Klughardt\n\nAugust Friedrich Martin Klughardt (30. listopadu 1847, Köthen – 3. srpna 1902, Dessau) byl německý dirigent a hudební skladatel. Studiu hudby se začal věnovat v 10 letech a první klavírní koncert hrál roku 1864. Roku 1866 odešel do Drážďan, kde pokračoval ve studiu hudby. Od roku 1867 dirigoval, působil v Poznani, Neustrelitzi a Lübecku. Od roku 1882 až do konce života byl hudebním ředitelem u dvora v Dessau. Jeho hudbu ovlivnili Ferenc Liszt a Richard Wagner, přesto je jeho skladatelské dílo celkově spíše konzervativní. \n"}
{"id": "1236588", "url": "https://cs.wikipedia.org/wiki?curid=1236588", "title": "Václav Ježek (hudebník)", "text": "Václav Ježek (hudebník)\n\nVáclav Ježek (* 18. února 1961) je český baskytarista a zpěvák. V letech 1984 až 1986 působil v české heavy-metalové skupině Arakain.\nPoté hrál v několika dalších kapelách - např. Divá bára, Kentaur nebo Tři dny na břiše.\nSpolečně s dalšími bývalými členy Arakainu se zúčastnil v roce 2012 výročního turné Arakain memoriál.\nV současnosti zpívá i ve smíšeném pěveckém sboru Comodo.\n"}
{"id": "1236592", "url": "https://cs.wikipedia.org/wiki?curid=1236592", "title": "Sol (stanice metra)", "text": "Sol (stanice metra)\n\nSol (plným názvem ; doslovně ) je stanice metra a příměstské železnice Cercanías v Madridu. Nachází se pod náměstím Puerta del Sol v centrální části města. Proto také patří k nejvýznamnějším přestupním uzlům v síti. Na stanici se kříží linky metra 1, 2 a 3 a železniční linky C-3 a C-4. Stanice se nachází v tarifním pásmu A.\n\nStanice vznikla jako jedna z prvních v Madridu – 17. října 1919 – jako součást prvního úseku linky 1, který vedl právě mezi stanicemi Sol a Cuatro Caminos. 11. června 1924 pak byla otevřena stanice linky 2 na úseku Sol–Ventas, která se nachází nad stanicí linky 1, kolmo na její směr. 9. srpna 1936 pak byla otevřena třetí stanice – linka 3. Tato stanice se nachází na stejné úrovni jako linka 1 a taktéž vede v kolmém směru na stanici linky 2. První úseky všech prvních třech linek madridského metra procházely právě přes stanici Sol.\n\nV roce 2004 byla zahájena výstavba stanice příměstské železnice Cercanías na úseku Atocha–Chamartín. Stanice, která se nachází výrazně hlouběji než stanice metra, byla otevřena 27. června 2009.\n\nV letech 2013–2016 byla stanice přejmenována na „Vodafone Sol“ z důvodu reklamní kampaně. V roce 2016 proběhla rozsáhlá rekonstrukce velké části linky 1 a tudíž i stanice Sol.\n\n\n"}
{"id": "1236597", "url": "https://cs.wikipedia.org/wiki?curid=1236597", "title": "Antonio Machado (stanice metra)", "text": "Antonio Machado (stanice metra)\n\nAntonio Machado (plným názvem ) je stanice metra v Madridu. Nachází se v severní části města na rozhraní čtvrtí Fuencarral – El Pardo a Moncloa – Aravaca s výstupy do ulic Valdderrodrigo, Valdesangil a Valle de Mena. Jedná se o stanici linky metra 7. Stanice je pojmenována po španělském básníku Antoniu Machadovi (1875–1939), podle ulice Calle de Antonio Machado, která prochází poblíž.\n\nStanice vznikla v rámci rozšíření linky 7 a byla otevřena 29. března 1999. Stanice se nachází v tarifní zóně A.\n\n\n"}
{"id": "1236601", "url": "https://cs.wikipedia.org/wiki?curid=1236601", "title": "Sérgio da Rocha", "text": "Sérgio da Rocha\n\nSérgio kardinál da Rocha (* 21. října 1959, Dobrada) je brazilský římskokatolický duchovní a arcibiskup brasilský. Dne 19. listopadu 2016 jej papež František jmenoval kardinálem.\n\nVstoupil do semináře v São Carlos, studoval také v Campinas, São Paulo a na římském vyšším institutu morální teologie Accademia Alfonsiana, kde získal titul doktora morální teologie. Kněžské svěcení přijal roku 1984 a byl inkardinován do diecéze São Carlos. Působil zde mj. jako koordinátor pastorace mládeže v diecézi. V diecézním semináři začal přednášet filozofii, v letech 1987-1988 a 1990 vykonával funkci rektora. V letech 1997-2001 přednášel morální teologii na papežské univerzitě v Campinas, současně byl rektorem diecézního teologického semináře. Dne 13. června 2001 ho papež Jan Pavel II. jmenoval pomocným biskupem arcidiecéze Fortaleza. Biskupské svěcení mu udělil arcibiskup José Antônio Aparecido Tosi Marques. Dne 31. ledna 2007 byl jmenován biskupem-koadjutorem Teresiny, řízení diecéze se ujal 3. září následujícího roku. 15. června 2011 ho papež Benedikt XVI. jmenoval arcibiskupem metropolitou Brasilie. Do funkce byl uveden 6. srpna téhož roku. V dubnu 2025 byl zvolen předsedou brazilské biskupské konference.\n\n"}
{"id": "1236602", "url": "https://cs.wikipedia.org/wiki?curid=1236602", "title": "Jedinstvo", "text": "Jedinstvo\n\nJedinstvo (v srbské cyrilici Јединство, česky doslova Jednota) jsou noviny, které vycházejí v Kosovu. Patří k nejstarším novinám v tomto regionu; jsou psány v srbském jazyce.\n\nPrvní výtisk novin vyšel dne 25. prosince 1944 v Prizrenu, a od roku 1946 vycházel v Prištině. Nejprve byla vydání novin týdenní; poté vycházel dvakrát do týdne (v pondělí a ve čtvrtek). Od roku 1977 sdílel deník spolu s novinami Rilindja a Tan (tj. s albánským a tureckým deníkem v Kosovu) společnou monumentální budovu v centru Prištiny. Od té doby vycházely noviny každý den. Přispěvatelem novin Jedinstvo byl i kosovský politik Fadilj Hodža. \n\nNoviny byly po nějakou dobu orgánem Socialistického svazu pracujících Kosova. Od 16. června 1990 byly samostatně působícím deníkem. Po válce v Kosovu vycházejí v Kosovské Mitrovici jako tiskovina společnosti \"Panorama\".\n\nOd roku 1960 bylo zřízeno v rámci novin Jedinstvo také i vydavatelství knih, které uveřejňovalo knihy albánsky píšících autorů v srbském jazyce. Jeho působnost trvala až do 90. let. Na přelomu 80. a 90. vydávalo Jedinstvo okolo dvaceti knih ročně.\n"}
{"id": "1236605", "url": "https://cs.wikipedia.org/wiki?curid=1236605", "title": "Šitbořský potok", "text": "Šitbořský potok\n\nŠitbořský potok je levostranným přítokem Lipoltovského potoka v okrese Cheb v Karlovarském kraji. Délka toku měří 16,1 km.\nPlocha povodí činí 34,3 km².\n\nPotok pramení v České lese v Přírodním parku Český les. Jeho pramen se nachází v nadmořské výšce 725 metrů, zhruba 2,5 km severovýchodně od vrcholu Dyleně, přibližně 2 km od česko-bavorské hranice. Od pramene teče severovýchodním směrem k Dolnímu Žandovu, kde přibírá zprava nejprve Žandovský potok, pak Lipový potok. Po průtoku obcí se směr toku mění na severozápadní, potok přitéká do Salajny, místní částí obce Dolní Žandov. Nad jeho levým břehem se vypíná památný strom Lípa v Salajně, severním směrem pokračuje potok přes Velkou Šitboř, místní část obce Milíkov. To už potok opouští Český les a přitéká do Chebské pánve. Ještě než dospěje k soutoku s Lipoltovským potokem v Tuřanech, tak na okraji obce míjí skupinu památných stromů Dubů u statku. Přibližně po 300 metrech se jako levostranný přítok vlévá do Lipoltovského potoka na 3,8 říčním kilometru.\n\nPrůměrný průtok Šitbořského potoka u ústí činí 0,26 m³/s.\n"}
{"id": "1236608", "url": "https://cs.wikipedia.org/wiki?curid=1236608", "title": "Núñez de Balboa", "text": "Núñez de Balboa\n\nJméno Núñez de Balboa může označovat:\n"}
{"id": "1236610", "url": "https://cs.wikipedia.org/wiki?curid=1236610", "title": "Otto Herbert Hajek", "text": "Otto Herbert Hajek\n\nOtto Herbert Hajek (27. června 1927 Nové Hutě u Vimperka, Československo – 29. dubna 2005 Stuttgart) byl německý abstraktní malíř, grafik a sochař.\n\n"}
{"id": "1236613", "url": "https://cs.wikipedia.org/wiki?curid=1236613", "title": "Maria Pia Sasko-Koburg-Gotha z Braganzy", "text": "Maria Pia Sasko-Koburg-Gotha z Braganzy\n\nMaria Pia Sasko-Koburg-Gotha z Braganzy (13. března 1907 Lisabon, Portugalsko – 16. května 1995 Verona, Itálie), princezna portugalská z dynastie Braganza-Sasko-Koburg-Gotha, vévodkyně z Braganzy, byla přežívající dcerou krále Karla I.\n\n\n"}
{"id": "1236614", "url": "https://cs.wikipedia.org/wiki?curid=1236614", "title": "Jedna noc", "text": "Jedna noc\n\nJedna noc (v anglickém originále The Night Of) je americké kriminální drama ve formě osmidílného televizního seriálu, premiérově vysílané od července 2016 na stanici HBO s kladným přijetím recenzentů. Předlohou se stal britský seriál \"Criminal Justice\" z let 2008–2009, produkovaný BBC. Na scénáři se podíleli Richard Price a Steven Zaillian, jenž se ujal společně s Jamesem Marshem režijního vedení. Na on-line službě HBO on-demand byl pilotní díl zveřejněn již 24. června 2016.\n\nDěj vypráví newyorský příběh vyšetřování brutální vraždy mladé dívky, z níž byl obviněn americký student pocházející z rodiny pákistánských přistěhovalců. Zaměřuje se na soudní proces, prostředí vazby a motivace možných podezřelých osob. Titulní postavu obhájce ztvárnil John Turturro, hlavního podezřelého si zahrál Riz Ahmed a do role okresní žalobkyně byla obsazena Jeannie Berlinová.\n\nNasir „Naz“ Khan je americký vysokoškolský student pákistánského původu, žijící v newyorském Queensu v Jackson Heights. Aby nepropásl večírek na Manhattanu, vezme otci bez jeho vědomí taxík, s nímž se ztrácí v centru. Do odstaveného vozu u kraje vozovky nejdříve nasedají dva muži, kterým sdělí že není taxikář. Po chvíli přistupuje atraktivní 22letá Andrea. Po výměně názorů spolu zamíří na břeh s romantickým pohledem na Brooklynský most. Noc okořeněnou drogami a alkoholem zakončí vášnivým sexem v jejím domě. Po probuzení má v úmyslu se s dívkou rozloučit, ale nalézá jen ubodané tělo obklopené krvavou lázní. Později je počet bodných ran stanoven na dvacet dva.\n\nV panice prchá z domu, ale musí se vrátit pro zapomenuté klíčky od vozu. Rozbití skleněné tabulky dveří mu způsobí řeznou ránu na předloktí, kterou později patolog označí za poranění vyvolané čepelí vražedného nože. O několik bloku dále jej zastaví policejní hlídka za odbočení do jednosměrky. Na policejní stanici je pak zatčen pro podezření z vraždy, když mu z kapsy bundy vyndají zkrvavený nůž. Vyšetřování vede detektiv Dennis Box, přezdívaný „něžná svině“, jenž se právě chystá do důchodu.\n\nNa policejním oddělení se v příhodnou chvíli nachází nevýznamný advokát John Stone, řešící malé ryby dopravních přestupků, který cítí šanci na velký případ a nabízí se k obhajobě Naziho. Zkušená advokátka Alison Croweová však jeho rodičům slibuje převzetí kauzy \"pro bono\", očekávající popularitu z pozornosti médií i její rychlé uzavření. S okresní státní návladní Helen Weissovou připraví dohodu o vině a trestu a obviněnému doporučuje přijetí, protože závažné důkazy by měly porotu přesvědčit. Přímý důkaz přesto chybí. Inkriminovaný noční úsek si však Nazi nevybavuje pro výpadek paměti. Přijetím návrhu by se vyhl riziku doživotního trestu a nabízené 15leté odnětí svobody, se tak zdá být přijatelné. Před soudcem dohodu nejprve přijímá, ale v následném odvyprávění příběhu popisuje ztrátu paměti a neoznačí se za vraha dívky.\n\nRozjíždí se tak soudní proces, o nějž nemá Croweová zájem a za poplatek od rodiny jej přenechává mladé kolegyni z kanceláře, Chandře Kapoorové. K případu se vrací Stone, sužovaný výsevy svědícího ekzému, jenž začíná s nezkušenou advokátkou spolupracovat. V mezidobí pátral na vlastní pěst.\n\nNaz se prostřednictvím vazby seznamuje s drsným životem za mřížemi. Pod ochranu jej bere vlivný vězeň Freddy Knight, pro něhož je donucen od návštěv pašovat drogy v zažívacím traktu. Kapoorová se s Nazim citově sbližuje, doručuje mu požadovanou dávku drogy, a kamerový systém je zachytí při líbání. Uctivá, a na pohled mírná, Nazova osobnost skrývá i agresivní složku. Svými výbuchy hněvu dovedl dva spolužáky na základní škole do nemocnice; ve vazbě zkope vězně do bezvědomí. Kamarádům také prodával amfetamin Adderall, podle žalobkyně, se ziskem 3 900 %.\n\nPátráním se daří vystopovat osoby, které mohly mít zájem či profit ze smrti Andrey. Dívka měla konfliktní vztah s nevlastním otcem Donem Taylorem, trenérem ve fitness centru, který se ženil s bohatými ženami staršího věku. Věkový rozdíl mezi ním, a již zesnulé, její matky Evelyn činil dvacet let. Jeho partnerky kontaktovaly policii pro domácí násilí. Andrea se měla vyjádřit, že mu část domu připadne „jen přes její mrtvolu“. Po vraždě se stal jedinou osobou s nárokem na dědictví domu Andrey v hodnotě 10 milionů dolarů.\n\nDetektiv Box při studiu kamerových záznamů odhalil, že dívku před nasednutím do taxi sledoval muž, s nímž měla při východu z metra slovní konflikt. Ztotožněn byl s Rayem Hallem, finančním poradcem matky zavražděné Evelyn, který udržoval s Andreou partnerský poměr. Na záznamu se v danou noc ocitl u domu oběti, od něhož stále vlastnil klíče. Jedná se o gamblera s agresivními sklony, jemuž se nedostávalo financí. Z účtu Andrey byla krátce před vraždou vybrána částka 300 tisíc dolarů. Tyto informace přináší Box žalobkyni Weissové, která se rozhoduje pokračovat v řízení proti Khanovi, protože toho na něj má víc.\n\nZ kamerového záznamu na pumpě Kapoorová vystopuje pohřebáka Daye, jenž se snažil s Andreou, čekající v taxi na čerpací stanici, navázat rozhovor. Po odjezdu dvojice vyjel za nimi, podle vlastních slov jinam; alibi však na zbytek noci nemá. Advokátce sděluje, že typ žen představovaný Andreou zná; jsou to predátorky, které si vyhlédnou muže jako hračku a po použití ji odhodí. Dalším podezřelým je jeden z dvojice mužů, kteří se s Andreou a Nazim střetli před vchodovými dveřmi. I on má násilnou kriminální minulost a druhý z dvojice jeho přítomnost u místa činu vyšetřovalům zatajil.\n\nSoudní proces spěje k finále a v závěrečné řeči Weissová zaváhá, vnitřně nahlodána novými důkazy od Boxe. Po dlouhém jednání se porota v otázce Khanovy viny nepřiklání ani na jednu stranu, s paritním výsledkem šest pro a šest proti. Jednou z variant je výběr nových porotců a zopakování procesu. Weissová se však vzdává práva na obnovu řízení, což znamená stažení Khanova obvinění, který se dostává na svobodu.\n\nŽalobkyně se v baru schází s Boxem, jenž po odchodu od policie přijal místo v univerzitní ochrance. Má pro něho úkol, dotáhnout případ do konce usvědčením Raye Halla z dívčiny vraždy.\n\nDne 19. září 2012 bylo oznámeno, že společnost HBO zadala objednávku na pilotní díl minisérie inspirované britským televizním seriálem \"Criminal Justice\". Hlavními osobami nového projektu se stali herec James Gandolfini, Richard Price, jenž měl napsat scénář a Steven Zaillian jako zvažovaný režisér. HBO však od projektu 12. února 2013 odstoupila. Další změnu plánu oznámila HBO 13. května 2013, když se rozhodla pro realizaci adaptace \"Criminal Justice\" ve formátu sedmidílné série.\n\nPoté, co Gandolfini zemřel 19. června téhož roku na infarkt myokardu, bylo sděleno, že by projekt měl dále pokračovat na jeho počest. Titulní postavu obhájce po něm převzal Robert De Niro. Pro jeho odřeknutí v důsledku pracovního vytížení připadla role 21. dubna 2014 herci Johnu Turturrovi. Zpráva z 11. března 2016 uvedla, že premiéra pilotního dílu byla naplánována na polovinu téhož roku a seriál ponese název \"The Night Of\". I přes úmrtí Gandolfiniho zůstal herec uveden v titulcích jako výkonný producent.\n\nMartin Svoboda v recenzi na \"Aktuálně.cz\" uvedl, že po technické stránce soudní thriller nedoprovází žádný záchvěv chyby a představuje „skvělou syntézu talentu a know-how“. Kvalitně zpracovaný je vhled do úkonů vyšetřovací mašinérie, možným nedostatkem pak omezená „žánrovost“ postav, které očekávanou schématičností naplňují předem stanovaná klišé. Ztrácí se také hranice povědomí délky příběhu, bez zakotvení do dnů, týdnů či měsíců. Přes vnitřní nesourodost vyznívá celek sebejistě a plnohodnotný zážitek podtrhuje výkon Johna Turturra.\n\n"}
{"id": "1236617", "url": "https://cs.wikipedia.org/wiki?curid=1236617", "title": "Aleš Rozsypal", "text": "Aleš Rozsypal\n\nAleš Rozsypal (* 29. června 1971) je bývalý český fotbalista, obránce a záložník. Fotbalista s dobrou kopací technikou, dobrý hlavičkář, často příliš dlouho držel míč.\n\nV české lize hrál za Kaučuk Opava. Nastoupil v 63 ligových utkáních a dal 4 góly. Ve druhé nejvyšší soutěži hrál i za SK Železárny Třinec a Fotbal Fulnek.\n\n\n"}
{"id": "1236618", "url": "https://cs.wikipedia.org/wiki?curid=1236618", "title": "Hana Lundiaková", "text": "Hana Lundiaková\n\nHana Lundiaková (* 26. července 1978 Broumov) je česká spisovatelka, písničkářka a publicistka. Hrála na akordeon v kapelách Rudovous, Tři sestry a na klávesy ve skupině Kaspar von Urbach. V současnosti vystupuje sama nebo s různými spoluhráči (Fanda Holý, kytarista Martin Doležal, trumpetista Jan Vondryska) pod jménem Stinka, pod tímto jménem vydala dvě sólová alba. Její román \"Imago. Ty trubko\" (2014) byl nominován na Literu za prózu v rámci cen Magnesia Litera 2015. Přispívá do magazínů Uni, \"A2\" či \"Tvar\".\n\n\n\n"}
{"id": "1236623", "url": "https://cs.wikipedia.org/wiki?curid=1236623", "title": "Pitter", "text": "Pitter\n\nPitter je příjmení, jež má více nositelů:\n\n\n"}
{"id": "1236644", "url": "https://cs.wikipedia.org/wiki?curid=1236644", "title": "Christian Giudicelli", "text": "Christian Giudicelli\n\nChristian Giudicelli (* 1942 Nîmes) je francouzský spisovatel a literární kritik.\nGiudicelli je literární kritik časopisů \"Cahiers des saisons\", \"Comabat\", \"La Nouvelle Revue Française\" a \"La Quinzaine littéraire\". Od roku 1967 je také v programu France Culture (RF).\n\nRoku 1993 byl jmenován do poroty Renaudotovy ceny.\n\n\n"}
{"id": "1236649", "url": "https://cs.wikipedia.org/wiki?curid=1236649", "title": "Elena Ferrante", "text": "Elena Ferrante\n\nElena Ferrante (* 1953, Neapol) je pseudonym italské spisovatelky a překladatelky. Její knihy, původně vydané v italštině, byly přeloženy do mnoha jazyků. Mezi její nejznámější díla patří \"Neapolská sága\".\n\nFerrante je autorkou půl tuctu románů, z nichž nejvýznamnější je tetralogie známá jako \"Neapolská sága,\" která vypráví o dvou vnímavých a inteligentních dívkách z Neapole, které se pokoušejí žít plnohodnotný život uvnitř kultury, která je plná násilí. Série se skládá z knih \"Geniální přítelkyně\" (2012), \"Příběh nového jména\" (2013), \"Příběh těch, co odcházejí, a těch, kteří zůstanou\" (2014) a \"Příběh ztracené holčičky\" (2015), který byl nominován na italskou literární cenu Strega.\n\nFerrante tvrdí, že \"\"jakmile jsou knihy napsány, už nepotřebují svého autora.\"\" Opakovaně uvádí, že anonymita je předpokladem pro její práci a že uchování jejího pravého jména v tajnosti je jedním z klíčů úspěšného tvůrčího procesu psaní.\n\nČtvrtá kniha z tetralogie \"Příběh ztracené holčičky\" se objevila v řebříčku 10 nejlepších knih roku 2015 podle New York Times.\n\nNavzdory tomu, že byla Ferrante uznána jako vynikající autorka románů v mezinárodním měřítku, uchovává si svou anonymitu již od vydání prvního románu v roce 1992. Spekulací o její pravé identitě bylo mnoho, většina z nich vznikla na základě informací, které Ferrante uváděla v rozhovorech nebo na základě analýzy informací čerpaných z jejích knih. \n\nV březnu roku 2016 vydal Marco Santagata, italský spisovatel, filolog a profesor na univerzitě v Pise, článek, který popisoval jeho teorii o identitě Ferrante. Santagatův dokument čerpal z filologické analýzy Ferrantina psaní, ze studie podrobného popisu města Pisy, o kterém ve svém románu píše a skutečnosti, že autorka disponuje odbornými znalostmi moderní italské politiky. Na základě těchto informací dospěl k závěru, že autorka žila v Pise, kterou ale roku 1966 opustila, a proto za pravděpodobného autora označil neapolskou profesorku Marcellu Marmo, která studovala v Pise od roku 1964 do roku 1966. Jak Marmo, tak vydavatel však tuto Santagovu identifikaci popírají.\n\nV říjnu roku 2016 zveřejnil investigativní novinář Claudio Gatti článek, který se týkal platebních transakcí a dospěl k závěru, že Anita Raja, překladatelka žijící v Římě, je oním tajemným autorem skrývajícím se za pseudonymem Ferrante. Mnozí Gattiho kritizovali za narušení soukromí. Britský romanopisec Matt Haig na toto téma napsal: \"\"Tato snaha o objevení skutečné Eleny Ferrante je ostudná a také zbytečná. Pravou identitou autora je kniha, kterou napíše.\"\" V prosinci 2016 zveřejnil kontroverzní italský prankster Tommaso Debenedetti na internetových stránkách španělského deníku El Mundo údajný rozhovor s Rajou, který potvrzuje, že je skutečně Elena Ferrante. Avšak to bylo rychle zamítnuto Ferrantiným vydavatelem, který označil rozhovor za falešný.\n\nV září 2017 analyzoval tým vědců, počítačových odborníků a lingvistů na univerzitě v Padově 150 románů napsaných v italštině 40 různými autory, včetně sedmi knih od Eleny Ferrante. Na základě této analýzy uvedli, že manžel Anity Raja, Domenico Starnone, je pravděpodobným autorem Ferrantiných děl.\n\nDoposud byly zfilmovány dva její romány: \"L'amore molesto\" (česky jako \"Tíživá láska\", ve slovenštině pod názvem \"Zraňujúca láska\"), který se stal celovečerním filmem s názvem \"Nasty Love\" režiséra Maria Martona, a \"I giorni dell'abbandono\" (česky vyšel jako \"Dny opuštění\"), který nese název \"The Days of Abandonment\" a který režíroval Roberto Faenza. \n\nV současné době se natáčí italský seriál inspirovaný \"Neapolskou ságou\", který by měl mít 32 dílů. Na scénáři se podílí spisovatel Francesco Piccolo.\n\n\n\n\nDo angličtiny bylo přeloženo dílo \"La frantumaglia\" (2003; eng. \"Fragments\", 2016). U nás zatím není český překlad. \n\nByl použit překlad z anglické wikipedie Elena Farrante.\n\n"}
