{"id": "1372875", "url": "https://cs.wikipedia.org/wiki?curid=1372875", "title": "Požár nákupního centra v Kemerovu", "text": "Požár nákupního centra v Kemerovu\n\nDne 25. března 2018 v 17 hodin místního času došlo k požáru nákupního centra Zimní višeň v Kemerovu na Sibiři v Ruské federaci, během kterého zemřelo nejméně 64 lidí, z toho 41 dětí. Kromě toho uhynulo asi 200 zvířat v zookoutku.\n\nV kinosále plném dětí byly uzamčeny nouzové východy. Volný tak byl jen jeden východ, který v nastalém zmatku mnozí lidé nenašli. Vyděšené děti volaly svým příbuzným a loučily se s nimi. Někteří lidé skákali i z oken. Jedenáctiletý Sergej Moskalenko po skoku ze čtvrtého patra, kde se nachází několik kinosálů a herní zóna pro děti, upadl do komatu. V nákupním centru také nebyl slyšet nouzový alarm, a to proto, že buď vůbec nebyl nainstalován nebo proto, že byl záhy po vypuknutí požáru vypnut pracovníkem ostrahy.\n\nV souvislosti s vyšetřováním příčin požáru zadržela policie technického ředitele vyhořelého nákupního centra, nájemce prostor, kde požár pravděpodobně vznikl, dva zaměstnance z hasičské služby centra a další osoby. Policie zjistila, že v centru nefungoval správně automatický hasicí systém. Požární alarm podle vyšetřování vypnul jeden z členů ostrahy. Vlastní příčina požáru nebyla ke konci března ještě definitivně stanovena, ale vyšetřovatelé měli za nejpravděpodobnější možnost elektrického zkratu. Pozdějším šetřením byla oficiální příčinou stanovena závada na elektroinstalaci. Voda z tajícího sněhu na střeše budovy pronikala do svítidla, umístěného nad suchým dětským bazénkem s plastovými a pěnovými hračkami. Oficiální verze dále uvádějí, že poté došlo ke zkratu ve svítidle, z neznámého důvodu nereagovaly jističe v okruhové rozvodnici a posléze odkapávající plast z tavícího se difuzoru svítidla zapálil předměty v bazénku.\n\nNicméně, pojem \"zkrat\" je v takových případech velmi zavádějící, v této situaci jistič zkratovaný okruh okamžitě odpojí. K tomu také, viz záznam z kamer, došlo - pochopitelně až chvíli po vzniku požáru, vlivem destrukce izolace a následném zkratu přívodního vedení, či přímo svítidel. Mohlo by způsobit dlouhodobější zatékání postupnou oxidaci svorek, tudíž zvýšení přechodového odporu a následné zahřívání spojů, což běžné jističe nezaregistrují. To by se však projevovalo dlouhodobým pomrkáváním řady svítidel a několik desítek minut silným zápachem i viditelným dýmem před vznikem požáru. Mohla by tedy spíše být příčinou porucha LED zdroje ve svítidle a následné ohřátí LED zvýšeným proudem, či vznícení samotného driveru. Avšak veškeré závěry vyšetřování, poukazující na elektroinstalaci, popírá záhadně odstraněný, cca tříminutový časový úsek záběru kamery, zabírající z části boční síť sestavy trampolín a bazénku s molitanovými kostkami. Zde je patrno, že polyuretanové kostky v bazénku vzplály v čase 15:59.36 naprosto nečekaně, což dokazuje reakce vedle stojící ženy. Nelze předpokládat, že v klidu pozoruje několik desítek sekund své děti, jak mezi ně padají kousky tavícího se plastu z hořícího svítidla. Výpovědi svědků přímo z místa vzniku požárů žádný oficiální zdroj nepředkládá. Tito se všichni dostali včas do bezpečí a viděli vznik požáru na vlastní oči. Proč se několik měsíců táhlo vyšetřování příčiny, která by dle oficiálního výsledku byla zřejmá již od samého počátku? Jde o diletantství expertů a nebo vyšší politické zájmy v případě prokázaného žhářství?\n\nSystém klimatizace neustále pracoval v běžném provozním režimu, nezahájil odsávání kouře na základě povelu z EPS. Napomohl tak velmi rychlému rozšíření kouře, jedovatých zplodin a samotného požáru. Automatické spuštění stabilního hasicího zařízení nebylo zahájeno, jelikož v něm nebyla přítomna voda z důvodu častého zamrzání. Zřejmě dřívější plané poplachy způsobily, že pracovník ostrahy vypnul akustickou signalizaci požáru. Kouř záhy zaplnil většinu přístupových komunikací kinosálů a uvěznil zde diváky. Jedna z osob zde znemožnila otevření dveří, aby se v nastálé panice tudy nepokuoušeli lidé uniknout - vběhli by ještě do většího nebezpečí. Největší počet osob, zejména dětí, zde čekal na příchod hasičů, avšak jedovaté zplodiny a následný požár se do sálu bohužel dostaly mnohem dříve.\n\nHmotná škoda způsobená požárem nákupního centra Zimní višeň je odhadována na 4 miliardy rublů, tj. asi 1,55 miliardy Kč.\n\nV důsledku požáru začala probíhat od začátku dubna 2018 akce, při níž ruští hasiči nacvičovali evakuaci lidí v obchodních centrech se zaměřením na kinosály. K 23. dubna bylo zkontrolováno 38 tisíc objektů po celém Rusku a v každém druhém byly nalezeny závady, kterých bylo napočítáno na 140 tisíc.\n\nDo ulic v Kemerovu vyšlo po tragickém požáru několik tisíc demonstrantů, kteří požadovali odstoupení dlouholetého gubernátora Kemerovské oblasti Amana Tulejeva a starosty Kemerova Ilji Seredjuka. Tulejev oznámil 1. dubna v dopisu prezidentu Vladimiru Putinovi, že ze své funkce odstupuje, protože to neštěstí je pro něj „těžkým břemenem“. Jeho rezignaci Putin přijal.\n\nPrezident Putin přiletěl do Kemerova dne 27. března 2018, setkal se s občany města a položil kytici květin u místa neštěstí. Na den 28. března 2018 vyhlásil státní smutek pro celou zemi.\n\nZ celého světa přicházely brzy po neštěstí projevy soustrasti od vedoucích politiků. Lítost nad neštěstím vyjádřily hlavy států SNS: prezident Ázerbájdžánu Ilham Alijev, prezident Arménie Serž Sarkisjan, prezident Běloruska Alexandr Lukašenko, prezident Kazachstánu Nursultan Nazarbajev, kyrgyzský prezident Sooronbay Jeenbekov, prezident Moldavska Igor Dodon, prezident Tádžikistánu Emómalí-ji Rahmón a prezident Uzbekistánu Šavkat Mirzijojev. Alexander Lukašenko také na znamení smutku a solidarity s Ruskem nařídil, aby byly spuštěny státní vlajky a zrušen zábavní program ve vysíláni televize.\n\nGenerální tajemník Rady Evropy Thorbjørn Jagland poslal prezidentu Ruska Putinovi kondolenční dopis. Z vůdčích představitelů zemí Evropské unie vyjádřili soustrast prezident České republiky Miloš Zeman, rakouský kancléř Sebastian Kurz, kancléřka Spolkové republiky Německo Angela Merkelová, prezident Řecka Prokopis Pavlopulos, předseda vlády Bulharska Bojko Borisov, prezidentka Litvy Dalia Grybauskaitė, prezidentka Estonska Kersti Kaljulaid, prezident Finska Sauli Niinistö a prezident Polska Andrzej Duda. S prohlášením soustrasti vystoupily také francouzská a izraelská velvyslanectví v Moskvě. Soustrast příbuzným vyjádřila předsedkyně vlády Velké Británie Theresa Mayová.\n\nZástupce Spojených států projevil jménem amerického národa lítost během telefonického rozhovoru z Bílého domu o vyhoštění 60 ruských diplomatů v souvislosti s kauzou Skripalových. Soustrast vyslovil rovněž americký velvyslanec v Rusku John Huntsman. Hlubokou soustrast v souvislosti s tragédií vyslovili také papež František, egyptské ministerstvo zahraničních věcí, prezident Brazílie Michel Temer, prezident Turecka Recep Tayyip Erdoğan, emír Kuvajtu Sabah al-Ahmad as-Sabah a emír Kataru Tamím ibn Hamad Al Sání.\n\nZa Ukrajinu kondolovali prezident Petro Porošenko, předseda vlády Volodymyr Hrojsman a ministr zahraničních věcí Pavlo Klimkin. Dále se s projevy soustrasti připojili prezident Srbska Aleksandar Vučić, Eurasijská ekonomická komise a prezident Čínské lidové republiky Si Ťin-pching.\n\n"}
{"id": "1372878", "url": "https://cs.wikipedia.org/wiki?curid=1372878", "title": "Jandourek", "text": "Jandourek\n\nPříjmení Jandourek nese více různých osobností:\n\n"}
{"id": "1372881", "url": "https://cs.wikipedia.org/wiki?curid=1372881", "title": "Gustav Řezníček", "text": "Gustav Řezníček\n\nGustav Řezníček (* 25. února 1969 Gottwaldov, nyní Zlín) je český herec, od roku 1995 člen souboru Městského divadla Zlín.\n\nDětství prožil v Otrokovicích, kde vystudoval základní školu i gymnázium. V tomto městě získal i první zkušenosti s herectvím, a to v rámci ochotnického souboru \"Racek\". V letech 1987 až 1991 vystudoval herectví na Janáčkově akademii múzických umění v Brně.\n\nUž v průběhu studia hostoval v brněnském HaDivadle, kde po dokončení školy získal stálé angažmá a v letech 1991 až 1994 hrál. Od roku 1995 je členem souboru Městského divadla Zlín, kde ztvárnil již desítky rolí včetně hlavních. Občas se objevuje v televizních seriálech, příležitostně také pracuje i pro dabing.\n"}
{"id": "1372884", "url": "https://cs.wikipedia.org/wiki?curid=1372884", "title": "Radoslav Šopík", "text": "Radoslav Šopík\n\nRadoslav Šopík (* 7. prosince 1958 Gottwaldov, nyní Zlín) je český herec, od roku 1985 člen souboru Městského divadla Zlín.\n\nV letech 1978 až 1982 vystudoval Janáčkovu akademii múzických umění v Brně. Po absolvování nastoupil do Slováckého divadla v Uherském Hradišti, následně hrál dva roky v Divadle Vítězného února (dnes Klicperově divadle v Hradci Králové). Od roku 1985 je členem souboru Divadla pracujících v Gottwaldově, později Městského divadla Zlín.\n"}
{"id": "1372892", "url": "https://cs.wikipedia.org/wiki?curid=1372892", "title": "José Cardoso Pires", "text": "José Cardoso Pires\n\nJosé Cardoso Pires (2. října 1925 São João do Peso, Portugalsko – 26. října 1998 Lisabon) byl portugalský spisovatel, autor povídek, románů, her a politické satiry.\n\nNarodil se v obci São João do Peso, části Vila de Rei v okrese Castelo Branco. Přesto, že se narodil ve vnitrozemí, inspiraci čerpal z hlavního města Lisabonu, používal městskou mluvu i městské prostory, které jsou zřetelné v jeho románech a povídkách. Jeho otec byl v obchodním námořnictvu, jeho matka pracovala v domácnosti.\n\nČást jeho rodiny emigrovala do Massachusetts, což bylo hlavním důvodem, proč se přiklonil k americkým literárním stylům v době, kdy Portugalci hledali své vzory ve Francii. Studoval matematiku na univerzitě v Lisabonu, kde publikoval svá první krátká vyprávění. Školu před dokončením opustil a připojil k obchodnímu loďstvu, ze kterého byl propuštěn pro disciplinární problémy. V letech 1969-1972 byl šéfredaktorem deníku \"Diario de Portugal\" a přednášel brazilskou a portugalskou literaturu na King's College v Londýně.\n\nV dokumentech vytvořených pro portugalskou televizi popsal, že jako mladý hledal své útočiště v kinech, to ovlivnilo jeho představivost i způsob vyprávění příběhů. Roku 1982 vyšel jeho román \"Balada da Praia dos Cães\" (Balada o psí pláži), který portugalský autorský svaz roku 1987 ocenil a v tomtéž roce jej režisér José Fonseca e Costa zfilmoval. Roku 1989 získal Řád za zásluhy a roku 1997 nejvyšší portugalské literární ocenění, \"Prémio Pessoa\".\n\n\n\n"}
{"id": "1372894", "url": "https://cs.wikipedia.org/wiki?curid=1372894", "title": "Encyklopedia Powstań Śląskich", "text": "Encyklopedia Powstań Śląskich\n\nEncyklopedia Powstań Śląskich je polská encyklopedie editovaná Franciszkem Hawrankem. Týká se historie Slezska, zejména v období slezských povstání.\n\nPublikace vydaná v Opolí v roce 1982 byla výslednou prací vědců z opolského Slezského institutu. Obsahovala 2 400 hesel, z nichž bylo 1 500 biografií osob přímo nebo nepřímo spojených s povstáními a plebiscity v Horním Slezsku. Všechna hesla byla autorizovaná. Dílo nepopisuje jen povstalecké akce, ale i jejich historické pozadí, genezi a následky, a jako hraniční perioda studia bylo přijato období mezi lety 1918–1922. Hesla jsou doplněna fotografickým materiálem, stejně jako příloha obsahující výsledky hlasování v jednotlivých hornoslezských obcích, mapa oblasti plebiscitu a kalendář událostí. Vedle věcného obsahu byl prezentován stav vědeckého výzkumu o povstaleckých a plebiscitních tématech, stejně jako názory historiků na prezentované události.\n"}
{"id": "1372910", "url": "https://cs.wikipedia.org/wiki?curid=1372910", "title": "Kateřina Woodvillová", "text": "Kateřina Woodvillová\n\nKateřina Woodvillová (1458 – 18.května 1497) byla vévodkyně z Buckinghamu a Bedfordu a hraběnka z Pembroke.\n\nNarodila se jako dcera Richarda Woodvilea, 1. hraběte Riverse a jeho manželky Jacquetty Lucemburské. Její sestra Alžběta se provdala za anglického krále Eduarda IV., který pozvedl a podporoval mnoho členů rodiny Woodvillů. \n\nVyrůstala v domácnosti své sestry královny Alžběty. Před květnem 1465 byla provdána za Jindřicha Stafforda, vévodu z Buckinghamu, oba byli v době ještě dětmi. Vévoda své manželství s ženou nižšího původu nenáviděl. V roce 1483 vévoda patřil ke straníkům králova bratra Richarda z Gloucesteru a pomohl mu dostat se na trůn. Poté se připojil k Jindřichu Tudorovi, vůdci neúspěšného povstání. Dne 2. listopadu 1483 byl popraven za vlastizradu. Roku 1485 byl nový král Richard III. poražen u Bosworthu Jindřichem Tudorem a Kateřina se 7. listopadu 1485 provdala za strýce nového krále Jaspera Tudora. Po Jasperově smrti v roce 1495 se provdala za Richarda Wingfielda a zemřela dva roky poté.\n"}
{"id": "1372911", "url": "https://cs.wikipedia.org/wiki?curid=1372911", "title": "Okružnaja (stanice metra v Moskvě)", "text": "Okružnaja (stanice metra v Moskvě)\n\nOkružnaja () je stanice moskevského metra na Ljublinsko-Dmitrovské lince. Byla zprovozněna v rámci úseku Petrovsko-Razumovskaja - Seligerskaja, nachází se nachází mezi stanicemi Věrchnije Lichobory a Petrovsko-Razumovskaja. Na stanice je organizován přestup mezi metrem, stanicí Okružnaja na Moskevském centrálním okruhu i stanicí příměstských vlaků savjolovského směru Moskevské železnice, po kterých převzala tato stanice své jméno. \n\nStanice Okružnaja se nachází ve čtvrti \"Timirjazevskij rajon\" () podél ulice \"Lokomotivnyj projezd\" () u stanice příměstských vlaků. Stanice bude disponovat dvěma vestibuly, podzemní jižní, který byl zprovozněn spolu s vlastní stanicí, má východy na \"Gostiničnyj projezd\" (), nadzemní severní se bude po svém dokončení nacházet v dopravně-přestupním uzlu Okružnaja s východy na nástupiště stejnojmenných stanic Moskevského centrálního okruhu a příměstské železnice, na Lokomotivnyj projezd a na \"Staniční ulici\" ().\n\nNástupiště je s vestibulem propojeno prostřednictvím eskalátorů, v jednom z vestibulů se nachází výtahy. Poprvé v moskevském metru jsou zde a ve stanici Věrchnije Lichobory upravena schodiště tak, že rampa pro cestující s pohybovými omezeními se nachází uprostřed schodiště a ne na kraji, jak dosud bývalo zvykem. Stanice je postavena ve stejném stylu jako ostatní stanice v úseku Butyrskaja – Věrchnije Lichobory. Sloupy jsou ve směru do centrálního sálu stanice obloženy bílým mramorem, ve směru do nástupiště barevným – v tomto případě zlato-žlutým. Kromě toho byl k obložení využita i žula v šedých a černých odstínech. Na schodech je vždy použita žula s protiskluzovou úpravou. Blízkost železnice je dle architektů vyjádřena pěti řadami svítidel na hlavní lodi stanice, což má připomínat železniční trať. \n"}
{"id": "1372912", "url": "https://cs.wikipedia.org/wiki?curid=1372912", "title": "Bátorová", "text": "Bátorová\n\nBátorová je obec na Slovensku v okrese Velký Krtíš.\n\n\n"}
{"id": "1372913", "url": "https://cs.wikipedia.org/wiki?curid=1372913", "title": "Dualita (elektrotechnika)", "text": "Dualita (elektrotechnika)\n\nDualita elektrotechniky je označení pro párové přiřazení pojmů, které je projevem vztahu a přetváření mezi napětím a proudem. Takto vytvořený duální vztah má stejnou formu a důvody, jako můžeme nalézt u vztahu duality elektřiny a magnetismu.\n\nČástečný seznam elektrických dualit:\n\nPoužití duality v teorii obvodů publikoval Alexander Russell v roce 1904.\n"}
{"id": "1372914", "url": "https://cs.wikipedia.org/wiki?curid=1372914", "title": "Kostel svatého Martina (Zbečno)", "text": "Kostel svatého Martina (Zbečno)\n\nKostel svatého Martina ve Zbečně je římskokatolický farní kostel ve středu obce Zbečno na Rakovnicku ve Středočeském kraji. Kostel je národní kulturní památkou.\n\nAčkoli první písemná zmínka o farnosti v obci Zbečno pochází z roku 1330, lze vzhledem k významu místa v přemyslovských dobách na konci 11. a ve 12. století, předpokládat dřívější existenci kostela při zdejším přemyslovském dvorci. \n\nV roce 1993 při opravě fasády proběhl stavební průzkum, při kterém byly odhaleny tři předchozí stavební etapy. Výsledkem průzkumu je závěr, že ve 14. či 15. století došlo k přestavbě starší románské stavby. V době pozdní gotiky byl k lodi kostela přistavěn presbytář, který kostelní loď výrazně převyšoval. Datování potvrzuje nález svorníku s monogramem krále Vladislava II. Jagellonského. \n\nBarokní přestavby se kostel dočkal v letech 1714–1716 za majitele křivoklátského panství Jana Josefa Valdštejna. V roce 1831 nahradila dřevěnou zvonici, stojící v sousedství kostela, nová západní věž.\n\nZbečenský kostel zasvěcený svatému Martinovi z Tours je jednolodní stavba obdélníkového půdorysu s průčelní věží na západní straně a pětibokou sakristií na straně východní. Ze severního boku lodi vystupuje předsíň.\n\nLoď kostela má rozměry 10,45 x 7,8 x 8,35 m (dxšxv), s rovným rákosovým stropem. Vítězný oblouk o síle 1,08 m odděluje loď od presbytáře rozměrů 5,1 x 3,7 x 4,15 m. Uvnitř presbytáře jsou dva výklenky se sochami sv. Jana Nepomuckého a sv. Antonína. Na druhém konci lodi stojí kruchta na dvou zděných pilířích a zaklenuta je ve třech polích křížovou klenbou. Přístupná je dřevěným schodištěm ve věži. Sakristie za hlavním oltářem je sklenuta klášterní klenbou s výsečemi. Hlavní oltář je dřevěný a pochází z roku 1717. Na oltářním obraze se sv. Martin na koni dělí se žebrákem o plášť. Obraz je rámován dvěma páry sloupů s korintskými hlavicemi, z nichž vnější pár má spirálovitý tvar. Nad obrazem sv. Martina je obraz Korunování Panny Marie, opět orámovaný dvojicí spirálovitých sloupků. Na vrcholu oltáře je socha archanděla Michaela. \n\nNa vítězném oblouku jsou dva boční dřevěné oltáře. Vlevo při pohledu z lodi je oltář sv. Anny. Oltářní obraz zobrazuje sv. Annu a sv. Jáchyma s Pannou Marií. Nad obrazem v kruhovém medailonku obraz sv. Josefa. Napravo oltář sv. Václava, nad ním v medailonku Madona s Ježíškem. Všechny čtyři obrazy na bočních oltářích pocházejí z roku 1853 a jejich autorem je Jan Kroupa z Prahy. Cínová křtitelnice pochází z počátku 17. století. V 19. století byly ve věži tři zvony, nejstarší z roku 1579, další dva pak z let 1753 a 1762. Tyto dva pozdější byly zrekvírovány 12. ledna 1917. V roce 2005 byl instalován nový zvon, pojmenovaný po nově zvoleném papeži Benediktu XVI. Zvon sv. Benedikt váží 196 kg a jeho dolní průměr činí 68 cm. Zvon zhotovila zvonařská firma Marie Tomášková-Dytrychová z Brodku u Přerova.\n\n\n"}
{"id": "1372919", "url": "https://cs.wikipedia.org/wiki?curid=1372919", "title": "David Cal", "text": "David Cal\n\nDavid Cal Figueroa (* 10. října 1982 Pontevedra) je bývalý španělský rychlostní kanoista. Je juniorským mistrem světa na singlkanoi na trati 500 m z roku 2000 a mistrem světa na C1 500 m z roku 2007. Reprezentoval na třech olympiádách: na LOH 2004 vyhrál na 1000 m a byl druhý na 500 m, na LOH 2008 získal stříbrné medaile na 500 m i 1000 m a na LOH 2012 byl druhý na 1000 m (pětisetmetrová trať se na londýnské olympiádě nejela, byla nahrazena závodem na 200 m). S pěti medailemi je historicky nejúspěšnějším španělským olympionikem, v roce 2004 byl vyhlášen španělským sportovcem roku. Sportovní kariéru ukončil v roce 2015 a působí jako trenér na Katolické univerzitě v Murcii.\n\n"}
{"id": "1372925", "url": "https://cs.wikipedia.org/wiki?curid=1372925", "title": "Arrondissement Arlon", "text": "Arrondissement Arlon\n\nArrondissement Arlon (francouzsky: \"Arrondissement d'Arlon\"; nizozemsky: \"Arrondissement Aarlen\"; německy: \"Bezirk Arlon\") je jeden z pěti arrondissementů (okresů) v provincii Lucemburk v Belgii.\n\nJedná se o politický a zároveň soudní okres. Soudní okres Arlon ještě zahrnuje obce politického okresu Virton.\n\nPočet obyvatel k 1. lednu 2017 činil 61 899 obyvatel. Rozloha okresu činí 317,28 km².\n\nOkres Arlon sestává z těchto obcí:\n"}
{"id": "1372932", "url": "https://cs.wikipedia.org/wiki?curid=1372932", "title": "Bleskovice", "text": "Bleskovice\n\nBleskovice je tenká trubička z plastu, tkaniny či kombinace plastu a tkaniny, naplněná relativně malým množstvím trhaviny, obvykle směsí pentritu a několika procent inertních flegmatizátorů. Typické bleskovice mají mezi 1 až 100 g náplně pentritu na jeden metr. Detonační rychlost bleskovic je díky malému průměru náplně kolem 6500 m/s. Bleskovice se používají k propojování náloží a jejich simultánní iniciaci. Někdy lze bleskovici, resp. její konec, vložit přímo do nálože. V případě méně citlivých trhavin je potřeba ji vložit do počinové náložky. Bleskovice lze použít i samotné, např. k trhání menších stromů. Za tímto účelem se samotná bleskovice několikrát omotá kolem stromu. Existují i aplikace spojené s nádržkami na vodu, které se užívají při překonávání dveří nebo zdí. Detonace bleskovice je dosahováno pomocí přiložené rozbušky.\n\nBleskovici nelze zaměňovat za shock tube (trubička podobná bleskovici, ale pouze s miligramy náplně na metr), popř. s ohňostrojnou bleskovicí, což je velmi rychle hořící typ „zápalné šňůry”.\n"}
{"id": "1372933", "url": "https://cs.wikipedia.org/wiki?curid=1372933", "title": "Josef Kubálek", "text": "Josef Kubálek\n\nJosef Kubálek (13. prosince 1876 Svídnice – 27. dubna 1968 Třebotov) byl český pedagog, metodik elementárního školského stupně. Pracoval jako profesor učitelského ústavu, pedagogický spisovatel a překladatel z angličtiny.\n\nNarodil se ve Svídnici, v rodině chalupníka Františka Kubálka a jeho manželky Kateřiny, rozené Kubálkové.\n\nPo vystudování Učitelského ústavu v Hradci Králové učil na školách na Hradecku, v roce 1907 přešel na královéhradecký Učitelský ústav. Zde pracoval nejen jako pedagog, ale zasloužil se i o vznik pedagogického muzea s knihovnou. V roce 1923 se přestěhoval do Prahy, kde učil na Amerlingově učitelském ústavu v Panské ulici. V důchodu žil v Dobřichovicích. \n\nPochován je na hřbitově v Karlštejně.\n\nV září 1904 se v Hradci Králové oženil s Annou Červenkovou, dcerou bývalého ředitele gymnázia v Českých Budějovicích (1876–??). V době sňatku byl c. k. cvičným učitelem. Jejich syn JUDr. Josef Kubálek (1909–1987) mj. přednášel na filozofické a pedagogické fakultě Univerzity Karlovy v Praze.\n\nV pedagogické tradici pokračují i vnučky prof. PhDr. JUDr. Vendulka Kubálková (*1945,College of Arts and Sciences, Miami) a fyzička doc. RNDr. Světla Vacková–Kubálková, CSc. (*1942).\n\nJosef Kubálek byl přesvědčen o nepřenositelnosti výukových metod z jiného jazykového prostředí a proto byl odpůrcem tzv. globální výuky čtení, která se koncem 19. a začátkem 20. století rozšířila v USA a v Rusku. Tím se dostal do sporu s jejím zastáncem Václavem Příhodou (1889–1979).\n\nPamátník národního písemnictví uchovává jeho sbírku slabikářů z celého světa, která má být největší sbírkou na světě. Sbírka je součástí osobní knihovny Josefa Kubálka, která má asi 2 800 svazků. V roce 2017 byla část sbírky slabikářů vystavena v Muzeu klasického knihařství v Rožďalovicích.\n\n\n\n\n"}
{"id": "1372936", "url": "https://cs.wikipedia.org/wiki?curid=1372936", "title": "Tannu-Ola", "text": "Tannu-Ola\n\nTannu-Ola ( Танну-Ола; tuvinsky Таңды-Уула, Тагнын нуруу) je pohoří ve vnitřní Asii, ležící východně od Altaje a jižně od Sajanů. Tvoří přírodní hranici mezi Tuvinskou republikou Ruské federace a Mongolskem. Horské pásmo je dlouhé přes 300 km a údolí řeky Elegest je dělí na západní a východní část. Dosahuje střední výšky okolo 2500 m n. m., bezejmenný nejvyšší bod měří 3061 m n. m. Hory jsou tvořeny pískovcem, svorem, žulou a slepenci. Severní svahy jsou porostlé borovicí sibiřskou, na jihu převládá step. V nejvyšších polohách se nachází tundra, ledovce chybějí. V minulosti se v pohoří Tannu-Ola těžil kobalt. Hřeben tvoří rozvodí mezi Jenisejem, Selengou a jezerem Uvs núr. \n\n"}
{"id": "1372946", "url": "https://cs.wikipedia.org/wiki?curid=1372946", "title": "Vlastimil Borecký", "text": "Vlastimil Borecký\n\nVlastimil Borecký (1. června 1907 Praha – ) byl český fotbalový záložník a trenér.\n\nV československé lize hrál za SK Čechie Karlín, aniž by skóroval. Krátce se objevil v rakouské lize v dresu Wiener AC, nastupoval i v nejvyšší švýcarské soutěži za FC Basel 1893. Působil také ve francouzských klubech v nižších soutěžích.\n\nS basilejským klubem vyhrál v ročníku 1932/33 Švýcarský fotbalový pohár – první velkou trofej v historii klubu.\n\nPo skončení hráčské kariéry se stal trenérem. V sezoně 1941/42 vedl prvoligový klub SK Židenice.\n\n\n"}
{"id": "1372949", "url": "https://cs.wikipedia.org/wiki?curid=1372949", "title": "Oldřich Chudoba", "text": "Oldřich Chudoba\n\nOldřich Chudoba (1923 – ) byl český fotbalista, který nastupoval jako obránce, záložník a útočník. Převážně hrál ve středu pole.\n\nV československé lize nastoupil za České Budějovice a Teplice v 65 zápasech a vstřelil 5 prvoligových branek. Všechny prvoligové góly za Teplice dal v jediném utkání (hattrick), hrál zde také ve II. lize.\n\n"}
{"id": "1372952", "url": "https://cs.wikipedia.org/wiki?curid=1372952", "title": "Rudolf Vostatek", "text": "Rudolf Vostatek\n\nRudolf Vostatek (25. února 1920 Homberg – ) byl český fotbalový záložník a trenér.\n\nPo skončení druhé světové války byl v Jugoslávii u obnovení klubu Tekstilac Varaždin (později znám jako Varteks Varaždin), kde byl hrajícím trenérem v nižších soutěžích. V československé lize nastoupil za Sokol Teplice ve třech utkáních, aniž by skóroval.\n\nVe Varaždínu byl hrajícím trenérem.\n\n"}
{"id": "1372953", "url": "https://cs.wikipedia.org/wiki?curid=1372953", "title": "Breakthrough Listen", "text": "Breakthrough Listen\n\nBreakthrough Listen („Revoluční odposlech“) je vědecký program pro hledání stop inteligentních forem komunikace mimozemského původu ve vesmíru. S finanční podporou 100 miliónů amerických dolarů a tisíce hodin věnovaných hledání za využití radiových teleskopů se jedná zatím o největší snahu o nalezení známek extraterestrické komunikace. Projekt byl oznámen v roce 2015, ale oficiálně započal v lednu roku 2016 a očekává se, že bude pokračovat po 10 let, tedy přibližně do roku 2026. Program je součástí většího celku Breakthrough Initiatives inovátora Yuri Milnera. Základna vědeckého projektu je v Berkeley SETI Research Center, spadajícím pod oddělení astronomie na Kalifornské univerzitě v Berkeley. \n\nDo projektu jsou zapojeny Green Bank Telescope (GBT) v Západní Virginii, Lickova observatoř (Automated Planet Finder) na Mount Hamilton v Kalifornii a observatoř Parkes v Austrálii. Lickova observatoř je používána pro optické pozorování ve spektru viditelného světla a GBT, „The Dish“, k záznamu radiových vln. Cílem projektu je zahrnout do sledování kolem jednoho miliónu blízkých hvězd a středy jednoho sta galaxií. Všechny data zaznamenaná v rámci projektu jsou volně dostupná veřejnosti, první výsledky analýzy byly zveřejněny v dubnu 2017.\n"}
{"id": "1372955", "url": "https://cs.wikipedia.org/wiki?curid=1372955", "title": "Uzda", "text": "Uzda\n\nUzda může být:\n"}
{"id": "1372957", "url": "https://cs.wikipedia.org/wiki?curid=1372957", "title": "Vilém Příbek", "text": "Vilém Příbek\n\nVilém Příbek (1921–1951) byl český fotbalový záložník.\n\nV československé lize hrál za Viktorii Žižkov a SK České Budějovice ve 28 utkáních, vstřelil čtyři prvoligové branky.\n\n"}
{"id": "1372959", "url": "https://cs.wikipedia.org/wiki?curid=1372959", "title": "František Hák (lyžař)", "text": "František Hák (lyžař)\n\nFrantišek Hák (5. listopadu 1903, Valteřice – ?) byl československý lyžař. V roce 1938 po záboru pohraničí odešel do Rychnova na Kněžnou, odkud se v roce 1966 vrátil do Vrchlabí.\n\nNa I. ZOH v Chamonix 1924 skončil v běhu na lyžích na 18 km na 24. místě.\n\n"}
{"id": "1372961", "url": "https://cs.wikipedia.org/wiki?curid=1372961", "title": "Guram Modebadze", "text": "Guram Modebadze\n\nGuram Modebadze (* 1. dubna 1967) je bývalý sovětský a gruzínský zápasník–judista.\n\nPřipravoval s v Tbilisi v policejním vrcholovém sportovním středisku Dinamo. V sovětské reprezentaci se pohyboval od roku 1989. V roce 1991 doplatil na spory Gruzínců s trenérem sovětské reprezentace Vladimirem Kaplinem a po bojkotu mistrovství Evropy v Praze v roce 1991 ze sovětské reprezentace vypadl. Následoval rozpad Sovětského svazu a a problém s financováním sportu v nově vzniklé Gruzii. V gruzínské reprezentaci se naposledy objevil v roce 1996 a následně ukončil sportovní kariéru. V dalších letech se věnoval trenérské práci v Tbilisi. Patří k nejuznávanějším trenérům v Gruzii. Jeho rukama prošli osobnosti světového juda Džardži Zviadauri (Ilias Iliadis), Varlam Lipartelijani, Avtandil Črikišvili a mnoho dalších mezinárodně úspěšných judistů.\n\n\n"}
{"id": "1372979", "url": "https://cs.wikipedia.org/wiki?curid=1372979", "title": "Kyselina trifluormethansulfonová", "text": "Kyselina trifluormethansulfonová\n\nKyselina trifluormethansulfonová (zkráceně TFMS, TFSA, HOTf nebo TfOH) je sulfonová kyselina, fluorderivát kyseliny methansulfonové. Patří k nejsilnějším známým kyselinám. Tato kyselina se nejčastěji používá ve výzkumu jako katalyzátor esterifikace. Jedná se o hygroskopickou bezbarvou kapalinu rozpustnou v polárních rozpouštědlech.\n\nKyselina trifluormethansulfonová se průmyslově vyrábí elektrochemickou fluorací kyseliny methansulfonové:\n\na následnou hydrolýzou vzniklého CFSOF. Dalším možným způsobem je oxidace trifluormethylsulfenylchloridu:\n\nKyselina vzniklá jedním z těchto způsobů se poté přečišťuje převedením na anhydrid, destilací a opětovnou přeměnou anhydridu na kyselinu.\n\nKyselina trifluormethansulfonová byla poprvé syntetizována Robertem Haszeldinem a J.M. Kiddem v roce 1954, a to následující reakcí:\n\nV laboratoři se využívá skutečnosti, že TfOH je dobrým protonačním činidlem, jelikož její konjugovaná zásada není nukleofilní. Také se používá při nevodných acidobazických titracích, protože se chová jako silná kyselina v mnoha rozpouštědlech (například acetonitrilu, kyselině octové atd.), v nichž jsou běžné minerální kyseliny (jako například HCl a HSO) pouze středně silné nebo slabé.\n\nVzhledem k hodnotě \"K\" (disociační konstanty) 5×10, p\"K\" = −14,7±2,0, se tato kyselina řadí mezi superkyseliny. Má řadu užitečných vlastností jako jsou značná chemická a teplotní stabilita. Jak samotná kyselina, tak i její konjugovaná zásada CFSO, známá jako triflát, jsou odolné vůči oxidačním a redoxním reakcím, zatímco má většina silných kyselin, jako kyselina chlorečná a kyselina dusičná, oxidující účinky. Rovněž nezpůsobuje sulfonaci substrátů, což může být problém při použití kyseliny sírové, fluorsírové či chlorsulfonové. Níže je uvedena typická sulfonace, která u HOTf \"neprobíhá\":\n\nVýpary kyseliny trifluormethansulfonové na vlhkém vzduchu vytvářejí stabilní pevný monohydrát, CFSOH·HO, jehož teplota tání činí 34 °C.\n\nTriflátový ligand je, v souladu se svou nízkou zásaditostí, nestabilní. Kyselina trifluormethansulfonová reaguje exotermně s uhličitany, hydroxidy a oxidy kovů. Příkladem může být příprava Cu(OTf).\n\nChloridové ligandy se dají převést na odpovídající trifláty:\n\nTato přeměna probíhá v čisté HOTf při 100 °C a je následována vysrážením soli po přídavku etheru.\n\nKyselina trifluormethansulfonová reaguje s acylhalogenidy za vzniku smíšených triflátových anhydridů, které jsou silnými acylačními činidly, používanými například při Friedel-Craftsově acylaci:\n\nHOTf katalyzuje reakci aromatických sloučenin se sulfonylchloridy, pravděpodobně přes meziprodukt v podobě smíšeného anhydridu se sulfonovou kyselinou.\n\nKyselina trifluormethansulfonová podporuje další podobné reakce, například krakování alkanů a alkylaci alkenů, které jsou důležité v petrochemickém průmyslu. Katalyzátory tvořené deriváty kyseliny trifluormethansulfonové jsou velmi účinné při izomerizaci nerozvětvených či málo rozvětvených řetězců uhlovodíků, čímž se zvyšuje oktanové číslo příslušného paliva.\n\nKyselina trifluormethansulfonová exotermně reaguje s alkoholy za vzniku etherů a alkenů.\n\nDehydratací TfOH vznikne její anhydrid, triflylanhydrid (CFSO)O.\n\nKyselina trifluormethansulfonová je jednou z nejsilnějších známých kyselin. Dotyk s kůží může způsobit vážná poranění s opožděným poškozením tkáně. Vdechnutí výparů této kyseliny způsobuje křeče, záněty a otoky.\n\nPřidání TfOH do polárních rozpouštědel může být až nebezpečně exotermní.\n"}
{"id": "1372989", "url": "https://cs.wikipedia.org/wiki?curid=1372989", "title": "Sola", "text": "Sola\n\nSola může znamenat:\n"}
{"id": "1372990", "url": "https://cs.wikipedia.org/wiki?curid=1372990", "title": "Moreira", "text": "Moreira\n\nMoreira je portugalské příjmení a místopisný název, pocházející z výrazu „amoreira“ (morušovník). Možné významy jsou:\n\n\n"}
{"id": "1372991", "url": "https://cs.wikipedia.org/wiki?curid=1372991", "title": "Seznam utkání Hradce Králové v play off české hokejové extraligy", "text": "Seznam utkání Hradce Králové v play off české hokejové extraligy\n\nToto je seznam zápasů Hradce Králové v play off české hokejové extraligy .\n"}
{"id": "1373002", "url": "https://cs.wikipedia.org/wiki?curid=1373002", "title": "Seznam utkání Brna v play off české hokejové extraligy", "text": "Seznam utkání Brna v play off české hokejové extraligy\n\nToto je seznam zápasů Brna v play off české hokejové extraligy.\n"}
{"id": "1373005", "url": "https://cs.wikipedia.org/wiki?curid=1373005", "title": "Salonen", "text": "Salonen\n\nSalonen je finské příjmení. Je odvozeno do výrazu „salo“ (prales).\n\n\n"}
{"id": "1373007", "url": "https://cs.wikipedia.org/wiki?curid=1373007", "title": "Kostel Nejsvětější Trojice (Velká Úpa)", "text": "Kostel Nejsvětější Trojice (Velká Úpa)\n\nKostel Nejsvětější Trojice je římskokatolický, orientovaný filiální, bývalý farní kostel ve Velké Úpě. Patří do farnosti Janské Lázně. Od 23. října 2000 je chráněn jako kulturní památka České republiky.\n\nKdyž v roce 1779 navštívil obec císař Josef II., musel jet z Maršova přes Albeřice na Malou Úpu a přes boudu Jana do Velké Úpy. Během této návštěvy dal podnět ke stavbě kostela a tím i k založení farnosti. Tak se Velká Úpa definitivně oddělila od Maršova. Stavba kostela byla dokončena na jaře roku 1789. 16. května 1789 byl za velké účasti obyvatel slavnostně vysvěcen. O dva roky později byla dokončena i věž. Velký zvon daroval císař Leopold II., následník zemřelého bratra, císaře Josefa II. Ze sbírek dobrodinců byly v roce 1875 pořízeny věžní hodiny s pozlacenými číslicemi a ručičkami na ciferníku, v roce 1923 byly pořízeny tři zvony. Věžní hodiny byly v provozu ještě několik let po válce.\n\nVolné sdružení občanů města Pece pod Sněžkou \"Za prosperitu Pece\" založilo na podzim 1999 sbírku na instalaci nových elektronicky řízených věžních hodin s možností napojení časového spínání elektrického ovládání zvonu. Dne 10. října 2001 byly instalovány zrenovované původní ciferníky a moderní elektrický hodinový stroj.\n\nPozdně barokní jednolodní objekt s pětiboce zakončeným kněžištěm, obdélnou sakristií a hranolovou věží.\n\nBohoslužby se konají v sobotu od 15.00.\n\n"}
{"id": "1373017", "url": "https://cs.wikipedia.org/wiki?curid=1373017", "title": "Detektiv Klubíčko", "text": "Detektiv Klubíčko\n\nDetektiv Klubíčko je literární postava, jejímž autorem je český spisovatel a hradecký rodák Emil Vachek. Ten je považován za jednoho ze zakladatelů českého detektivního žánru. Na přelomu 19. a 20. století bylo typickým znakem autorů detektivek to, že své příběhy spojovali jednou konkrétní postavou detektiva. Základy tohoto trendu položil Arthur Conan Doyle, který své detektivní příběhy propojil postavou dnes již legendárního Sherlocka Holmese. Doyla poté následovala jedna z nejúspěšnějších spisovatelek všech dob, Agatha Christie, která proslula postavou Hercula Poirota nebo slečny Marplové. Mezi další takové autory můžeme řadit například Gilberta Keitha Chestertona a jeho otce Browna nebo belgického spisovatele Georgese Simenona, tvůrce komisaře Maigreta.\n\nVachkův inspektor Klubíčko je historicky první literární postavou ryze českého detektiva. Poprvé se objevil v díle \"Tajemství obrazárny\" z roku 1928. Dále tuto postavu nalezneme například v dílech: \"Muž a stín\" (1932), \"Zlá minuta\" (1933), \"Devatenáct klavírů\" (1964), \"Beraní dvůr\" (1964).\n\nJméno detektiva Klubíčka můžeme považovat za tzv. mluvící jméno. Tato jména mají charakterizační funkci. V případě detektiva Klubíčka můžeme tvrdit, že jeho jméno vyjadřuje tendenci postavy postupně rozplétat případy a tím se dopracovat k jejich vyřešení.\n\nDetektiv Klubíčko je inspektorem pražské kriminálky, typické jsou pro něj logické kombinace a psychologický odhad jednotlivých lidských charakterů, který je často v rozporu s empirickými důkazy. Klubíčko nehodnotí jen samotný zločin (vinu a trest), ale i okolnosti, za kterých k trestnému činu došlo. Jeho hlavním charakterovým rysem je poté empatie, tendence naslouchat všem svědkům bez výjimky. Klubíčko se snaží proniknout do psychologie obětí i pachatelů, nepřehlíží detaily a hledá příčiny zločinů. Na člověka se podle Klubíčka nesmí klást více, než je schopen unést. Mezi jeho hlavní záliby patří literatura, lze jej označit za bibliofila, což dokazuje i časté citování významných děl krásné literatury v jeho promluvách.\n\nV žádném ze svých děl Emil Vachek nepodal komplexní popis Klubíčkovy charakteristiky. Čtenář si z různých náznaků v dílech skládá vlastní mozaiku, která detektiva vystihuje. Například v prvním díle Tajemství obrazárny je nastíněna vnější charakteristika detektiva takto: „\"Byl to malý, rtuťově pohyblivý muž, starší stěží třiceti pěti let, výrazem rozený slídič. Do jeho očí, z nichž jedno bylo menší než druhé, soustředila se všechna nepokojná zvídavost světa a všechna nedůvěra k lidem.\"“ V díle Černá hvězda z roku 1959 je popisován následovně: „\"Ač už se blížil padesátce, Klubíčko vypadal bezmála stejně svěže, jako před patnácti lety, kdy se s ním Trampus seznámil za aféry padělků v Kannově galerii. Byl to stále ten nedetektivní detektiv, spíše umělec ve svém oboru než ouřada s místem vedoucího bezpečnostního oddělení, kterého se mu dostalo brzo poté, co usvědčil studenta Maxanta ze zavraždění mladičké Anežky. Nezpychl ani trochu, a byl-li všem dobrým přítelem, Trampusovi, kterého kdysi přiměl k tomu, aby zběhl ze studia chemie a věnoval se bezpečnostní službě, byl druhým otcem. Trampus ho zastihl u vařiče na černou kávu. Klubíčko k němu vzhlédl od přístroje a položil prst na ústa: „Pozor Zdeňku, zkouším nový druh kávy. Člověče, mám trému jako herečka před prvním vystoupením.\"“ Z této citace lze vyvodit typický prvek vnitřní charakteristiky detektiva – pití dobré a kvalitní kávy, které je pro něj prostředkem relaxace. Rád své volné chvíle tráví u krbu, pitím kávy, kouřením dýmky a přemýšlením nad svými případy. \n\nDetektiv Klubíčko je starým mládencem, ve svém volném čase vyhledává spíše samotu, což může být zapříčiněno tím, že se při své práci stále setkával s lidmi a v soukromí si od nich potřeboval odpočinout. Bydlel v Tiché ulici v Praze: „\"Ta vila je osamělá až bůh brání, ale Klubíčkovi nestačila ani taková míra osamělosti. Býval po práci tak vyčerpán, že nesnesl nejmenší hluk. Stačilo, aby zaslechl hluk automobilové houkačky, i když byl zmírněn záclonou listí na stromech v zahradě; ba stačilo, aby zaslechl jen lidské hlasy, a již propadl neuróze. Proto si vybral za obydlí malý pavilón, který stál v zahradě za vilou.\"“ Jeho záliba v samotě však neznamená, že by pohrdal lidmi, mezi jeho přátele patří např. Zdeněk Trampus či novinář Maurin, se kterým sdílí svůj staromládenecký život. Ačkoliv žil sám, k ženám se za všech okolností choval jako gentleman. \n\nSám detektiv o sobě říká, že je pro běžný život nepraktický: „\"Jsem takový nepraktický člověk, ani konzervu nedovedu otevřít, abych se při tom nepořezal.\"“ Mezi jeho vnitřní charakteristické rysy dále patří, již zmiňovaná empatie, rozvážnost, trpělivost, klid v řešení problémů, využití selského rozumu a zejména lidskost. Typický českým rysem detektiva Klubíčka je jeho smysl pro humor a ironii, díky které je mnohdy schopný vyprovokovat pachatele k přiznání viny. \n\nPři srovnání Klubíčka s jinými detektivy ve světových literárních dílech lze největší shodu lze nalézt s Herculem Poirotem Agathy Christie.\n\nJelikož byly detektivní romány s inspektorem Klubíčkem velice populární a vyhledávané, brzy se staly předlohou pro filmová zpracování. Vůbec prvním hercem, který na plátně postavu detektiva Klubíčka ztvárnil, byl významný prvorepublikový herec Jindřich Plachta. Později byly natočeny celkem tři filmy ztvárňující Vachkovy zřejmě nejznámější romány: \"Zlá minuta\" (2005), \"Muž a stín\" (2007) a \"Devatenáct klavírů\" (2008). V těchto filmech ztvárnil hlavní postavu inspektora Klubíčka Miroslav Donutil.\n\n"}
{"id": "1373018", "url": "https://cs.wikipedia.org/wiki?curid=1373018", "title": "Jawed Karim", "text": "Jawed Karim\n\nJawed Karim (* 28. října 1979 Merseburg) je americký podnikatel německého původu. Spolu Chad Hurleyem a Steve Chenem patří k zakladatelům internetového serveru YouTube.\n\nNarodil se v Merseburgu v Německé demokratické republice v roce 1979. V 80. letech 20. století se svou rodinou emigrovali do západního Západního Německa, kde se žili ve městě Neuss. V roce 1992 se svou rodinou přestěhovali do Minnesoty ve Spojených států amerických, kde se usadili v Saint Paulu. Vystudoval střední školu a následně studoval katedru informatiky na Univerzitu Illinois v Urbana Champaign, kterou opustil před jejím absolvováním, aby se stal zaměstnancem společnosti PayPal, přesto v kurzech studií pokračoval až nakonec získal bakalářský titul v oblasti informatiky. Poté získal i magisterský titul v oboru výpočetní techniky na Stanfordově univerzitě. V roce 1998 pracoval na Internshipu ve společnosti Silicon Graphics, kde pracoval na správě dat v 3D voxelu pro velmi rozsáhlé datové soubory pro vykreslování objemu včetně dat pro Visible Human Project. Své články o programování publikoval v časopise Dr. Dobb's Journal, včetně článku o načítání vykreslování a animaci modelů Quake.\n\nV březnu 2008 založil rizikový fond s názvem Youniversity Ventures s partnery Keith Raboisem a Kevin Hartzem. Je jedním z prvních investorů společnosti Airbnb, který investoval do počátečního semináře této společnosti v dubnu 2009.\n"}
{"id": "1373022", "url": "https://cs.wikipedia.org/wiki?curid=1373022", "title": "Administrativní budova Ingstavu", "text": "Administrativní budova Ingstavu\n\nAdministrativní budova Ingstavu je stavba v Brně, konkrétně na adrese Vídeňská 546/55 ve Štýřicích. Navrhl ji v roce 1968 architekt Ivan Ruller, realizována byla v letech 1968–1970. Investorem byl tehdejší národní podnik Ingstav. Budova je uváděna jako jeden z Rullerových nejvýznamnějších projektů, např. průvodce architekturou 20. století kolektivu autorů ji označil za „jednu z nejkvalitnějších realizací pozdních šedesátých let“ v Česku.\n\nArchitektonicky se jedná o minimalistickou krabici se zelenými závěsovými stěnami, obalenou do předvěšeného skleněného pláště. Ta je doplněna kontrastními železobetonovými detaily inspirovanými brutalismem, jako je hlavní vstup či boční předsunuté schodiště. „Krabice“ sedí na zděném soklu sníženého přízemí s obkladem z desek štípané břidlice. Plášť je tvořen determálním sklem v šedohnědé, kouřové barvě. Zadní komunikační trakt má bílé obložení s vertikálními prosklenými pásy. Nejvyšší „ředitelské“ patro bylo půdorysně zmenšené a obložené vertikálními hliníkovými lamelami.\n\nV třípodlažní budově byly projektovány velkoplošné kanceláře zabírající celá podlaží, vyčlenění vertikálních komunikací poskytlo volnost a variabilitu v rozvržení interiéru. Projekt počítal např. i s potrubní poštou, možností shozu odpadků, výtahem na spisy a dalšími funkcemi administrativního provozu.\n\nPůvodní projekt zahrnoval také řadu výtvarných uměleckých děl, jejichž autory byli Milan Buřival, Olbram Zoubek, Bohumír Matal, Jánuš Kubíček, Božena Matalová, Zdeněk Macháček, Pavel Navrátil či Vladimír Preclík. Vnější plastiku před západním průčelím budovy navrhla Eva Kmentová.\n\n"}
{"id": "1373026", "url": "https://cs.wikipedia.org/wiki?curid=1373026", "title": "Petr Šedivák", "text": "Petr Šedivák\n\nPetr Šedivák (* 13. listopadu 1961 Plzeň) je bývalý československý a český zápasník–judista, dvojnásobný účastník letních olympijských her.\n\nJe odchovancem plzeňského juda. Od dorosteneckého věku se však připravoval v Praze v klubu Vysokých škol (dnešní USK) a mimo vojenské služby v Dukle Banská Bystrica zůstal věrný pražskému klubu. V československé reprezentaci se pohyboval s přestávkami od roku 1981 v superlehké váze do 60 kg. Jeho hlavním rivalem o post reprezentační jedničky byl Pavel Petřikov starší.\n\nV roce 1982 zaskakoval v reprezentaci za zraněného Jaroslava Kříže na mistrovství Evropy v Rostoku ve vyšší pololehké váze do 65 kg. Na vrcholové úrovni se začal výrazně prosazovat po ukončení studií na vysoké škole a s blížícími se olympijskými hrami v Soulu v roce 1988, na které se kvalifikoval. V úvodním kole nezvládl taktickou bitvu s Američanem Kevinem Asanem. Američan ho však svým postupem do finále vytáhl do oprav. V prvním kole oprav porazil na ippon Lee Kana z Hongkongu, ale následně nestačil na Tchajwance Sü Cchaj-čchuana a obsadil pěkné 7. místo. Formu z olympijské přípravy si udržel do dalšího roku, když na mistrovství Evropy v Helsinkách postoupil do finále a obsadil druhé místo. Se sportovní kariérou se rozloučil po olympijských hrách v Barceloně, kde vypadl v úvodním kole. Věnuje se trenérské práci. Pracuje jako instruktor juda pro policii.\n\n\n"}
{"id": "1373033", "url": "https://cs.wikipedia.org/wiki?curid=1373033", "title": "Wiktor Brzozowski", "text": "Wiktor Brzozowski\n\nWiktor Brzozowski (16. července 1898 Katovice – 10. ledna 1981 Świętochłowice) byl slezský povstalec a sociální aktivista.\n\nVe čtyřech letech se s rodinou přestěhoval do Świętochłowic. Nejprve pracoval v dolech a v letech 1928–1965 v ocelárnách „Falva“ mimo časů války. Jeho mladším bratrem je Alojzy Brzozowski. \n\nSvou národní aktivitu zahájil v roce 1919, kdy vstoupil do POW (\"Polské vojenské organizace Horního Slezska\"). Účastnil se všech tří hornoslezských povstání. V meziválečném období patřil Svazu slezských povstalců a Svazu obránců východních hranic. V září 1939 vstoupil do povstalecké jednotky sebeobrany. Po návratu do Świętochłowic byl zatčen gestapem a uvězněn v Chořově. Po mnoha výsleších byl poslán do říše na nucenou práci. Do Świętochłowic se vrátil v roce 1945. Stal se členem świętochłowického kruhu organizace Związek Bojowników o Wolność i Demokrację. Jako uznání za své zásluhy získal Slezský kříž na Slezské stuze a Řád znovuzrozeného Polska.\n\nZemřel 10. ledna 1981 ve Świętochłowicích.\n"}
{"id": "1373034", "url": "https://cs.wikipedia.org/wiki?curid=1373034", "title": "Purest of Pain", "text": "Purest of Pain\n\nPurest of Pain je nizozemská melodicky deathmetalová hudební skupina založená v roce 2008 kytaristkou Merel Bechtold. Kapela, která byla v té době složena ze členů ve věku kolem 16 až 18 let, se postupně dostala ke skládání písní a v roce 2011 vydala debutový extended play \"Revelations in Obscurity\". Ten ale byl podle Bechtold katastrofa, jelikož skupina „neměla ponětí, dělá“. Studiově si poté dali Purest of Pain pauzu a věnovali se jen koncertování po Nizozemsku, Bechtold navíc byla zaneprázdněná vystupováním s kapelami Delain, The Gentle Storm či MaYaN. Zároveň došlo také k obměně některých členů, včetně zpěváka. Debutovou studiovou desku \"Solipsis\" poté skupina vydala v roce 2018. Dle Bechtold ale Purest of Pain neplánují vystupovat na nějakých větších koncertních turné, a to hlavně z finančních důvodů.\n\n\n\n\n"}
{"id": "1373035", "url": "https://cs.wikipedia.org/wiki?curid=1373035", "title": "Seznam motorů BMW", "text": "Seznam motorů BMW\n\nBMW započalo výrobu motorů v roce 1917. Jako první přišly tehdy do produkce řadové šestiválcové letadlové motory.\n\nJako spousta jiných výrobců i BMW produkovalo zážehové a vznětové motory v uspořádání: řadový čtyřválec (i4), řadový šestiválec (i6) a vidlicové osmi (V8), deseti (V10) a dvanáctiválce (V12).\n\nPrávě pro řadové šestiválce je BMW nejvíce známo. Zatímco ostatní výrobci se uchýlili raději k vidlicovým šestiválcům, BMW postavilo dlouhou historii na motorech o 6 válcích v řadě.\n\nJako prototyp pak vzniklo několik V16 motorů, které se však nikdy nedostaly do produkce. Tyto prototypy byly: 1987 Goldfish 6.7 L (jako základ byl použit M70 V12) a v roce 2004 Rolls-Royce 100EX 9.0 L.\n\n\n\n\n"}
{"id": "1373041", "url": "https://cs.wikipedia.org/wiki?curid=1373041", "title": "AnaCredit", "text": "AnaCredit\n\nAnaCredit je projekt a iniciativa Evropské centrální banky pro vytvoření nadnárodní databáze individuálních údajů o úvěrech a úvěrovém riziku. Zkratka AnaCredit znamená analytické sady úvěrových dat (analytical credit datasets). Sběr dat pro AnaCredit vychází z nařízení ECB/2016/13.\n\nPro státy eurozóny je účast povinná, členské státy Evropské unie mimo eurozónu se mohou zúčastnit dobrovolně.\n\nV České republice AnaCredit nahradí Centrální registr úvěrů ČNB. Rozsah požadavků stanovený nařízením ECB/2016/13 je na národní úrovni doplněn o požadavky plynoucí z úkolů ČNB.\n\nDo oblasti sběru dat spadají jen úvěry poskytnuté právnickým osobám a dalším subjektům, které nejsou fyzickými osobami. \n\nHlášení bude zahrnovat jen úvěry a vklady, takže úvěrové deriváty a podrozvahové položky budou z působnosti nařízení vyloučeny.\n\nDaný finanční nástroj musí být ohlášen, pokud je držen dlužníkem, jehož celkový závazek je k datu vykazování vyšší než 25 000 EUR. V tom případě se podává zpráva o každém jednotlivém úvěrovém nástroji dlužníka, a to i v případě, že částka závazku jednotlivého nástroje nepřesahuje prahovou hodnotu.\n\nProjekt byl zahájen již v roce 2011, ECB se rozhodla jej přijmout v únoru 2014, nařízení Rady guvernérů ECB je ze dne 18. května 2016, se spuštěním se počítá od 1. září 2018.\n\nPrvní reportování do AnaCredit se týká dat k 30. září 2018 a zahrnuje jak údaje vykazované měsíčně, tak údaje vykazované čtvrtletně.\n\n"}
{"id": "1373042", "url": "https://cs.wikipedia.org/wiki?curid=1373042", "title": "Kateřina z Yorku", "text": "Kateřina z Yorku\n\nKateřina z Yorku (14. srpna 1479 – 15. listopadu 1527) se narodila jako potomek anglického krále Eduarda IV. a jeho manželky Alžběty Woodvillové. Byla dcerou krále Eduarda IV., neteří krále Richarda III., švagrovou krále Jindřicha VII. a tetou krále Jindřicha VIII.\n\nDcera krále Eduarda IV. a Alžběty Woodvillové, Kateřina z Yorku, se narodila 14. srpna 1479 v paláci Eltham.\n\nV dětství byl jedním z jejich potenciálních manželů Jan Aragonský a Kastilský, syn Ferdinanda II. Aragonského a Isabely I. Kastilské.\n\nPodle dohody z roku 1487 se měla Kateřina provdat za Jakuba Stewarta, vévodu z Ross, druhorozeného syna skotského krále Jakuba III. Tato dohoda byla po smrti Jakuba III. v roce 1488 zrušena.\n\nV říjnu 1495 sjednal Jindřich VII. sňatek mezi Kateřinou a Williamem Courtenayem. Měli spolu tři dětiː\n\n\nV roce 1500 se Kateřina s Williamem přestěhovali do svého domu na Warwick Lane, i nadále však dvůr pravidelně navštěvovali.\n\nKateřina byla hlavním smutečním hostem na pohřbu své sestry Alžběty v roce 1503.\n\nV roce 1504 byl William Courtenay obviněn z vlastizrady. Kateřina zůstala u dvora. William byl v roce 1509 omilostněn a v roce 1511 Jindřichem VIII. propuštěn.\n\nPo Williamově smrti v roce 1511 byla Kateřině Jindřichem VIII. svěřena kontrola nad hrabstvím. Titul přešel na jejich syna Henryho.\n\n13. července 1511 slíbila Kateřina v přítomnosti londýnského biskupa Richarda FitzJamese celibát.\n\nPo zbytek života zůstala Kateřina v přízni krále Jindřicha VIII. a byla kmotrou jeho dcery Marie.\n\nKateřina přežila všechny své sourozence o desetiletí. Zemřela 15. listopadu 1527 na hradě Tiverton a po složitém obřadu byla pohřbena za dveřmi kaple svatého Petra v Tivertonu.\n"}
{"id": "1373043", "url": "https://cs.wikipedia.org/wiki?curid=1373043", "title": "BMW M51", "text": "BMW M51\n\nBMW M51 je vznětový spalovací motor, který byl vyráběn od července 1991 do února 2000 v továrně v severorakouském Steyru. Jeho předchůdce je BMW M21 a nástupce BMW M57.\n\nM51 je kapalinou chlazený a turbodmychadlem přeplňovaný řadový šestiválcový vznětový motor se vstřikováním BOSCH VP20 do předkomůrky. Objem motoru je 2497 cc a kompresní poměr je 22:1.\n\nMotory doplněné o mezichladič byly označovány jako \"tds\", zatímco verze bez něj jako \"td\". Motory M51 byly vyráběny z litiny. V hliníkové hlavě je jedna vačková hřídel poháněná řetězem, s dvěma ventily na válec. Na rozdíl od motoru M21 má už M51 hydraulická zdvihátka ventilů. V první verzi motorů je dávkování paliva řízeno jednotkou BOSCH DDE 2.1. V následující technické revizi bylo nahrazeno verzí 2.2, díky které měly tyto motory větší kroutící moment v nižších otáčkách, spolu s tím byly k motorům montovány jiné turbodmychadla, která disponovala vyšším plnícím objemem vzduchu. Pro mazání se používaly motorové oleje specifikace SAE 5W-40, 10W-40W a 15W-40.\n\nTurbodmychadla byla dodávána od výrobci Mitsubishi Heavy Industries a Garett.\n\n"}
{"id": "1373050", "url": "https://cs.wikipedia.org/wiki?curid=1373050", "title": "RETScreen", "text": "RETScreen\n\nSoftwarový nástroj efektivního hospodaření s čistou energií RETScreen (obvykle zkráceno na RETScreen) je softwarový balík vyvinutý vládou Kanady. Software RETScreen Expert byl slavnostně uveden na konferenci Čistá energie na úrovni ministrů, která se konala v roce 2016 v San Franciscu. Software je dostupný v 36 jazycích, včetně češtiny.\n\nRETScreen Expert je aktuální verze softwaru, která byla vydána pro veřejnost 19. září 2016. Software umožňuje komplexní identifikaci, posouzení a optimalizaci technické a finanční životaschopnosti potenciálních projektů obnovitelné energie a jejich energetické účinnosti; měření a ověřování skutečného výkonu zařízení a identifikaci úspor energie/výrobních příležitostí. Režim „Viewer“ v modulu RETScreen Expert je zdarma a umožňuje přístup ke všem funkcím softwaru. Na rozdíl od dřívějších verzí RETScreen je však nyní k dispozici na základě ročního předplatného nový „Profesionální režim“ (který umožňuje uživatelům ukládat, tisknout atd.).\n\nSada RETScreen Suite obsahující RETScreen 4 a RETScreen Plus je předchozí verze softwaru RETScreen. RETScreen Suite zahrnuje kogeneraci tepla a elektřiny a analýzu možností ostrovních systémů (off-grid).\n\nNa rozdíl od sady RETScreen Suite je RETScreen Expert jediná integrovaná softwarová platforma. Využívá podrobné a komplexní archetypy pro posuzování projektů a zahrnuje schopnost analýzy portfolia. RETScreen Expert integruje několik databází na pomoc uživateli, včetně globální databáze klimatických podmínek získané z více než 6 700 pozemních stanic a satelitních dat NASA; srovnávací databázi; nákladovou databázi; projektovou databázi; hydrologickou databázi a databázi produktů. Software obsahuje rozsáhlé integrované výukové materiály, včetně elektronické učebnice.\n\nPrvní verze RETScreen byla vydána dne 30. dubna 1998. RETScreen verze 4 byla uvedena 11. prosince 2007 na Bali v Indonésii kanadským ministrem životního prostředí. Verze RETScreen Plus byla vydána v roce 2011. Sada RETScreen Suite (integrace RETScreen 4 a RETScreen Plus a mnoho dalších vylepšení) byla vydána v roce 2012. Verze RETScreen Expert byla vydána pro veřejnost 19. září 2016.\n\nProgram vyžaduje systém Microsoft® Windows 7 SP1, Windows 8.1 nebo Windows 10; a Microsoft® .NET Framework 4.7 nebo vyšší. V případě požadavku na provoz programu na počítačích Apple Macintosh, je nutné využít některý z virtualizačních nástrojů jako jsou Parallels Desktop, VirtualBox, nebo VMware Fusion pro systém MacOS X.\n\nRETScreen je řízen pod vedením a trvalou finanční podporou Výzkumného střediska přírodních zdrojů Kanady CanmetENERGY, který je útvarem kanadské vlády. Hlavní tým využívá spolupráci s řadou dalších vládních a mezinárodních organizací, technickou podporu rozsáhlé sítě odborníků z průmyslu, vlády a akademické obce. Mezi hlavní partnery patří NASA Výzkumné středisko Langley, Obnovitelná energie a partnerství energetické účinnosti (REEEP), Ontarijský Provozovatel nezávislé elektrizační soustavy (IESO), UNEP energetický blok divize Technologie, průmysl a ekonomika, Globální zařízení pro životní prostředí (GEF), fond Světové banky Prototype Carbon Fund, a iniciativa udržitelné energie na Universitě York.\n\nV únoru 2018 měl software RETScreen více než 575 000 uživatelů v každé zemi a teritoriu.\n\nNezávislá studie o dopadu odhadla, že do roku 2013 přineslo použití softwaru RETScreen celosvětově více než 8 miliard USD úspor nákladů v uživatelských transakcích, 20 MT snižování emisí skleníkových plynů ročně a umožnilo kapacitu nejméně 24 GW instalovaných čistých zdrojů energie.\n\nRETScreen je široce používán pro usnadnění a implementaci projektů čisté energie. RETScreen byl například použit:\n\n\nRozsáhlý výběr článků popisujících podrobně, jak byl software RETScreen použit v různých souvislostech, je k dispozici na stránce RETScreen na LinkedIn.\n\nRETScreen slouží také jako výukový a výzkumný nástroj pro více než 1 100 vysokých škol a univerzitami na celém světě a je často citován v akademické literatuře. Příklady použití RETScreen v akademickém prostředí lze nalézt v kapitolách „Publikace a zprávy“ a „Univerzitní a vysokoškolské kurzy“ newsletteru RETScreen, který je přístupný prostřednictvím uživatelského manuálu ve staženém softwaru.\n\nPoužití RETScreen je nařízeno nebo doporučeno motivačními programy čisté energie na všech vládních úrovních po celém světě včetně UNFCCC a EU; Kanady, Nového Zélandu a Spojeného království; mnoha amerických států a kanadských provincií, měst a obcí a podnicích veřejných služeb. Národní a regionální vzdělávací workshopy RETScreen byly zavedeny na oficiální žádost vlády Chile, Saúdské Arábie, a 15 zemí v západní a střední Africe, a latinskoamerické energetické organizace (OLADE).\n\nV roce 2010 byla RETScreen International udělena cena Public Service Award of Excellence, což je nejvyšší ocenění, které kanadská vláda uděluje svým státním úředníkům.\n\nSoftware RETScreen a tým RETScreen byli nominováni a obdrželi řadu dalších prestižních ocenění včetně Ernst & Young/Euromoney Global Renewable Energy Award, Energy Globe (Národní ocenění pro Kanadu) a GTEC Distinction Award Medal.\n\nPosudek Mezinárodní energetické agentury vypracovaný na beta verzi popsal hydro-energetickou část softwaru jako „velmi působivou“. Evropská agentura pro životní prostředí vyhlásila RETScreen za „mimořádně užitečný nástroj.“ RETScreen byl také nazván „jedním z mála softwarových nástrojů a zdaleka nejlepší dostupný nástroj k hodnocení ekonomiky obnovitelných energetických zařízení“ a „nástroj k posílení...soudržnosti trhu“ pro čistou energii na celém světě.\n\n\n"}
{"id": "1373053", "url": "https://cs.wikipedia.org/wiki?curid=1373053", "title": "Židovský hřbitov ve Vlašimi", "text": "Židovský hřbitov ve Vlašimi\n\nŽidovský hřbitov ve Vlašimi byl založen ve druhé polovině 19. století. Leží na severovýchodním okraji města při silnici 125. Je ohrazen dobře udržovanou zdí ve tvaru nepravidelného pětiúhelníku. Na pozemku o rozloze 1 863 m² je zachováno 59 náhrobních kamenů, mnohdy torzovitých, a několik hrobových obrub. Hřbitov je chráněn jako kulturní památka České republiky.\n"}
{"id": "1373054", "url": "https://cs.wikipedia.org/wiki?curid=1373054", "title": "Veterinární epidemiologie", "text": "Veterinární epidemiologie\n\nVeterinární epidemiologie je ta část epidemiologie, která se zabývá nemocemi zvířat. Má stejnou historii, metodologii i kauzalitu jako epidemiologie, ale vyučuje se na jiných univerzitách, používá praktiky specifické pouze pro zvířata: utrácení jedinců, likvidace celých chovů, příkazy, zákazy a nařízení bránící ve volném pohybu zvířat, karanténní opatření respektive technologickou separaci a izolaci skupin zvířat, celých chovů.\n\nHumánní a veterinární lékařství kráčelo dlouhá staletí pospolu, respektive humánní lékaři léčili zvířata stejně jako lidi. Zrod veterinářů započal v armádách, kde měli za úkol udržovat jezdectvo bojeschopné. Zatímco o neinfekční nemoci koní se starali kováři a podkováři, velitelé jezdeckých oddílů bojovali s infekčními nemocemi. Hlavní metodou bylo stanovit diagnózu, pokud se jednalo o nákazu jako vozhřivka, antrax, tetanus či jiné nebezpečné onemocnění, pacienta utratit, ostatní koně od něj izolovat. Vznikaly seznamy velmi nebezpečných nákaz, pak seznamy nebezpečných nákaz, ostatních nákaz. Každá kategorie měla své přesné postupy, mezi které patřilo i uzavírání obcí, likvidace a vypalování celých chovů.\nMetodické pokyny vojenských veterinárních oddílů daly vznik veterinární epidemiologii. Zatímco humánní epidemiologové počítali rizika nemoci a snažili se je minimalizovat, veterináři válčili s patogenem. Obě metody jsou dodnes platnou součástí veterinární epidemiologie.\n\nSpecializované veterinární university začaly vznikat již v 18. století, ale teprve ve 20. století se začal u veřejnosti prosazovat zvyk, že zvířata mají léčit veterináři. Na území Čech, Moravy, Slezska, Slovenska a Zakarpatské Ukrajiny vznikla první vysoká veterinární škola až se založením ČSR, tedy v roce 1918. Do té doby byla výuka veteriny součástí humánní medicíny (univerzita v Praze a Olomouci).\n\nEpidemiologové studují infekční i neinfekční nemoci, odhalují rizika úrazů i mentálních onemocnění.\n\nVeterinární epidemiologie má dva historické základy: Armádní řády pro boj s infekčními nemocemi zvířat (koní). Obecné poznatky epidemiologie.\n\nArmády vysvětlovaly nemoc jako epidemiologickou triádu.\nEpidemiologové vysvětlují nemoc jako kauzalitu příčiny a následku, respektive exposure risk a outcome, mezi nimi je asociace, kterou lze vyčíslit.\n\nZatímco epidemiologický koncept je univerzální, platí na všechny nemoci, koncepce vojenské veterinární služby platí jen na epidemie. Hledat patogen a snažit se ho zničit, je vojenské pojetí nemoci. Epidemiologové patogen nehledají, odstraňují rizika, z nichž ani jedno není patogen.\n\nNa společenská zvířata můžeme beze zbytku převzít pohled humánních lékařů.\n\nU hospodářských zvířat musíme přijmout jiné priority. V první řadě se snažíme chránit lidskou populaci, poté chránit hospodářství, poté zajistit ekonomickou prosperitu chovatele. Ekonomický pohled na chov je podmínkou, bez které by chovy zanikly.\n\nVeterinární epidemiologie není samostatná věda, je malou částí epidemiologie.\n\n\nhttps://web.archive.org/web/20170809101742/http://www.cnstn.rnrt.tn/afra-ict/ICT%20TOOLS%20RAF0026/PESTE%20BOVINE/References/1006.pdf\n"}
{"id": "1373059", "url": "https://cs.wikipedia.org/wiki?curid=1373059", "title": "Anna Bowes-Lyon", "text": "Anna Bowes-Lyon\n\nAnna Bowes-Lyon (\"také\" Anne Ansonová, vikomtesa Anson nebo princezna Anna Dánská; 4. prosince 1917 – 26. září 1980) byla matkou královského fotografa Patricka Ansona, 5. hraběte z Lichfieldu a lady Elizabeth Ansonové, sestřenicí Alžběty II. a druhým sňatkem dánskou princeznou.\n\nAnne Ferelith Fenella Bowes-Lyon se narodila ve Washingtonu, D.C. jako dcera Johna Bowes-Lyon a jeho manželky Fenelly Hepburn-Stuart-Forbes-Trefusisové, dcery Charlese Hepburn-Stuart-Forbes-Trefusise, 21. barona Clinton. Anna měla tři sestry, z nichž dvě, Nerissa a Katherine, byly později známé jako \"královniny skryté sestřenice\". V roce 1941 byly totiž dány do ústavní péče pro vážnou mentální retardaci.\n\nAnnin dědeček byl Claude Bowes-Lyon, 14. hrabě ze Strathmore a Kinghorne, otec její tety královny Elizabeth, královny matky, rozené Elizabeth Bowes-Lyon.\n\nAnna se 28. dubna 1938 provdala za podplukovníka Thomase Williama Arnolda Ansona. Jako její manžel držel zdvořilostní titul vikomta Ansona, a Anna byla po jejich svatbě nazývána vikomtesou Anson. V roce 1948 se rozvedli. Měli spolu dvě děti, čtyři vnoučata a čtyři pravnoučataː\n\n\n16. září 1950 se Anna na Glamisu provdala za prince Jiřího Valdemara Dánského a stala se princeznou Annou Dánskou. Její druhý manžel byl pravnukem krále Kristiána IX. Dánského a Oskara II. Švédského.\n\nAnna zemřela 26. září 1980 v Londýně na infarkt myokardu.\n"}
{"id": "1373060", "url": "https://cs.wikipedia.org/wiki?curid=1373060", "title": "Ammonal", "text": "Ammonal\n\nAmmonal je označení pro výbušninu se dvěma významy: více historickým, kde se tímto pojmem označovala směs TNT, práškového hliníku a dusičnanu amonného a moderní význam, kde pojem ammonal označuje směs dusičnanu amonného s práškovým hliníkem, popř. směs dusičnanu amonného, práškového hliníku a dalšího práškového paliva jako je moučkový cukr či velmi jemné uhlí. Lze se také setkat s pojmem AN/AL, popř. ANAL. Tyto pojmy jsou pro svoji možnou pejorativnost a zaměnitelnost téměř nepoužívány.\n\nAmmonaly se vyskytují ve váhovém poměru od přibližně 95 % dusičnanu amonného a 5 % práškového hliníku po 60 % dusičnanu amonného a 40 % práškového hliníku. Nejvíce citlivé na iniciaci jsou směsi s 5 % práškového hliníku (s aditivy se prodávají v USA pod názvy jako je Tannerit pro střelce jako explozivní terče). Nejvyšší detonační rychlost a brizanci mají směsi s 10 % práškového hliníku a nejsilnější tlakovou vlnu a záblesk mají směsi s 35-40 % práškového hliníku. Směsi s vyšším obsahem hliníku už nejsou explozivní a tedy nejsou výbušninou. Směsi s obsahem hliníku pod přibližně 15 % generují nažloutlý až oranžovo-žlutý dým s obsahem oxidů dusíku a slabé záblesky, směsi nad touto hranicí produkují bílý dým a silné žluté záblesky.\n\nBěžná hustota ammonalu je kolem 0,9 - 1,0 g.cm a běžná detonační rychlost je lehce pod 3000 m/s (2700 m/s). Ammonal 90/10 vyvíjí detonační rychlost lehce nad 3000 m/s s detonačním tlakem P okolo 30 - 45 kbar. Více stlačené směsi (nad cca 1,25 g.cm) nemusí detonovat či nejsou explozivní. Stejně tak ammonal s hustotou pod 0,5 g.cm nemusí detonovat. Pro iniciaci detonace je u většiny směsí nutná rozbuška, typicky 3 g třaskaviny v jednosložkové rozbušce či několik stovek mg třaskaviny s 1-2 g ETN nebo PETN v rozbušce dvojsložkové. Ammonaly nad 30 % obsahu hliníku, popř. vlhké ammonaly mohou potřebovat 10g počinové tělísko (PETN, ETN, Semtex, ...).\n\nZlatým standardem je ammonal 80/20, který má přibližně nulovou kyslíkovou bilanci. I přes tento fakt většina hliníku vyhoří v okolí nálože, neboť rychlost hoření hliníkových částic je relativně malá (milisekundy). Ammonal 80/20 je tedy termobarickou výbušninou s intenzivním žlutým zábleskem při explozi. Směsi s obsahem hliníku 25-40 % mají srovnatelný či silnější impulz tlakové vlny než čistý hexogen, jde tedy z hlediska tlakové vlny o velmi silné výbušniny.\n\nAmmonaly jsou hygroskopické a proto musí být uchovávány v uzavřeném obalu. Při vysokém obsahu vlhkosti a teplotách nad 40 °C může po několika týdnech či měsících dojít k samozápalu a hoření. Ammonal s obsahem vody nad přibližně 8 % nedetonuje. Proto je na jeho výrobu použít dobře rozemletý a usušený dusičnan amonný. Použitý práškový hliník by měl mít částice menší než 65 mikrometrů.\n\nJak již bylo výše zmíněno, ammonaly s 5% obsahem hliníku a aditivy mohou být detonovány puškovou střelou (nad cca 800 m/s). Komerčně prodávané směsi obsahují aditiva, např. přibližně 10 % chloristanu ammoného pro zvýšení spolehlivosti. Ammonal 95:5 lze odpálit puškovou střelou i bez aditiv (za předpokladu, že je dusičnan amonný velmi jemný prášek, důkladně vysušen a řádně smíchán s hliníkem. Odpal střelou z pušky je relativně jednoduchý a bezpečný a proto je v Kanadě a USA zpřístupněn ammonal široké veřejnosti.\n"}
{"id": "1373061", "url": "https://cs.wikipedia.org/wiki?curid=1373061", "title": "Antoni Choroba", "text": "Antoni Choroba\n\nAntoni Choroba (20. února 1899 Gliwice – 1. července 1987 Świętochłowice) byl polský plebiscitový aktivista, slezský povstalec a poštář.\n\nPocházel z dělnické rodiny. Získal základní vzdělání a rychle začal pracovat; do roku 1918 pracoval v továrně na dráty v Gliwicích. Po válce se stal členem gymnastické asociace „Sokół“. Působil také v kulturních organizacích - byl dirigentem, zpěvákem a organizátorem lidových divadel v Gliwicích. Během plebiscitu působil jako agitátor a aktivista, který složil přísahu Polské vojenské organizaci Horního Slezska. Bojoval ve druhém a třetím slezském povstání.\n\nV meziválečném období byl úředníkem katowické pošty. Během druhé světové války zoraganizoval spikleneckou buňku, používal poštovní ambulance a nelegální korespondenci z Krakova do Kielce, Gliwic i Opolí. Jeho pracovníci sledovali německou poštu a předávali z nich informace polským zpravodajským úřadům. Kromě toho zásilky zpožďovali v odesílání, odcizovali nebo je ničili.\n\nPo roce 1945 pracoval jako vedoucí poštovního úřadu v Gliwicích, poté jako pracovník gliwických „Zakładach Urządzeń Technicznych“.\n"}
{"id": "1373067", "url": "https://cs.wikipedia.org/wiki?curid=1373067", "title": "Klášter svatého Petra v Salcburku", "text": "Klášter svatého Petra v Salcburku\n\nKlášter svatého Petra či též arciopatství svatého Petra v Salcburku ( \"Stift Sankt Peter\", nebo \"Erzabtei St. Peter\", \"Archiabbatia sancti Petri Salisburgensis\"), je nejstarší dosud funkční klášter v německy mluvících zemích. Zdejší mniši žijí podle řehole svatého Benedikta. Klášter se nachází v salcburském Starém Městě.\n\nKlášter sv. Petra v Salcburku byl založen, respektive obnoven, svatým Rupertem kolem roku 696 k podnikání misií do oblasti jihovýchodních Alp. Nálezy zbytků zdiva pod oltářem dnešního klášterního kostela, které se datují do 5. století, dokládají, že již v dobách sv. Severina v těchto místech stávala románská církevní stavba. Tu zřejmě vybudovala malá skupina mnichů, a která později byla Rupertem obnovena a rozšířena. Do roku 987 byl úřad biskupa spojen s opatským V personální unii, přesto zůstal klášter sv. Petra i po oddělení obou úřadů sídlem salcburského arcibiskupa až do roku 1110.\n\nVe středověku byl klášter svatého Petra byl znám především díky své vynikající písařské škole. Byl také mateřským klášterem dceřiného kláštera benediktinského opatství Admont ve Štýrsku. Roku 1074 bylo vysláno 12 mnichů od sv. Petra do Admontu, aby zde zavedli řádový život. V 15. století se klášter připojil k melské reformě. Roku 1622 založil arcibiskup Paris z Lodronu benediktinskou univerzitu v Salcburku, která byla těsně spojená s klášterem až do jejího zrušení v roce 1810.\nOpat Petra Klotze usiloval o znovuotevření katolické univerzity. V roce 1926 se mu podařilo založit \"Kollegium sv. Benedikta\", což později vedlo ke znovuzaložení Salcburské univerzity, roku 1962 uzavřena. Roku 1927 byl klášter sv. Petra povýšen na arciopatství. V době druhé světové války byli mniši vyhnáni, ale klášter nebyl zrušen a po skončení války se mniši do klášter vrátili. Naposledy vedl krátce klášter arciopat Bruno Becker (2009–10) a od dubna 2010 do dubna 2013 P. Benedikt Röck OSB jako administrátor.\n\n30. ledna 2013 si konvent kláštera zvolil převora Korbiniana Birnbachera za nového arciopata. 21. dubna 2013 byl v klášterním kostele benedikován z rukou salcburského arcibiskupa.\n\nV březnu 2018 měl klášter 21 mnichů.\n\nKlášter sv. Petra je odedávna znám svou hudební a kulturní činností. Byly zde provedeny především skladby Michaela Haydna, W. A. Mozarta a dalších skladatelů té doby. Mozartova Velká mše c moll zde zřejmě měla svou premiéru 26. října 1783 a sopránové sólo zpívala paní Constanze Mozartová.\n\nDíky bohatým kontaktům s významnými salcburskými hudebníky jsou v opatství sv. Petra uloženy některé autografy skladeb Johanna Ernsta Eberlina, Antona Cajetana Adlgassera, Leopolda a Wolfganga Amadea Mozartů, Johanna Michaela Haydna, Sigismunda von Neukomm, Čecha Roberta Führera či Karla Santnera.\n\n"}
{"id": "1373068", "url": "https://cs.wikipedia.org/wiki?curid=1373068", "title": "Józef Dreyza", "text": "Józef Dreyza\n\nJózef Dreyza (5. července 1863 Kłecko – 6. května 1951 Siemianowice Śląskie) byl polský sociální a národní aktivista v Horním Slezsku, slezský povstalec, pořadatel Gymnastické asociace Sokół.\n\nV roce 1906 se přestěhoval z Velkopolska do Horního Slezska. Pracoval jako ředitel Lidové banky v Siemianowicích. Z jeho iniciativy v roce 1918 byla zřízena Občanská garda pro Horní Slezsko (\"Straż Obywatelska dla Górnego Śląska\"). Byl spoluorganizátorem Polské vojenské organizace Horního Slezska. Zúčastnil se slezských povstání a plebistitové kampaně v roce 1921. V letech 1923-1932 plnil funkci předsedy „Sokóła“ ve slezské oblasti.\n\nJe pochován ve městě Siemianowice Śląskie, kde je po něm pojmenována jedna ulice.\n"}
{"id": "1373072", "url": "https://cs.wikipedia.org/wiki?curid=1373072", "title": "Anna Burdová", "text": "Anna Burdová\n\nAnna Burdová (* 23. října 1985 Roudnice nad Labem) je česká publicistka, spisovatelka a copywriterka. Jako novinářka na volné noze a copywriterka píše externě pro různá periodika a tvoří PR texty na zakázku, v literární tvorbě se soustředí především na knížky pro děti. Vedle toho působí jako specialistka obsahového marketingu.\n\nNarodila se v Roudnici nad Labem, kde strávila celé dětství a mládí. Jako pětiletá (v roce 1991) prodělala vážné onemocnění, v jehož důsledku přišla o zrak. Proto navštěvovala základní školu a gymnázium pro zrakově postižené v Praze. Poté vystudovala Fakultu sociálních věd (katedru žurnalistiky) na Karlově univerzitě v Praze.\n\nPo dokončení vysokoškolských studií začala působit jako redaktorka na volné noze. Psala např. pro společnost MediaPlanet Czech s.r.o. vydávající tematické komerční přílohy pro české tištěné deníky. Během této spolupráce se Anna Burdová seznámila se základy obsahového marketingu a začala se mu věnovat do hloubky.\n\nV roce 2012 začala spolupracovat s literární agenturou MÁM TALENT, s. r. o., spisovatelky a scenáristky Mgr. Markéty Dočekalové. Zde nejprve působila jako redaktorka, později jako asistentka ředitelky a v současné době vykonává funkci vedoucí autorského oddělení.\n\nVedle spolupráce s literární agenturou se Anna Burdová v současné době věnuje copywritingu, působí jako externí redaktorka dvou periodik a nabízí poradenství v obsahovém marketingu. Od listopadu 2018 rovněž spolupracuje na projektu Návštěvy POTMĚ, který je vedle sbírkového programu Světluška jedním z projektů Nadačního fondu Českého rozhlasu. Zde Anna Burdová pracuje jako jedna z návštěvníků, kteří docházejí za seniory do domovů, pečovatelských služeb i soukromých bytů, aby starším lidem zpříjemnili všední dny a pomohli odstranit pocity osamělosti.\n\nKnižní prvotinou Anny Burdové je \"Bětka a Vojtíšek -\" \"Jak se těšili na Ježíška\", kterou v říjnu 2017 vydalo Nakladatelství Fragment. Stejné nakladatelství v srpnu 2018 vydalo pohádkovou knížku Kdo v přírodě čaruje – Pohádky od jara do zimy. Sedm z dvanácti pohádek, které knížka obsahuje, v únoru 2018 odvysílal Český rozhlas Dvojka a Rádio Junior v pořadu Hajaja.\n\nMÁM TALENT nakladatelství, s. r. o., v květnu 2018 vydalo první díl z plánované série titulů \"O psaní\" (s podtitulem \"\"Chci vědět víc!\"\"). První díl obsahuje rozhovory s literárními a filmovými tvůrci, které dříve vyšly v časopisu TALENT vydávaný literární agenturou MÁM TALENT, s. r. o. Kniha mj. obsahuje zejm. rozhovory, které pro časopis připravila Anna Burdová (např. se spisovatelkou Irenou Obermannovou, spisovatelem Josefem Formánkem a dalšími).\n\nV současné době se v nakladatelství Fragment připravuje vydání další dětské knihy od Anny Burdové. Knížka s názvem \"Natálka: Svět vzhůru nohama\" vyjde v edici \"Čteme s radostí\" koncem roku 2019.\n\nOd 19. do 25. února 2018 vysílal Český rozhlas v rámci pořadu Hajaja premiéru pohádek Kdo v přírodě čaruje – Pohádky od jara do zimy. Jejich autorkou je Anna Burdová. Pohádky pro rozhlas načetla herečka Eva Hacurová, dramaturgie se ujala Lenka Veverková a režii měl Josef Kačmarčík.\n\nPohádky byly odvysílány v následujícím pořadí:\n\n"}
{"id": "1373073", "url": "https://cs.wikipedia.org/wiki?curid=1373073", "title": "Jan Dziuba", "text": "Jan Dziuba\n\nJan Dziuba (1882 Rybnik – 1938 Siemianowice Śląskie) byl polský národní aktivista v Horním Slezsku, člen Slezského parlamentu.\n\nPocházel z rolnické rodiny. Absolvoval gymnázium v Rybniku a začal pracovat v ocelářství Silesia. Za svojí národní aktivitu byl vyhozen a odešel do města Olkusz. V roce 1905 našel práci v dole v Zabrzi. Během první světové války byl začleněn do německé armády. Začátkem roku 1919 byl jedním z předních organizátorů Polské vojenské organizace Horního Slezska v Rybniku. V únoru byl zatčen a předán do ratibořského vězení, které opustil, když vstoupila v platnost amnestie. Odešel do Krakova, kde se zúčastnil plebiscitního kurzu a stal se zaměstnancem polské komise pro plebiscity. Po plebiscitu bojoval ve třetím slezském povstání. V meziválečném období byl členem Národně-křesťanské sjednocené práce, vedoucím okresního úřadu v Jedłowniku a v letech 1935-1938 poslancem Slezského parlamentu. Obdržel zlatý a stříbrný Kříž za zásluhy, francouzský Válečný kříž s dlaní a Medaili památky velké války.\n"}
{"id": "1373083", "url": "https://cs.wikipedia.org/wiki?curid=1373083", "title": "Blatenský potok (přítok Černé)", "text": "Blatenský potok (přítok Černé)\n\nBlatenský potok () je horský potok v Krušných horách v Karlovarském kraji, levostranný přítok Černé na území Saska. Délka toku měří 7,34 km.\nPlocha jeho povodí měří 26,5 km².\n\nPotok pramení v nadmořské výšce 905 metrů přibližně 1,5 km jihozápadně od Horní Blatné na severním úpatí Liščí hory. Nejprve teče asi jeden kilometr východním směrem, přibírá zprava několik drobných potůčků, poté se směr toku mění na severní. Nedaleko západního okraje Horní Blatné přibírá zprava umělý přivaděč, technickou památku Blatenský příkop, který v minulosti přiváděl vodu z povodí říčky Černé pro zásobování báňských provozů v okolí Horní Blatné. Potok pokračuje severozápadním směrem podél silnice z Horní Blatné do Potůčků. Přibírá zleva dva drobné potoky, nejprve Tichý potok, později Prudký potok a ve Stráni, místní části Potůčků, se do něj zleva vlévá Hraniční potok. Zde již potok teče v délce 0,7 km po Česko-německé státní hranici. Po opuštění státní hranice se po dalších asi 700 m, již na německém území, vlévá zleva do Černé. Soutok se nachází nedaleko vlakového nádraží v Johanngeorgenstadtu. Na německém území nese Blatenský potok název \"Breitenbach\".\n"}
{"id": "1373084", "url": "https://cs.wikipedia.org/wiki?curid=1373084", "title": "Maksymilian Nędza", "text": "Maksymilian Nędza\n\nMaksymilian Nędza (29. května 1872, Zawodzie – 1933, Katovice-Zawodzie) byl slezský povstalec, člen Polské vojenské organizace Horního Slezska.\n\nNędza vlastnil restauraci v Zawodzii, v hornoslezské obci Bogucice. Během první světové války bojoval v německé armáde. V roce 1919 vstoupil do Polské vojenské organizace Horního Slezska a bojoval v slezských povstáních. Po prvním slezském povstání se ocitl v internačním táboře v Szczakowě a během druhého slezského povstání se podílel na odzbrojení pobočky Grenzschutz v oblasti Zawodzie. Během třetího povstání velel 3. praporu 3. pěšímu pluku Jana Henryka Dąbrowského. Zúčastnil se bitvy pod Zimnou Wódkou.\n\nV meziválečném období byl předsedou místní pobočky Svazu slezských povstalců v Zawodzii. Pro pro polskou činnost v letech 1919-1921 získal Kříž nezávislosti, Kříž za chrabrost, \"Krzyż na Śląskiej Wstędze Waleczności i Zasługi\", Stříbrný kříž za zásluhy a Hornoslezskou hvězdu.\n"}
{"id": "1373085", "url": "https://cs.wikipedia.org/wiki?curid=1373085", "title": "Wilhelm Piecha", "text": "Wilhelm Piecha\n\nMaksymilian Nędza (1898, Zabrze – 1960) byl slezský povstalec a horník.\n\nPocházel z dělnické rodiny. 1. dubna 1920 přísahal věrnost Polské vojenské organizaci Horního Slezska. Během třetího slezského povstání bojoval v Kędzierzynu a Gliwicích. Založil Občanskou gardu v Pawłówě. 15. prosince 1921 byl za svojí činnost v Pawłówě zatčen a uvězněn v Opolí. 22. ledna 1922 se usadil v Těšíně a připojil se k pohraniční stráži. Během druhé světové války sloužil na nucených pracích ve Třetí říši. Získal Slezský povstalecký kříž.\n"}
{"id": "1373086", "url": "https://cs.wikipedia.org/wiki?curid=1373086", "title": "Wiktor Polak", "text": "Wiktor Polak\n\nWiktor Polak (4. prosince 1883 Piekary Śląskie – 21. červen 1941 Mauthausen-Gusen) byl polský básník a slezský povstalec.\n\nOd raného věku se účastnil polského hnutí odporu. Byl zakladatelem a prvním předsedou Polské gymnastické společnosti Sokół v obci Piekary Śląskie. Během první světové války sloužil jako poddůstojník německé armády na francouzské frontě. V roce 1919 nastoupil do Polské vojenské organizace Horního Slezska. Účastnil se všech slezských povstání. Byl také jedním z editorů časopisu \"Kocynder\". Po rozdělení Horního Slezska se přestěhoval do polských Świętochłowic. Dne 3. května 1940 byl zatčen a uvězněn v koncentračním táboře Mauthausen-Gusen, kde zemřel.\n\nSvé básně psal ve slezštině i polském jazyce. Byl blízkým přítelem Augustína Świdera.\n"}
{"id": "1373087", "url": "https://cs.wikipedia.org/wiki?curid=1373087", "title": "Bátorove Kosihy", "text": "Bátorove Kosihy\n\nBátorove Kosihy ( ) jsou obec na Slovensku v okrese Komárno.\n\nV Bátorových Kosihách evidují jedno čapí hnízdo. V roce 2014 sečetli 2, v roce 2015 4 mláďata.\n\nV obci je římskokatolický kostel Navštívení Panny Marie z roku 1562.\n\n"}
{"id": "1373089", "url": "https://cs.wikipedia.org/wiki?curid=1373089", "title": "Belejovce", "text": "Belejovce\n\nBelejovce jsou obec na Slovensku v okrese Svidník. Je to nejvýše položená obec v okrese.\n\nV modrém štítě na zelené pažitu nad vyrůstajícím zeleným trsem trávy stojící stříbrný býk ve zlaté zbroji.\n\nTento znak byl přijat usnesením zastupitelstva dne 4. března 2006, č. OZ – 2/2006 a je zapsán v heraldickém rejstříku Slovenské republiky pod signaturou B – 230/2006.\n\nHeraldické ztvárněný obsah z obecní pečeti z 19. století, hlavní figura je svou barvou zároveň mluvícím znamením. Autory znaku jsou Ladislav Vrteľ a Tomáš Bruder.\n\nVlajka obce sestává z devíti podélných pruhů v barvách bílé (1/9), žluté (1/9), bílé (1/9), modré (1/9), zelené (1/9), modré (1/9), bílé (1/9), žluté (1/9) a bílé (1/9). Vlajka má poměr stran 2:3 a ukončena je třemi cípy, t. j. dvěma zastřiženými, sahajícími do třetiny její listu.\n\n"}
{"id": "1373091", "url": "https://cs.wikipedia.org/wiki?curid=1373091", "title": "Věrchnije Lichobory (stanice metra v Moskvě)", "text": "Věrchnije Lichobory (stanice metra v Moskvě)\n\nVěrchnije Lichobory () je stanice moskevského metra na Ljublinsko-Dmitrovské lince. Byla zprovozněna v rámci úseku Petrovsko-Razumovskaja - Seligerskaja, nachází se nachází mezi stanicemi Seligerskaja a Okružnaja. Jedná se o nejdále umístěnou stanici metra hlubokého založení od centra města.\n\nStanice Okružnaja se nachází na hranicích čtvrtí \"Beskudnikovskij rajon\" () a \"Zapadnoje Děgunino\" () na \"Dmitrovském šosse\" (). Stanice bude disponovat dvěma podzemními vestibuly. Jižní, který byl zprovozněn spolu s vlastní stanicí, se nachází na západní straně Dmitrovského šosse u má východy u \"Dubininské\" () a \"Věrchnělichoborské\" () ulice k 1. mikrorajonu v Beskudnikovském rajonu. Východy z dosud nezprovozněného severního vestibulu povedou díky již existujícímu podchodu na obě strany Dmitrovského šosse, k \"Beskudnikovskému bulváru\" (), ke kostelu sv. Innocence i k 5. mikrorajonu v Beskudnikovském rajonu. \n\nNástupiště je s vestibulem propojeno prostřednictvím eskalátorů, v jednom z vestibulů se nachází výtahy. Poprvé v moskevském metru jsou zde a ve stanici Okružnaja upravena schodiště tak, že rampa pro cestující s pohybovými omezeními se nachází uprostřed schodiště a ne na kraji, jak dosud bývalo zvykem. Stanice je postavena ve stejném stylu jako ostatní stanice v úseku Butyrskaja - Věrchnije Lichobory. Sloupy jsou ve směru do centrálního sálu stanice obloženy bílým mramorem, ve směru do nástupiště barevným - v tomto případě tmavě-červeným. Kromě toho byl k obložení využita i žula v šedých a černých odstínech. Na schodech je vždy použita žula s protiskluzovou úpravou. \n\nV blízkosti stanice se bude nacházet depo Lichobory, k němuž je před stanicí postavena odbočka. \n"}
{"id": "1373093", "url": "https://cs.wikipedia.org/wiki?curid=1373093", "title": "Bíňa", "text": "Bíňa\n\nBíňa ( , starší slovenské Názvy \"Béň, Bíň\") je obec na Slovensku v okrese Nové Zámky.\n\nV roce 172 se v blízkosti castella na dolním toku řeky Hron nacházel římský císař Marcus Aurelius, který na čele svých legií vyrazil z Carnunta proti germánským kmenům, ohrožujícím Římskou říši. Tady, ve vojenském táboře, napsal své dílo „Ta eis heauton“, kde místo označil hned v úvodu: „Psané v zemi Kvádů nad Granuou“). Jedná se tak o první literární filozofické dílo sepsané na území dnešního Slovenska.\n\nUdálost o „zlatém dešti“, který Římany, odříznutých útočícími Germány od vod Hrona, zachránil před porážkou, jež je zaznamenána na oslavném římském sloupě, se stala také na dolním Hronu, a to 11. června 172. Toto datum je prvním v historii zaznamenaným přesným časovým údajem týkajícím se území dnešního Slovenska.\n\nTyto události by se mohly týkat území dnešní Bíně, resp. jejího bezprostředního okolí. Naznačují to zeměpisné údaje (dolní Hron, nad Hronom), ale zejména z vojenského hlediska v té době mimořádně výhodná strategická poloha místa, což s velkou pravděpodobností nemohlo být nevyužité při obranném tažení, jehož význam byl dán přítomností samotného císaře.\n\nDo tohoto období by mohly spadat i tzv. bíňské valy – mohutné a dosud zachovány zbytky neurčitého původu. Kdo byl jejich původcem a uživatelem, je dodnes nejisté.\n\n108 zlatých mincí z Byzantské říše z 5. století, nalezených při zemních pracích v r. 1964 (Jozef Paulík).\n\n\n\nV obci je římskokatolický románský kostel Panny Marie z před roku 1217 s viditelnými zbytky obvodových zdí přilehlého kláštera a kaple – rotundy Dvanácti apoštolů z 12.–13. století.\n\n\n"}
{"id": "1373097", "url": "https://cs.wikipedia.org/wiki?curid=1373097", "title": "Mangosuthu Buthelezi", "text": "Mangosuthu Buthelezi\n\nMangosuthu Gatsha Buthelezi, klanovým jménem Shenge (* 27. srpna 1928 Mahlabathini) je jihoafrický politik z etnika Zulů. Pochází z rodu náčelníků klanu Buthelezi a je bratrancem zulského krále Goodwilla Zwelithiniho. Vystudoval Adams College, působil jako odborný poradce a herec v historickém filmu Cy Endfielda \"Zulu\" (1964). Od roku 1950 byl členem mládežnické organizace Afrického národního kongresu (ANC), v roce 1975 založil Stranu svobody Inkatha, která byla zpočátku spojencem Afrického národního kongresu, postupně však mezi oběma seskupeními vznikla silná rivalita daná rozdíly etnickými (ANC podporovali převážně Xhosové a Inkathu převážně Zulové) i programovými (Inkatha zastávala pravicovější názory než ANC a byla také ochotnější ke kompromisům s vládou bělošské menšiny), která občas přerůstala i v násilné konflikty. V letech 1974–1994 byl Buthelezi premiérem bantustanu KwaZulu, ve vládě národní jednoty po prvních multirasových volbách v roce 1994 zastával úřad jihoafrického ministra vnitra, z něhož odstoupil v roce 2004, když se mu nepodařilo prosadit zpřísnění imigračních zákonů. Zůstal předsedou čtvrté největší jihoafrické strany Inkatha a poslancem jihoafrického národního shromáždění, v roce 2017 oznámil, že se chystá odejít na odpočinek. Obdržel čestný doktorát Bostonské univerzity a francouzský řád za zásluhy. \n\n"}
{"id": "1373099", "url": "https://cs.wikipedia.org/wiki?curid=1373099", "title": "Přechodné sloveso", "text": "Přechodné sloveso\n\nPřechodné (tranzitivní) sloveso je takové sloveso, které potřebuje mít ve větě předmět, aby plně dávalo význam. Většinou se jedná o slovo s akuzativní valencí (otázka koho, co) \n\nPříklad v angličtině: \n"}
{"id": "1373104", "url": "https://cs.wikipedia.org/wiki?curid=1373104", "title": "Klára Peslarová", "text": "Klára Peslarová\n\nKlára Peslarová (* 23. listopadu 1996 Ostrava) je česká hokejová brankářka, hráčka SK Karviná a gólmanská jednička české reprezentace. Je odchovankyní klubu HC RT Torax Poruba, působila ve švédském klubu SDE HF a v ruském profesionálním týmu HK Birjusa Krasnojarsk. \nNa mistrovství světa v ledním hokeji žen do 18 let 2014 pomohla českému týmu k zisku bronzových medailí a byla vyhlášena nejlepší brankářkou turnaje. Nastupuje také v mužské krajské lize za rezervní tým Poruby, v lednu 2018 jako první žena v české historii vychytala čisté konto v mužské soutěži.\n\n"}
{"id": "1373106", "url": "https://cs.wikipedia.org/wiki?curid=1373106", "title": "Gülbahar Hatun (manželka Mehmeda II.)", "text": "Gülbahar Hatun (manželka Mehmeda II.)\n\nGülbahar Hatun (cca 1432 - 1492) byla konkubína osmanského sultána Mehmeda II. a matka sultána Bayezida II. \n\nProvdala se za sultána Mehmeda v roce 1446 v Manise. \n\nOsmanské harémové knihy ji popisují jako \"Hātun binti Abdullah (Dcera Abdulláha)\", což znamená, že její otec konvertoval k Islámu. Pocházela z Albánie. \n\nByla matkou stejnojmenné dcery, která se provdala za Muhammeda Mirzu Pašu v roce 1474 a budoucího sultána Bayezida. \n\nPodle některých zdrojů byl ale Bayezid synem konkubíny Mükrime Hatun. To je ale sporné, jelikož by pak byla Ayse Hatun jeho sestřenicí. Také svatba sultána s Mükrime proběhla dva roky po jeho narození a Bayezid nebyl Mehmedův oblíbenec. Gülbahar je tedy uznávaná jako pravá matka Bayezida. \n\nGülbahar zastávala nejvyšší možnou funkci \"Valide Hatun ,\" když její syn vládl v letech 1481-1492. Během jeho vlády musela společně s ostatními členy rodiny pobývat ve starém paláci, kde byla synem navštěvována, jelikož k ní choval velký respekt. Gülbahar také plánovala návštěvu svého syna a napsala mu dopis:\n\n\"Moje štěstí, postrádám tě. I když ty mě ne, já tebe ano .. Přijeď mě navštívit. Můj drahý pane, pokud se chystáš brzy na výpravu, přijeď mě alespoň jednou nebo dvakrát navštívit, abych mohla spatřit tvůj šťastný a oblíbený obličej, než odejdeš. Je to již 40 dnů, co jsem tě viděla naposledy. Můj sultáne, prosím ukonči mou bolest. Koho jiného kromě tebe mám ... ?\"\n\nVe filmu Fetih 1453 z roku 2012 je Gülbahar ztvárněna herečkou Şahikou Koldemir. \n"}
{"id": "1373107", "url": "https://cs.wikipedia.org/wiki?curid=1373107", "title": "Flix", "text": "Flix\n\nFlix může znamenat:\n\n"}
{"id": "1373110", "url": "https://cs.wikipedia.org/wiki?curid=1373110", "title": "Borges (příjmení)", "text": "Borges (příjmení)\n\nBorges je portugalské a španělské příjmení.\n\n"}
{"id": "1373111", "url": "https://cs.wikipedia.org/wiki?curid=1373111", "title": "Czesław Kozon", "text": "Czesław Kozon\n\nMons. Czesław Kozon (17. listopadu 1951, Idestrup, ostrov Falster, Dánsko) je dánský katolický kněz polského původu a biskup kodaňský. Od roku 2015 je předsedou Skandinávské biskupské konference.\n\n"}
{"id": "1373113", "url": "https://cs.wikipedia.org/wiki?curid=1373113", "title": "Gülşah Hatun", "text": "Gülşah Hatun\n\nGülşah Hatun (? - 1487) byla konkubína osmanského sultána Mehmeda II. \n\nProvdala se za Mehmeda v roce 1449, když byl ještě princem a guvernérem Manisy. Ještě před smrtí tehdejšího sultána Murada II. porodila svého jediného syna, Şehzade Mustafu, který byl otcovým oblíbencem. Podle tureckých tradic museli všichni princové pracovat jako guvernéři provincií, aby tak byli připraveni na možnou budoucí vládu. Mustafa byl poslán do provincie Konya a později do Kayseri, kam ho Gülşah doprovázela. \n\nMustafa zemřel v červnu roku 1474 ve věku 49 let přirozenou smrtí. Uvádí se, že měl spory s ženou Mahmuda Paši a proto je ona obviňována z jeho vraždy. Existují spekulace o tom, že za spory stojí právě jeho matka Gülşah. Giovanni Maria Angiolello, benátská cestovatelka, autorka důležitých historických zpráv v oblasti Osmanské říše a Persie, uvádí, že nikdo neměl na Mustafově smrti podíl a že opravdu zemřel za přirozených okolností. \n\nGülşah nebyla o smrti syna informována a dozvěděla se o ní, až když průvod vynášel jeho mrtvé tělo z paláce. Jeho jediné dítě, princezna Hani Nergisşah Sultan sdílela smutek společně s babičkou. Sultán Mehmed zařídil, aby Gülşah žila stále v blahobytu. Nechal ji, Mustafovu dceru a zbytek žen, aby se přestěhovaly do Istanbulu. Všechny ženy byly ubytovány v harému mezi konkubínami Mehmeda a zanedlouho byly provdány za bohaté muže. Když Nergisşah dospěla, provdala se za svého bratrance, Şehzade Ahmeta, syna sultána Bayezida II. \n\nV roce 1479 spravovala Gülşah vesničku Sığırcalu, kterou poté pronajala, aby měla na vlastní hrob v Burse. Zemřela v roce 1487 a v Burse ji také pohřbili. Leží tam po boku svého syna Mustafy. \n"}
{"id": "1373114", "url": "https://cs.wikipedia.org/wiki?curid=1373114", "title": "Hadinec teidský", "text": "Hadinec teidský\n\nHadinec teidský (\"Echium wildpretii\") je druh byliny z čeledi brutnákovitých. Jedná se o dvouletou rostlinu – první rok vyroste hustá listová růžice, další rok vyrostou ve vzpřímeném květenství červené květy. Druh kvete od pozdního jara do časného léta a dorůstá až 3 metrů; vyskytuje se v suchých oblastech a ke svému růstu potřebuje mnoho slunce.\n\nJsou rozlišovány dva poddruhy (subsp.), \"E. w. wildpretii\" a \"E. w. trichosiphon\". Oba se vyskytují pouze na Kanárských ostrovech; subsp. \"wildpretii\" roste zejména na svazích sopky Pico de Teide a je endemitem ostrova Tenerife, subsp. \"trichosiphon\" se vyskytuje ve vyšších nadmořských výškách na ostrově La Palma. Druhový přívlastek \"wildpretii\" odkazuje na Hermanna Josefa Wildpreta, švýcarského botanika z 19. století.\n\nBritská zahradnická společnost The Royal Horticultural Society udělila v roce 2017 hadinci teidskému ocenění Award of Garden Merit.\n\n"}
{"id": "1373116", "url": "https://cs.wikipedia.org/wiki?curid=1373116", "title": "Růže svraskalá", "text": "Růže svraskalá\n\nRůže svraskalá (\"Rosa rugosa\") je vytrvalá, opadavá dřevina, která pod lidskou kontrolou je okrasnou rostlinou a po vymknutí se kontrole je invazním plevelem. Druh pochází z mírných a chladných pobřežních oblastí východní Asie, odkud byla roku 1854 dovezena do Evropy a postupně šířena po zámeckých parcích. Na rozhraní 19. a 20. století začala být pěstována i na území dnešní České republiky. V roce 1950 byla v Česku poprvé nalezena ve volné přírodě, kde pravděpodobně vyrostla ze semen roznesených ptáky nebo ze zbytků rostlin vyhozených lidmi. V české přírodě je považována za příležitostně se vyskytující neofyt, který se invazně nešíří. Jiná situace je v přímořských státech západní Evropy i Severní Ameriky, kde je na mnoha místech hodnocená jako problematický invazní plevel. Vyskytuje se i na několika místech v Austrálii.\n\nRostlina pochází ze severovýchodní Asie, z japonských ostrovů Hokkaidó a Honšú, Korejského poloostrova, severovýchodních oblastí Číny a ruského Dálného východu (Kamčatka, Sachalin, Kurilské ostrovy), kde většinou roste v úzkém pobřežním pásu nebo kolem větších řek.\n\nLidmi byla rozšířena, mimo nejjižnějších oblastí, skoro po celé Evropě, do jižních oblastí Kanady a hlavně na východ a jihovýchod Spojených států.\n\nDobře roste na pastvinách i na písčité, kamenité a málo úrodné půdě, je odolná vůči suchu i znečištění vzduchu. Toleruje letní vedra i zimní mrazy, když je během růstu nejhůře shodí listy a na jaře opět vyraší. Odolává slunečním paprskům, ale stejně dobře roste i v polostínu. Vadí ji však dlouhodobé přemokření a nepropustná půda. Obvykle se vyskytuje do nadmořské výšky 100 m. Preferuje mírné až chladné klima, vydrží teploty hluboko pod 0 °C.\n\nSnáší příležitostné zasolení, ke kterému dochází ve vnitrozemí při solení silnic při zimní údržbě a v pobřežní zóně dopadem slaných kapének a průsakem mořské vody. Toho se využívá při jejím vysazování na dálniční náspy a pobřežní písčiny za účelem zpevnění svahů. Kvete poměrně dlouho, od června až do prvních mrazíků. Rostlina dostala své české druhové jméno \"svraskalá\" podle listů, které jsou nápadně vrasčité, svraskalé. Ploidie druhu je 2n = 14.\n\nRůže svraskalá se lehce kříží s jinými druhy, např. s růži daurskou, růží Marrettovou, růží jehličkovitou, růží mnohokvětou, růží májovou, růží lesklou, růží měkkou, růží karolínskou, růží bahenní a růží něžnou.\n\nNízké, prutnaté keře vysoké do 1,5 až 2 metrů vytvářející husté a neprostupné polykormony. Rostou z hlavního kůlovitého kořene s mnoha odbočnými a mělčeji kořenícími postranními výběžky, z kterých vyrostou nové větve, stejně jako z adventivních pupenů na kořenech. Stonky a větve jsou tuhé, málo ohebné, v mládí hustě chlupaté a porostlé ostny vyrůstajícími obvykle ve dvojicích u báze palistů. Ostny bývají početné, přímé, štíhlé a stejně zelené jako větve, které ve stáří tmavnou. Listy s asi 1 cm dlouhými řapíky vyrůstají střídavě a jejich lichozpeřené čepele s pěti až devíti lístky jsou dlouhé 7 až 11 cm. Lístky bývají široce eliptické až podlouhlé, velké 3 až 5 × 2 až 3 cm, na bázi klínovité a na konci zašpičatělé. Jsou přisedlé, kožovité, nápadně svraskalé, mají vyniklou žilnatinu, na svrchní straně jsou leskle zelené a na spodní poněkud světlejší a matné.\n\nKvěty jsou voňavé, nejčastěji červené nebo purpurové, velké 8 až 10 cm, pětičetné, oboupohlavné a vyrůstají jednotlivě nebo v málo početných květenstvích. Kališní lístky dlouhé 2 až 3 cm jsou jednoduché, celistvé, chlupaté, vytrvalé a po odkvětu vztyčené. Korunní lístky jsou obvejčité a u báze klínovité, většinou jednoduché, u kultivarů bývají četnější a vyrůstají ve více kruzích, barvu mají červenou, purpurově červenou, tmavě růžovou a ojediněle i bílou. Češule je polokulovitá a lysá. V květu je vícero dlouhých tyčinek s intorzními prašníky a z mnoha plodolistů vzniklé pestíky s volnými čnělkami. Protandrické květy (nejprve dozrávají prašníky a teprve později blizny) jsou opylovány hmyzem, který přenáší pyl z jiného květů. Včelám a vosám poskytují hlavně pyl, nektaru mají málo.\n\nPo opylení vzniká z češule, květního lůžka a jednotlivých plodů složené souplodí šípek, který má krátkou, silnou stopku, jež může být lysá nebo krátce chlupatá či jemně ostnitá. Je kulovitý, někdy mírně stlačený, asi 4 cm velký, dužnatý, lysý, ve zralosti je oranžově červený a na vrcholu má plochý prstencovitý límeček, tzv. disk, se široký ústím (otvorem) uprostřed. Šípek obsahuje silnou, masitou dužinu s více než 20 plody, světle hnědými, 5 mm velkými nažkami, obklopenými jemnými chloupky; na keři šípky dozrávají postupně.\n\nNa větší vzdálenosti se šíří semeny rozsévanými tažnými ptáky, např. brkoslavy, čížky nebo drozdy, kteří se při svých cestách šípky krmí a nepoškozená, nestrávená semena vyměšují, stejně tak činí místní holubi, bažanti nebo tetřevi. Roznášejí je také savci živící se šípky v tuhé zimě, např. zajíci, nebo myši a hraboši vytvářející si zimní zásoby.\n\nNa kratší vzdálenosti se rozšiřují pomalu, ale jistě rozrůstáním kořenů a nadzemními, plazivými stolony které dobře zakořeňují. Dřevina se postupně promění v rozlehlý polykormon, ve kterém se časem přeruší propojení a vzniknou samostatní jedinci, kteří jsou klony původní rostliny. V blízkosti vodních toků se může při záplavě odlomit kus kořene a je odnesen na nové, pro další růst příhodné místo, kde vytvoří novou rostlinu.\n\nNení příliš známo, že šípky dokážou dlouho plavat ve sladké i mořské vodě, pak se rozpadnou a semena se dále mohou vznášet po několik týdnů. Toto extempore nikterak nenarušuje jejich schopnost vyklíčit. Na rozšíření ze severovýchodní Asie do volné přírody Evropy a Ameriky se však podílel člověk, který je i nyní ve vhodných klimatických podmínkách pěstuje po celém světě. Uměle se snadno množí polovyzrálými lodyžními nebo kořenovými řízky, které se řežou a sázejí do vlhké půdy od konce podzimu do začátku jara.\n\nZprvu byla růže svraskalá pěstována hlavně v parcích, v současné době je masově užívána pro zpevňování svahů i pobřežních písčin a jako doprovodná zeleň podél komunikací, dokáže plnit funkci živého plotu i v místech s ovzduším zamořeným výfukovými plyny a je odolná vůči běžným chorobám i predátorům. Šípky obsahují mnoho vitamínu C a pěstují se na plantážích pro konzervárenský průmysl, vyrábějí se z nich džemy, sirupy a suší se do ovocných čajů. V okrasném zahradnictví byla vyšlechtěná řada úspěšných kultivarů lišících se barvou květů (různé odstíny červené, bílé) nebo vzrůstem, stejně jako rostliny plnokvěté s více řadami korunních lístků. Slouží k hybridizaci s jinými druhy a bývají používané jako podnožové růže pro očkování.\n\nOd poloviny 20. století zplaňuje do volné přírody a místy se samovolně šíří tak, že může mít v některých oblastech až invazní charakter. Znehodnocuje pastviny a ztěžuje přístupnost na pláže, neboť vytváří neprostupné houštiny pokryté ostrými ostny a suché, pichlavé větve jsou velmi odolné a leží na zemi po mnoho let. V blízkém okolí klesá druhová bohatost bylinných rostlin.\n\nJejich výskyt v přírodě jsou schopné přirozeně regulovat jedině kozy, které při nedostatku vhodnější stravy spasou listy a mladé výhonky větví. Vypalování keřů nepomáhá, neboť z hlubokých kořenů rychle regenerují a oheň urychluje klíčení semen, stejně tak je málo účinné vykopávání. K vymýcení dobře zakořeněné a rozrostlé růže svraskalé je účinný jen opakovaný postřik herbicidy.\n\n"}
{"id": "1373120", "url": "https://cs.wikipedia.org/wiki?curid=1373120", "title": "Technical", "text": "Technical\n\nTechnical je označení pro improvizovaná bojová vozidla vzniklá úpravou původně civilních užitkových automobilů s ložnou plochou, na níž je umístěna výzbroj v podobě kulometů, kanónů, bezzákluzových děl nebo neřízených raket. Technicaly používají zejména povstalecké a teroristické skupiny, ale v případě nedostatku standardních vojenských vozidel se objevují i ve výzbroji policejních a armádních jednotek či provládních milicí.\n\nHistorickými předchůdci technicalů byly například ozbrojené terénní Jeepy spojeneckých jednotek bojujících v pouštích severní Afriky, jako byla britská Long Range Desert Group, která podnikala překvapivé nájezdy do nepřátelského týlu.\n\nPojem technical se začal používat v 90. letech v souvislosti s občanskou válkou v Somálsku, kde si různé nevládní organizace najímaly ozbrojenou ochranu somálských milicí prostřednictvím tzv. \"technical assistance grants\", přičemž místní milicionáři používali ve velké míře ozbrojené pick-upy. Přestože se nejednalo o první použití podobně koncipovaných vozidel, dal právě somálský konflikt této kategorii vojenské techniky všeobecně rozšířený název.\n\nNa počátku 21. století se technicaly dočkaly masového použití v řadě zemí Afriky a Blízkého východu, zejména v Libyi, Mali, Sýrii, Iráku a Afghánistánu.<ref name=\"12/2011\"></ref>\n\nTechnicaly jsou většinou postaveny na základě lehkého terénního či užitkového automobilu, především typu pick-up, ale těžší zbraně jsou umísťovány i na ložné plochy nákladních automobilů. Mezi nejčastěji využívané typy patří vozidla japonské výroby Toyota Hilux, Toyota Land Cruiser, Mitsubishi L200, Mitsubishi Fuso Canter a Nissan Navara, dále automobily jihokorejské (Hyundai), ruské (GAZ) i „západní“ – Land Rover, Chevrolet, Jeep, Ford nebo Dodge.<ref name=\"9/2013\"></ref>\n\nNejdostupnější výzbrojí technicalů jsou kulomety, od lehkých zbraní ráže 7,62 mm (například PK, FN MAG) po těžké kulomety ráže 12,7 mm (DŠK, M2 Browning) a 14,5 mm (KPV, ZPU-1/2/4). Účinnější výzbroj představují automatické kanóny, zejména široce rozšířený dvojkanon ZU-23-2 ráže 23 mm nebo původně letecký GŠ-23L. Dělostřelecké zbraně montované na technicaly zastupují bezzákluzová děla (73mm SPG-9, 106mm M40), neřízené rakety (57mm S-5, 80mm S-8) v leteckých raketnicích či v improvozovaných odpalovacích zařízeních, neřízené rakety ráže 122 mm v trubicích sejmutých ze salvových raketometů BM-21 Grad nebo dvanáctihlavňové čínské raketomety Typ 63 ráže 107 mm. Méně často se vyskytují technicaly vybavené zbraněmi či celými věžemi sejmutými z obrněných vozidel, například z bojových vozidel pěchoty BMP-1.\n\n"}
{"id": "1373122", "url": "https://cs.wikipedia.org/wiki?curid=1373122", "title": "Petr Uher (orientační běžec)", "text": "Petr Uher (orientační běžec)\n\nPetr Uher (* 21. září 1950 Praha) je bývalý československý reprezentant v orientačním běhu. Jeho největším úspěchem je bronzová medaile ze štafetového závodu mistrovství světa v roce 1979, kterou vybojoval spolu se Zdeňkem Lenhartem, Jiřím Ticháčkem a Jaroslavem Kačmarčíkem.\n"}
{"id": "1373125", "url": "https://cs.wikipedia.org/wiki?curid=1373125", "title": "Jiří Ticháček", "text": "Jiří Ticháček\n\nJiří Ticháček (* 5. ledna 1951) je bývalý československý reprezentant v orientačním běhu. Jeho největším úspěchem je bronzová medaile ze štafetového závodu mistrovství světa v roce 1979, kterou vybojoval spolu ze Zdeňkem Lenhartem, Petrem Uhrem a Jaroslavem Kačmarčíkem.\n\nV roce 2016 byl uveden do Síně slávy orientačního sportu.\n"}
{"id": "1373126", "url": "https://cs.wikipedia.org/wiki?curid=1373126", "title": "Szyndzielnia", "text": "Szyndzielnia\n\nSzyndzielnia (dříve \"Szędzielnia\" nebo \"Gaciok\", německy \"Kamitzerplatte\", \"Kamnitzerplatte\" (1028 m n. m.)) je horský vrchol v Slezských Beskydech.\n\nSzyndzielnia se nachází na jih od vrcholu Klimczok mezi údolími Olszówki, Wapienicy a Białki v administrativní hranici města Bílsko-Bělé. Svahy hory jsou porostlé smíšenými lesy, zastoupené bukovými a jehličnatými lesy (smrk a borovice). na svahu tzv. Małego Gronia rostou modříny.\n\nNázev hory je odvozen od šindelů (polsky \"szyndziółków\"), které vyráběli místní horalé. Název \"Gaciok\" používají staří horalé ze Szczyrku a je odvozen od \"gaci\" čili bílých vlněných kalhot, které nosili horalé pracující na úbočích hory. Na hřbetu, který se svažuje na jih k Dębowci, se nacházela velká polana nazývaná \"Hala Kamienicka\".\n\nSzyndzielnia se nachází na území chráněné krajinné oblasti Slezských Beskyd (\"Park Krajobrazowy Beskidu Śląskiego\").\n\nPod vrcholem Szyndzielné v nadmořské výšce 1001 m n. m. se nachází turistická chata \"Schronisko PTTK na Szyndzielni\", která byla postavena v roce 1897 spolkem \"Beskidenverein\". Chata byla přestavěna v letech 1954–1957.\n\nPod turistickou chatou se nachází alpinum o rozloze 400 m, které bylo založeno v roce 1905 a zahrnovalo rostliny charakteristické pro Beskydy a také pro východní Alpy. Po druhé světové válce o alpinum pečoval bílský oddíl PTTK. Postupem doby alpinum pustlo až v roce 2010 byl vydán zákaz vstupu na pozemek z důvodu bezpečnosti. V roce 2011 nákladem čtyřiceti tisíc złotých bylo alpinum revitalizováno (odstraněny náletové rostliny, provedena inventarizace rostlin, upraven terén a dosazeny nové rostliny). O alpinum pečuje nadlesnictví v Bílsku (\"Nadleśnictwo Bielsko\"), které jej zahrnulo do naučné stezky.\n\nZ Olszówki vede na Szyndzielnou gondolová lanová dráha, která byla postavena v letec 1950–1953, na které byla v letech 1994–1994 provedena generální oprava. U horní stanice lanové dráhy se nachází rozhledna postavená v roce 2015. Ocelová věž o váze 30 tun je vysoká 18 m.\n\nU turistické chaty se nachází křižovatka turistických tras, kterými je možné dojít do Wapienice, Olszówky, Bystre, Szczyrku, Brenné, Javoří, a také na Klimczok, Błatou, Kozí horu.\n\nTuristické trasy:\n"}
{"id": "1373127", "url": "https://cs.wikipedia.org/wiki?curid=1373127", "title": "Bionické kontaktní čočky", "text": "Bionické kontaktní čočky\n\nBionické kontaktní čočky jsou upravené kontaktní čočky, které se nachází ve stádiu vývoje; mají být vzhledově velmi podobné obyčejným čočkám. Navíc mají promítat virtuální obrazovku doslova před zrakem vlastníka bionických kontaktních čoček v úrovni pohledu očí. Využití vlastností má být široké od asistence lidem se zrakovým postižením, či jinou vadou třeba sluchovou až po videoherní průmysl. Základem zařízení mají být normální kontaktní čočky s přidanými bionickými technologiemi, kopírující funkce oka a další vlastnosti ve formě rozšířené reality . Na technologii umožňující zobrzazení se pracuje a čočky by měly být s funkčními elektronickými obvody, dále s infračerveným zářením na vytvoření virtuálního displeje. Po vývoji zakončeném vývoji by nemělo být obtížné promítat třeba i 360° stupňové video, či provozovat videohovory, vytvářet snímky (například mrknutím oka). Společnost Google \nSamotný vývoj se bude potýkat s překážkami. Navíc tu jsou určité technické požadavky, které inženýři musí naplnit na kompletní zhotovení bezpečných kontaktních čoček. Zaprvé, musí být implementována dostupná energie do bionických kontaktních čoček přes bezdrátové médium, kde se bere v úvahu druh záření přenášeného bez nutnosti drátů. Za druhé, bionické kontaktní čočky musí být biologicky kompatibilní a bezpečné, nesmí představovat rušivý element pro nositele. Toto jsou pro inženýry výzvy limitující možné materiály na využití a zavedení regulačního standardu týkajícího se radiových frekvencí vyzařování, aby nedocházelo ke zdravotní újmě nositele. Za třetí komponenty mechanicky a elektronicky integrované do kontaktních čoček by musely být v rozmezí velikosti v měřítkách μ. Dále pravděpodobně na základě polymerního substrátu. Všechny komponenty pracujícího systému musí být velmi malé velikosti, aby se je bylo možné vložit do obyčejných kontaktních čoček 1 cm² o šířce 200 μm, nebo ještě menší. Celý systém souvisí i s vývojem informačních technologií a kybernetiky. Existují obavy, zda by neustálá přítomnost příjímače záření nebyla zdraví nebezpečná, například už v současné době se řeší zda přítomnost mobilů s příjímaním Wi-fi nemá vliv na nervovou soustavu vlastníků, ale žádná studie dosud neprokázala přímy negativní vliv většího rozmezí.\n\nPřijímač na kontakních čočkách zachytávající radiové frekvence, či velmi rozšířené Wi-fi záření. Zavedený integrovaný obvod uchovává energii. Čip mění energii na napětí a využívá tohoto zdroje, který je nezbytný pro napájení LED diod. LED diody vytváří obraz a Fresnelova čočka je použita na generování obrazu promítaného před zrakem vlastníka. S vyspělejší technologií by možná bylo možné i připojení kontaktních čoček se sítí internet.\n\nPříjímač\n<br>\nHlavní funkcí antény je příjímat frekvence rádiového záření transmitované ze vzdáleného zdroje. Design příjímače je silně ovlivněn fyzikálními omezeními, následně také požadavky k dosažení výstupové efektivity. Protože příjímač musí pasovat do kontaktní čočky. Dále musí být strukturně kompatibilní, příléhající na stavbu lidského oka. Příjímač byl plánován o 5 mm v poloměru, 0.5 mm šířkou a 5.0 μm tloušťkou, tak aby získaval RF energii. Návrh příjímače je dměrován za hlavním determinujícím faktorem a tím je, množství zachytávané a zpracovávané energie. Se současnou strukturou a stavem technologií, je dosaženo jen velmi málo elektrické energie na napájení bionických kontaktních čoček. To je hlavně z důvodu velikosti, jak už u vzdálenosti mezi kontaktní čočkou a přenášejícím příjímačem. Když tato vzdálenost klesá, více energie je dostupné, díky interakcím způsobeným blízkostí pole.\n\n<br>\nIntegrovaný obvod\n<br>\nElektronické integrované obvody (IO) by musely být pár nanometrů tlusté. Byly by používány k získávání energie a ovládání LED systému emitujícího světlo.\n\n<br>\nTechnika samouspořádávání\n<br>\nTechnika samouspořádávání (\"Self-assembly technique\") součástek je fabrikace techniky na úrovni \"mikro\" velikosti, široce používána tam, kde je zapotřebí implementace velmi malých rozměrů. Zároveň je také přítomný velmi citlivý základ komponent. V produkci bionických čoček, je tato metoda použita k umístění součástek elektrického obvodu do jejich určeného umístění uvnitř kontaktní čočky. Elektrické části jsou sypané na plochu flexibilní umélé hmoty. Tvar jednotlivých titěrných součástek udává umistění, jak do sebe musí zapadat. Celý proces připomína skládání puzzle. Kapilární síly úspěšně dokončí zbytek úlohy, postupně tlačící každou součást na své plánované místo. V budoucnu by mohla být aplikována i technologie opravující například škrábance na kontaktní čočce, bez zásahu vlastníka (za vyžití \"self-healing material\").\n\n<br>\nMikročip\n<br>\nJe potřeba velmi výkoného čipu l získávání a organizace systému spravujícího energii. Také měnící, ji na elektrické napětí na napájení LED světel. Současné funkční prototypy se skládají z transparentních \"sapphire\" čipů. Ty samotné obsahují navrhované mikrodiody emitující světlo s vrcholnou velikostí záře na 475 nm. Součástky v bionických kontaktních čočkách by měly být z větší míry průhledné.\n\n<br>\nLED emitující diody\n<br>\nLED diody jsou jednou z hlavních technologií za bionickými kontaktními čočkami, protože vytváří vyobrazený obraz před úrovní pohledu, ať už by se jednalo o text, grafy nebo fotografie. Současné LED čipy měří kolem 300 nanometrů v průměru, zatímco zóna emitující světlo na každý čip je kolem 60 nanometrů široký prstenec s poloměrem 112 nanometerů. Světlo emitující diody jsou velké 1/3 mm. V prototypech při vývoji více uživané \"červené\" LED diody, byly vystřídány \"modrými\" LED diodami preferovanými na vytvoření obrazu plnohondotných barev. Materiál od sloučeniny GaN a jeho slitiny jsou upřednostňovány s toho, důvodu, že nejsou tak toxické a mají vysokou efektivnost vyzařování vodivosti vlnových frekvencí. Mikro-LED (µLED,) pomáhá dosáhnout designu vrcholové intenzity v rozmezí 475 nm a to je dostatečné pro osvětlení sítnice. Ve využívaní světla v technickém parametru k promítání obrazu, se také pravděpodně využije možnost určitého efektu holografie.\n\n<br>\nFresnelova čočka\n<br>\nMinimální ohnisková vzdálenost lidského oka neumožňuje, aby obrazy generované LED diodami dosáhly sítnice z bionické kontaktní čočky. Přestože lidské oko má minimální ohniskovou vzdálenost o rozpětí několika cm, není schopno zaostřit objekty příliš blízko na čočce. K této výzvě se nabízí řešení použití mikro-čoček, to jsou čočky s průměrem o velikosti 10 mikrometrů, jako malé komponenty mohou být přímo fabrikovány na plastický podklad. Tyto čočky mají vlastnosti difrakce a odrazu na různé ohniskové vzdálenosti. Tyto různé funkce mohou být použity k řešení výzev sestavování prototypů. Fresnelové čočky jsou základním prvkem designu bionických čoček, protože řeší problém soustředění obrazu na sítnici. Tyto čočky spadají do třídy mikro-čoček s výraznou zaostřovací vlastností. Mohou být snadno vyrobeny na substrátech a mohou být strukturovány tak, aby měly krátkou ohniskovou vzdálenost. Výstup LED by měl být v této jedno-pixelové bezdrátové kontaktní čočce úspěšně odrážen na sítnici.\n\n<br>\nPolymerní podklad s elektrickými propojkami\n<br>\nSamotné čočky se skládájí z Polyethylentereftalátu (PET). Tento umělohmotný materiál je pro bionické kontaktní čočky vhodný, protože je dobře chemicky odolný a projevuje stabilitu na teplo při fotolitografii a také průhlednosti. Příjímač, elektrická propojení a spoje, izolace podložky pro pájení jsou přímo aplikovány při výrobě na povrch bionické kontaktní čočky. Celkové množství základu na získání kontaktních čoček by se skládalo z většiny ze sysnteticky výraběných materiálů\n\n<br>\nKomunikace\n<br>\nV roce 2016 byla vydána práce na Interscatteru z Washingtonské univerzity, která poukazovala na první kontakní čočky s možností využívaní Wi-fi. Prototyp komunikující přímo s mobilními zařízeními jako jsou smartphony ve využívání dat v rozmezí 2-11 Mbit/s. V případech prostředí s velkou koncentrací Wi-fi sítí by mohlo fungovat vesměs neomezené připojení na internet. Kontaktní čočky by mohly obsahovat i velmi zmenšenou kameru, či fotoaparát. Při využívaní by se v praktické sféře využily aplikace a programy, kdy by mohl být využíván i aktivní přímý překladač při poslechu, čtení z rtů (\"Lip reading\").\n\nHarvey Ho, bývalý absolvent Parvize, který pracoval v SNL (\"Sandia National laboratories\") v Liveremore v Kalifornii, představil výsledek práce na čočkách. Na Institutu elektroniky a inženýrství při mezinárodní konferenci na MEMS (Microelectromechanical systems) v lednu 2008, nebo jinak také Microbotics v Tucsonu,v Arizoně. Předpoklad u kontaktních čoček je, že budou obsahovat více elektronických přístrojů a možností skrytých na úrovních mimo zónu pohledu očí. Předpokládá se využití mikročipů a přenos energie radio-frekvenčních vln. V blízké budoucnosti se předpokládá i využití Fotovoltaických článků. Nedávná práce propojila, rozšířenou realitu kontaktních čoček s Wi-fi konektivitou.\n\nV roce 2011, vědci vytvořili a úspěšně otestovali funkční prototyp s bezdrátovým příjímačem a jedno-pixelovým displejem.\nPředchozí prototypy dokázaly, že je možné vytvořit biologicky bezpečné elektronické čočky, které nebrání v pohledu osoby. Následná práce by se týkala digitálního vývoje. Výzkumníci otestovali hotové kontaktní čočky na králících na dobu dvaceti minut zvířata a nevykazovala žádné problémy. K urychlení výroby a distribuce kontaktních čoček by mohl zásadně zasáhnout 3D tisk. Vývoj technologií uživatelského rozhraní by byl u bionických kontaktních čoček práci pro grafické vývojáře a celkově představoval velkou výzvu ve vyvinutí i s tím spojeného operačního systému. Digitální grafika by také nesměla působit pro uživatele nepříjemným dojmem a nenarušovat příliš pohled po okolním prostředí, zde jsou pravděpodobně aplikovatelné nejnovější poznatky v počítačové grafice. Související s vývojem je tedy i sledování pohybu očí , z kterého lze vyčíst některé znaky komunikace a získávání informací.\n"}
{"id": "1373135", "url": "https://cs.wikipedia.org/wiki?curid=1373135", "title": "Elias Lindholm", "text": "Elias Lindholm\n\nElias Viktor Zebulon Lindholm (* 2. prosince 1994 v Bodenu) je švédský hokejový útočník v současné době působící v zámořské NHL, kde nastupuje za tým Calgary Flames.\n\nElias Lindholm vyrůstal ve švédském městě Gävle a hrál za Gävle Godtemplares IK. Ve 14 letech se přestěhoval do hokejového klubu Brynäs IF, ve kterém se v sezóně 2009/10 dostal do výběru kategorie šestnáctileté a osmnáctileté. V následující sezóně debutoval v juniorské nejvyšší soutěži SuperElit. Byl vybrán v roce 2011 v draftu juniorů KHL týmem SKA Petrohrad z celkového 86 místa. V sezóně 2011/12 zažil průlomovou sezonu, stal se nejproduktivnějším hráčem týmu a dokonce nejlepším hráčem ve věku 18-nácti let. Ze všech hráčů ve věku 18 let, nastřádal nejvíce bodů, 49 kanadských bodů nastřádal za 36 zápasů. On byl také oceněn jako nejlepší útočník v lize.\n\nSoučasně byl poprvé povolán do seniorského A týmu Brynäs IF, který hrál domácí nejvyšší soutěž ještě pod názvem Elitserien. 3. prosince 2011 debut v nejvyšší švédské soutěži. Ačkoliv odehrál 12 zápasů v základní části, další dva zápasy přidal v playoff, stal se s klubem švédským šampionem ligy. V sezóně 2012/13 se natrvalo přesunul k seniorskému týmu Brynäs IF, byl nejmladším hráčem v týmu. Produktivní sezonu zaznamenal i v téhle sezoně, prvně ale mezi muži, se 30 body ze 48 odehraných zápasů se stal třetím nejlepším střeleckým týmu a nejlepším střelcem mezi juniory v Elitserien. Byl nominován pro nováčka roku, ale celkovým vítězem se stal William Karlsson.\n\nV létě 2013 byl vybrán ve vstupním draftu NHL hned v prvním kole z celkového pátého místa klubem Carolina Hurricanes. Byl za Finnem Aleksanderem Barkovem druhou nejvyšším volbou v draftu. Ani dlouho netrvalo a Lindholm se dohodl na kontraktu s Carolinu Hurricanes, délka smlouvy činní na tři roky. Po výcvikovém táboře setrval v hlavním kádru Hurricanes, a hned v úvodu sezony debutoval v zápase proti Detroit Red Wings, hrál ve čtvrté útočné formaci ve složení Bowman - Lindholm - Sutter. O šest dní později vsítil svůj první gól NHL proti týmu Washington Capitals kanadskému brankáři Bradnu Holtbymu. Ve svých 18-nácti letech a 311 dny se stal švédským nejmladším střelcem v NHL. Kvůli zranění v horní části těla, musel vynechat pár zápasů v říjnu. V listopadu 2013 byl poslán na šest zápasů na farmu v Charlotte Checkers hrající AHL. Poté se vrátil zpátky do sestavy Hurricanes. V premiérovém ročníku NHL odehrál 58 zápasů, v nichž posbíral 21 bodů (9+12).\n\nPo vypršení tříleté smlouvy, prodloužil s Hurricanes kontrakt o následující dva roky (do roku 2018). Mezi jeho nejlepší zápas v dosavadní kariéře za Carolinu Hurricanes byl v ročníku 2014/15. 8. března 2015 v utkání proti Edmonton Oilers vstřelil svůj první hattrick v NHL, k tomu přidal dvě asistence. Jako jediný v zápase nastřádal pět bodů a jeho tým vyhrál 7:4. \n\nPo přesunu do Brynäsu IF, byl v roce 2011 nominován na mistrovství světa do 18 let a zvolen alternativním hráčem. V prvním velkém turnaji mládeže odehrál čtyři zápasy, ve kterém vstřelil dvě branky a na jednu přihrál. S reprezentačním výběrem obsadili druhé místo, zisk stříbrných medailích. Téhož roku hrál s výběrem do 18 let turnaj Memoriál Ivana Hlinky, u kterého opět skončili na druhém místě. V týmu byl druhým nejproduktivnějším hráčem. V roce 2013 a 2014 hrál v juniorském mistrovství světa. Stejně jak v předchozích soutěží, skončili na druhém místě, opět bral stříbrné medaile. Ve 2014 byl vybrán se spoluhráčem Alexanderem Wennbergem jako asistenti kapitána Filipa Forsberga. Právě Filip Forsberg zastínil Eliase Lindholma v týmové produktivitě, celkově skončil v turnaji mistrovství juniorů na osmém místě s devíti body.\n\nPrvní příležitost v seniorské reprezentaci dostal v závěru ročníku 2014/15, jeho tým v NHL Carolina Hurricanes se neprobojoval do playoff a dostal svolení od klubu připojit se k reprezentaci. Dva zápasy odehrál v přípravném turnaji na mistrovství světa v Euro Hockey Tour. Debutoval 24. dubna 2015 proti Ruské reprezentaci, dokonce střelil úvodní branku zápasů. Zápas skončil vítězstvím 5:4. Po skončení turnaje se dostal do závěrečné nominace na mistrovství světa 2015. V soutěži vypadli hned ve čtvrtfinále, bodově si vedl dobře, měl větší průměr bodů na zápas. V roce 2017 se opět objevil v reprezentačním dresu Švédska, připojil se jak minule v závěru turnaje EHT (Czech Hockey Games 2017). Ve třech zápasech se trefil pouze v zápase opět proti Rusku, znova vyhráli zápas tentokrát 4:3 po prodloužení. V konečné nominaci na své druhé mistrovství světa 2017 setrval a byl velkým přínosem pro tým. Po William Nylander byl druhým nejlepším střelcem a třetím nejproduktivnějším hráčem ve švédském celku. Ve finále proti kanadské reprezentaci byl neoprávněně vyloučen na dvě minuty za hru vysokou holí českým rozhodčím Antonínem Jeřábkem. Údajný faul se stal útočníkovi kanadského týmu Travisu Konecnemu, který dannou situaci simuloval. V závěru zápasů, kdy Kanada prohrávala o jednu branku, vyrovnali z přesilové hry. Zápas skončil nerozhodně i po prodloužení, utkání muselo rozhodnout samostatné nájezdy. Spravedlivost nakonec zvítězila a Švédsko se stal mistrem světa. \n\nSvojí první branku v NHL vstřelil ve věku 18 let a 311 dny. Stal se tak nejmladším střelcem ze Švédska, který vstřelil branku v NHL. Rekord do té doby držel Gabriel Landeskog ze sezony 2011/12, ve věku 18 let a 324 dny.\n\n\n\n\n"}
{"id": "1373138", "url": "https://cs.wikipedia.org/wiki?curid=1373138", "title": "Tennis Center at Crandon Park", "text": "Tennis Center at Crandon Park\n\nTennis Center at Crandon Park je tenisový areál ve floridském ostrovním městě Key Biscayne. Rozkládá se na ploše parku okresu Miami-Dade County. S miamským pobřežím je ostrov spojen mostem Rickenbacker Causeway. Nový komplex byl postaven mezi roky 1992–1994. Areál se stal v letech 1987–2018 dějištěm profesionálního turnaje mužů a žen Miami Masters, který se odehrával na otevřených dvorcích s tvrdým povrchem Laykold, z nichž dvanáct bylo soutěžních a dalších šest využito pro tréninkové účely. Areál je celoročně využíván veřejností.\n\nCrandon Park se stal třetím dějištěm Miami Masters. Zakladatel a vlastník turnaje Butch Buchholz hledal nový areál po dohraném ročníku 1986 v klubu Boca West Resort floridského Boca Raton, jenž byl firmou Arvida prodán. S nalezením místa mu pomohl prezident WITA Merrett Stierheim, který působil i jako manažer floridského okresu Miami-Dade County. Po průzkumu lokací ve Flamingo Parku, Tropical Parku a Amelia Earhart Parku padla volba na Miami-Dade County Park v ostrovním městě Key Biscayne. Na dvorcích se poprvé odehrál třetí ročník turnaje Miami Masters 1987 a následně vznikl projekt na výstavbu nového komplexu z iniciativy okresu Miami-Dade County. \n\nV březnu 1989 byla dokončena hlavní budova v ceně jednoho milionu dolarů. Během listopadu 1990 potvrdilo vedení okresu Miami-Dade County projektový záměr, v dubnu 1992 byla stavba zahájena a v létě téhož roku areál oficiálně pojmenován jako Tennis Center at Crandon Park. Práce však byly zastaveny po ničivém hurikánu Andrew, který zpustošil jižní Floridu 24. srpna 1992. Došlo k posunutí plánovaného otevření o jeden rok, na sezónu 1994. Tisková zpráva z 24. listopadu 1992 uvedla, že výstavba bude obnovena 1. prosince téhož roku, ale stalo se tak až v průběhu roku 1993. \n\nVýstavbu také pozdržel soudní spor s rodinou Mathesonů, která zalesněnou plochu věnovala v roce 1940, se záměrem ponechat ji v původním stavu.\n\nV říjnu 1991 Americký tenisový svaz potvrdil, že se areál stane Národním tenisovým centrem pro rozvoj mladých tenistů a zázemím pro trénink amerických reprezentačních týmů. Do programu na rozvoj talentů se pak v roce 1992 zapojil i devítiletý Andy Roddick, pozdější světová jednička a vítěz turnaje z roku 2004. \n\nV listopadu 1991 byla uzavřena smlouva na stavbu s firmou James A. Cummings, Inc., sídlící ve Fort Lauderdale. Architektonický návrh vzešel od společnosti Rossetti Architects, která realizovala i projekty v Indian Wells Tennis Garden a miamském komplexu Hard Rock Stadium, kam se turnaj v roce 2019 přestěhoval. \n\nK otevření areálu došlo 12. února 1994 před desátým ročníkem Miami Masters a okres Miami-Dade County věnoval částku 20 milionů dolarů na rozvoj veřejného tenisu. V březnu 2006 došlo k částečné rekonstrukci. Mezi roky 1999–2010 na dvorcích klubu probíhal také juniorský turnaj Orange Bowl.\n\nPlán z roku 2012 na 50milionovou rekonstrukci areálu, s třemi hlavními arénami, nebyl realizován.\n\nK otevření centrálního dvorce nazvaného Stadium Court došlo spolu s areálem 12. února 1994. Kapacita činila čtrnáct tisíc návštěvníků. V útrobách bylo zřízeno dvacet čtyři apartmá, klubovny a tiskové centrum. První zápas v něm proběhl 11. března 1994 v rámci Miami Masters, kdy Karin Kschwendtová porazila Kathy Rinaldiovou ve dvou setech. \n\nPři rekonstrukci, dokončené v březnu 2006, byla všechna sedadla otevřených tribun opatřena opěradlem a kapacita se snížila o dvě stě míst na 13 800 diváků. \n\nNa centrálním dvorci bylo poprvé v historii profesionálního tenisu použito jestřábí oko pro kontrolu dopadu míčů, když úvodní zápas s elektronickým zařízením odehrála Jamea Jacksonová proti Ashley Harkleroadové na Miami Masters 2006.\n\n"}
{"id": "1373143", "url": "https://cs.wikipedia.org/wiki?curid=1373143", "title": "Štěpán Hevák", "text": "Štěpán Hevák\n\nŠtěpán Hevák (1896 Jilemnice – 1944 Praha) byl československý lyžař. \n\nNa Zimních olympijských hrách v roce 1924 v Chamonix-Mont-Blanc skončil v běhu na lyžích na 18 km na 17. místě a v běhu na 50 km na 12. místě. \n\n"}
{"id": "1373145", "url": "https://cs.wikipedia.org/wiki?curid=1373145", "title": "Seznam utkání Plzně v play off české hokejové extraligy", "text": "Seznam utkání Plzně v play off české hokejové extraligy\n\nToto je seznam zápasů Plzně v play off české hokejové extraligy .\n"}
{"id": "1373154", "url": "https://cs.wikipedia.org/wiki?curid=1373154", "title": "Anomalipes", "text": "Anomalipes\n\nAnomalipes (\"anomální noha\") byl rod malého teropodního dinosaura z čeledi Caenagnathidae. Tento dinosaurus žil v období pozdní křídy (asi před 74 miliony let) na území dnešní provincie Šan-tung v Číně (souvrství Wang-ši). Zkameněliny tohoto dinosaura (částečně zachovaná kostra zadní končetiny) byly formálně popsány v březnu roku 2018. Jediným známým druhem je \"A. zhaoi\". Holotyp představuje malého cénagnatidního dinosaura, který byl zřejmě lovcem malých obratlovců nebo všežravcem.\n\n\"Anomalipes\" žil ve stejných ekosystémech jako obří kachnozobí dinosauři druhu \"Shantungosaurus giganteus\" nebo jako obří tyranosauridní teropodi druhu \"Zhuchengtyrannus magnus\".\n\n"}
{"id": "1373156", "url": "https://cs.wikipedia.org/wiki?curid=1373156", "title": "Kornel Michejda", "text": "Kornel Michejda\n\nKornel Michejda (26. října 1887, Bystřice – 5. listopadu 1960, Krakov) byl polský chirurg a univerzitní profesor; byl mu přiznán titul „Spravedlivý mezi národy“.\n\nV době meziválečné působil na Univerzitě Štěpána Báthoryho ve Vilně. Během druhé světové války působil jako lékař a zapojil se do pomoci Židům z vilenské oblasti. Po druhé světové válce působil na univerzitách v Gdaňsku a v Krakově. V norimberském procesu s lékaři vystupoval jako znalec. Byl redaktorem časopisu \"Polski Przegląd Chirurgiczny\".\n\nByl dvakrát ženat; jeho druhou ženou byla oční lékařka Marie, roz. Kuliszová, vdova po pediatrovi T. Kossowském.\n\nKornel Michejda je pohřben na Evangelickém hřbitově v Polském Těšíně.\n\n"}
{"id": "1373164", "url": "https://cs.wikipedia.org/wiki?curid=1373164", "title": "Rex sacrorum", "text": "Rex sacrorum\n\nRex sacrorum „král posvátného“ či rex sacrificulus „král obětník“ byl kněžský úřad ve starověkém římském náboženství. Tento kněz byl spolu s pontifiky, flaminy a vestálkami členem \"Collegii Pontificum\", nejvyšší náboženské instituce starověkého Říma. Podle \"ordo sacerdotum\" „kněžského pořádí“ při obětních hostinách následoval hned za bohy a byl následován \"flamines maiores\" a pontifikem maximem, obecně však byl hlavou římského kultu poslední jmenovaný. Rex sacrorum, stejně jako pontifex maximus, zastával funkci před vznikem Římské republiky obsazenou samotným králem a oba obývali Regii – starý královský palác. Mezi jeho povinnosti patřilo například obětování Ianovi o kalendách nebo oběť regifugium konaná 24. února, při které obětoval v Curia Calaba Junoně, zatímco je manželka regina sacrorum obětovala téže bohyni v Regii. Po obřadu rex sacrorum rychle utíkal, což bylo vykládáno jako odkaz na útěk krále Tarquinia Superba, spíše to však mělo spojistost s očistnou funkcí oběti. Dále také určoval zda nony připadnou na pátý či sedmý den měsíce a o nonách pak vyhlašoval které svátky na daný měsíc připadají.\n\nPocházel z řad patricijů, jeho funkce byla doživotní a nemohl zastávat jiný úřad. Byl vybírán kolegiem pontifiků a uváděn do úřadu augury nebo podle jiného zdroje volen comitiem calata na návrh pontifika maxima. Jeho moc byla oslabena Zákony dvanácti desek v 5. století př. n. l., které převedli část náboženských pravomocí na světské úředníky. V roce 275 př. n. l. stále oznamoval data náboženských svátků, ale jeho význam již výrazně upadl. Na konci republiky vedla omezení plynoucí z této funkce, mimo jiné bránící politickému vlivu, k tomu že úřad nebyl obsazován, na konci 1. století př. n. l. však byla pozice císařem Augustem obnovena a zanikla až s nástupem křesťanství ve 3. století.\n\n__BEZOBSAHU__\n"}
{"id": "1373172", "url": "https://cs.wikipedia.org/wiki?curid=1373172", "title": "Svatba prince Harryho a Meghan Markleové", "text": "Svatba prince Harryho a Meghan Markleové\n\nSvatba prince Harryho z Walesu a Meghan Markleové byla oficiálně oznámena 15. prosince 2017 a uskutečnila se v sobotu 19. května 2018 v kapli sv. Jiří na hradě Windsor.\n\nPrinc Harry byl v době svatby šestým v pořadí následnictví britského trůnu po svém otci Charlesovi, bratrovi Williamovi a jeho dětech Georgeovi, Charlotte a Louisovi. S americkou herečkou Meghan Markleovou se zasnoubil 27. listopadu 2017. Podle prvních odhadů měla královská svatba mladšího syna zesnulé princezny Diany přinést britské ekonomice zhruba půl milionu liber.\n\nSnubní prsten Meghan Markleová byl v souladu s tradicí z roku 1923 vyroben z velšského zlata firmou Wartski, která je dodavatelem zlata pro královskou rodinu. Prstýnek má jemný žlutý odstín, aby se hodil k prstenu zásnubnímu. Obvykle má welšské zlato zlatavě narůžovělou barvu. Prsten má 24 karátů, což ho odlišuje od standardního 18karátového zlata a navíc na něm byl vyobrazen welšský drak. Na rozdíl od svého bratra se princ Harry rozhodl snubní prsten nosit.\n\nKensingtonský palác pověřil výzdobou květinářku z Fulhamu Philippu Craddockovou, která vede květinářství v Selfridges. Pro výzdobu byly vybrány bílé růže, pivoňky, náprstníky a další květiny z královských zahrad a z Velkého parku ve Windsoru.\n\n"}
{"id": "1373177", "url": "https://cs.wikipedia.org/wiki?curid=1373177", "title": "Freestyle Script", "text": "Freestyle Script\n\nFreestyle Script je druh ručně psaného řezu písma. Byl navržen v roce 1981 Martinem Waitem. \n\nTučná odvozená verze fontu Freestyle Script byla navržena v roce 1986. Vydavatelem jsou společnosti Adobe, ITC a Letraset. Existují čtyři verze písma Freestyle Script, tj. Regular (klasický řez), Bold (tučné), SH Reg Alt, and SB Reg Alt.\n"}
{"id": "1373183", "url": "https://cs.wikipedia.org/wiki?curid=1373183", "title": "Kostel svatého Šimona a Judy (Starý Rokytník)", "text": "Kostel svatého Šimona a Judy (Starý Rokytník)\n\nKostel svatého Šimona a Judy je římskokatolický orientovaný filiální, dříve farní kostel ve Starém Rokytníku. Patří do arciděkanství Trutnov I. Kostel je chráněn jako kulturní památka. Je situovaný na návrší na kraji vesnice.\n\nPůvodní gotický kostel zmiňovaný roku 1384 byl zničen v roce 1430. Znovu byl vybudován v barokním slohu v roce 1752, kdy byl filiálním kostelem pro žirečské jezuity.\n\nObdélná loď přechází ústupkem do užšího, rovně uzavřeného kněžiště. Na západní straně lodi je čtvercová předšíň s novogotickým portálem a okny krytá sedlovou střechou, na severní straně je boční kaple. Na severní straně kněžiště je sakristie a na východní straně hranolovitá věž. Západní průčelí je ukončeno trojúhelníkovým štítem se segmentovými a kruhovými půdními okénky.\n\nZvláštností kostela je, že není orientován hlavním oltářem k východu, ale spíše k západu.\n\nPravidelné bohoslužby se v kostele nekonají.\n\n"}
{"id": "1373185", "url": "https://cs.wikipedia.org/wiki?curid=1373185", "title": "Malý Chlum", "text": "Malý Chlum\n\nVýšinné sídliště na Malém Chlumu leží na katastru obce Krhov v okrese Blansko v Jihomoravském kraji, na stolové hoře tvořené opukou, která se zde těží. Nadmořská výška vrcholové plošiny je 489 m, původní rozloha 1,5 ha, lokalita je dnes zčásti zničena kamenolomem. V pozdní době kamenné (eneolitu) osídlili lidé Malý Chlum poprvé, nejspíše to byli nositelé jevišovické kultury. Významnější je pak osídlení lidu lužických popelnicových polí, který zde vybudoval hradisko - nejprve na přelomu doby bronzové a železné (9./8. stol. př. n. l.), opevněné podle stávajících poznatků náspem z kamene a hlíny, a znovu pak v závěru starší doby železné (doby halštatské, 6. stol. př. n. l.), kdy ke hradisku patřila zřejmě neopevněná osada na úpatí vrchu s doklady řemeslné výroby. \n\n"}
{"id": "1373196", "url": "https://cs.wikipedia.org/wiki?curid=1373196", "title": "Horst Schinzel", "text": "Horst Schinzel\n\nHorst G. Schinzel (* 5. července 1955) je německý evangelický teolog, historik a psychiatr-gerontolog.\n\nTeologii vystudoval v Mnichově. Věnuje se mj. výzkumu a popularizaci dějin Moravských bratří.\n\n"}
{"id": "1373204", "url": "https://cs.wikipedia.org/wiki?curid=1373204", "title": "Gordon Neufeld", "text": "Gordon Neufeld\n\nGordon Neufeld (* 1947 Vancouver) je kanadský vývojový psycholog a autor knihy (spoluautorem je kanadský lékař Gabor Maté), která byla přeložena do 10 jazyků. Přístup Neufelda (jeho vývojový model založený na vazbě) je založen na teorii vazby formulované Johnem Bowlby. Neufeld vyvinul teorii vazby, která obsahuje šest etap vývoje schopnosti ke vztahu, koncept polarizace, který vysvětluje stydlivost a obranné oddělení. Jeho model vazby je univerzální jak ve své aplikaci (u dospělých, stejně jako u dětí), tak ve své implementaci (ve škole stejně jako doma).\n\nNeufeld je také zakladatelem Neufeldova institutu v kanadském Vancouveru. Institut poskytuje vzdělávání a tréninky pro rodiče a odborníky s pomocí programů uzpůsobených osobním potřebám, stejně jako pomocí prezentací, seminářů a kurzů, včetně video kurzů. Fakulty Neufelda a vzdělávací programy existují v současnosti v řádě jazyků, včetně angličtiny, francouzštiny, němčiny, španělštiny, hebrejštiny, švédštiny a ruštiny.\n\n"}
{"id": "1373207", "url": "https://cs.wikipedia.org/wiki?curid=1373207", "title": "Savčenko", "text": "Savčenko\n\nSavčenko (Са́вченко) je ukrajinské příjmení. Vzniklo jako patronymum vlastního jména Sáva a s více než šedesáti tisíci nositeli je devatenáctým nejfrekventovanějším příjmením na Ukrajině. Významnými nositeli jsou:\n\n"}
{"id": "1373208", "url": "https://cs.wikipedia.org/wiki?curid=1373208", "title": "Karn", "text": "Karn\n\n"}
{"id": "1373211", "url": "https://cs.wikipedia.org/wiki?curid=1373211", "title": "Svatava Simonová", "text": "Svatava Simonová\n\nSvatava Simonová (25. ledna 1935, Pěnčín – 25. března 2018, Praha) byla česká režisérka a spisovatelka. Natočila několik pohádek, hlavně pro Českou televizi. Byla matkou klavíristy Jana Simona a manželkou klavíristy a hudebního skladatele Ladislava Simona.\n\nZemřela 25. března 2018 v v nemocnici v Motole ve věku 83 let.\n\n\n\n\n"}
{"id": "1373212", "url": "https://cs.wikipedia.org/wiki?curid=1373212", "title": "Palmieri", "text": "Palmieri\n\nPalmieri může být:\n\n"}
{"id": "1373218", "url": "https://cs.wikipedia.org/wiki?curid=1373218", "title": "Wiesław Adam Berger", "text": "Wiesław Adam Berger\n\nWiesław Adam Berger (6. června 1926, Ostrava-Přívoz - 15. ledna 1998, Ostrava-Poruba) byl polský prozaik, básník, redaktor a publicista. Publikoval pod pseudonymy Adam Błędowicki, Górski, Górny, Lans, WAB.\n\nWiesław Adam Berger se narodil 6. 6. 1926 v Ostravě–Přívoze a dětství strávil v Dolních Bludovicích (Havířov), kde žil v letech 1926 až 1940. Během 2. světové války byl deportován do nacistického Německa k nucené práci. Později navštěvoval polské lyceum Cypriana Norwida ve Villard-de-Lans (vedené jeho vlastním strýcem) a další polskou školu Houilles ve Francii, což ho ovlivnilo v jeho dílech, kde často používal francouzské motivy. Od roku 1948 pracoval jako elektrikář v Národním divadle moravskoslezském v Ostravě a až později se uplatnil jako spisovatel.\n\nByl členem Polské kulturní a vzdělávací unie (PZKO) a několika literárních organizací, např. Obec spisovatelů (\"Gmina Psarzy\"), sdružení \"Stowarzyszenie Pisarzy Polskich\", \"Zrzeszenie Pisarzy Polskich w CSRF\", polského menšinového uměleckého sdružení SLA (\"Sekcja Literacko-Artystyczna\").\nPublikoval v: \"Głos Ludu\", Ostravský kulturní zpravodaj, Kulturní měsíčník, \"Zwrot, Kalendarz Śląski\", Literární měsíčník, \"Poglądy, Kwartalnik Społeczno-Kulturalny, Życie Literackie, Przekrój, Gazeta Krakowska, Nadodrze, Tygodnik Kulturalny, Tak i Nie\" aj.\nZajímal se o regionální odlišnosti a často volal po polsko-české spolupráci. Ve svých dílech se například často zmiňoval o okolí řeky Lučiny, kde trávil své mládí.\n\nZemřel 15. ledna 1998 v Ostravě-Porubě.\n\n\"Ottova všeobecná encyklopedie A-L\", Praha: Ottovo nakladatelství 2003, , str. 130.\n\n"}
{"id": "1373221", "url": "https://cs.wikipedia.org/wiki?curid=1373221", "title": "Villa Bock (Kadaň)", "text": "Villa Bock (Kadaň)\n\nVilla Bock (čp. 910) je originální funkcionalistická vila nacházející se ve vilové čtvrti, dříve známé jako Zahradní Město, v Kadani. Nalezli bychom ji v ulici T. G. Masaryka (dříve Gollova). Realizace stavebního projektu, který pro Wilhelma Bocka, profesionálního úředníka a vrchního účetního působícího tehdy v Kadani-Prunéřově, a jeho manželku Elisabeth vypracoval kadaňský vilový architekt a stavitel Johann Petzet byla dokončena roku 1930.\n\nProjekt na pozoruhodnou funkcionalistickou \"Villu Bock\" vyhotovil kadaňský vilový architekt a stavitel Johann Petzet již roku 1929. Vila je charakteristická především svými obdélníkovými okny. Rovněž je opatřena balkonem do zahrady. Stavební práce byly začaty ještě v říjnu roku 1929 a hrubá zastřešená budova vznikající vily byla hotova již v únoru 1930. V srpnu téhož roku byla vila dokončena a zkolaudována. Některé drobné úpravy pak proběhly ještě v říjnu a výstavba tedy trvala celý jeden rok. \n\nStavebníkem a prvním majitelem vily byl Wilhelm Bock (1864–1931). Pocházel ze vsi Jodłówka v Haliči. Pracoval jako profesionální úředník a účetní. Na pozici vrchního účetního byl za svého pobytu v Kadani zaměstnán pravděpodobně v prunéřovském cukrovaru, který byl v prvorepublikových časech významným průmyslovým předměstím kadaňské aglomerace. Bockova manželka Elisabeth, Elsa, rozená Litassy, se narodila ve vídeňské čtvrti Lainz, její rodina však byla původem z Uherska. Sňatek Wilhelma a Elsy proběhl roku 1900 v hornoslezském Krnově. Manželé Bockovi se hlásili k evangelické církvi, avšak Wilhelmovi rodinné kořeny byly židovské. Postupně žila rodina na několika různých místech rakousko-uherské monarchie. První dítě, dcera Gisela, se manželům Bockovým narodila roku 1902 ve štetlu Lužany nedaleko Černovic, na Bukovině (dnešní Ukrajina). Černovice patřily mezi nejvýchodnější metropole tehdejší monarchie a žila zde také početná židovská komunita. Syn Wilhelm, který se manželům Bockovým narodil v roce 1905, je však již evidován v hornouherské Rožňavě (dnešní Slovensko), kam se zřejmě rodina mezi lety 1902 a 1905 přestěhovala. \"Villa Bock\" v Kadani, kam se rodina později přesunula, měla být honosným symbolem jejího společenského vzestupu. Krátce po jejím dokončení však potkala rodinu tragédie. Wilhelm Bock totiž ještě v roce 1931 v Žatci náhle zemřel.\n\nK roku 1936 jsou jako majitelky úředně vedeny Gisela a Elisabeth Bockovi. Syn Wilhelm Bock byl v té době již úspěšným inženýrem chemie a působil jako šéf představenstva huti a těžební společnosti na antimon ve slovenské Rožňavě. Zásadní zvrat v jeho kariéře a v osudech nejen celé jeho rodiny pak znamenal rok 1938, kdy se pod tlakem nacionálně-socialistického Německa začalo Československo hroutit a Wilhelm Bock byl nucen na přelomu let 1938 a 1939 uprchnout ze Slovenska zpět do Kadaně, kde dočasně přebýval v rodinné rezidenci. Jeho další osudy zatím nebyly odkryty. Elisabeth Bock s dcerou Giselou měly v té době problémy s uznáním státního občanství, až po nějaké době jim byla přiznána německá státní příslušnost. Přestože byla rodina Bockových vyznáním evangelická, podle nenávistných rasistických zákonů německé říše byla klasifikována jako židovská. Další osudy Gisely Bock nám podobně jako u jejího bratra nejsou známy. Matka Elisabeth Bock přežila druhou světovou válku ve vile. Ještě v červenci roku 1945 ji však musela opustit a krátce pak přebývala v nevelkém domku čp. 399 v Raisově ulici na Sedleckém předměstí v Kadani. Nedlouho poté byla v rámci násilného odsunu německého obyvatelstva z českého pohraničí vyhnána do válkou zničeného okupovaného Německa.\n"}
{"id": "1373223", "url": "https://cs.wikipedia.org/wiki?curid=1373223", "title": "Samsung Galaxy Note Fan Edition", "text": "Samsung Galaxy Note Fan Edition\n\nSamsung Galaxy Note Fan Edition (prodáván jako \"Samsung Galaxy Note FE\") je Android phablet, který je vyráběn a prodáván společností Samsung Electronics.\n\nV červnu 2017 \"Wall Street Journal\" informoval o tom, že Samsung plánuje rekonstrukci svého Samsung Galaxy Note 7 (v zařízení Galaxy Note 7 expodovávala baterie) pod názvem Galaxy Note FE (\"FE\" odkazuje \"Fan Edition\" – \"Fanouškovská Edice\").\n\nPhabletu se také přezdívá Galaxy Note 7R, (R znamená \"Repasované\" zařízení). Tento telefon byl představen 7. července v Jižní Koreji, s omezenou dostupností. V České republice se phablet oficiálně neprodává. Fan Edition se prodává v Jižní Koreji. Ve vybraných zemích v Asii se prodává od října 2017. Jeho cena je přibližně 610 $ (byl zlevněn o 255 $ oproti Galaxy Note 7).\n\nFan Edition má menší baterii o objemu 3200 mAh a více bezpečnostních prvků než Note 7. Fan Edition má na zadní straně své logo. Software je totožný s S8. Obsahuje Bixby Home a Reminder.\n\n\n"}
{"id": "1373228", "url": "https://cs.wikipedia.org/wiki?curid=1373228", "title": "Mário Sabino", "text": "Mário Sabino\n\nMário Sabino Júnior (23. září 1972 Bauru – 25. října 2019) byl brazilský zápasník–judista.\n\nS judem/BJJ začínal v 5 letech v rodném Bauru. V brazilské judistické reprezentaci se v konkurenci Aurélio Miguela prosadil až ve svých 27 letech. V roce 2000 překvapivě vyhrál brazilskou olympijskou kvalifikaci a mohl startovat na olympijských hrách v Sydney. Do Sydney přijel jako zcela neznámý judista a v prvním kole na to doplatil favorizovaný Němec Daniel Gürschner. Svého krajana, olympijského vítěze z roku 1992 Rogéria Sampaia však nenapodobil, ve čtvrtfinále nestačil na Itala Luigi Guida a obsadil 7. místo. V roce 2003 získal třetím místem kvalifikační kvótu ve své polotěžké váze do 100 kg pro Brazílii a v roce 2004 své postavení reprezentační jedničky obhájil v brazilské olympijské kvalifikaci. Na olympijských hrách v Athénách patřil jako vítěz panamerických her k favoritům na medaile, ale v úvodním kole nestačil na Izraelce Ariela Ze'eviho. Po skončení sportovní kariéry v roce 2008 se věnoval trenérské práci.\n\nZemřel v sedmačtyřiceti letech, když byl 25. října 2019 v Bauru zastřelen.\n\n\n"}
{"id": "1373230", "url": "https://cs.wikipedia.org/wiki?curid=1373230", "title": "Opak Dissu", "text": "Opak Dissu\n\nOpak Dissu je česká trapová hudební skupina vydávající pod stejnojmenným nezávislým hudebním vydavatelstvím, které bylo v roce 2016 nominováno na cenu Vinyla v kategorii \"Počin roku\". Skupina funguje jako hiphopová crew, v níž jednotlivé písně tvoří jednotliví zpěváci převážně sami, ale vydávají je na společných deskách a také společně koncertují.\n\nSkupina vznikla ve městě Svitavy, ale v současné době je její hlavní působiště pražský Žižkov, kde členové skupiny bydlí.\n\nJejím nejvýraznějším představitelem je Dominik Málek alias ASAP Jarda, původem z Hradce nad Svitavou, který je považován za jednu z vůdčích osobností žánru trap na našem území, a jehož tvorbu přepracovávají jiní čeští interpreti (například populární český hiphoper Yzomandias), kterým se rapper i celá skupina spíše vysmívají. Skupinu dostal na oči veřejnosti také tím, že vystoupil se Smackem při křtu alba \"Sick\" od labelu Archetyp 51. Hlavním tématem, kterému se jako tvůrce věnuje, je maloměstské uvažování některých částí české společnosti.\n\nJejich poslední album, Tape 2, bylo za rok 2017 nominováno na Ceny Anděl v kategorii elektronická hudba.\n\n"}
{"id": "1373232", "url": "https://cs.wikipedia.org/wiki?curid=1373232", "title": "Alexandra Ladurner", "text": "Alexandra Ladurner\n\nAlexandra Ladurner (* 22. února 1992 Merano) je bývalá italská reprezentantka ve sportovním lezení, mistryně Itálie v boulderingu a juniorská mistryně světa v lezení na obtížnost.\n\nDařilo se jí především na domácích a mezinárodních juniorských závodech, byla také pozvána na Rock Master, tam ale skončila předposlední.\n\n\n"}
{"id": "1373235", "url": "https://cs.wikipedia.org/wiki?curid=1373235", "title": "Špaček krkavčí", "text": "Špaček krkavčí\n\nŠpaček krkavčí (\"Aplonis corvina\") je vyhynulý pták z čeledi špačkovití. Druh poprvé objevil německý umělec, průzkumník a přírodovědec Heinrich von Kittlitz během svých cest ve dvacátých letech 19. století. Odchytil šest exemplářů těchto ptáků včetně mladých jedinců. Druh Kittlitz popsal ve svém díle \"Kupfertafeln zur Naturgeschichte der Vögel\", díl 2, pod jménem \"Lampothornis corvina\". Ohledně přesného data popsání panovaly zmatky, nebylo jasné, zdali druh popsal roku 1832 nebo 1833. Studií kopií monografie uložených v Natural History Museum at Tring však bylo potvrzeno, že druhý díl pochází z roku 1833.\n\nŠpaček krkavčí se vyskytoval na ostrově Kosrae, jednom z ostrovů Federativních států Mikronésie ležící v Tichém oceánu. Rozloha tohoto ostrova je větší než 100 km². Špaček obýval zdejší horské lesy, o jeho chování se toho dochovalo málo. Některé informace poskytl Heinrich von Kittlitz. Ve svých záznamech píše:\nŠpaček krkavčí byl mimořádně velký, asi čtvrt metru vysoký druh špačka s dlouhým zobákem a ocasem. Peří tohoto druhu mělo černé zbarvení s odlesky, černé byly i končetiny a stejně zbarvený byl i zobák, podobající se vranímu. Duhovka měla zbarvení rudé.\n\nOstrov Kosrae se stal oblíbenou zastávkou velrybářů, z roku 1852 pochází záznam o první misionářské stanici na ostrově. Společně s velrybáři se ale na ostrov dostaly i krysy, které mohly ptáky zabíjet. Sběratelé, kteří se na ostrov dostali již během třicátých let 18. století, zde tohoto ptáka bezúspěšně hledali. Roku 1880 se na ostrov vydal i německý etnograf a přírodovědec Otto Finsch, ani on zde však špačka nenalezl. Mezinárodní svaz ochrany přírody hodnotí špačka krkavčího od roku 1988 za vyhynulý taxon. Dle paleontologa Juliana Humeho za jeho vymizení mohla spíše ztráta stanoviště. Společně s tímto druhem vyhynul během 19. století na ostrově i chřástal mikronéský (\"Porzana monasa\"). Exempláře těchto ptáků jsou uchovány v muzeích v Petrohradu a Leidenu.\n\n"}
{"id": "1373239", "url": "https://cs.wikipedia.org/wiki?curid=1373239", "title": "Villa Mayrl (Kadaň)", "text": "Villa Mayrl (Kadaň)\n\nVilla Mayrl (čp. 879) je unikátní vilový dům nacházející se v předměstské vilové čtvrti, dříve známé jako Zahradní Město, v Kadani. Stojí na rohu ulic T. G. Masaryka (dříve Gollova) a Havlíčkova (dříve Klenertova). Stavební práce byly dokončeny roku 1929. Na objednávku gymnaziálního profesora Josefa Mayrla ji navrhl kadaňský stavitel a vilový architekt Johann Petzet.\n\nV září roku 1928 si kadaňský gymnaziální profesor Josef Mayrl zažádal o stavební povolení pro výstavbu rodinného domu na prestižní adrese ve vilové čtvrti Zahradní Město. Unikátní projekt jednopatrové budovy vilového typu pro něj vyhotovil zkušený vilový architekt a stavitel Johann Petzet. \"Villa Mayrl\" kombinuje pozdně secesní a funkcionalistické prvky. Střídání obdélníkových a půlkulatých oken a výrazný štít směrem do ulice propůjčily vile charakteristické takřka barokní vzezření. Městská stavební komise ustanovila, že by vila, jakožto masivní cihlová stavba, měla být opatřena sedlovou střechou krytou eternitem červené barvy připomínající měď. V létě 1929 byla nová \"Villa Mayrl\" úředně zkolaudována a obydlena rodinou Mayrlových.\n\nStavebníkem a prvním majitelem vily byl kadaňský gymnaziální profesor Josef Mayrl. Narodil se roku 1876 v malebné jihotyrolské obci Seis am Schlern v Alpách, kde již v té době kvetl živý turistický ruch. Josef Mayrl vystudoval zřejmě na univerzitě v Innsbrucku klasické jazyky. Jeho studia pak pokračovala na místní kadetní škole. Po dokončení studií nějaký čas působil na několika tyrolských gymnáziích včetně gymnázia v Innsbrucku, odkud byl roku 1905 povolán jako suplent na gymnázium do Kadaně. Právě v Kadani se již roku 1906 oženil s Marií, rozenou Richter, původem z Vídně. Manželům Mayrlovým se narodily dvě děti: dcera Josefina Julie (roku 1911) a syn Friedrich Ludwig (roku 1916). Už od roku 1906 byl Josef Mayrl řádným gymnaziálním profesorem a na kadaňském gymnáziu vyučoval latinu, řečtinu a němčinu, zároveň byl v té době veden jako kadet-důstojnický zástupce ve výslužbě. V roce 1908 byl povýšen do hodnosti poručíka. Ve školním roce 1911/1912 byl již navíc titulován jako c. k. gymnaziální profesor a kromě klasických jazyků a němčiny vyučoval ještě propedeutiku a stenografii. Na starosti měl tehdy také sportovní hry nižších ročníků. Od roku 1912 vedl na kadaňském gymnáziu rovněž kurzy stenografie a sportovní střelby. \n\nJedním z jeho studentů byl Walter Brand (1907–1980), který v Kadani úspěšně odmaturoval v roce 1927 a pokračoval studiem na univerzitě ve Vídni. Tento aktivní exponent tzv. sudetoněmeckého hnutí, spolupracovník Konrada Henleina a přesvědčený nacionální socialista býval během svých středoškolských let fascinován skautingem a německými Wandervogely. Snad tomu tak bylo právě zapříčiněním osobnosti vzdělaného a vojáckého profesora Josefa Mayrla. V rámci vnitrostranických konkurenčních bojů mezi špičkami nacionálních socialistů byl Walter Brand ještě v roce 1939 zatčen gestapem a období druhé světové války pak strávil až do roku 1945 jako vězeň po různých koncentračních táborech, například v Sachsenhausenu. \n\nProf. Josem Mayrl je roku 1928 uváděn jako náměstek starosty a v letech 1934 až 1936 se krátce stal přímo starostou města Kadaně. Zemřel těsně před vypuknutím války roku 1939. Jeho manželka Marie Mayrl přežila druhou světovou válku v rodinné \"Ville Mayrl\" a hned v červenci 1945 odtud byla vystěhována. Na nějakou dobu se pak uchýlila do nedalekého Klášterce nad Ohří, odkud byla pravděpodobně s většinou tamějšího německojazyčného obyvatelstva vyhnána do některé okupačních zón poraženého Německa.\n"}
{"id": "1373240", "url": "https://cs.wikipedia.org/wiki?curid=1373240", "title": "Pravoslavný chrám svatého Cyrila a Metoděje (Kroměříž)", "text": "Pravoslavný chrám svatého Cyrila a Metoděje (Kroměříž)\n\nPravoslavný chrám sv. Cyrila a Metoděje je církevní stavba pravoslavné církve, který byl otevřen v roce 1948 na okraji města Kroměříž, v současnosti na sídlišti Slovan na adrese Slovanské náměstí 1151/3 mezi Knihovnou kroměřížska a parkem s fontánou s plastikou Vincence Vinglera \"Ptáci\". \nJedná se stavbu v byzantském stylu, postavenou v letech 1946–1948 archimandritou Vsevolodem Kolomackým jako památník padlým ve 2. světové válce \na zároveň jako upomínka na vladyku pravoslavné církve Matěje Pavlíka, který byl popraven v roce 1942 za napomáhání parašutistům účastnícím se atentátu na Reinharda Heydricha.\nMatěj Pavlík v Kroměříži nejen studoval v katolickém arcibiskupském konviktu (dnes Arcibiskupské gymnázium), ale i\nv letech 1906–1920 vykonával pastoraci v kostele svatého Cyrila a Metoděje v ústavu pro choromyslné. \n\n\n"}
{"id": "1373241", "url": "https://cs.wikipedia.org/wiki?curid=1373241", "title": "Wäinö Wickström", "text": "Wäinö Wickström\n\nWäinö Waldemar Wickström (19. ledna 1890 Mikkeli – 13. února 1951 Helsinky) byl finský rychlobruslař.\n\nZávodil od roku 1906, kdy se poprvé představil na finském šampionátu a také na Mistrovství světa. V roce 1910 se na Mistrovství Evropy umístil na čtvrté příčce, na světovém šampionátu byl pátý. Na MS 1913 skončil čtvrtý. Největšího úspěchu dosáhl na Mistrovství světa 1914, na kterém získal bronzovou medaili. Poslední závody absolvoval v roce 1917.\n"}
{"id": "1373245", "url": "https://cs.wikipedia.org/wiki?curid=1373245", "title": "Gunnar Strömstén", "text": "Gunnar Strömstén\n\nGunnar Valfrid Strömstén (23. ledna 1885 – 10. prosince 1963) byl finský rychlobruslař.\n\nFinských šampionátů se účastnil od roku 1904, na mezinárodních akcích startoval od roku 1906, kdy se poprvé zúčastnil Mistrovství světa. Na MS 1908 se umístil na čtvrté příčce. Největších úspěchů dosáhl roku 1912, kdy získal stříbrné medaile jak na kontinentálním, tak na světovém šampionátu. Poslední závody absolvoval v roce 1915. Roku 1922 se po obnovení mezinárodních soutěží krátce vrátil k rychlobruslení a startoval na Mistrovství Evropy.\n"}
{"id": "1373248", "url": "https://cs.wikipedia.org/wiki?curid=1373248", "title": "Hélène Janicot", "text": "Hélène Janicot\n\nHélène Janicot (* 13. prosince 1993 Clermont-Ferrand) je francouzská sportovní lezkyně, vítězka Rock Masteru a mistryně Francie.\n\n\n"}
{"id": "1373249", "url": "https://cs.wikipedia.org/wiki?curid=1373249", "title": "Užička 15", "text": "Užička 15\n\nVila na adrese Užička 15 v Bělehradě byla oficiální rezidenci jugoslávské hlavy státu, Josipa Broze Tita a později prezidenta Svazové republiky Jugoslávie, Slobodana Miloševiće.\n\nVilu si nechala v roce 1934 vybudovat rodina Acovićů podle návrhu architekta Vladislava Vladislavljeviće. Patřila k nejluxusnějším rodinným sídlům v meziválečném Bělehradě. Během druhé světové války v ní sídlila německá vojenská správa. Po osvobození Bělehradu začala sloužit komunistickému vůdci země, Josipu Brozu Titovi, později se stala i oficiální rezidencí maršála. Budova byla následně různými způsoby přestavována a rozšiřována; nejprve v roce 1948 a později v 60. letech 20. století.\n\nV roce 1982 byla vila zařazena do Pamětního centra \"Josipa Broze Tita\". Roku 1997 připadla jugoslávskému prezidentovi Slobodanovi Miloševićovi. Během bombardování Jugoslávie v roce 1999 byla jedním z cílů náletů a byla poničena dne 22. dubna 1999. Od té doby zůstaly ze stavby pouze části; v troskách se nacházejí pozůstatky několika vypálených raket NATO. \n\n"}
{"id": "1373252", "url": "https://cs.wikipedia.org/wiki?curid=1373252", "title": "Vila Mir", "text": "Vila Mir\n\nVila Mir (v srbské cyrilici Вила Мир) se nachází v bělehradské čtvrti Dedinje a sloužila jako jedno ze sídel bývalé jugoslávské hlavy státu, Josipa Broze Tita.\n\nVila byla rovněž známá také jako Oválná budova. Vybudována byla na konci 70. let 20. století. Disponovala bílým a zlatým salonem pro příjem hostů. Celková plocha stavby pro potřebu hlavy státu měla 4000 m. Měla vlastní bazén, saunu a zázemí pro případné léčebné procedury, které musel Tito ve svém vysokém věku podstupovat. Podle jedné z městských legend byl bazén plněn léčivou vodou dovezenou až z Argentiny, což bylo později správci domu vyvráceno.\n\nTito se do luxusní vily nikdy nenastěhoval; původně se měl přestěhovat dne 22. prosince 1979 na den Jugoslávské lidové armády, nakonec však vzhledem k špatnému zdraví maršála, které vedlo k jeho dlouhodobé hospitalizaci, z něj sešlo. Po jeho smrti se stala součástí Pamětního centra Josipa Broze Tita. V roce 1984 byla otevřena veřejnosti jako muzeum; byly zde vystaveny osobní předměty z života Josipa Broze v počtu 4500 exponátů, různá ocenění která obdržel z celkem 68 zemí. \n\nV roce 1999 po bombardování Jugoslávie ji začal využívat tehdejší prezident Slobodan Milošević a jeho rodina. Milošević nechal interiér vily přestavět; do současné doby se zde nachází řada prvků typických pro 90. léta 20. století. V této vile byl také později i zatčen a odsud byl odvezen do ústřední bělehradské věznice. Vila patří i nadále srbskému státu a občas se zde konají setkání různých politických představitelů, např. v roce 2017 se zde setkali zástupci Srbska a republiky srbské. \n\n"}
{"id": "1373253", "url": "https://cs.wikipedia.org/wiki?curid=1373253", "title": "Nikita Najďonov", "text": "Nikita Najďonov\n\nNikita Ivanovič Najďonov ( ; 18. dubna 1892 – 19. září 1961 Moskva) byl ruský rychlobruslař.\n\nRuských šampionátů se účastnil od roku 1910, na mezinárodní scéně se představil v roce 1913. Tehdy také dosáhl svých největších úspěchů, neboť získal bronzové medaile jak na Mistrovství Evropy, tak na Mistrovství světa. Roku 1914 skončil na světovém šampionátu čtvrtý. V letech 1916–1918 se závodů neúčastnil, k rychlobruslení se vrátil po první světové válce, kdy startoval na ruských šampionátech. Naposledy závodil v roce 1923 na Mistrovství Sovětského svazu.\n"}
{"id": "1373256", "url": "https://cs.wikipedia.org/wiki?curid=1373256", "title": "Arrondissement Ath", "text": "Arrondissement Ath\n\nArrondissement Ath (francouzsky: \"Arrondissement d'Ath\"; nizozemsky: \"Arrondissement Aat\") je jeden ze sedmi arrondissementů (okresů) v provincii Henegavsko v Belgii.\n\nObce Brugelette a Chièvres náleží k soudnímu okresu Mons a zbylé obce patří k soudnímu okresu Tournai.\n\nPočet obyvatel k 1. lednu 2017 činil 86 719 obyvatel. Rozloha okresu činí 487,37 km².\n\nOkres Ath sestává z těchto obcí:\n"}
{"id": "1373257", "url": "https://cs.wikipedia.org/wiki?curid=1373257", "title": "Ugo Betti", "text": "Ugo Betti\n\nUgo Betti (4. února 1892 Camerino - 9. června 1953 Řím) byl italský básník, prozaik, soudce a spolu s Luigi Pirandellou významný dramatik.\n\nNarodil se 4. února 1892 v italském městě Camerino. Během studii práv v Parmě, vypukla první světová válka, jejimž se stal doprovolným účastníkem. V letech 1917-1918 byl v německém zajetí ve kterém napsal své první dílo \"Il re pensieroso\", které vyšlo v roce 1922. V roce 1920 se stal soudcem, ale této činnosti se nevěnoval a napsal další dva svazky poezie, tři knihy povídek, román a 26 her. První hra \"La Padrona\" v roce 1927, přinesla smíšené reakce, přesto se začal věnovat psaní divadelních her, kvůli čemuž se v roce 1931 přestěhoval z Parmy do Říma. V roce 1938 byl obviněn nacisty, že je Židem a antifašistou, po ukončení druhé světové války byl všech těchto obvinění zbaven. \n\nJeho díla zkoumají povahu zla a existenciální vinu zažívanou protagonisty. Objevilo se u něho téma vykoupení, soudnictví a trestního práva. Někdy byl označován jako „italský Kafka“, protože trestní vyšetřování bylo charakteristickým motivem v jeho hrách. Jeho nejznámější hrou byla \"Corruzione al Palazzo di Giustizia\" (Korupce v Justičním paláci), která pojednávala o vyšetřování a možnosti korupce v soudnictví. Hlavní hrdina vyšetřovatel zjistil, že za korupci může stále více lidí. Čím více propadal pocitům beznaděje a zoufalství a tím byl veden k řešení své vlastní viny. \n\nV pozdějších letech pracoval v knihovně Ministerstva spravedlnosti. Nejvíce hodnoceným se stal v závěrečném období své kariéry, od roku 1940 až do své smrti.\n\n"}
{"id": "1373258", "url": "https://cs.wikipedia.org/wiki?curid=1373258", "title": "Jajce (kasárna)", "text": "Jajce (kasárna)\n\nJajce je název pro bývalá kasárna, která se nachází na východním okraji Sarajeva (v místní části Vratnik), v Bosně a Hercegovině. Přesněji jsou situována v prostoru mezi bývalými opevněními Bijela tabija a Žuta tabija. Jsou evidována jako kulturní památka.\n\nKasárna mají celkem tři křídla, která jsou propojená hlavním průčelím. Jejich půdorys tak tvoří písmeno E. Dlouhá jsou 56 m a široká 38,85 metrů. Všechna křídla se táhnou ve směru východ-západ. Jižní je nejdelší, menší je střední a severní.\n\nKasárna byla zbudována v roce 1914 pro potřeby rakousko-uherské armády. Nesla původně název podle Evžena Savojského, který na konci 17. století dobyl a vyplenil Sarajevo. Současný název budova získala podle vojenské nemocnice, která se do budovy přesídlila ještě v průběhu první světové války. Budova kasáren patří mezi jedny z dominantních objektů v historickém centru města; nachází se však ve vyšších polohách a je těžce přístupná. \n\nDo roku 1990 sídlila v budově Jugoslávská lidová armáda. Ta ji opustila; poté byl objekt ničen během několikaletého obléhání. Podle Daytonské dohody však není možné objekty, nacházející se méně než 800 m od hranice mezi oběma entitami Bosny a Hercegoviny využívat k vojenským účelům. Objekt je sice ve vlastnictví Ministerstva obrany Federace Bosny a Hercegoviny, to jej však označilo za nerentabilní majetek a přestalo jej jakkoliv využívat.\n\nVzhledem ke svému špatnému stavu (vnitřek budovy je zničen a fasáda je těžce poničena) existovaly od skončení války různé představy na využití budovy, ať už jako muzea, nebo hotelu. Žádná z nich však nebyla do druhé dekády 21. století realizována.\n"}
{"id": "1373259", "url": "https://cs.wikipedia.org/wiki?curid=1373259", "title": "Heinkel He 274", "text": "Heinkel He 274\n\nHeinkel He 274 byl německý těžký bombardovací letoun vyvinutý během druhé světové války, určený pro bombardování z velkých výšek a vybavený přetlakovou kabinou posádky. Při rychlém spojeneckém postupu přes severozápadní Evropu po vylodění v Normandii zůstaly prototypy ve francouzské továrně, kde byly postaveny. Po válce prototypy dokončili Francouzi a používali je k výzkumu ve velkých výškách.\n\nDne 17. listopadu 1938 požádal majitel letecké společnosti Heinkel Ernst Heinkel o povolení RLM, aby dva z požadovaných osmi prototypových letounů pro vznikající těžký bombardovací He 177, konkrétně letouny V3 a V4, byly vyčleněny pro zkušební instalaci čtyř samostatných motorů Junkers Jumo 211.\nHeinkel předpokládal, že by se jednalo o preferovanou individuální verzi bombardéru, místo požadované montáže spojených párů dvanáctiválcových vidlicových motorů Daimler-Benz DB 601. Zdvojený motor známý jako DB 606 vážil asi 1,5 tuny a byl na požádání RLM a velitelství Luftwaffe namontován do všech osmi prototypů řady He 177 V. Příslušné vládní agentury požadovaly letoun schopný vyhledávat ponorky a zároveň schopný dálkového těžkého bombardování, s čímž Ernst Heinkel nesouhlasil.\n\nV dubnu 1939 se objevil zájem o vývoj výškové verze He 177 a 27. dubna 1939 byl první návrh takového letadla předán vývojovým inženýrům společnosti Heinkel. Letouny měly mít sníženou tříčlennou posádku s přetlakovou kabinou pro pilota a bombometčíka/dopředného střelce se samostatným přetlakovým střelištěm vzadu. Výsledkem byla v prosinci 1940 specifikace pro konstrukci výškového bombardéru He 177A-2 se čtyřčlennou posádkou (pilot, bombometčík, přední a zadní střelec) ve dvou přetlakových oddílech a poháněná řadovým motorem DB 606. Obranná výzbroj byla redukována na trojici dálkově ovládaných věžiček FL 81Z, z nichž každá byla vybavena dvouhlavňovým kulometem MG 81. Další kulomety byly v pozici dorzální (součást gondoly Bola kasematového typu) vpředu a jeden kulomet MG 131 ve stylu He 177A-1 s flexibilním umístěním. U verze A-2 se dokonce uvažovalo, zda by mohla doplňovat palivo během letu pomocí upravených námořních Junkers Ju 290 jako létajících tankerů. Při tankování během letu by dolet A-2 mohl být prodloužen přibližně na 9 500 km (5 900 mil).\n\nFirma Heinkel pracovala na praktických způsobech přetlakování kokpitu na verzi He 177 A-2 a později na He 177A-4 (totožná s A-2, pohon DB 610) od roku 1940 až do konce léta roku 1941, kdy pilotní kokpit A-4 s pohonem DB 610 v provizorní podobě, téměř identický s vnějším vzhledem ke standardnímu kokpitu \"Kabina 3\" He 177A, byl připraven k testování a dalšímu vývoji.\nDo října 1941 vznikla rozvinutá specifikace \"He 177H\" pro těžký bombardér typu Heinkel, který byl navržen pro lety ve velkých výškách, z navrhovaných konstrukcí s motory DB 606 a DB 610 použitých na verzích A-2 a A-4 s cílem nést 2 000 kg bomb s doletem maximálně 3 000 km (1,895 míle). Na konci roku 1941 RLM přijala, poprvé od odmítnutí žádosti Dr. Heinkela v listopadu roku 1938, dva z prvních prototypů 177 V série. Byla zvažována instalace 4 motorů pro všechny bombardéry He 177, s pohonnými jednotkami BMW 801 (vývoj vedl k He 277) nebo DB 603 - motory DB 603 byly jednotlivě nastaveny v továrně podle specifického provedení firmy Heinkel použité i pro He 219. Defenzivní výzbroj byla stejná jako na A-2 a A-4.\n\nV souvislosti s žádostí o pomoc od tehdejšího generálmajora Eccarda von Gablenz v květnu 1942, týkající se vhodného letadla pro konkurz na „Amerika Bomber“ v původním zadání RLM, sdělil von Gablenz polnímu maršálovi Eduardu Milchovi svůj názor na vývoj He 177 a He 274. Podle něho žádný z tehdejších návrhů na těžký bombardér Heinkel nemá vývojový potenciál, aby mohl splnit požadavky nového zadání na \"Amerika Bomber\".\nPár předvýrobních prototypů 177A-0 bylo přestavěno na zkušební verze He 177 V10 a V11 pro účely zkoušek na lety ve vysoké výšce a měly být první, na kterých se testoval model A-4 s tlakovou kabinou ve vysoké nadmořské výšce. Pouze V11 byl aktivně použit pro potřebný výzkum a 9. srpna 1943 se podařilo dosáhnout výšky 9200 m. Další testy pokračovaly do října roku 1943. V dubnu 1944 byly oba letouny V10 a V11 pro nedostatek paliva uzemněny.\n\nV únoru 1943, se RLM poprvé zmínilo o projekčních pracích na zcela samostatné konstrukci těžkého bombardéru Heinkel He 277, který byl svěřen firmě Heinkel a stal se tak uchazečem o výrobce „Amerických bombardérů“. Práce na letadlech He 177A-2 a A-4, poháněných zdvojenými motory, byly zastaveny na příkaz RLM. Čtyřmotorový He 177H získal od té doby na důležitosti, o čemž svědčí stížnosti říšského maršála Hermanna Göringa ze srpna 1942 na neustálé technické problémy zdvojených motorů DB 606 a DB 610, které se montovaly do série He-177A. To vyústilo v trojici paralelních programů čtyřmotorových těžkých bombardérů, která trvala od února 1943 až do 20. dubna 1944.\n\nPrvní návrh, co se mělo stát skutečným He 274, začal šesti letadly známými jako He 177H, které byly od Heinkela vyžádány již v polovině října 1941. Všechny měly čtyři jednotlivé motory, trupy z verze He 177A-3 - tehdy hlavní výrobní verze, která byla prodloužena o 1,6 m za odtokovou hranou křídla pro lepší stabilitu během letu a také byla použita z verze A-5 křídla s větším rozpětím. Tato navrhovaná letadla byla krátce poté oficiálně označena RLM projektovým číslem 8-274, a protože výrobní kapacity firmy Heinkel byly vyčerpány, měly se první prototypy bombardéru He 274 postavit ve Francii u firmy \"Société des Usines Farman\" (Společnost bratři Farmanů) v Suresnes. Tam byly objednány dva prototypy He 274 a čtyři předvýrobní prototypy v ústředí firmy Heinkel v Rostock-Marienehe (dnes Rostock-Schmarl). Továrna Farman v Suresnes začala se stavbou prototypu.\n\nK práci na požadovaném půl tuctu prototypových letounů He 274 využívala firma Heinkel francouzské továrny v AIA Breguet a v Toulouse, které vyráběly komponenty pro továrny Heinkel a letecké motory Junkers. Francouzské výrobní závody v Toulouse byly vážně poškozeny nálety Royal Air Force (RAF) v noci 5. a 6. března 1944 a později náletem americké osmé letecké armády 25. června 1944. Kompletace francouzských prototypových letadel podle německého a rakouského vzoru probíhala již od února 1943 a Heinkel He 277 byl navržen do soutěže na transatlantický strategický bombardér dlouhého doletu. Když to nálety zmařily, bylo pro urychlení stavby prototypů navrženo přesunout kompletaci do Vídně, ale tento záměr byl odmítnut Ministerstvem letectví (RLM) v dubnu 1944. Celkové uspořádání nikdy nesestaveného He 277, s přihlédnutím na geometrii trupu menšího He 219 ukazují, že převzal řadu vlastností od He 274, obzvláště dvojitá směrová kormidla.\n\nHlavní rozdíly mezi He 274 a He 177 A bylo opuštění montáže dvojitých motorů DB 606 (DB 610) ve prospěch čtyř nezávislých motorů DB 603A-2 chlazených prstencovými chladiči téměř identickými s chladiči letadla Heinkel 219, rozšíření zadní části trupu s dvojitými směrovkami, přetlakovým dvouplášťovým kokpitem s identickým vzhledem se standardním He 177A s „kabinou 3“, větším rozpětím křídel, s konvenčním podvozkem s dvěma koly zatahujícími se vzad (oproti zdvojenému podvozku He 177A).\nModerní kokpit pro lety ve vysokých výškách, navzdory vnější podobnosti s He177A, měl přetlakovou komoru pro 4 členy posádky, která měla dvojité stěny, duté skleněné tabulky a nafukovací gumové těsnění, přičemž tlak ve vyšších letových hladinách udržoval stejný jako na úrovni nadmořské výšky 2 500 m (8200ft).\nObranná výzbroj byla zredukována na jediný kulomet MG 131 kalibru 13 mm v kokpitu, dálkově řízenou dorsální a ventrální věžičku FDL 131Z z nichž každá měla pár kulometů MG 131 a ovládala se z hřbetní věžičky kryté klenutým plexisklem jako na He 177A. Další kulomet směřující dozadu byl v Bola-gondole. \nPohonnými jednotkami byly čtyři motory Daimler-Benz DB 603A s prstencovými chladiči (jako na He 219), umístěné na křídlech objednaných prototypových He 177B, ale navíc vybavené pro použití v He 274 turbodmychadly TK11, jedno pro každý motor pro lepší výkony ve vysokých výškách.\nVýznam tohoto návrhu spočíval v tom, že kdyby letadlo vstoupilo do výroby a bylo používáno při operacích nad Anglií, nedokázali by je spojenečtí stíhači zachytit, a to kvůli jeho vysokému výkonu motorů ve velkých výškách.\n\nStavba dvou prototypů He 274 V1 a V2 začala až v roce 1943. Musely být postaveny v továrně Farman ve francouzském Suresnes, ale prototypy nebyly dokončeny včas. Model He 274 V1 byl připravován na letové testy v červenci 1944, v době kdy se přiblížili Spojenci, což si vyžádalo evakuaci personálu firmy Heinkel, který pracoval na projektu. Drobné potíže odložily testovací let a následné přemístění letadla do Německa, takže příkazy ke zničení se týkaly prakticky dokončeného prototypu. Prototyp He 274 V1 utrpěl na draku jen malé škody a opravy byly zahájeny po spojenecké okupaci.\nModel He 274 V1 byl opraven firmou Ateliers Aéronautiques de Suresnes (AAS) a několik let používán Armée de l'Air (francouzské letectvo) jako výškový výzkumný letoun. Byl přejmenován na AAS 01A. Model He 274 V2 byl nakonec dokončen jako AAS 01B, doplněný alternativní volbou turbodmychadel Heinkel-Hirth 2291, namísto jednotek TK 11 používaných motory He 274 V1.\nNakonec letoun V2 vzlétl 2 roky ( 27.prosince 1947) po AAS01A. Mezi tím byla organizace AAS včleněna do francouzského koncernu pro letectví SNCASO (\"Société nationale des constructions aéronautiques du sud-ouest\"). Obě verze AAS 01 dokončené a letuschopné verze He 274 sloužily až do roku 1953. Sloužily jako „mateřské letouny“ pro spouštění kompozitních nebo parazitních letadel, první řady francouzských proudových a raketových letadel vypouštěných z konzoly nad trupem. Letouny Leduc 010 a Leduc 016 měly také své první letecké testy z dvojice přežívajících prototypů He 274. Později v padesátých letech převzal tuto roli „mateřského letounu“ francouzský čtyřmotorový letoun SNCASE SE.161 Languedoc.\n\n\n"}
{"id": "1373262", "url": "https://cs.wikipedia.org/wiki?curid=1373262", "title": "Média v Česku", "text": "Média v Česku\n\nMédia v Česku tvoří hromadné sdělovací prostředky (masmédia) působící na území České republiky. Zahrnují denní tisk, časopisy, televizní stanice, rozhlas či internetové portály. Mezi největší mediální skupiny patří TV Nova s.r.o. (televizní skupina Nova, internetové portály TN.cz, Prásk.tv a další), FTV Prima s.r.o. (televizní skupina Prima a její internetové portály), Empresa Media aj. Dále to jsou společnosti uveřejňující tiskoviny, zejména MAFRA, do které patří deníky (MF Dnes a Lidové noviny a jejich internetové portály iDnes.cz a Lidovky.cz, deník Metro, časopisy Týden, Instinkt, vydavatelství Economia (Respekt, Hospodářské noviny, Aktuálně.cz) vlastněná Zdeňkem Bakalou nebo Czech News Center (Blesk, Aha!, Sport, Reflex).\n\nFunkci veřejnoprávních médií plní Česká televize, Český rozhlas a tisková agentura Česká tisková kancelář.\n\n\nPeriodické tiskoviny můžeme dělit do dvou základních kategorií na bulvární a seriózní, toto dělení však není dostačují a nutné mít větší množství kategorií. Konkrétní dělení do pěti kategorií nabízí profesor mediálních studií Colin Sparks působící na Hong Kong Baptist University.\n\nSeriózní tisk (zaměřuje se na politiku, ekonomiku a strukturální proměny ve světě): \n\n\nPolo-seriózní (tisk zvyšující se množství soft news a také větší důraz na vizuální prezentaci sdělení):\n\n\nSeriózně-populární tisk (důrazem na vizuální stránku a velkou porcí skandálů, sportu a zábavy, který se však stále drží většiny hodnot seriózního tisku):\n\n\nBulvární tisk novinového stánku (silná agendou skandálů, sportu a zábavy, jsou v nich ale stále přítomny i prvky seriózního tisku, věnují se politice, alespoň v čase voleb):\n\n\n„Supermarketový“ bulvární tisk (skandály, sport a zábava jasně dominují):\n\n\nOstatní typy (specificky zaměřené):\n\n\n\n\n\n\n\nVeřejnoprávní a nekomerční televize, zřízená zákonem. Často bývá označována za „Poslední seriózní médium v Česku“ především díky objektivitě zpravodajství, která je dle průzkumů vysoká, nicméně bývá často, především z řad vysokých státních činitelů kritizována z opačného důvodu. Česká televize dává pouze minimální prostor reklamě a komerci.\n\nKomerční skupina, vlajková loď TV Nova je nejsledovanější českou televizí. Dává velký prostor zábavnému programu, má však také zpravodajskou relaci (televizní noviny Novy). Jejím vlastníkem je společnost Central European Media Enterprises, která sídlí na Bermudách. Hlavními vlastníky této společnosti jsou americký miliardář Ronald Lauder a velký mediální koncern Time Warner.\n\n\nKomerční skupina, vlajková loď TV Prima patří k nejsledovanějším českým televizím. Dává velký prostor zábavnému programu.\nTelevizní skupina patřící pod Empresa Media Jaromíra Soukupa.\n\n\nVeřejnoprávní a nekomerční rozhlasová skupina stanic. Spolupracuje s ČT.\n\n\n\n\n\n\n\n\n\n"}
{"id": "1373263", "url": "https://cs.wikipedia.org/wiki?curid=1373263", "title": "Osobnost české fotografie", "text": "Osobnost české fotografie\n\nOsobnost české fotografie je ocenění udělované každoročně od roku 2003 Asociací profesionálních fotografů České republiky.\n\n\n"}
{"id": "1373264", "url": "https://cs.wikipedia.org/wiki?curid=1373264", "title": "Arrondissement Mons", "text": "Arrondissement Mons\n\nArrondissement Mons (francouzsky: \"Arrondissement de Mons\"; nizozemsky: \"Arrondissement Bergen\") je jeden ze sedmi arrondissementů (okresů) v provincii Henegavsko v Belgii.\n\nJedná se o politický a zároveň soudní okres. Soudní okres Mons také zahrnuje všechny obce politického okresu Soignies kromě obce Lessines a obce Brugelette a Chièvres politického okresu Ath.\n\nPočet obyvatel k 1. lednu 2017 činil 258 431 obyvatel. Rozloha okresu činí 583,99 km².\n\nOkres Mons sestává z těchto obcí:\n"}
{"id": "1373265", "url": "https://cs.wikipedia.org/wiki?curid=1373265", "title": "Arrondissement Charleroi", "text": "Arrondissement Charleroi\n\nArrondissement Charleroi (francouzsky: \"Arrondissement de Charleroi\"; nizozemsky: \"Arrondissement Charleroi\") je jeden ze sedmi arrondissementů (okresů) v provincii Henegavsko v Belgii.\n\nJedná se o politický a zároveň soudní okres. Soudní okres Charleroi ještě zahrnuje obce politického okresu Thuin.\n\nPočet obyvatel k 1. lednu 2017 činil 430 128 obyvatel. Rozloha okresu činí 554,55 km².\n\nOkres Charleroi sestává z těchto obcí:\n"}
{"id": "1373268", "url": "https://cs.wikipedia.org/wiki?curid=1373268", "title": "Sipadan", "text": "Sipadan\n\nSipadan je neobydlený ostrov v Celebeském moři 36 km od pobřeží Bornea, který patří k malajskému státu Sabah. Je dlouhý 600 metrů a široký 250 metrů, má rozlohu 13 hektarů. Je tvořen korály rostoucími na 600 metrů vysoké vyhaslé podmořské sopce a jako jediný malajský ostrov neleží na kontinentálním šelfu.\n\nMoře okolo Sipadanu patří díky čisté vodě a bohaté fauně k nejvyhledávanějším potápěčským lokalitám na světě, vyhlášené jsou zejména oblasti Barracuda Point a Turtle Cavern. Vyskytuje se zde žralok velrybí, žralok kladivoun, žralok spanilý, ploskozubec vysokočelý, muréna nosatá, vřeténka ozdobná, kareta obrovská, kareta pravá nebo chobotnice kroužkovaná. Od roku 1933 je ostrov přírodní rezervací, v roce 2004 byl režim ochrany zpřísněn a návštěva je již možná pouze na zvláštní povolení, přičemž není dovoleno zůstat přes noc.\n\nNa Sipadan a sousední ostrov Ligitan si činí nároky také Indonésie, v roce 2002 rozhodl Mezinárodní soudní dvůr ve prospěch Malajsie. V dubnu 2000 napadli Sipadan bojovníci ze skupiny Abú Sajjáf a unesli skupinu turistů a domorodých zaměstnanců resortu.\n\n"}
{"id": "1373270", "url": "https://cs.wikipedia.org/wiki?curid=1373270", "title": "Arrondissement Mouscron", "text": "Arrondissement Mouscron\n\nArrondissement Mouscron (francouzsky: \"Arrondissement de Mouscron\"; nizozemsky: \"Arrondissement Moeskroen\") je jeden ze sedmi arrondissementů (okresů) v provincii Henegavsko v Belgii.\n\nObce politického okresu Mouscron patří k soudnímu okresu Tournai.\n\nOkres Mouscron vznikl roku 1963 odtržením několika obcí od vlámské provincie Západní Flandry.\n\nPočet obyvatel k 1. lednu 2017 činil 75 875 obyvatel. Rozloha okresu činí 101,17 km².\n\nOkres Mouscron sestává z těchto obcí:\n"}
{"id": "1373272", "url": "https://cs.wikipedia.org/wiki?curid=1373272", "title": "Arrondissement Tournai", "text": "Arrondissement Tournai\n\nArrondissement Tournai (francouzsky: \"Arrondissement de Tournai\"; nizozemsky: \"Arrondissement Doornik\") je jeden ze sedmi arrondissementů (okresů) v provincii Henegavsko v Belgii.\n\nJedná se o politický a zároveň soudní okres. Soudní okres Tournai také zahrnuje všechny obce politického okresu Ath kromě obcí Brugelette a Chièvres a obci Lessines politického okresu Soignies.\n\nPočet obyvatel k 1. lednu 2017 činil 146 910 obyvatel. Rozloha okresu činí 607,52 km².\n\nOkres Tournai sestává z těchto obcí:\n"}
{"id": "1373276", "url": "https://cs.wikipedia.org/wiki?curid=1373276", "title": "Maren Lundbyová", "text": "Maren Lundbyová\n\nMaren Olstad Lundbyová (* 7. září 1994 Gjøvik) je norská reprezentantka ve skocích na lyžích. Závodí od roku 2007, její osobní rekord je 140 metrů. Získala bronzovou medaili v individuálním závodě na mistrovství světa juniorů v klasickém lyžování 2014. Na mistrovství světa v klasickém lyžování 2015 skončila v soutěži smíšených družstev na druhém místě. V roce 2017 obsadila druhé místo v seriálu Lillehammer Triple, ženském protějšku Turné čtyř můstků. Je olympijskou vítězkou z roku 2018, když porazila druhou Němku Katharinu Althausovou o 12 bodů. Vyhrála 13 závodů Světového poháru, v celkovém pořadí byla třetí v sezóně 2016/17 a první v sezóně 2017/18. \n\n\n\n"}
{"id": "1373278", "url": "https://cs.wikipedia.org/wiki?curid=1373278", "title": "Bitva u Boyne", "text": "Bitva u Boyne\n\nBitva u Boyne byla bitva konaná dne 1. července 1690 poblíž irského města Drogheda u řeky Boyne, jejímž výsledkem bylo vítězství Viléma III. Oranžského. Boje probíhaly mezi Jakubem II. Stuartem, sesazeným králem Anglie a Skotska a katolíkem, a Vilémem III. Oranžským, protestantem. Ten společně se svou ženou, anglickou princeznou Marií II. Stuartovnou, dcerou jeho bratrance Jakuba II. vládl od roku 1689. Nesl titul krále Anglie a Irska jako Vilém III. a král Skotska jako Vilém II. Vládu získal po Slavné revoluci, ve které dosáhl vyhnání svého předchůdce katolického krále Jakuba II. Stuarta, otce jeho manželky, do exilu po vítězství v bitvě u řeky Boyne. Porážka přívrženců katolíka Jakuba II. znamenala nejen definitivní potvrzení královského titulu pro Viléma, ale vítězství protestantů nad katolíky, tedy pokračování nadvlády protestantů v Irsku. Dodnes protestanti nosí standarty v oranžové barvě. Symbolický význam této bitvy z ní činí jednu z nejznámějších bitev v historii Britských ostrovů a je klíčovou součástí Oranžského řádu, působícího hlavně v Severním Irsku.\n\nBitva byla rozhodujícím bojem ve válce, která se týkala především pokusu Jakuba II. Stuarta znovu získat vládu v Anglii a Skotsku. Rozhodujícím okamžikem v boji mezi protestanty a katolíky v Anglii bylo pozvání anglické protestantské opozice adresované nizozemskému místodržiteli Vilému Oranžskému a jeho manželce Marii II. Stuartovně aby vtrhl do Anglie, porazil Jakuba a převzal vládu.\n\nV srpnu 1689 poslal Vilém vévodu Fredericka Schomberga, aby se ujal irské (?) během Slavné revoluce. Pod jeho velením se však vítězství nepřiklonilo na žádnou stranu, částečně proto, že anglické jednotky byly těžce postiženy horečnatým onemocněním. Schomberg proto nechtěl nic riskovat. Vilém, nespokojený se situací v Irsku, se proto rozhodl převzít velení osobně. V irském kontextu byla válka nejen sektářským a etnickým konfliktem, ale v mnoha ohledech také pokusem o zvrácení výsledku irských konfederálních válek před 50 lety. Pro Jacobity se válka stala bojem za irskou suverenitu, náboženskou toleranci a za vlastnictví půdy. Katolické vyšší třídy ztratily téměř všechna své území po nástupu Olivera Cromwella, stejně jako právo vykonávat veřejnou funkci, praktikovat své náboženství a zasedat v irském parlamentu. Katolíci viděli katolického krále Jakuba II. Stuarta jako prostředek k odstranění těchto nesnází a zajištění autonomie Irska. Za těchto okolností pod vedením Richarda Talbota, hraběte z Tyrconnelu, postavili armádu, aby obnovili vládu Jakuba II. Do roku 1690 řídili celé Irsko kromě provincie Ulster. Většina jednotek Jakuba II. u Boyne byly irští katolíci; nicméně bojů na straně Jakuba II. se zúčastnili také skotští a irští presbyteriáni. Většina Irů byli jakobité, podporovali Jakuba II. pro jeho dokument z roku 1688: \"Deklarace o náboženské shovívavosti\", který poskytovala náboženskou svobodu všem vyznáním v Anglii a Skotsku a také kvůli jeho slibu daným Irům o eventuálním právu na sebeurčení jejich země.\n\nNaopak, pro Vilémovy sympatizanty se válka týkala zachování protestantské a anglické vlády v Irsku. Báli se o svůj život a majetek v případě, že by Jakub a jeho přívrženci tj. katolíci ovládli Irsko. Nevěřili slibu tolerance a měli zato, že \"Deklarace\" je pouze vějička, aby v zemi byl obnoven katolicismus jako jediné státní náboženství. Obzvláště se obávali opakování irského povstání z roku 1641, které bylo poznamenáno rozsáhlým zabíjením. Z těchto důvodů protestanté bojovali ze všech sil za Viléma. Mnoho Vilémových vojáků v bitvě u Boyne, včetně jejich velmi efektivní nepravidelné jízdy, byli Ulsterští protestanti, kteří se nazývali \"Enniskilliners\" a současníci je označovali jako \"Skotsko-irští\". Tito \"Enniskilliners\" byli většinou potomci anglo-skotských hraničních \"reivers\" a velké množství těchto bojovníků se usadilo kolem Enniskillen v kraji Fermanagh, odtud název \"Enniskilliners\". Historik Derek Brown poznamenává, že je ironií, pokud bitva byla součástí bojů \"Velké aliance\", papež Alexandr VIII. byl spojencem protestanta Viléma III. a nepřítelem katolíka Jakuba II. Papežské státy byly součástí Velké aliance se sdíleným nepřátelstvím vůči katolíkovi francouzskému králi Ludvíkovi XIV., který se v té době pokoušel o dominantní postavení Francie v Evropě a který byl Jakubovým spojencem.\n\nNepřátelské armády v bitvě vedl římský katolík Jakub II. král Anglie, Skotska a Irska a proti němu, jako svému synovci a zeti protestantský král Vilém III. Oranžský, který zbavil Jakuba vlády v předchozím roce. Jakubovi podporovatelé byli většinou z Irska a irského parlamentu. Jakub byl také podporován svým bratrancem Ludvíkem XIV, který nechtěl na trůnu Anglie vidět nepřátelského panovníka. Ludvík poslal 6.000 francouzských vojáků do Irska, aby podpořili irské Jacobity. Vilém, který byl současně nizozemským místodržícím, byl schopen povolat holandské a spojenecké vojáky z Evropy, stejně jako z Anglie a Skotska. Jakub byl zkušený důstojník, který dokázal svou statečnost v bojích za svého bratra - krále Karla II. v Evropě, zejména v bitvě u Dunkerku v roce 1658. Nicméně někteří současní historici poznamenali, že Jakub byl náchylný k panice, když byl pod tlakem a dělal ukvapená rozhodnutí, pravděpodobně kvůli nástupu demence, která by ho v pozdějších letech čekala.\n\nVilém, byť zkušený velitel, ještě nevyhrál žádnou významnou bitvu. Mnoho jeho bitev skončilo patem, což přivedlo některé moderní historiky k tvrzení, že Vilém neměl schopnosti velet armádě v náročném konfliktu. Vilémův úspěch proti Francouzům byl spíše založen na taktických manévrech a na dobré diplomacii než na síle. Jeho diplomacie shromáždila Ligu Augsburgu, multiinstitucionální koalici vytvořenou tak, aby odolala francouzské agresi v Evropě. Z hlediska Viléma bylo jeho získání moci v Anglii a následná kampaň v Irsku jen dalším krokem ve válce proti Francii obecně a proti Ludvíkovi XIV. zvláště. Podřízenými veliteli Jakuba II. byli hrabě Richard Talbot z Tyrconnell, který byl poslancem Irska, lordem a nejsilnějším stoupencem Jakuba v Irsku; a francouzský generál vévoda Antoine Nompar de Caumont z Lauzun. Vilémův velitel byl vévoda z Schombergu. Narodil se v německém Heidelbergu. Friedrich von Schomberg byl dříve francouzským maršálem, ale jako hugenot byl nucen opustit Francii v roce 1685 kvůli zrušení Nantského ediktu.\n\nVilémova armáda u Boyne byla složena z asi 36 000 vojáků z mnoha zemí. Přibližně 20 000 vojáků bylo v Irsku od roku 1689 podřízeno Schombergovi. Vilém dorazil s dalšími vojáky, byli to profesionální vojáci vybavení nejmodernějšími mušketami. Dále dánsko-norský sbor 7 102 pěších a 1 719 jezdců poskytnutý Kristiánem V., z nichž ale někteří podlehli již během bouře v Severním moři, a kontingent 4 200 francouzských vojáků, hugenotů bojujících na straně Viléma. Vilém neměl dobré mínění o svých anglických a skotských vojácích, s výjimkou \"skirmisherů\" z protestantského Ulsteru, kteří se v minulém roce vyznamenali při tři půl měsíce dlouhém obléhání irského města Derry. Angličtí a skotští vojáci se necítili příliš dobře, protože Jakub II. byl jejich legitimním monarchou ještě před rokem. Navíc byli teprve nedávno naverbováni a zúčastnili se jen nemnoha bojových akcí.\n\nJakubova armáda měla sílu 23 500 mužů. Byla složena z několika regimentů francouzských vojsk, ale většina jeho bojovníků byly irští katolíci. Jakobínská irská kavalerie byla složena z irské šlechty, která se v průběhu bitvy ukázala jako velmi kvalitní vojáci. Irská pěchota, převážně rolníci, kteří byli povoláni do služby, však byli pouze nezkušenými vojáky. Byli rychle vyškoleni, špatně vybaveni a jen malá část z nich měla funkční muškety. Ve skutečnosti, někteří z nich nesli jen farmářské náčiní, například kosy na sekání trávy. Navíc jakobitská pěchota, která měla zbraně, byla vybavena zastaralým mušketami.\n\nVilém přistál v Carrickfergus v Ulsteru dne 14. června 1690 a pochodoval na jih, kde hodlal dobýt Dublin. Jakub se rozhodl postavit svou obrannou linii na řece Boyne, asi 48 kilometrů od Dublinu. Vilémova armáda se dostala k Boyne 29. června. Den před bitvou byl Vilém raněn do ramene Jakubovým dělostřelectvem při průzkumu brodů, kterými jeho vojáci přecházeli přes řeku Boyne. Samotná bitva se uskutečnila 1. července, u brodu na Boyne poblíž Droghedy, asi 2,5 km severozápadně od vesničky Oldbridge a asi 1,5 kilometru severozápadně od moderního Boyne River Bridge. Vilém poslal asi čtvrtinu svých mužů, aby projeli řekou u Roughgrange, asi 4 km západně od Donoru a asi 9,7 km jihozápadně od Oldbridge. Syn vévody z Schomberga, Meinhardt, tomuto přechodu velel. Neúspěšně mu v přechodu bránili irští \"Dragoons\" v pod velením Neil O'Neill. Jakub, nepříliš zkušený generál, předpokládal, že velitel Neil O'Neill je v úzkých a poslal mu na pomoc polovinu svého vojska společně s dělostřelectvem. To, co si ani jedna ze stran neuvědomovala, bylo, že v Roughgrange byla hluboká, bažinatá rokle. Kvůli této rokli se bojující armády nemohly přímo střetnout. Vilémova armáda se vydala na dlouhý pochod, zjistit možnost obchvatu Jakubovy armády. U brodu poblíž Oldbridge Vilémova pěchota, vedená elitními holandskými modrými gardisty, překročila řeku a využívajíc své nadstandardní palebné síly pomalu zatlačovala Jakubovy pěšáky. Situace se změnila, když zaútočila jakobitská kavalérie. Po zajištění vesničky Oldbridge se část Vilémovy pěchoty pokoušela zadržovat postupné jezdecké útoky ale byla rozptýlena a zatlačena do řeky, s výjimkou modrých gardistů. V této fázi bitvy byli zabiti Vilémovy velitelé vévoda Schomberg a George Walker, guvernér Londonderry. Vilémova armáda nebyla schopná pokračovat v postupu, dokud se jeho jezdcům nepodařilo překročit řeku a zadržet Jakubovu kavalerii a znovu se seskupit u Donoru. Jakubova armáda ustoupila v poměrně dobrém stavu. Vilém měl šanci ustupující armádu dohonit když u Duleeka přecházela řeku Nanny, ale jeho jednotky byly zdrženy úspěšným zásahem. Oběti bitvy byly poměrně nízké pro takovou bitvu - z 50 000 účastníků bylo asi 2 000 zemřelých. Tři čtvrtiny mrtvých byly vojáci Jakuba. Vilémova armáda měla mnohem více zraněných než mrtvých. V té době se většina vojáků snažila, aby nepřítel byl zabit. To se u Boyne nedělo, protože Jakubova kavalérie pomohla ustoupit zbývající části své armády a navíc Viém nebyl ochotný ohrozit osobu Jakuba, protože ten byl otcem jeho ženy. Jakubova armáda byla demoralizována rozkazem k ústupu, což byl jeden z důvodů ztracené bitvy. Mnoho irských pěšáků Jakuba opustilo. Vilémova armáda triumfálně vstoupila do Dublinu dva dny po bitvě. Jakubova armáda vyklidila město a vydala se do Limericku za řekou Shannon, kde byli neúspěšně obléháni.\n\nBrzy po bitvě vydal Vilém \"Declaration of Finglas\", deklaraci nabízející úplné odpuštění obyčejným vojáků, ale ne jejich vůdcům. Po své porážce Jakub nezůstal v Dublinu, ale s malou eskortou odjel k Duncannonu a vrátil se do exilu ve Francii. Do Anglie se již nikdy nevrátil. A to přesto že jeho armáda opustila bojiště relativně v pořádku. Jakubova ztráta nervů a rychlý odchod z bitevního pole rozzuřily jeho irské příznivce, kteří bojovali až do doby, kdy byla uzavřena smlouva v Limericku v roce 1691. Jakub dostal ironickou přezdívku \"Seamus a chaca\" (James shit) v irštině.\n\nSocha Vléma III. Oranžského na College Green v Dublinu, postavená v roce 1701, byla zničena v roce 1929. Bitva byla zastíněna porážkou anglo-nizozemské flotily Francií o dva dny dříve v bitvě Beachy Head. V krátkodobém horizontu to byla mnohem závažnější událost. Za důležité vítězství byla bitva u Boyne považována jen na kontinentu. Její význam spočíval ve skutečnosti, že se jednalo o první řádné vítězství pro Augšpurskou (Augsburskou) ligu a vůbec první spojenectví mezi Vatikánem a protestantskými zeměmi. Vítězství motivovalo více národů, aby vstoupily do aliance a ve skutečnosti ukončilo obavy z francouzského dobytí Evropy. Bitva měla také také strategický význam pro Anglii a Irsko. Znamenala začátek konce Jakubových nadějí na získání trůnu vojenskými prostředky a pravděpodobně zajistila triumf Slavné revoluce. Ve Skotsku zprávy o této porážce dočasně umlčely Highlandery, podporující Jakuba a které vedl John Graham z Claverhouse, 1. vikomt Dundee, známý jako Bonnie Dundee. Bitva také ujistila Jakubovy přívržence, že mohli Vilémově armádě úspěšně odolat. Vilémovo vítězství je stále oslavováno protestanty každého 12. července. Ironií je, že kvůli výše zmíněné politické situaci také papež přivítal vítězství protestanta Viléma u Boyne a nařídil na oslavu vítězství protestantů zvonit na vatikánské zvony. Občanská válka v Irsku skončila smlouvou uzavřenou v Limericku roku 1691. To umožnilo Jakubovi v klidu odejít do Francie a většině irských vlastníků půdy dovolila smlouva udržet si půdu za předpokladu, že složí přísahu věrnosti Vilémovi. Jen málokdo tak učinil do dvou let a poté byla koncese stažena.\n\nDatum 12. července bylo původně připomínkou bitvy u Aughrimu, symbolizující vítězství irských protestantů ve válce s Vilémem v Irsku. V bitvě u Aughrimu, která se konala rok po bitvě u Boyne, 12. července 1691, byla zničena Jakubova armáda a bitva také rozhodla o Vilémově konečném vítězství. Bitva u Boyne, která se podle starého Juliánského kalendáře konala 1. července byla považována za méně důležitou, dokonce až třetí v pořadí po bitvě u Aughrimu a po výročí irského povstání ze dne 23. října 1641.\n\nBitva o Boyne zůstává dodnes v Severním Irsku kontroverzním tématem. Někteří protestanté si toto datum připomínají jako velké vítězství nad katolíky, které vedlo k svrchovanosti parlamentu a protestantské vlády. V posledních desetiletích byly tyto oslavné pochody poznamenány častými konfrontacemi, jejikož členové oranžového řádu se pokoušejí oslavit datum pochodem oblastmi, které považují tradičně za své. Některé z těchto oblastí však nyní mají nacionalistickou většinu, která má námitky proti pochodům, které procházejí oblastmi, které oni považují za své. Každá strana tak vyvolává spory, pokud jde o údajné pokusy ostatních o jejich potlačování. Nacionalisté stále vidí pochody \"Orange Order\" jako provokativní pokusy \"ukázat, kdo je šéf\", zatímco unionisté trvají na tom, že mají právo \"chodit po královnině dálnici\". Od začátku problému se oslavy boje považovaly za klíčové ve vědomí těch, kteří se podíleli na unionistickém / nacionalistickém napětí v Severním Irsku.\n\nMísto bitvy o Boyne se rozkládá na rozsáhlém území západně od města Drogheda. V plánu rozvoje hrabství pro rok 2000 krajská rada pro Meath rozhodla pozemek na východním okraji Oldbridge, u místa hlavního přechodu Vilémovy armády převést na stavební pozemek. Následující schválení žádosti o výstavbu více než 700 domů byla udělena městskou radou Meath. Někteří místní místní historici podali odvolání k orgánu \"An Bord Pleanala (Plánovací rada)\" - což je nezávislý, statutární, mimosoudní orgán, který rozhoduje o podaných odvolání rozhodnutí o územním plánování v Irsku. V březnu 2008 schválila společnost An Bord Pleanala po mimořádně dlouhém odvolacím řízení povolení pokračovat v tomto plánu. Vzhledem k současné hospodářské situaci v Irsku však ještě žádné práce nezapočaly. Turistické informační centrum se nachází asi 1 míli (1,6 km) na západ od hlavního brodu. Další hlavní bojové oblasti bitvy u Duleeku, Donoru a Plattina, podél linie Jacobitů, jsou označeny turistickými informačními znaky.\n\n\n"}
{"id": "1373280", "url": "https://cs.wikipedia.org/wiki?curid=1373280", "title": "Exoměsíc", "text": "Exoměsíc\n\nExoměsíc nebo extrasolární měsíc je přirozená družice obíhající exoplanetu nebo jiné extrasolární těleso, které není hvězdou.\n\nZ empirického studia přirozených satelitů ve sluneční soustavě lze odvodit, že exoměsíce jsou běžným prvkem planetárních soustav. Většina objevených exoplanet jsou plynní obři. Ve sluneční soustavě mají plynní obři velké množství přirozených družic (viz články Měsíce Jupiteru, Měsíce Saturnu, Měsíce Uranu a Měsíce Neptunu), dá se tedy předpokládat, že exoměsíce jsou u takových exoplanet podobně běžné.\n\nSoučasnými technologiemi lze exoměsíce jen obtížně objevit a potvrdit jejich existenci. Díky různým misím, jako je například \"Kepler\", je ale známo množství kandidátů, z nichž někteří mohou být obyvatelní. Jeden potenciální exoměsíc by rovněž mohl být toulavou planetou.\n\nJedním z kandidátů na exoměsíc je Kepler-1625b I.\n"}
{"id": "1373282", "url": "https://cs.wikipedia.org/wiki?curid=1373282", "title": "Carlos Honorato", "text": "Carlos Honorato\n\nCarlos Eduardo Honorato (* 9. listopad 1974 São Paulo) je bývalý brazilský zápasník–judista, stříbrný olympijský medailista z roku 2000.\n\nS judem začínal v 6 letech v São Paulské čtvrti Vila Sônia pod vedením Massao Shinohari. Na mezinárodní scéně se výrazně prosadil v roce 1999, když na mistrovství světa v Birminghamu obsadil 5. místo potom co kvůli zranění na poslední chvíli nahradil tehdejší brazilskou jedničku ve střední váze Branca Zanola. V roce 2000 uspěl při brazilské olympijské kvalifikaci a startoval na olympijských hrách v Sydney. Los mu přidělil hratelné soupeře do prvních kol a na první velké jméno narazil až v semifinále. S Japoncem Hidehiko Jošidou na minulém mistrovství světa prohrál, ale v Sydney ho zaskočil razantním nástupem do uči-maty a zvítězil na ippon. Ve finále se utkal s Nizozemcem Markem Huizingou. Nizozemec byl na jeho osobní techniku uči-mata připraven, počkal si na ní a kotrachovatem uči-mata-sukaši ho porazil na ippon. Získal stříbrnou olympijskou medaili. V roce 2003 získal třetím místem kvalifikační kvótu ve své střední váze do 90 kg pro Brazílii a v roce 2004 své postavení reprezentační jedničky obhájil v brazilské olympijské kvalifikaci. Na olympijských hrách v Athénách startoval jako jeden z favoritů na medaili, ale nečekaně prohrál ve čtvrtfinále na body s Britem Winstonem Gordonem. Po olympijských hrách přišel o post reprezentační jedničky ve střední váze. V roce 2008 neuspěl v brazilské olympijské nominaci. Sportovní kariéru ukončil v roce 2010.\n\n\n"}
{"id": "1373283", "url": "https://cs.wikipedia.org/wiki?curid=1373283", "title": "Svatoslav Galík", "text": "Svatoslav Galík\n\nSvatoslav Galík (* 31. ledna 1938 Zlín - 27. listopadu 2019) je bývalý československý reprezentant v orientačním běhu. Jeho největším úspěchem je bronzová medaile ze štafetového závodu mistrovství světa v roce 1970, kterou vybojoval spolu s Zdeňkem Lenhartem, Bohuslavem Beránkem a Jaroslavem Jaškem, přičemž to byla vůbec první medaile z mistrovství světa v orientačním běhu pro Československo.\n\nPo ukončení kariéry a přestěhování do Velkých Karlovic se věnoval běžeckému lyžování a cyklistice. Ve Velkých Karlovicích-Léskovém byl nejprve správcem rekreačního střediska n. p. Svit, po roce 1990 jej vlastnil a provozoval pod jménem Hotel Galik.\n\nV roce 2007 se umístil v první dvacítce ankety Osobnost roku 2007 ve Zlínském kraji.\n\nPůvodně začínal s fotbalem a hokejem, po návratu z vojny, kterou strávil jako výsadkář, se v tehdejším Gottwaldově v roce 1960 dostal k orientačnímu běhu. V roce 1964 již reprezentoval Československo na Mistrovství Evropy ve Švýcarsku a pak pravidelně až do roku 1972.\n"}
{"id": "1373286", "url": "https://cs.wikipedia.org/wiki?curid=1373286", "title": "Bohuslav Beránek", "text": "Bohuslav Beránek\n\nBohuslav Beránek (25. března 1946 Plzeň – 5. října 2007) byl československý reprezentant v orientačním běhu. Jeho největším úspěchem je bronzová medaile ze štafetového závodu mistrovství světa v roce 1970, kterou vybojoval spolu s Zdeňkem Lenhartem, Jaroslavem Jaškem a Svatoslavem Galíkem, přičemž to byla vůbec první medaile z mistrovství světa v orientačním běhu pro Československo.\n"}
{"id": "1373287", "url": "https://cs.wikipedia.org/wiki?curid=1373287", "title": "Jozef Vaľko", "text": "Jozef Vaľko\n\nJozef Vaľko (* 20. května 1949 Sabinov) je slovenský pedagog, bývalý fotbalový útočník a trenér.\n\nBydlí v Prešově, kde byl od roku 1992 ředitelem DOŠ Prešov (\"Dievčenská odborná škola Prešov\") a později také celého SOUO Prešov (\"Stredné odborné učilište obchodné Prešov\"), pod nějž dívčí odborná škola spadá.\n\nV ročníku 1966/67 se s dorostenci prešovského Tatranu stal mistrem Slovenska a poté vicemistrem Československa. V československém semifinále proti Bohemians ČKD Praha vstřelil tři ze čtyř prešovských branek při dvou výhrách 2:1. Finále s pražskou Spartou se hrálo také na dvě utkání, která však nerozhodla (0:0 v Praze a 1:1 v Prešově – pravidlo venkovních gólů nebylo uplatněno). Rozhodující třetí duel se hrál na neutrální půdě v Novém Jičíně a přinesl opět remízu 1:1. O vítězi rozhodlo házení mincí, jelikož penaltový rozstřel byl zaveden až roku 1970.\n\nV československé lize hrál za Tatran Prešov, aniž by skóroval. Nastoupil v jediném utkání, které se hrálo v neděli 3. května 1970 v Gottwaldově (dobový název Zlína) a domácí mužstvo TJ Gottwaldov v něm s Prešovem remizovalo 0:0. Hrál také za Spartak Vihorlat Snina.\n\nPo skončení hráčské kariéry se stal trenérem. Trénoval mj. Spartak Vihorlat Snina.\n\n"}
{"id": "1373289", "url": "https://cs.wikipedia.org/wiki?curid=1373289", "title": "Jaroslav Jašek", "text": "Jaroslav Jašek\n\nJaroslav Jašek (29. března 1946 – 5. září 2010) byl československý reprezentant v orientačním běhu. Jeho největším úspěchem je bronzová medaile ze štafetového závodu mistrovství světa v roce 1970, kterou vybojoval spolu s Zdeňkem Lenhartem, Bohuslavem Beránkem a Svatoslavem Galíkem, přičemž to byla vůbec první medaile z mistrovství světa v orientačním běhu pro Československo.\n"}
{"id": "1373292", "url": "https://cs.wikipedia.org/wiki?curid=1373292", "title": "Péter Niedermüller", "text": "Péter Niedermüller\n\nPéter Niedermüller (* 3. září 1952, Budapest) je maďarský etnograf, kulturní antropolog a politik židovského původu, místopředseda levicové strany Demokratická koalice a poslanec Evropského parlamentu s mandátem 2014 až 2019.\n\nNarodil se v roce 1952 v Budapešti v tehdejší Maďarské lidové republice. Jeho vědecké práce se zabývají proměnami moderní společnosti. Publikoval v literárním týdeníku Élet és Irodalom a Galamus. Přednášel na Humboldt Universitąt v Berlíně, Univerzitě v Pětikostelí a na budapešťské Univerzitě Loránda Eötvöse.\nMluví anglicky, maďarsky a německy.\n\nOd roku 2011 je členem a místopředsedou Demokratické koalice (DK). Ve volbách do Evropského parlamentu 2014 kandidoval za DK na 3. místě. Ačkoliv strana ve volbách získala pouze dva mandáty, předseda strany Ferenc Gyurcsány, který kandidoval na 1. místě, ihned po svém zvolení odstoupil ve prostě Pétera Niedermüllera. Stal se členem Skupiny progresivní aliance socialistů a demokratů v Evropském parlamentu.\n\nV parlamentních volbách 2018 kandiduje za DK jednak na 4. místě na celostátní kandidátní listině, jednak v jednomandátovém volebním obvodu č. 4 v Budapešti.\n\n\n"}
{"id": "1373293", "url": "https://cs.wikipedia.org/wiki?curid=1373293", "title": "Evangelický kostel (Bohutice)", "text": "Evangelický kostel (Bohutice)\n\nEvangelický kostel v Bohuticích je kostelem sboru Českobratrské církve evangelické v Miroslavi, jenž slouží bohutické kazatelské stanici.\n\nO stavbě modlitebny se začalo uvažovat po první světové válce, postupně s pomocí evangelíků ze sboru v Miroslavi byl položen základní kámen a v roce 1935 byla dokončena stavba modlitebny. Farář Ladislav Hájek, který se o stavbu zasloužil se již nedočkal otevření, zemřel v roce 1930. Kostel byl nově vymalován v osmdesátých letech 20. století, kdy výmalbu navrhl farář Jiří Zejfart.\n\nPostupně je v 21. století rekonstruován, byla dokončena výměna oken a postupně je rekonstruována fasáda a interiér.\n\n"}
{"id": "1373294", "url": "https://cs.wikipedia.org/wiki?curid=1373294", "title": "Světový pohár v biatlonu 2018/2019", "text": "Světový pohár v biatlonu 2018/2019\n\nSvětový pohár v biatlonu 2018/2019 je 42. ročníkem světového poháru pořádaném Mezinárodní biatlonovou unií (IBU).\nZačal 2. prosince 2018 ve slovinské Pokljuce a skončí 24. března 2019 v norském Holmenkollenu. Jeho součástí jsou i závody v Novém Městě na Moravě v prosinci 2018.\n\nHlavní událostí tohoto ročníku bylo mistrovství světa konané ve švédském Östersundu v březnu 2019, jejichž výsledky se započítávaly do tohoto ročníku světového poháru.\n\nVítězství v celkovém pořadí ze sezóny 2017/18 obhajuje Francouz Martin Fourcade a Finka Kaisa Mäkäräinenová.\n\nMezi muži ovládl tento ročník poprvé Nor Johannes Thingnes Bø, který vyhrál celkem 15 individuálních závodů. Získal nejen velký křišťálový glóbus za celkové vítězství, ale i všechny malé křišťálové glóby za vítězství v jednotlivých disciplinách. Obhájci titulu Martinu Fourcadeovi se dařilo jen v prvních závodech – pak ztratil formu a do posledních závodů ani nenastoupil. Mezi ženami sváděly dlouho souboj o celkové vedení Italky Dorothea Wiererová a Lisa Vittozziová. Tři závody před koncem získala Wiererová rozhodující náskok a poprvé v kariéře vyhrála velký křišťálový glóbus. Její vítězství však nebylo tak suverénní, protože z malých glóbů už získala jen jeden za stíhací závod.\n\nPo sezóně ukončili reprezentační kariéru Němky Laura Dahlmeierová, Luise Kummerová a Anika Knollová, Češka Gabriela Koukalová, Slovenka Anastasia Kuzminová, Rus Anton Šipulin, Francouz Simon Fourcade, Nor Henrik L'Abée-Lund, Švédi Fredrik Lindström a Christoffer Eriksson, Němec ve službách Belgie Michael Rösch, Slovák Matej Kazár, Rakušan Daniel Mesotitsch, Grónka Ulioq Slettemarková, Kanaďanky Rosana Crawfordová a Megan Tandyová, Kanaďani Nathan Smith a Bernard Green, Estonci Roland Lessing, Kauri Kōiv a Martin Remmelg, Bělorus Vladimir Čepelin, Běloruska Darja Jurkevičová, Finka Laura Toivanenová, Ital Pietro Dutto, Litevka Diana Rasimovičiūtėová a Ruska Galina Nečkasovová.\n\nProgram světového poháru se skládal z celkově 68 závodů (31 mužských, 31 ženských a 6 smíšených) na desíti různých místech, včetně mistrovství světa. Odjelo se 66 závodů: kvůli velkým mrazům byly zrušeny závody ve sprintech v Canmore.\n\nOproti minulému ročníku se změnily tři podniky světového poháru. Dvěma závody se světový pohár vrátil do Severní Ameriky: do kanadského Canmore a do střediska Soldier Hollow v americkém Utahu, do místa, kde se konaly biatlonové soutěže během Zimních olympijských her 2002. Po dvou letech se jeden z podniků konal také v českém Novém Městě na Moravě.\n\nPodle rozhodnutí 132. zasedání výkonného výboru IBU, které se zabývalo především dopingovými případy ruských biatlonistů, se v tomto ročníku žádný podnik nekonal v Rusku.\n\nProgram Světového poháru v biatlonu 2018/2019:\n\nPodle toho, jak se státy umístily v hodnocení národů v ročníku 2017/18, se určil nejvyšší počet žen a mužů, který může země nasadit do sprintu a vytrvalostního závodu (další celkově maximálně čtyři závodníky lze nasadit na základě divoké karty udělované IBU):\n\nMuži:\n\nŽeny:\n\n\"Šipky ↑ ↓ značí, zda se počet závodníků dané země oproti předcházejícímu ročníku světového poháru zvýšil nebo snížil.\"\n\n\"Muži:\"\n\"Ženy:\"\nIndividuální stupně vítězů. (-||-)\n\"Muži:\"\n\"Pozn: U celkových vítězství jsou započítána vítězství na mistrovství světa a na olympijských hrách, kromě ZOH v Soči 2014 a ZOH v Pchjongčchangu 2018.\"\n\n"}
{"id": "1373295", "url": "https://cs.wikipedia.org/wiki?curid=1373295", "title": "Imre Ritter", "text": "Imre Ritter\n\nImre Ritter, Emmerich Ritter, (* 5. srpen 1952, Budaörs) je maďarský daňový poradce, finanční auditor, známá osobnost německé menšiny žijící v Maďarsku. Od parlamentních voleb 2014 zastává post německého menšinového mluvčího v Zemském sněmu.\n\nNarodil se v roce 1952 v Budaörsi v župě Pest tehdejší Maďarské lidové republice do německé rodiny. Odmaturoval na \"Fényes Elek Közgazdasági Szakközépiskola\" v Budapešti. V roce 1976 získal diplom na \"Marx Károly Közgazdaságtudományi Egyetem\" (dnes Budapesti Corvinus Egyetem)\nPoté pracoval pro Budapesti Közlekedési Vállalat (BKV). V roce 1982 získal diplom v oboru matematika na Univerzitě Loránda Eötvöse. Roku 1990 odešel z BKV a založil vlastní kancelář pro audit a daňové poradenství.\n\nOd pádu komunismu je aktivní také ve veřejném životě německé menšiny v Maďarsku. Roku 1994 se stal členem první menšinové samosprávy ve městě Budaörs, později byl zvolen i jejím předsedou. V roce 1998 byl zvolen předsedou ekonomického výboru MNOÖ, v této funkci byl v roce 2003 a 2007 potvrzen.\n\nV parlamentních volbách 1998 neúspěšně kandidoval za Menšinové fórum. V komunálních volbách 2010 neúspěšně kandidoval na starostu města Budaörs.\n\nV parlamentních volbách 2014 kandidoval na 2. místě na celostátní kandidátní listině Zemské samosprávy Němců v Maďarsku. Jelikož počet odevzdaných hlasů nedosáhl na sníženou kvótu a nebyl tak zvolen menšinový poslanec, ale pouze menšinový mluvčí (\"Nemzetiségi szószóló\"), kterým se měl stál lídr kandidátky Ottó Heinek, ten ale tuto funkci nepřevzal, a tak se stal druhý v pořadí Imre Ritter historicky prvním německým menšinovým mluvčím v současném Zemském sněmu.\n\nV parlamentních volbách 2018 obhajuje dosavadní mandát a je lídrem menšinové kandidátní listiny MNOÖ.\n\nMluví plynně anglicky, maďarsky a německy.\nJe otcem pěti dětí: Orsolya, Mónika, Gergely, Mária, Annarose. Jeho manželka Vera Ritter (rozená Vera Kis) pracuje jako učitelka na Jakob Bleyer Német Nemzetiségi Általános Iskola v Budaörs.\n\n\n"}
{"id": "1373296", "url": "https://cs.wikipedia.org/wiki?curid=1373296", "title": "Evangelický kostel (Opatov)", "text": "Evangelický kostel (Opatov)\n\nEvangelický kostel v Opatově je kostelem sboru Českobratrské církve evangelické v Opatově. Kostel je obdélnou jednolodní pseudorománskou stavbou dle návrhu Josefa Bláhy, součástí kostela je osmiboká věž na čelní straně, stavba je členěna opěrnými pilíři. Kostel je chráněn jako kulturní památka České republiky.\n\nSbor v obcí působil od roku 1857, kdy již v roce 1781 se více než polovina obyvatel obce přihlásila k evangelické víře, nebližší sbor byl tehdy ve Strměchách. V roce 1862 byla sepsána listina, kde se občané evangelického vyznání zavázali platit faráře, zřídit faru a postavit kostel, sbor pak byl jako samostatný vyhlášen oficiálně až v roce 1863. Roku 1858 byla pořízena usedlost v obci, ta byla upravena na evangelickou faru a mezi lety 1864 a 1868 byl postaven kostel. Za farou byl následně v roce 1870 zřízen i evangelický hřbitov.\n\nRoku 1879 kostel, fara a mnoho dalších domů v obci vyhořelo, fara a kostel byly opraveny. Už od roku 1832 v obci působila soukromá katolická škola, ta působila v obci až do roku 1916, kdy byla zrušena. Od roku 2017 v obci opět působí evangelický farář.\n\n"}
{"id": "1373298", "url": "https://cs.wikipedia.org/wiki?curid=1373298", "title": "Gukovo", "text": "Gukovo\n\nGukovo () je město v Rostovské oblasti v Ruské federaci. Při sčítání lidu v roce 2010 mělo přes sedmašedesát tisíc obyvatel.\n\nGukovo leží na severozápadním okraji Rostovské oblasti v sousedství hranice s Ukrajinou (z druhé strany rusko-ukrajinské hranice leží Voznesenivka patřící do ukrajinské Luhanské oblasti). Od Rostova na Donu, správního střediska oblasti, je vzdáleno přibližně sto kilometrů severně.\n\nZhruba patnáct kilometrů východně od města prochází železniční trať z Rostova na Donu do Moskvy. Ještě o něco východněji vede dálnice M-4 „Don“ vedoucí z Krasnodaru přes Rostov na Donu a Voroněž rovněž do Moskvy.\n\nGukovo bylo založeno v roce 1878 původně středisko v zemědělském kraji, ale záhy se stalo jedním ze středisek těžby černého uhlí. Městem je od roku 1955.\n\n"}
{"id": "1373305", "url": "https://cs.wikipedia.org/wiki?curid=1373305", "title": "Václav Bělohlávek", "text": "Václav Bělohlávek\n\nD. Václav Bělohlávek, OCr. (9. ledna 1870, Úhrov – 1. května 1967, Senohraby) byl český římskokatolický duchovní, působící postupně v jižních Čechách a na jižní Moravě, člen Rytířského řádu křižovníků s červenou hvězdou. Mimo duchovní služby byl též básníkem a překladatelem. Po dobu deseti let byl též hlavním archivářem křižovnického řádu. Používal literární pseudonym \"Svatohor\".\n\nVáclav Bělohlávek se narodil do rodiny mlynáře. Jeho otec v mládí vystoupil z katolické církve, nicméně před smrtí se do ní vrátil a zemřel opět jako katolík. Mladý Václav studoval v Německém Brodě na gymnáziu, spravovaném želivskými premonstráty. V roce 1890 pak v Praze vstoupil do křížovnického řádu. Po absolvování noviciátu vystudoval teologii. Jako svůj privátní zájem měl život a dílo svatého Augustina (k čemuž jej zřejmě dovedlo prostředí křížovnického řádu, který se řídí Augustinovou řeholí). Augustinovo dílo kombinoval s filosofií svatého Tomáše Akvinského a na tomto základě vytvořil osobitou svou vlastní filosofii. V roce 1895 pak přijal kněžské svěcení a byl poslán do pastorační služby.\n\nPostupně vystřídal několik farností na jihu Čech. Z této doby pocházely jeho přátelské kontakty s \"\"českým Vianneyem\"\", farářem z Kovářova, Františkem Xaverem Palečkem. Palečkovo označení jako \"\"českého Vianneye\"\" je ostatně právě Bělohlávkovým dílem. V této době se také již věnoval literatuře. Jeho básnická prvotina \"Poutní zpěvy\" byla vydána v roce 1909, kdy působil v Živohošti u Neveklova. V roce 1917 byl poslán na jižní Moravu, kde působil v Hodonicích a pak zejména v křížovníkům inkorporované farnosti na Hradišti u Znojma. V roce 1924 se vrátil do hlavního domu svého řádu na pražském Starém Městě při kostele sv. Františka z Assisi. Nadále působil jako kněz, hlavním těžištěm jeho činnosti však se stal řádový archiv, jehož správcem byl jmenován.\n\nPo deseti letech odešel na penzi. Nezůstal v klášteře, ale odstěhoval se do jihočeského Milevska, kde žil jako soukromá osoba až do roku 1960. Tehdy, ve svých již devadesáti letech se odstěhoval do charitního domova pro kněze v Senohrabech. Zde pak žil až do své smrti o sedm let později. Pohřben byl do křížovnické hrobky na Hloubětínském hřbitově.\n\n\n"}
{"id": "1373309", "url": "https://cs.wikipedia.org/wiki?curid=1373309", "title": "Israel Hernández", "text": "Israel Hernández\n\nIsrael Hernández Planas (* 7. ledna 1970 Santiago) je bývalý kubánský zápasník–judista, bronzový olympijský medailista z roku 1992 a 1996.\n\nS judem začínal v 7 letech v rodném Santiagu. Od svých 17 let se připravoval v olympijském tréninkovém centru Cear Cerro Pelado v Havaně pod vedením Justa Nody. V kubánské reprezentaci se pohyboval od roku 1989 v superlehké váze do 60 kg. V olympijském roce 1992 šel do vyšší pololehké váhy, ve které startoval na olympijských hrách v Barceloně. V semifinále nestačil na Maďara Józsefa Csáka, ale v boji o třetí místo hodil před zraky španělské královské rodiny na ippon technikou seoi-nage domácího Francisco Lorenza a získal bronzovou olympijskou medaili. V roce 1996 bronzovou olympijskou medaili obhájil na olympijských hrách v Atlantě. Ve druhém kole olympijské turnaje nestačil na Němce Udo Quellmalze, ale přes opravy postoupil do boje o třetí místo proti Maďaru Józsefa Csákovi. Vyrovnaný zápas skončil v regulérní hrací době remízou a následně ho rozhodčí praporky určili za vítěze.\n\nOd roku 1998 startoval ve vyšší lehké váze do 73 kg. V roce 1999 v přípravě na olympijské hry v Sydney rozhodl zůstat ve Španělsku během tréninkového campu. Azyl mu postkytlo Portoriko, kde vyženil občanství a věnoval se práci trenéra judistické reprezentace. V roce 2006 se přesunul do Spojených států amerických, kde připravoval ženskou judistickou reprezentaci k účasti na olympijských hrách v Pekingu v roce 2008. Během svého působení u americké reprezentace poznal svojí ženu Valerii Gotayovou, se kterou má otevřené sportovní centrum Socal ve městě Temecula v Kalifornii.\n\n\n"}
{"id": "1373311", "url": "https://cs.wikipedia.org/wiki?curid=1373311", "title": "Jakub Sichálek", "text": "Jakub Sichálek\n\nJakub Sichálek (* 27. dubna 1978 Přílepy) je český literární historik.\n\nOdborně se zabývá zejména dějinami starší české literatury a českou literaturou vrcholného a pozdního středověku. Zkoumá mj. středověké biblické apokryfy ve středoevropském prostoru.\n\nPůsobil mj. na Akademii věd ČR, Ostravské univerzitě a Rakouské akademii věd.\n\n\n"}
{"id": "1373318", "url": "https://cs.wikipedia.org/wiki?curid=1373318", "title": "Staré Město (Salcburk)", "text": "Staré Město (Salcburk)\n\nSalcburské Staré Město ( \"Altstadt Salzburg (links)\") je nejstarší městská část rakouského Salcburku. \n\nOdpovídá poloze historického středu města. Rozkládá se na levém i pravém břehu řeky Salzach. Je také historickým sídlem knížat-biskupů a arcibiskupů Salcburského knížecího arcibiskupství je od roku 1997 zařazena na seznam Světového dědictví UNESCO.\nVe čtvrti žijí přibližně dva tisíce obyvatel. \n\nVe čtvrti se nacházejí nejvýznamnější památky města:\n\n"}
{"id": "1373322", "url": "https://cs.wikipedia.org/wiki?curid=1373322", "title": "Henrique Guimarães", "text": "Henrique Guimarães\n\nHenrique Carlos Serra Azul Guimarães (* 9. září 1972 São Paulo) je bývalý brazilský zápasník–judista, bronzový olympijský medailista z roku 1996.\n\nS judem/BJJ začínal v 8 letech v rodném São Paulo na popud matky, která nechtěla aby trávil mnoho času na ulici. Judu se aktivně věnoval od svých 17 let. K vrcholové přípravě ho motivoval úspěch krajana Rogéria Sampaia na olympijských hrách v Barceloně. V roce 1994 se stal brazilskou reprezentační jedničkou v pololehké váze do 66 kg. V roce 1996 uspěl v brazilské olympijské kvalifikaci a startoval na olympijských hrách v Atlantě. Ve čtvrtfinále prohrál na juko s Maďarem Józsefem Csákem, ale přes opravy se probojoval do boje o třetí místo proti Belgičanu Philipu Laatsovi. Taktický zápas opanoval na body a získal bronzovou olympijskou medaili. V roce 1999 dokázal překonat vážné zranění kolene, které ho vyřadil na půl roku z tréninku. V roce 2000 uspěl podruhé při brazilské olympijské kvalifikaci a startoval na olympijských hrách v Sydney. V Sydney vypadl ve druhém kole s Italem Girolamo Giovinazzem. V roce 2004 vyhrál potřetí brazilskou olympijskou kvalifikaci a jako veterán startoval na olympijských hrách v Athénách. V prvním kole si dokázal poradit s mladým Jihokorejcem Pang Kwi-manem, ale v dalším kole nestačil na Dagestánce Magomeda Džafarova z Ruska. Vzápětí ukončil sportovní kariéru. Věnuje se trenérské práci.\n\nyoutube.com: Palmeiras Olímpico - Henrique Guimarães, medalha de bronze no Judô, 2016\n\n\n"}
{"id": "1373324", "url": "https://cs.wikipedia.org/wiki?curid=1373324", "title": "Média na Slovensku", "text": "Média na Slovensku\n\nMédia na Slovensku tvoří hromadné sdělovací prostředky na území státu (masmédia) a zahrnují denní tisk, časopisy, televizi, rozhlas a internetové portály. Mezi největší mediální skupiny patří Markíza (televizní skupina Markíza, portály např. TVnoviny.sk), JOJ (televizní skupina JOJ, internetové portály), Petit Press (SME), MAFRA Slovakia (Hospodárske noviny), P E R E X, a. s. (Pravda) a další.\n\nFunkci veřejnoprávních médií plní Rozhlas a televízia Slovenska (RTVS).\n\n\n\n\n\n\nPlní funkci veřejnoprávních médií Slovenské republiky. Provozuje televizní a rozhlasové stanice a dává minimální prostor reklamě a komerci.\n\nKomerční skupina spolupracující s Nova Group, vlajková loď TV Markíza je nejsledovanějším kanálem na Slovensku.\n\nKomerční skupina, největším konkurentem je TV Markíza. Vlajková loď TV JOJ je druhým nejsledovanějším kanálem na Slovensku.\n\n\nPlní funkci veřejnoprávních médií Slovenské republiky. Provozuje televizní a rozhlasové stanice a dává minimální prostor reklamě a komerci.\n\ninternetové:\n\n\n"}
{"id": "1373325", "url": "https://cs.wikipedia.org/wiki?curid=1373325", "title": "Dolná Seč", "text": "Dolná Seč\n\nDolná Seč je obec na Slovensku v okrese Levice.\n\n\nSčítání lidu, domů a bytů v roce 2001: 426 obyv.Sčítání lidu, domů a bytů v roce 1991: 432 obyv.\nSčítání obyvatelstva v roce 1930: 557 obyv. \n\n\n\n\nDohromady: 417 obyv.\n\n\nSčítání lidu, domů a bytů v roce 2001: 426 obyv.Sčítání lidu, domů a bytů v roce 1991: 432 obyv.Sčítání obyvatelstva v roce 1930: 557 obyv.\n"}
{"id": "1373326", "url": "https://cs.wikipedia.org/wiki?curid=1373326", "title": "Zemská slovenská samospráva v Maďarsku", "text": "Zemská slovenská samospráva v Maďarsku\n\nZemská slovenská samospráva v Maďarsku, oficiálně (OSZÖ), (CSSM), je kulturní a politická organizace slovenské národnostní menšiny žijící na území současného Maďarska.\n\nZemská slovenská samospráva provozuje slovenské kulturně–osvětové instituce jako divadlo, dokumentační a pedagogické centrum, Výzkumný ústav Slováků v Maďarsku, vzdělávací instituce včetně pěti školy se slovenským vyučovacím jazykem, neziskovou veřejně prospěšnou společnost a veřejně prospěšnou nadaci pro maďarské Slováky. Mottem samosprávy je: \"\"Společně za náš jazyk, za naši kulturu!\"\"\n\n\nNa základě zákona mohou národnostní a etnické menšiny volit své zástupce v parlamentních volbách. Pokud počet odevzdaných hlasů na celostátní kandidátní listinu národnostní menšiny dosáhne na sníženou kvótu (22 202 hlasů ve volbách 2014), získá mandát poslance s hlasovacím právem. Pokud je počet hlasů nižší, tak kandidát na 1. místě menšinové kandidátky získá mandát tzv. menšinového přímluvčího (\"Nemzetiségi szószóló\"), který nedisponuje hlasovacím právem.\n\n\n\n"}
{"id": "1373329", "url": "https://cs.wikipedia.org/wiki?curid=1373329", "title": "22. století", "text": "22. století\n\n22. století je století, které podle gregoriánského kalendáře bude trvat od roku 2101 do roku 2200.\n\nV 22. století se odehrává děj více, převážně vědecko-fantastických literárních a filmových děl, jakož i videoher. Příkladem je povídka Isaaca Asimova „Takový krásný den“ (v roce 2117) publikovaná ve sbírce \"Star Science Fiction Stories No.3\" (1955).\n"}
{"id": "1373330", "url": "https://cs.wikipedia.org/wiki?curid=1373330", "title": "Kostel svaté Anny (Staré Buky)", "text": "Kostel svaté Anny (Staré Buky)\n\nKostel svaté Anny je římskokatolický orientovaný filiální, dříve farní kostel v obci Staré Buky. Patří do arciděkanství Trutnov I. Je chráněn od 3. 5. 1958 jako kulturní památka České republiky. Je dokladem vývojových slohových etap u církevní architektury. Areál kostela je situován ve svahu nad vsí, přístupný je po cestě od školy, případně alejí dosažitelnou níže po proudu potoka přes můstek. Vlastníkem kostela je od konce roku 2006 obec Staré Buky.\n\nExistující kostel v obci je zmiňován roku 1355, kdy se píše o oltáři sv. Kateřiny. Jednoznačná je roku 1360 zmínka o zasvěcení kostela snad Panně Marii. Zděný kostel s pravoúhlým presbytářem neměl věž, zvony byly zavěšeny v samostatné dřevěné zvonici.Farnost byla v obci již v letech 1369, 1384 a 1412. Současné zasvěcení svaté Anně získal kostel po třicetileté válce, v roce 1692 svobodným pánem de Waggim byl prodloužen a zvětšen roku 1755 hrabětem Wilibaldem von Schafgotschem. V roce 1802 byl přestavěn presbytář, v roce 1804 přibyla panská hrobka a roku 1836 barokizující věž. Části původní gotické stavby byly druhotně uložené v pozdějších konstrukcích. Ve vnější zdi kostela je zasazeno 7 náhrobních kamenů, nejstarší pochází z 15. století, které jsou dokladem o vlastnících panství a obce.\n\nJednolodní obdélníková stavba s hranolovitou věží s cibulovitou střechou v západním průčelí s předsíní po jižní straně a s pravoúhlým presbytářem s patrovou novorománskou oratoří po severní a sakristií s mansardovou střechou po východní straně. Loď a presbytář mají gotické obvodové zdivo. Na západní straně byla při barokizaci loď prodloužena a zvýšena na úroveň do té doby nejvyššího presbytáře. Vrcholně gotický kostel s unikátně dochovanými středověkými omítkami, štít presbytáře zdobí unikátní v omítce ryté iluzivní kružbové okno, na severní stěně lodi bylo při obnově odhaleno malované soukruží zatím neznámého účelu.\n\nPravidelné bohoslužby se v kostele nekonají.\n\n"}
{"id": "1373333", "url": "https://cs.wikipedia.org/wiki?curid=1373333", "title": "Sabiha Gökçenová", "text": "Sabiha Gökçenová\n\nSabiha Gökçenová (21. března 1913 Bursa – 22. března 2001 Ankara) byla turecká letkyně. Ve svých 23 letech se stala patrně první ženskou bojovou pilotkou v historii. Byla jedním z osmi adoptivních dětí zakladatele moderního Turecka Mustafy Kemala Atatürka.\n\nByla sirotkem. Vyrůstala v sirotčinci spolu se čtyřmi bratry. O jejím původu existují dohady, oficiální verze mluvila o bosenském původu, ale je také možné, že Sabiha byla potomkem jedné z obětí genocidy Arménů (s touto teorií přišel roku 2004 novinář Hrant Dink, načež se stal obětí nacionalistické štvanice a v roce 2007 na něj dokonce sedmnáctiletý turecký nacionalista spáchal atentát). Během návštěvy prezidenta Atatürka v Bursě v roce 1925 ho dvanáctiletá Sabiha oslovila a vyjádřila přání studovat na internátní škole. Poté, co Atatürk vyslechl její krutý životní příběh a seznámil se s ubohými podmínkami, v nichž žila, rozhodl se ji adoptovat a požádal Sabihina nejstaršího bratra, aby jí dovolil žít v prezidentské rezidenci v Ankaře. Sabiha pak žila a vyrůstala spolu s dalšími adoptovanými dětmi prezidenta. Vystudovala poté Americkou akademii v Istanbulu (Üsküdar Amerikan Lisesi). Po přijetí zákona o příjmení ji Atatürk roku 1934 vybral jméno Gökcen, jež by šlo přeložit jako „nebeská“ – aniž by v té době Sabiha ještě uvažovala o létání. \n\nRoku 1935 Atatürk založil Tureckou leteckou asociaci. Vzal Sabihu na zahajovací ceremoniál, který se konal 5. května 1935. Sabiha byla nadšená leteckou šou kluzáků a zahraničních parašutistů. Rozhodla se také stát parašutistkou a Atatürk ihned přiměl ředitele školy Fuatua Bulku, aby ji zapsal jako první ženu. Nakonec se ale zřekla parašutismu ve prospěch létání a získala licenci pilota. Byla společně se sedmi studenty poslána na kluzákový výcvik do Ruska, avšak v Moskvě se dozvěděla, že zemřela její adoptivní sestra Zehra a okamžitě se vrátila do Turecka a načas se zcela izolovala od společenských aktivit. V letech 1936-1937 se vrátila k létání a dokončila svůj letecký výcvik na letecké škole v Eskişehiru. K 1. leteckém pluku v Eskişehiru pak nastoupila jako bojová pilotka, především bombardéru. Zúčastnila se dvou vojenských cvičení a v roce 1937 se podílela na vojenském potlačení vzpoury v oblasti Dersim na východě Turecka. Osobně svými leteckými útoky zabila asi padesát povstalců. V roce 1938 uskutečnila pětidenní let přes Balkán. Ve stejném roce se stala instruktorkou Turecké letecké asociace. Tuto činnost vykonávala až do roku 1954. Během své instruktorské kariéry vycvičila mj. další čtyři ženy. Během své kariéry létala na 22 různých typech letadel. Odlétala více než 8 000 hodin, z nichž 32 bylo bojových.\n\nRoku 1981 vydala paměti nazvané Ataturkovou cestou. Je po ní pojmenováno Mezinárodní letiště Sabiha Gökçen v Istanbulu.\n"}
{"id": "1373334", "url": "https://cs.wikipedia.org/wiki?curid=1373334", "title": "Tratayenia", "text": "Tratayenia\n\nTratayenia byl rod teropodního dinosaura z kladu Megaraptora, žijícího na území dnešní Argentiny v období pozdní křídy (věk santon, asi před 86 až 83 mil. let). Fosilie dinosaura byly objeveny v sedimentech souvrství Bajo de la Carpa. Typový a jediný dnes známý druh \"T. rosalesi\" byl formálně popsán mezinárodním týmem paleontologů v březnu roku 2018.\n\n\"Tratayenia\" byl značně velký dravý teropod o délce až kolem 10 metrů. Stejně jako ostatní megaraptoři měl zřejmě velké ostré drápy na předních končetinách, které mu mohly sloužit při lovu kořisti.\n\nTento druh patřil do kladu Avetheropoda a konkrétně Megaraptora, jeho blízkými příbuznými tedy byly rody \"Megaraptor\", \"Murusraptor\", \"Aerosteon\", \"Australovenator\" a \"Orkoraptor\".\n\n\"Tratayenia\" obývala prostředí dávné záplavové nížiny a spolu s ní se v daném ekosystému vyskytovalo také množství drobných obratlovců (ještěrů, hadů, želv a praptáků) i krokodýlů a dalších dinosaurů (například sauropod \"Traukutitan\" nebo abelisauridní teropod \"Viavenator\").\n\n\n"}
{"id": "1373336", "url": "https://cs.wikipedia.org/wiki?curid=1373336", "title": "Pina Bauschová", "text": "Pina Bauschová\n\nPina Bauschová (27. července 1940 Solingen – 30. června 2009 Wuppertal) byla německá tanečnice a choreografka.\n\nTanec začala studovat až v patnácti, na \"Folkwangschule\" vedené Kurtem Joossem, jedním z průkopníků tzv. tanečního divadla. Na přelomu padesátých a šedesátých let žila v USA. Studovala zde tanec na Juilliard School v New Yorku. Po návratu do Německa v roce 1962 se stala sólistkou nově založeného souboru FolkwangBallett. V roce 1968 vytvořila svou první choreografii nazvanou Fragment, a to na hudbu Bély Bartóka. U souboru působila do roku 1973, kdy se postavila do čela baletního souboru wuppertalského divadla. Dala mu nový název \"Tanztheater Wuppertal Pina Bausch\" a soubor se stal časem na divadle nezávislým. Napsala pro něj choreografie jako \"Svěcení jara\" (1975), na hudbu stejnojmenného Stravinského baletu, či \"Café Müller\" (1978), na hudbu Henry Purcella, s nimiž slavila mezinárodní úspěchy.\n\nV roce 1983 hrála ve filmu Federica Felliniho \"A loď pluje\". V roce 2002 ve filmu \"Mluv s ní\" režiséra Pedro Almodóvara. Až po její smrti se do kin dostal dokument Wima Wenderse \"Pina – Tančeme, tančeme, jinak jsme ztraceni\", jenž byl prvním evropským hraným 3D filmem.\n\n"}
{"id": "1373337", "url": "https://cs.wikipedia.org/wiki?curid=1373337", "title": "Aphra Behnová", "text": "Aphra Behnová\n\nAphra Behnová (14. prosince 1640 Canterbury – 16. dubna 1689 Londýn) byla anglická dramatička, básnířka a překladatelka. Byla jednou z prvních anglických žen, která se živila výhradně literaturou.\n\nJejí původ je nejasný. Do dějin vstoupila jako špion Karla II. Stuarta v Antverpách a Amsterdamu během druhé anglicko-holandské války. Po návratu do Londýna a pravděpodobném krátkém pobytu ve vězení pro dlužníky začala psát dramata pro divadlní představení, pod pseudonymem \"Astrea\". Ve hrách jako \"The Rover\" a \"The Roundheads\" podle moderní literární teorie kritizovala patriarchální společenský model z raně feministických pozic. Během bouřlivých politických časů boje o nástupnictví, zvaných Vylučovací krize (\"Exclusion Crisis\"), v nichž se přiklonila ke vznikajícím toryům, napsala scénku, která ji přivedla do právních potíží. Toto ji znemožnilo další práci pro divadla a tak se začala věnovat próze a překladům. K jejím nejznámějším prózám patří román \"Oroonoko\". Jako věrná podporovatelka Stuartovců odmítla nabídku biskupa Gilberta Burneta, aby napsala uvítací báseň novému králi Vilému III. Oranžskému. Zemřela krátce poté.\n"}
{"id": "1373338", "url": "https://cs.wikipedia.org/wiki?curid=1373338", "title": "Christina Rossetti", "text": "Christina Rossetti\n\nChristina Georgina Rossetti (5. prosince 1830 Londýn – 29. prosince 1894 Londýn) byla anglická básnířka. Její tvorba i osobní život byly silně ovlivněny jejím katolicismem. Psala i dětskou poezii.\n\nNarodila se v rodině italských emigrantů a s italskou kulturou udržovala po celý život kontakt. Její otec Gabriel Rossetti byl rovněž básník (a učitel na King's College), stejně jako její bratr Dante Gabriel Rossetti, který ale více proslul jako malíř (Christina byla modelem u řady jeho obrazů). Ve čtyřicátých letech 20. století se její rodina potýkala s vážnými finančními obtížemi kvůli zhoršení tělesného a duševního zdraví otce Gabriela. V roce 1843 u něj byla diagnostikována přetrvávající bronchitida, možná šlo i o tuberkulózu. Nakonec též oslepl. Následně se vzdal svého učitelského postu na King's College a dožíval v depresích, celých 11 let. Rossettina matka začala učit, aby rodinu vymanila z chudoby, její bratr William začal pracovat v úřadu a Dante Gabriel ve stejnou dobu odešel na uměleckou školu. Christina se tak ocitla v domácí izolaci, připoutána k nemocnému otci. Ve 14 letech se pod tímto tlakem zhroutila a musela opustit školu. Následovaly záchvaty deprese. Řešení svého stavu našla v katolické víře. V roce 1849 se však deprese znovu vrátily, katolicismu přesto zůstala věrná, ačkoli kolem roku 1857 měla velkou krizi víry. V anglickém protestantském prostředí jí komplikoval i partnerské vztahy, dva se jí kvůli náboženským neshodám rozpadly.\n\nV roce 1872 jí byla diagnostikována tzv. Gravesova choroba, autoimunitní onemocnění štítné žlázy. Roku 1893 pak rakovina prsu. Nádor byl operativně odstraněn, ale nemoc se roku 1894 vrátila a Christina brzy na to zemřela. Byla pohřbena na londýnském hřbitově Highgate.\n\nKolem roku 1842 začala psát první verše. Byly psány v duchu romantismu. Převládala náboženská témata a téma smrti. Její vánoční báseň \"In the Bleak Midwinter\" po její smrti zhudebnil Gustav Holst, později i Harold Darke. Vznikly tak dnes známé koledy. Psala též do časopisu \"The Germ\", který vydával její bratr Wiliam a jiní prerafaelité. Roku 1862 vydala svou nejslavnější sbírku \"Goblin Market\". V letech 1859-1870 pracovala jako dobrovolnice v domě pro bývalé prostitutky a mnozí kritici hledají inspiraci pro sbírku o hříchu a vykoupení právě tam. Někdy je kvůli zájmu o ženská témata považována za průkopnici feminismu, ačkoli se stavěla proti volebnímu právu žen.\n"}
{"id": "1373339", "url": "https://cs.wikipedia.org/wiki?curid=1373339", "title": "Cecilia Payne-Gaposchkinová", "text": "Cecilia Payne-Gaposchkinová\n\nCecilia Helena Payne-Gaposchkinová, rodným jménem Cecilia Payne (10. května 1900 Wendover – 7. prosince 1979 Cambridge) byla britsko-americká astronomka. Založila kvantitativní chemickou analýzu hvězdných atmosfér.\n\nNarodila se v rodině s pruskými kořeny. Získala stipendium na Univerzitě v Cambridgi, kde navštěvovala přednášky z botaniky, fyziky a chemie. Pro astronomii ji v roce 1919 nadchla přednáška Arthura Eddingtona o jeho měřeních v Guinejském zálivu, jimiž chtěl potvrdit či vyvrátit Eisteinovu teorii relativity. Závěr studia se tedy věnovala astronomii, byť nikdy v Cambridge nezískala akademický titul, neboť ten nemohl být v Cambridge udělen ženám až do roku 1948. To byl také jeden z důvodů, proč roku 1923 odešla do méně konzervativních Spojených států amerických. Na základě nabídky Harlowa Shapleyho nastoupila jako druhá ženská studentka na Harvard College Observatory. Shapley ji přiměl udělat si doktorát (na Radcliffe College, dnes součást Harvardovy univerzity). Její dizertační práce s názvem \"Stellar Atmospheres, A Contribution to the Observational Study of High Temperature in the Reversing Layers of Stars\" (1925) z ní učinila hvězdu oboru. Otto Struve ji označil za nejdůležitější dizertaci v dějinách astronomie. V této dizertační práci dokázala, že chemické složení většiny hvězd, tvoří 70% vodíku a 28% helium. Pouhá další 2% v průměru připadají na lehčí prvky jako kyslík, uhlík, neon nebo dusík, ještě mnohem méně na těžší prvky. Poté se věnovala studiu hvězd vysoké jasnosti a proměnných hvězd (práce Stars of High Luminosity z roku 1930). V roce 1931 získala americké občanství. V roce 1933 potkala astronoma ruského původu Sergeje Gaposchkina, který se o rok později stal jejím mužem. Vyučovala na Harvardově univerzitě, protože byla ženou, dlouho působila jen jako Shapleyho asistentka, což ji frustrovalo. Až v roce 1956 se stala první ženou, která byla uvedena do pozice profesora Harvardovy fakulty umění a věd. Později jako první žena vedla na Harvardově univerzitě katedru (astronomie). V roce 1943 se stala členkou Americké akademie věd a umění (American Academy of Arts and Sciences). Výuku na univerzitě ukončila v roce 1966, následně byla jmenována emeritní profesorkou.\n"}
{"id": "1373340", "url": "https://cs.wikipedia.org/wiki?curid=1373340", "title": "Bulbophyllum", "text": "Bulbophyllum\n\nBulbophyllum je rod rostlin z čeledi vstavačovité (\"Orchidaceae\") zahrnující okolo 1 800 druhů. Předpokládá se, že je to největší rod čeledi. Název je odvozen z latinského \"bulbus\" „hlíza“ a řeckého \"fylón\" „list“, což vyjadřuje charakteristický habitus, při kterém listy vyrůstají na konci velkých pahlíz.\n\nRod má velkou variabilitu tvaru rostlin i květů, patří sem druhy řadící se k největším (\"Bulbophyllum beccarii\") i nejmenším (\"Bulbophyllum globuliforme\") představitelům čeledi vstavačovitých. Charakteristický je výrazný oddenek s jednočlánkovým pahlízami a bazálně vyrůstajícím květenstvím.\n\nJde o epifytické rostliny s výskytem zejména v jihovýchodní Asii, centrum výskytu je v horských lesích ostrova Nová Guinea. Rozšířeny však jsou i v Austrálii, na Borneu, v Africe a na Madagaskaru. Několik druhů patří mezi kriticky ohrožené.\n\n \n"}
{"id": "1373342", "url": "https://cs.wikipedia.org/wiki?curid=1373342", "title": "Zemská samospráva Němců v Maďarsku", "text": "Zemská samospráva Němců v Maďarsku\n\nZemská samospráva Němců v Maďarsku, oficiálně (MNOÖ), (LdU), je kulturní a politická organizace německé národnostní menšiny žijící na území současného Maďarska.\n\nNa základě volebního zákona mohou národnostní a etnické menšiny volit své zástupce v parlamentních volbách. Pokud počet odevzdaných hlasů na celostátní kandidátní listinu národnostní menšiny dosáhne na sníženou kvótu (22 202 hlasů ve volbách 2014), získá mandát poslance s hlasovacím právem. Pokud je počet hlasů nižší, tak kandidát na 1. místě menšinové kandidátky získá mandát tzv. menšinového přímluvčího (\"Nemzetiségi szószóló\"), který nedisponuje hlasovacím právem.\n\n\n\n"}
{"id": "1373343", "url": "https://cs.wikipedia.org/wiki?curid=1373343", "title": "Stefano Ghisolfi", "text": "Stefano Ghisolfi\n\nStefano Ghisolfi (* 18. února 1993 Turín) je italský reprezentant ve sportovním lezení, vítěz Melloblocca, mistr Itálie a vítěz Italských pohárů, závodí ve lezení na obtížnost, rychlost i boulderingu.\n\nZávodnímu lezení se věnuje také jeho sestra Claudia Ghisolfi, mistryně Itálie ve třech disciplínách.\n\n\n"}
{"id": "1373344", "url": "https://cs.wikipedia.org/wiki?curid=1373344", "title": "Národní park Isalo", "text": "Národní park Isalo\n\nIsalo je národní park o rozloze 815 km², nacházející se nedaleko městečka Ranohira v regionu Ihorombe na jihozápadě Madagaskaru. Chráněná oblast byla vyhlášena v roce 1962 a v roce 1999 získala postavení jednoho z pětadvaceti madagaskarských národních parků. Isalo je relativně dobře přístupné pro turisty, protože leží nedaleko hlavní silnice z Antananariva do Toliary. Původní obyvateli regionu jsou Barové, pastevci zebu známí svým zvykem pohřbívat mrtvé v jeskyních.\n\nKrajina je hornatá, nejvyšší vrchol má nadmořskou výšku 1268 m. Geologicky je tvořena převážně jurskými pískovci a vápenci, které eroze zformovala do množství bizarních skalních útvarů (např. populární Isalo Window) a hlubokých kaňonů. Podnebí je suché a tropické, s průměrnými teplotami od 17 °C v červnu do 25 °C a ročními srážkami okolo 800 mm. Období dešťů trvá od prosince do března.\n\nRoste zde okolo čtyř set druhů rostlin, mnoho z nich je endemických. Vegetaci tvoří savana nebo řídké suché lesy, okolo řek a jezer se nacházejí palmové oázy. Typickými rostlinami jsou \"Bismarckia nobilis\", aloe, chrysalidokarpus, pachypodium, barvínkovec, \"Sarcolaena isaloensis\" a orchidej \"Erasanthe henrici\".\n\nK místní fauně náleží 82 druhů ptáků, 33 druhů plazů, 15 druhů žab a 14 druhů savců. Hlavní atrakcí pro návštěvníky jsou vzácní lemuři (lemur kata, lemur rudočelý, sifaka malý, maki trpasličí a maki žlutohnědý), madagaskarským endemitem je také pavrápenec Commersonův. Z ptáků zde žijí káně madagaskarská, luňák hnědý, sokol stěhovavý, jestřábec madagaskarský, kladivouš africký, volavka rusohlavá, ibis madagaskarský, potápka malá, husička vdovka, koroptev madagaskarská, konipas madagaskarský a skalník savanový. Typickými obojživelníky jsou parosnička šperková, mantela modronohá a létavka běloretá, největším hadem je nejedovatý hroznýš Dumerilův, park obývá také mnoho druhů chameleonů.\n\n"}
{"id": "1373345", "url": "https://cs.wikipedia.org/wiki?curid=1373345", "title": "Orkoraptor", "text": "Orkoraptor\n\nOrkoraptor (\"lupič od ozubené řeky\") byl středně velký teropodní dinosaurus, který žil v době před asi 96 miliony let (geol. stupeň cenoman až santon) na území dnešní argentinské Patagonie. Fosilie tohoto dravého teropoda z kladu Megaraptora byly objeveny roku 2001 v sedimentech souvrství Pari Aike. Formálně byl dinosaurus popsán roku 2008 jako \"O. burkei\".\n\nHolotyp dinosaura měřil na délku asi 6,5 metru a jeho hmotnost se mohla pohybovat kolem 500 kilogramů.\n\nTento druh spadal do skupiny Megaraptora a jeho blízkými příbuznými tak byly například rody \"Megaraptor\", \"Aerosteon\" nebo \"Murusraptor\".\n\n\n"}
{"id": "1373357", "url": "https://cs.wikipedia.org/wiki?curid=1373357", "title": "Václav Jón", "text": "Václav Jón\n\nVáclav Jón, často uváděný jako Václav John, (11. března 1905, Valteřice – 28. prosince 1966, Horní Branná) byl československý lyžař.\n\nNa I. ZOH v Chamonix 1924 skončil v běhu na lyžích na 18 km na 23. místě.\n\n"}
{"id": "1373360", "url": "https://cs.wikipedia.org/wiki?curid=1373360", "title": "Dustin Johnson", "text": "Dustin Johnson\n\nDustin Hunter Johnson (* 22. června 1984 Columbia, Jižní Karolína) je americký golfista. Používá hole značky TaylorMade.\n\nVystudoval Coastal Carolina University, v roce 2007 vyhrál turnaj Northeast Amateur a koncem téhož roku se stal profesionálem. Zpočátku bránily plnému uplatnění jeho talentu problémy s užíváním drog, v roce 2014 se podrobil odbornému léčení. Dokázal jedenáct let po sobě vyhrát alespoň jeden turnaj PGA Tour v roce, delší sérii mají pouze Jack Nicklaus (17 let) a Tiger Woods (14 let). Jediného vítězství na turnaji kategorie major dosáhl v roce 2016, kdy vyhrál U.S. Open. Byl vyhlášen nejlepším hráčem PGA Tour za rok 2016. Od února 2017 figuruje na pozici světové jedničky Official World Golf Ranking, kterou drží již 58 týdnů v řadě (březen 2018).\n\nV soutěžích družstev vyhrál Walker Cup 2007, Palmer Cup 2007, Ryder Cup 2016 a Presidents Cup 2011, 2015 a 2017.\n\nJeho manželkou je modelka Paulina Gretzky, dcera hokejisty Wayne Gretzkého. Mají syna a dceru.\n"}
{"id": "1373361", "url": "https://cs.wikipedia.org/wiki?curid=1373361", "title": "Luhman 16", "text": "Luhman 16\n\nLuhman 16 (WISE 1049−5319, WISE J104915.57−531906.1) je dvojice hnědých trpaslíků v souhvězdí Plachet v jižní části hvězdné oblohy Nachází se ve vzdálenosti 6,5 světelných let (2 pc) od Slunce. Je nejbližší dvojicí hnědých trpaslíků a také nejbližší hvězdný systém nalezený po detailním měření rychlého pohybu Barnardovy hvězdy v roce 1916. Současně se jedná o ve třetí nejbližší hvězdu od Slunce (po Alfě Centauri a Barnardově hvězdě). Primární hvězda má spektrální typ L7.5 a sekundární typ T0.5 ± 1 (a je tedy blízko přechodu L-T). Hmotnost Luhman A a Luhman B je 34 a 28 hmotností planety Jupiter, věk je odhadován na 600 – 800 miliónů let. Luhman 16 A a B se vzájemně obíhají ve vzdálenosti kolem 3,5 AU s periodou oběhu přibližně 27 let.\n\nDvojici hnědých trpaslíků objevil astronom Kevin Luhman z Pennsylvánské státní univerzity a badatelel z Penn State's Center for Exoplanets and Habitable Worlds  v snímcích pořízených širokoúhlým satelitem NASA WISE v infračervené vlnové délce 40 cm,  v expozicích  pořízených mezi  prosincem 2009 a únorem 2011; objevové snímky byly pořízeny v období od ledna 2010 do ledna 2011 a objev byl oznámen v roce 2013. Systém byl nalezen porovnáním různých snímků satelitu WISE, kterými byly objeveny objekty s rychlým vlastním pohybem po obloze.\n\nLuhman 16 se nachází v blízkosti galaktické roviny, ve které se náchází velké množství hvězd. Velké množství světelných zdrojů obšwm ztěžuje objev slabých objektů. Tím se  vysvětluje, proč objekt, který se nachází poblíž Slunce, již nebyl nalezen v dříve.\n\nSekundární složku systému  objevil také Luhman v roce 2013 a byl oznámen ve stejném článku jako objev primární složky systému. Objevový snímek byl pořízen v noci 23. února 2013 pomocí Gemini Multi-Object Spectrograph (GMOS) v Gemini South telescope v Chile. Komponenty systému měli  úhlovou vzdálenost 1,5 arcsek, což odpovídá vzdálenosti oddělení 3 AU a rozdílu magnitud byl 0,45 mag.\n\nAčkoli byl tento systém poprvé nalezen na snímcích pořízených družicí WISE v letech 2010-2011, objekt byl zpětně nalezen na snímcích Digitized Sky Survey (DSS, 1978 (IR) & 1992 (red), Infrared Astronomical Satellite (IRAS, 1983), na snímcích Schmidtova dalekohledu observatoře La Silla ESO (1984 (red)), v Guide Star Catalog (GSC, 1995), v Deep Near Infrared Survey of the Southern Sky (DENIS, 1999) a Two Micron All-Sky Survey (2MASS, 1999) a v snímcích družice AKARI (2007).\n\nNa snímku Schmidtova dalekohledu ESO, který byl pořízen v roce 1984, zdroj vypadá podlouhlý jako s pozičním úhlem 138°. Podobnost tohoto pozičního úhlu s rozlišeným párem na snímku GMOS (epocha 2013) a na snímku 1 Luhmana (2013) naznačuje, že časové období mezi lety 1984 a 2013 se může blížit k oběžné době systému, který je daleko od původního odhadu oběžné dráhy Luhmana (2013). \n"}
{"id": "1373370", "url": "https://cs.wikipedia.org/wiki?curid=1373370", "title": "Seznam dílů seriálu V těle boubelky", "text": "Seznam dílů seriálu V těle boubelky\n\nToto je seznam dílů seriálu \"V těle boubelky\".\n\n<onlyinclude>\n</onlyinclude>\n\n"}
{"id": "1373373", "url": "https://cs.wikipedia.org/wiki?curid=1373373", "title": "Sara Nišmit", "text": "Sara Nišmit\n\nSara Nišmit (12. března 1913 Sejny, Polsko – 22. září 2008 kibuc Lochamej ha-Geta'ot, Izrael, vlastním jménem Sara Šnerová, původně ' nebo ') byla izraelská spisovatelka, která se narodila v Polsku. V období 2. světové války pracovala jako zdravotní sestra u sovětského partyzánského oddílu po tom, co utekla z nacistického pracovního tábora. Po válce od roku 1955 pracovala spolu se svým mužem Cvi Šnerem v muzeu, jehož byl ředitelem celých 34 let až do své smrti. Sara Nišmit napsala řadu knížek a článků o tom, jak byli Židé za války nenáviděni, stejně jako i na jiná témata, která souvisela s holokaustem. Jedním z jejích nejznámějších děl je kniha \"Děti z Mapuovy ulice\" (1970), fiktivní popis teroru, který pohltil Židy v Kaunasu v Litvě, když do něj roku 1941 vtrhli němečtí vojáci. Vzpomínky na děti trpící během druhé světové války se jí držely i později, neboť všude kolem sebe viděla, jak lidé poukazují na lidské utrpení a smutek. Proto spolu s výtvarníkem Ardynem Halterem posbírali citáty z deníků, básní a dopisů napsaných dětmi v těchto těžkých obdobích a těmito výjevy vyzdobili část muzea, aby poukázali spíše na kreativitu těchto dětí a taky na to, jak zbytečně byla jejich nadějná životní cesta překažena.\n\n"}
{"id": "1373375", "url": "https://cs.wikipedia.org/wiki?curid=1373375", "title": "Flora (mytologie)", "text": "Flora (mytologie)\n\nFlora, latinsky \"Flōra\", byla římská, původně sabinská, bohyně květů a jara. Její jméno vychází z latinského \"flōs\" „květ“ a její kult byl údajně zaveden Titem Tatiem, římským králem sabinského původu, a králem Numen Pompiliem jí byl přidělen kněz oficiální kultu – \"flamen Floralis\". Roku 241 či 238 př. n. l. jí byl aedily Luciem Publiciem a Markem Publiciem v blízkosti Circu Maximu zasvěcen chrám. Byla ztotožněna s řeckou nymfou Chlóris, která byla Ovidiových \"Fasti\" ve Floru proměněna polibkem Zephyra. Na kultu Flory se kromě také zřejmě projevil kult řeckých bohyň Antheie a Démétér Chloé. Její svátek Floralia se konal 28. dubna.\n\nMezi známé obrazy na kterých se Flora objevuje patří Botticelliho \"Primavera\", Tizianova \"Flora\" nebo Rembrandtova \"Flora\".\n\n"}
{"id": "1373376", "url": "https://cs.wikipedia.org/wiki?curid=1373376", "title": "Arrondissement Brusel-hlavní město", "text": "Arrondissement Brusel-hlavní město\n\nArrondissement Brusel-hlavní město (francouzsky: \"Arrondissement de Bruxelles-Capitale\"; nizozemsky: \"Arrondissement Brussel-Hoofdstad\") je jediný správní arrondissement (okres) v Bruselském regionu v Belgii. Jelikož se jedná o jediný okres Bruselského regionu, tak se obě území navzájem překrývají.\n\nBruselský region je rozdělen na 19 obcí, z nichž je největší a nejlidnatější město Brusel.\n\nOkres vznikl roku 1963 rozdělením okresu Brusel na dva okresy; okres Brusel-hlavní město a okres Halle-Vilvoorde. Tyto okresy byly součástí provincie Brabant. Roku 1995 vytvořil arrondissement Nivelles provincii Valonský Brabant a arrodissementy Halle-Vilvoorde a Lovaň provincii Vlámský Brabant. Arrondissement Brusel-hlavní město nepatří k žádné provincii, ale patří přímo k Bruselskému regionu. Je to také jediný belgický arrondissement, v jehož čele stojí guvernér a viceguvernér.\n\nPočet obyvatel k 1. lednu 2017 činil 1 191 604 obyvatel. Rozloha okresu činí 161,38 km².\n\n"}
{"id": "1373378", "url": "https://cs.wikipedia.org/wiki?curid=1373378", "title": "Jakub Fischer", "text": "Jakub Fischer\n\nJakub Fischer (* 2. května 1978 Praha) je český statistik, děkan Fakulty informatiky a statistiky Vysoké školy ekonomické v Praze od roku 2018 (předtím – v letech 2010 až 2018 – prorektor VŠE). Jeho otcem je statistik a politik Jan Fischer, jeho dědečkem je statistik Otto Fischer.\n\nProf. Fischer je český statistik a ekonom s rozsáhlou publikační činností doma i v zahraničí. Je členem mnoha odborných grémií v České republice i v zahraničí (mj. členem Vědecké rady Vysoké školy ekonomické v Praze, Vědecké rady Masarykovy univerzity, Vědecké rady Fakulty ekonomické Západočeské univerzity v Plzni, Akademické rady Bankovního institutu, Akademické rady Vysoké školy polytechnické v Jihlavě, Vědecké rady Ekonomické fakulty Technické univerzity v Liberci, Vědecké rady Centra pro otázky životního prostředí Univerzity Karlovy, aj.).\n\nV letech 2006 – 2017 byl členem předsednictva Rady vysokých škol (od roku 2012 předseda RVŠ).\nOd 31. ledna 2019 je členem Výboru České statistické společnosti.\nOdborně se specializuje na problematiku hospodářské a sociální statistiky a aplikované ekonomické statistiky. Je autorem či spoluautorem 6 monografií, 52 recenzovaných článků, 118 konferenčních příspěvků, 4 certifikovaných metodik, 9 souhrnných výzkumných zpráv, 7 skript a autor 8 znaleckých posudků.\n\nPublikace indexované v databází WoS jsou evidované pod ResearcherID J-7874-2012: http://www.researcherid.com/rid/J-7874-2012\n\n\n\nOficiální životopis na stránkách katedry\n"}
{"id": "1373382", "url": "https://cs.wikipedia.org/wiki?curid=1373382", "title": "RawTherapee", "text": "RawTherapee\n\nRawTherapee je multiplatformní svobodný a otevřený program pro úpravu surového grafického formátu raw. Je napsán v programovacím jazyku C++, a používá sadu knihoven GTK+ a upravenou verzi programu dcraw pro čtení souborů ve formátu raw. Je typický pokročilým ovládáním, které poskytuje uživateli během procesu zpracování souborů. RawTherapee zahrnuje podskupinu operací úprav obrázků zaměřených speciálně na nedestruktivní postprodukční úpravu surových fotografií a je primárně zaměřen na zlepšení pracovního postupu fotografa usnadněním manipulace s velkým počtem snímků. \n\nProgram původně ho napsal Gábor Horváth z Budapešti, následně byl v lednu 2010 znovu vydán pod licencí GNU GPL. Původně používaný název \"The Experimental Raw Photo Editor\", byl postupně nahrazen zkratkou RawTherapee která se stala jménem sama o sobě.\n\nRawTherapee užívá koncept nedestruktivních úprav, podobně jako u některých jiných softwaru pro konverzi. Úpravy prováděné uživatelem se okamžitě promítají do náhledu, ačkoli nejsou fyzicky aplikovány na otevřený obraz, ale parametry jsou uloženy do samostatného sidecar souboru. Tato nastavení se pak použijí během exportu.\n\nVeškeré interní zpracování se provádí v 32bitovém režimu pohyblivé řádové čárky.\n\n"}
{"id": "1373388", "url": "https://cs.wikipedia.org/wiki?curid=1373388", "title": "Arrondissement Sint-Niklaas", "text": "Arrondissement Sint-Niklaas\n\nArrondissement Sint-Niklaas (nizozemsky: \"Arrondissement Sint-Niklaas\"; francouzsky: \"Arrondissement de Saint-Nicolas\") je jeden ze šesti arrondissementů (okresů) v provincii Východní Flandry v Belgii.\n\nPočet obyvatel k 1. lednu 2017 činil 248 489 obyvatel. Rozloha okresu činí 474,60 km².\n\nOkres Sint-Niklaas sestává z těchto obcí:\n"}
{"id": "1373391", "url": "https://cs.wikipedia.org/wiki?curid=1373391", "title": "Jan z Brienne (1296)", "text": "Jan z Brienne (1296)\n\nJan z Brienne řečený z Akkonu ( \"Jean de Brienne\" řečený \"Jean d'Acre\", 1227 Akko – 1296) byl nejvyšší číšník francouzského krále a účastník bojů proti nevěřícím.\n\nNarodil se jako syn Jana z Brienne a jeho třetí ženy Berenguely, dcery leónského krále Alfonse IX. Jeho otec byl roku 1229 stanoven regentem latinského císařství nad jeho nedospělým svěřencem a spoluvládcem Balduinem, kterému zasnoubil svou dceru Marii z Brienne. Balduin se roku 1236 vydal získat do Evropy podporu pro své skomírající císařství a právě tehdy se zřejmě malý Jan společně se svými bratry \"dětmi Akkonu\" dostal do péče francouzského krále Ludvíka IX.\n\nRoku 1258 převzal dvorský úřad nejvyššího číšníka. V létě 1270 se společně s bratrem Alfonsem připojil ke křížové výpravě Ludvíka IX. Na rozdíl od svého bratra a svého krále výpravu přežil. Po návratu do Francie ho Filip IV. pověřil vyjednáváním o osudu svých synovců.\n"}
{"id": "1373392", "url": "https://cs.wikipedia.org/wiki?curid=1373392", "title": "Arrondissement Ypry", "text": "Arrondissement Ypry\n\nArrondissement Ypry (nizozemsky: \"Arrondissement Ieper\"; francouzsky: \"Arrondissement d'Ypres\") je jeden z osmi arrondissementů (okresů) v provincii Západní Flandry v Belgii.\n\nJedná se o politický a zároveň soudní okres. Soudní okres Ypry také zahrnuje obce Moorslede a Staden politického okresu Roeselare.\n\nÚzemí patřilo do konce 18. století Flanderskému hrabství, části Rakouského Nizozemí. Roku 1790 bylo částí Spojených belgických států. Během války první koalice bylo území roku 1794 obsazeno a na základě rozhodnutí francouzského národního konventu bylo 1. října 1795 spojeno s První Francouzskou republikou. Státní správa a soudnictví bylo převedeno na nový francouzský systém. Byly zřízeny départementy, arrondissementy a kantony se svými obcemi. Arrondissement Ypry (francouzsky: \"Arrondissement d´Ypres\") patřil mezi lety 1795 až 1814 k départmentu Lys, který se dělil na kantony Hooglede (\"Hoogléde\"), Wervik (\"Wervicq\"), Mesen (\"Messines\"), Ypry (\"Ypres\"), Elverdinge (\"Elverdinghe\"), Passendale (\"Passchendaele\") a Poperinge (\"Poperinghe\").\n\nPočet obyvatel k 1. lednu 2017 činil 106 230 obyvatel. Rozloha okresu činí 549,62 km².\n\nOkres Ypry sestává z těchto obcí:\n"}
{"id": "1373394", "url": "https://cs.wikipedia.org/wiki?curid=1373394", "title": "Arrondissement Dinant", "text": "Arrondissement Dinant\n\nArrondissement Dinant (francouzsky: \"Arrondissement de Dinant\"; nizozemsky: \"Arrondissement Dinant\") je jeden ze tří arrondissementů (okresů) v provincii Namur v Belgii.\n\nJedná se o politický a zároveň soudní okres. Soudní okres Dinant také zahrnuje obce politického okresu Philippeville.\n\nPočet obyvatel k 1. lednu 2017 činil 110 335 obyvatel. Rozloha okresu činí 1 592,42 km².\n\nOkres Dinant sestává z těchto obcí:\n"}
{"id": "1373395", "url": "https://cs.wikipedia.org/wiki?curid=1373395", "title": "Roman Sádlo", "text": "Roman Sádlo\n\nRoman Sádlo (22. srpna 1943 – červenec 2015 Kutná Hora) byl český fotbalový obránce.\n\nV československé lize odehrál za Slovan Teplice jedno celé utkání, aniž by skóroval. Za Teplice nastupoval také ve II. lize před základní vojenskou službou. Později hrál v Kutné Hoře za Dynamo/Spartu.\n\n"}
{"id": "1373397", "url": "https://cs.wikipedia.org/wiki?curid=1373397", "title": "Jekatěrina Puzanovová", "text": "Jekatěrina Puzanovová\n\nJekatěrina Puzanovová (* 1. ledna 1979) je bývalá ruská atletka, běžkyně, která se věnovala středním tratím.\nV roce 2002 se stala halovou mistryní Evropy v běhu na 1500 metrů. V následující sezóně obsadila šesté místo na světovém halovém šampionátu, následně však byla diskvalifikována pro doping. Obdržela dvouletý zákaz startu. Závodila i po vypršení trestu, na své výkony však už nenavázala.\n"}
{"id": "1373399", "url": "https://cs.wikipedia.org/wiki?curid=1373399", "title": "Elena Iagărová", "text": "Elena Iagărová\n\nElena Iagărová (* 16. ledna 1975, Brašov) je bývalá rumunská atletka, běžkyně, halová mistryně Evropy v běhu na 1500 metrů.\n\nV roce 2002 vybojovala stříbrnou medaili v běhu na 1500 metrů na evropském halovém šampionátu. V roce 2005 se stala halovou mistryní Evropy na této trati. Dalších úspěchů na mezinárodních soutěžích už nedosáhla, v roce 2008 byla pozitivně testována na EPO.\n"}
{"id": "1373400", "url": "https://cs.wikipedia.org/wiki?curid=1373400", "title": "Geoffrey Blake", "text": "Geoffrey Blake\n\nGeoffrey Lewis Blake (20. srpna 1962 Baltimore) je americký komik, herec a zpěvák. Je známý z filmových rolí ve filmech \"Kontakt, Mladé pušky, Forrest Gump či Trosečník\". Daboval také postavu Ralpha v animovaném filmu .\n\nNarodil se v Baltimore, jako syn Marjoria Myerse a Avery Felton Blake. Absolvoval vysokou školu v San Ramon Valley v Kalifornii. Herectví se začal věnovat již na vysoké škole. V televizi se poprvé objevil v seriálech \"Paper Dolls, Homefront a Any Day Now\". V roce 2010 hrál v epizodě \"Whistle Stop\" televizní série \"In Plain Sight\" v roli informátora FBI.\n\nJe absolventem Univerzity v jižní Kalifornii a členem společnosti Sigma Nu.\n\n"}
{"id": "1373402", "url": "https://cs.wikipedia.org/wiki?curid=1373402", "title": "Stéphanie Bodet", "text": "Stéphanie Bodet\n\nStéphanie Bodet (* 14. března 1976 Limoges) je bývalá francouzská reprezentantka ve sportovním lezení, vicemistryně Evropy a mistryně Francie v lezení na obtížnost, vítězka světového poháru v boulderingu.\n\nReprezentant byl také její manžel Arnaud Petit, vítěz světového poháru a mistr Evropy i jeho bratr François Petit.\n\n\n\n"}
{"id": "1373403", "url": "https://cs.wikipedia.org/wiki?curid=1373403", "title": "Lauda (letecká společnost)", "text": "Lauda (letecká společnost)\n\nLauda (dříve \"Laudamotion\") je rakouská nízkonákladová letecká společnost se sídlem ve Vídni, vznikla v roce 2018. Jde o nástupce společnosti Niki, která přestala fungovat se zánikem aerolinie Air Berlin v roce 2017. Majitelem je k roku 2019 100% Ryanair, dříve ve firmě měl podíl Niki Lauda. Letecká společnost ohlásila velkou expanzi ve Vídni a od zimního letového řádu 2018/19 oznámila 20 nových linek.\n\n"}
{"id": "1373405", "url": "https://cs.wikipedia.org/wiki?curid=1373405", "title": "Seligerskaja (stanice metra v Moskvě)", "text": "Seligerskaja (stanice metra v Moskvě)\n\nSeligerskaja () je stanice moskevského metra na Ljublinsko-Dmitrovské lince. Byla zprovozněna v rámci úseku Petrovsko-Razumovskaja - Seligerskaja, jedná se o severní konečnou stanicí linky do té doby, než dojde k jejímu dalšímu prodloužení na sever (do stanice Lianozovo). Je pojmenována podle ulice, která se nachází nedaleko, jejíž jméno připomíná jezero Seliger, kde se odehrávaly boje mezi sovětskou a nacistickou armádou v rámci bitvy o Moskvu.\n\nStanice Seligerskaja se nachází ve čtvrti \"Beskudnikovskij rajon\" () v její západní části u hranic se čtvtí \"Zapadnoje Degunino\" () u \"Dmitrovského šosse\" () poblíž místa, kde se z něj odděluje \"Korovinskoje šosse\" (). Stanice disponuje dvěma podzemními vestibuly, z jižního východy směřují na Korovinskoje šosse, obě strany Dmitrovského šosse a na \"Tumaňanovo náměstí\" (), ze severního vestibulu východy směřují k budoucím dopravně-přestupnímu uzlu. \n\nVestibuly jsou s nástupištěm propojeny prostřednictvím eskalátorů. Střední loď stanice tvoří enfiláda hal, výška stropu ve střední části dosahuje 12 metrů. Výzdobu zajišťují především trojúhelníkové různobarevné kompozitní panely, které můžeme najít na stěnách nástupiště i na bočních stěnách hlavní lodi. Pro obložení základen na bočních stěnách nástupišť bylo využita žula gabro. Ta byla použita spolu s dalšími druhy žuly použita i pro obložení podlahy. Pro obložení dolní poloviny sloupů byl využit travertin s vertikálními vložkami z nerezové oceli, horní polovina sloupů byla obložena kompozitními materiály stejné barvy jako travertin. Osvětlení stanice zajišťují svítidla umístěná na všech 38 sloupech jak ve směru do centrální lodě stanice tak i na nástupiště. Vestibuly jsou koncipovány stejně jako stanice - tj. trojlodní. Nadzemní pavilony jsou charakteristické tím, že jsou postaveny v secesním stylu, čímž mají připomínat pařížské metro.\n\nU severního vestibulu bude vybudován čtyřpodlažní dopravně-přestupní uzel Seligerskaja, který bude v sobě kromě metra zahrnovat meziměstské autobusové nádraží o celkovém ploše 150 tisíc m, stanoviště pro taxi, nákupní centrum a kanceláře. K dispozici zde bude parkoviště pro 2000 aut i parkoviště pro kola. Tento uzel se stane konečnou stanicí pro pozemní veřejnou dopravu z blízkých čtvrtí. Stavba se plánuje dokončit do roku 2020. \n\n"}
{"id": "1373408", "url": "https://cs.wikipedia.org/wiki?curid=1373408", "title": "Střední odborná škola civilního letectví", "text": "Střední odborná škola civilního letectví\n\nStřední odborná škola civilního letectví, Praha-Ruzyně je veřejná střední škola sídlící v městské části Praha 6 v Ruzyni. Škola nabízí úplné střední odborné vzdělání s maturitou. Současná Střední odborná škola civilního letectví byla založena v roce 1953 jako závodní škola práce spadající pod tehdejší Československé aerolinie. V průběhu let se transformovala na Střední odborné učiliště dopravní, jehož nástupnickou organizací je od roku 2006 škola vystupující již pod dnešním názvem.\nŠkola nabízí 3 obory zakončené maturitní zkouškou.\nZaměření tohoto oboru klade vysoké nároky na praktické dovednosti v oblasti odbavování cestujících, vystavovaní a prodeji letenek, prací s cestovními doklady, dále přepravou zboží v letecké dopravě a odbavením letadel na letišti. Předmět praxe je od druhého ročníku zajištěn na letištních pracovištích za živého provozu a na dalších pracovištích týkajících se cestovního ruchu.\n"}
{"id": "1373409", "url": "https://cs.wikipedia.org/wiki?curid=1373409", "title": "Arrondissement Marche-en-Famenne", "text": "Arrondissement Marche-en-Famenne\n\nArrondissement Marche-en-Famenne (francouzsky: \"Arrondissement de Marche-en-Famenne\"; nizozemsky: \"Arrondissement Marche-en-Famenne\") je jeden z pěti arrondissementů (okresů) v provincii Lucemburk v Belgii.\n\nJedná se o politický a zároveň soudní okres. Soudní okres Marche-en-Famenne také zahrnuje obce Gouvy, Houffalize a Vielsalm politického okresu Bastogne.\n\nPočet obyvatel k 1. lednu 2017 činil 55 952 obyvatel. Rozloha okresu činí 953,69 km².\n\nOkres Marche-en-Famenne sestává z těchto obcí:\n"}
{"id": "1373412", "url": "https://cs.wikipedia.org/wiki?curid=1373412", "title": "Boris Skosyrev", "text": "Boris Skosyrev\n\nBoris Michajlovič Skosyrev ( Бори́с Миха́йлович Ско́сырев, 12. ledna 1896 Vilnius – 27. února 1989 Boppard) byl běloruský dobrodruh, který se prohlásil králem Andorry.\n\nPatřil k bělogvardějské emigraci, od roku 1919 pobýval v Anglii na Nansenův pas, kde vystupoval jako hrabě z Orange. V roce 1932 žil na Baleárech, odkud byl vyhoštěn, a v roce 1933 přijel do Andorry, kde získal občanství. Využil politické krize v zemi a 6. července 1934 vydal deklaraci, v níž zrušil společný protektorát Španělska a Francie nad Andorrou a prohlásil se hlavou státu s titulem \"Boris I.\" Vydal vlastní ústavu a slíbil rozsáhlé reformy, které by z této zaostalé a izolované země udělaly daňový a celní ráj. Generální rada Andorry proto odhlasovala souhlas s jeho vládou. Dne 14. července téhož roku však do Andorry vstoupila španělská Guardia Civil, aby obnovila španělskou kontrolu nad kondominiem. Skosyrev byl zatčen a odvezen do Madridu, kde byl odsouzen k vypovězení ze země. \n\nJeho další osudy jsou nejasné. Pobýval v Portugalsku a Francii, za druhé světové války byl v internačním táboře, později údajně narukoval do Wehrmachtu. Bojoval na východní frontě a upadl do sovětského zajetí. Po propuštění žil s manželkou v západoněmeckém Boppardu, kde roku 1989 zemřel. \n\nAndorrský spisovatel Antoni Morell o něm napsal životopisný román \"Boris I., král andorrský\", který vyšel i v českém překladu.\n\n"}
{"id": "1373415", "url": "https://cs.wikipedia.org/wiki?curid=1373415", "title": "Luytenova hvězda", "text": "Luytenova hvězda\n\nLuytenova hvězda (GJ 273) je červený trpaslík v souhvězdí Malého psa ve vzdálenosti 12,36 světelných let (3,79 parseků) od Slunce. Zdánlivá magnituda hvězdy je 9,9, takže je příliš málo jasná na sledování pouhým okem. Je pojmenována po Willemu Jacobu Luytenovi, který v roce 1935 ve spolupráci s Edwinem G. Ebbighausenem jako první určil velikost jejího vlastního pohybu. Tato hvězda má hmotnost přibližně jedné čtvrtiny hmotnosti Slunce, poloměr činí 35 % v porovnání se Sluncem. Hvězda má maximální hmotnost, ve které může být červený trpaslík naprosto konvektivní, což znamená, že většina hvězdy, možná i celá hvězda, je tvořena rozšířenou konvektivní zónou. Ve spektrální klasifikaci je řazena jako M3.5V, s jasností třídy V, což značí skutečnost, že se jedná o hvězdu hlavní posloupnosti. Energie je ve hvězdě tvořena v jádře hvězdy termonukleární fúzí atomů vodíku. Zdánlivá míra rotace hvězdy je těžko měřitelná, ale odhad je, že nebude větší než 1 km/s. Naměřené hodnoty periodických změn povrchové aktivity udávají pomalou periodu rotace kolem 116 dnů (to odpovídá rychlosti ~0,15 km/s). Účinná teplota vnějšího obalu hvězdy je relativně nízká 3150 K; to je důvodem charakteristické červeno-oranžové záře hvězdy typu M. Jedná se o dvacátý druhý nejbližší hvězdný systém od Slunce.\n\nV současné době se Luytenova hvězda od sluneční soustavy vzdaluje. Největší přiblížení nastalo asi před 13 000 lety, kdy se přiblížila k Prokyonu na vzdálenost 3,67 parseků. Nyní se hvězda nachází 1,2 světelného roku od Prokyonu. Na noční obloze jedné z exoplanet obíhajících Luytenovu hvězdu má Prokyon zdánlivou magnitudu −4,5. Nejmenší vzdálenost mezi těmito dvěma hvězdami nastala před 600 lety, když se Luytenova hvězda nacházela 1,12 světelného roku od Prokyonu. Pro rychlost Luytenovy hvězdy v prostoru jsou naměřeny tyto hodnoty: U = +16, V = −66 a W = −17 km/s.\n\nV březnu 2017 byly nalezeny dvě exoplanety obíhající Luytenovu hvězdu. Exoplaneta nacházející se dále od hvězdy, označená jako GJ 273 b, je superzemě nacházející se v obyvatelné zóně, kde je určitá šance výskytu vody v tekutém skupenství. Planeta má hmotnost přibližně 2,89 ± 0,26 hmotnosti Země a obíhá ve vzdálenosti 0,09110 ± 0,00002 AU, kde dokončí oběh kolem hvězdy za 18,650 ± 0,006 dní. Zatímco exoplaneta se nachází ve vnitřním okraji obyvatelné zóny hvězdy, dopadající tok záření je jen 1,06 S⊕, takže se jedná o potenciálního kandidáta na planetu s vodou v tekutém skupenství, za předpokladu přítomnosti atmosféry planety. V závislosti na albedu je zde pravděpodobná rovnovážná teplota kolem 206 až 293 K (−67 °C – +20 °C). Druhá bližší exoplaneta GJ 273 c je jedna z nejlehčích dosud objevených exoplanet detekovaných metodou měření radiálních rychlostí s hmotností pouze 1,18 ± 0,16 v poměru k Zemi. Obíhá však příliš blízko hvězdy, oběžná doba činí 4,7234 ± 0,00004 dnů.\n\nGJ 273 b je jedna z nejbližších známých exoplanet obíhající hvězdu v obyvatelné zóně.\n\nV říjnu roku 2017, v rámci \"Sónar Calling GJ 273b\", projektu METI (\"Messaging Extraterrestrial Intelligence\") a Sónaru, hudebního festivalu v Barceloně, byla odeslána série celkem tří rádiových signálů směrem k Luytenově hvězdě z radarové antény v Ramfjordmoen v Norsku (EISCAT). Institut SETI se nicméně blíže nevyjádřil k pozorování rádiových vln v okolí této exoplanety. Dle ředitele METI Douga Vakoche se jednalo o hudební soubor 18 písní. Další přenos plánovali vyslat v dubnu roku 2018. Za předpokladu, že zpráva bude přijata přístroji ETI schopnými detekce rádiových vln a lokalizace zdroje, by hypotetická odpověď k Zemi dorazila nejdříve v roce 2043.\n"}
{"id": "1373423", "url": "https://cs.wikipedia.org/wiki?curid=1373423", "title": "Tudor (hodinky)", "text": "Tudor (hodinky)\n\nTudor je švýcarská značka hodinek, která byla registrována roku 1926 firmou Veuve de Philippe Hüther, od které ji roku 1936 převzal Hans Wilsdorf, zakladatel značky Rolex. Značka vznikla za účelem vyrábět kvalitní hodinky za dostupnější cenu než Rolex. Hodinky jsou původně osazovány strojky externích dodavatelů. Od roku 2017 získávají vlastní strojky ETA. \n\n1926 - Značku registrovala firma Veuve de Philippe Hüther.\n\n1932 - První model hodinek Tudor\n\n1936 - Značku přebral Hans Wilsdorf a v logu značky se objevuje tudorovská růže.\n\n1946 - Hodinky jsou vyráběny pod firmou Montres TUDOR S.A.\n\n1952 - Představen model Tudor OYSTER PRINCE, využívající klasické voděodolné pouzdro Oyster značky Rolex.\n\n1960 - Změna loga. Místo tudorovské růže se na hodinkách objevuje symbol štítu z brnění.\n\n2011 - Značka se stává oficiálním partnerem času výrobce závodních motorek Ducati. Při té příležitosti vzniká nový model hodinek Fastrider.\n\n2015 - Hodinky jsou poháněny vlastními manufakturními strojky a strojky ETA.\n\n2017 - Ambasadorem značky se stává novozélandská ragbyová reprezentace All Blacks.\n\n"}
{"id": "1373426", "url": "https://cs.wikipedia.org/wiki?curid=1373426", "title": "Květozob prostý", "text": "Květozob prostý\n\nKvětozob prostý (\"Dicaeum chrysorrheum\") je druh ptáka z čeledi květozobovitých. Je velmi široce rozšířen; vyskytuje se v Indii, Bangladéši, Nepálu, Číně, státech východní Indie, Malajského poloostrova, v Indonésii a v Bruneji. Vyskytuje se ve vlhkých subtropických a tropických horských lesích.\n\nSamci květozoba prostého váží až 10 gramů, samičky váží maximálně 9 gramů. Obě pohlaví dosahují délky 9 až 10 centimetrů. Období rozmnožování se v různých částech areálu rozšíření tohoto ptáka mírně liší. Hlava je většinou hnědožlutá, okolí kloaky je žluté, břicho je světlé s černými proužky. Oči jsou červené s černými zorničkami.\n\n"}
{"id": "1373427", "url": "https://cs.wikipedia.org/wiki?curid=1373427", "title": "Furrina", "text": "Furrina\n\nFurrina či Furina je římská bohyně neznámého významu. O jejím významu v raném římském kultu však svědčí že měla svého oficiálního kněze – \"flamena Furrinalis\", a že byl na její počest byla 25. července konána slavnost \"furrinalia\", která však byla v době pozdní republiky slavena jen kněžími této bohyně. Georges Dumézil ji považoval za bohyni pramenů a její jméno spojil s latinským \"fervēre\" „bublat, vařit“. Na základě podobnosti jména byla někdy zaměňována s Fúriemi (\"Furiae\"). Její posvátný háj – \"lucus Furinae\", stál na vrchu Ianiculu na pravém břehu Tiberu, a v roce 121 před n. l. v něm byl zavražděn tribun lidu Gaius Gracchus. Její svatyně měla stát také nedaleko města Arpinia.\n\n"}
{"id": "1373428", "url": "https://cs.wikipedia.org/wiki?curid=1373428", "title": "Lettergate", "text": "Lettergate\n\nLettergate je skandál, který poškodil PR Svatého stolce v březnu 2018. Ukázalo se, že Sekretariát pro komunikaci zmanipuloval obsah dopisu, který napsal bývalý papež Benedikt XVI. papeži Františkovi. Skandál byl pro Svatý stolec dvojnásob nepříjemný, protože přišel krátce poté, co papež František veřejně vyzval k boji proti tzv. fake news.\n\nKonkrétně šlo o to, že sekretariát 12. března selektovaně publikoval obsah dopisu tak, aby vyzněl jako absolutní podpora konání současného papeže a pozitivní recenze na soubor teologických prací nazvaný „Teologie papeže Františka“, přičemž zatajil kritickou pasáž ohledně složení autorů souboru. Veřejná prezentace dopisu byla dokonce doplněna fotografií, na níž byly nehodící se části dílem rozostřeny a dílem zakryty knihami.\n\nPo zveřejnění celého obsahu dopisu a následném skandálu musel rezignovat prefekt Sekretariátu pro komunikaci Dario Edoardo Viganò. Papež jeho rezignaci obratem přijal, ponechal jej však při sekretariátu jako odborného poradce.\n"}
{"id": "1373429", "url": "https://cs.wikipedia.org/wiki?curid=1373429", "title": "David Novák (rozcestník)", "text": "David Novák (rozcestník)\n\nJméno a příjmení David Novák má více nositelů:\n\n"}
{"id": "1373431", "url": "https://cs.wikipedia.org/wiki?curid=1373431", "title": "Scooby-Doo: Záhady s.r.o.", "text": "Scooby-Doo: Záhady s.r.o.\n\nScooby-Doo: Záhady s.r.o. (v anglickém originále Scooby-Doo! Mystery Incorporated) je americký animovaný televizní seriál. Premiérově byl vysílán na stanici Cartoon Network v letech 2010–2013 a čítá 52 dílů rozdělených do dvou řad. Je jedním z mnoha seriálů franšízy \"Scooby-Doo\" o stejnojmenném mluvícím psovi a partě čtyř teenagerů, jeho kamarádů, kteří zažívají různá dobrodružství a řeší záhady.\n\nTeenageři Fred Jones, Daphne Blakeová, Velma Dinkleyová, Shaggy Rogers a mluvící pes Scooby-Doo tvoří tým Záhad s.r.o., který řeší různé záhady v městečku Křišťálová zátoka, jež je někdy nazývané „Nejstrašidelnější místo na Zemi“. Údajně prokleté město má dlouhou historii podivných zmizení a různých monster. To vše ale zároveň tvoří základ pro turistický průmysl, který těší hlavně starostu Freda Jonese staršího a šerifa Bronsona Stonea. Většinu těchto záhad ovšem vyřeší Záhady s.r.o. a zjistí se, že to všechno byli pouze zločinci.\n\nKromě tradičních případů tým odhaluje i tajemnou minulost města. Sledují tajemné náznaky od jakéhosi Pana E vedoucí k odhalení neznámé historie rodiny Darrowových, jež založila toto město, a hlavně záhadného, 20 let starého zmizení původních Záhad s.r.o. s papouškem. Mezitím se vyvíjí i vztahy mezi členy týmu. Daphne s Fredem jsou do sebe zamilovaní, ovšem Fred dává přednost lásce svého života – pastím, a Shaggy není schopný dát přednost před dlouholetým kamarádstvím Scooby-Dooem vztahu s Velmou. Tým zjistí, že Fredův otec není jeho pravý otec a že právě on zčásti zavinil zmizení původních Záhad s.r.o., jelikož byli velmi blízko k sesbírání planysferických disků, které jsou klíčem k objevení prokletého pokladu. Starosta je ihned zatčen. Tým se při odhalování ovšem pohádá a rozejde se.\n\nVe druhé řadě dá nová starostka celý tým Záhad s.r.o. znovu dohromady. Ve městě se totiž objeví původní Záhady s.r.o., které pátrají po prokletém pokladu a podle legendy tak ženou město do záhuby. Mezi těmito dvěma skupinami pak následuje závod o nalezení planysferického disku. Jak kusy disku shromažďují, je zřejmé, že tyto dvě skupiny nejsou jedinými řešiteli záhad v historii města. Všechny tyto skupiny, složené vždy ze čtyř lidí a jednoho zvířete, se snažily odhalovat nadpřirozené jevy a prokletí pokladu. Osud obou týmů Záhad s.r.o. i veškeré reality závisí na společné důvěře v rovnováhu extradimenzionálních sil, které se shromažďují, aby se připravily na katastrofu Nibiru.\n"}
{"id": "1373432", "url": "https://cs.wikipedia.org/wiki?curid=1373432", "title": "Seznam vítězek turnajů Premier", "text": "Seznam vítězek turnajů Premier\n\nSeznam vítězek turnajů WTA Premier představuje chronologický přehled finálových zápasů ve dvouhře a čtyřhře ženských tenisových profesionálních turnajů kategorie WTA Premier v podobě odehraných sezón od roku 2009, kdy kategorie vznikla.\n"}
{"id": "1373433", "url": "https://cs.wikipedia.org/wiki?curid=1373433", "title": "Cypris", "text": "Cypris\n\nPříjmení Cypris, přechýleně Cyprisová, nosí více osobností:\n\n\n\n\n"}
{"id": "1373439", "url": "https://cs.wikipedia.org/wiki?curid=1373439", "title": "Columella", "text": "Columella\n\nLucius Iunius Moderatus Columella (4 – 70) byl římský spisovatel. O jeho životě se ví jen málo: pocházel pravděpodobně z Gadesu (dnešní Cádiz, kde má také pomník), za císaře Tiberia sloužil jako vojenský tribun v Sýrii. Po odchodu z armády se stal statkářem, vlastnil usedlosti v řadě městeček okolo Říma jako Ardea, Carseoli nebo Alba Longa. Ve svém díle se zabýval zemědělskou problematikou: zachoval se dvanáctisvazkový spis \"De re rustica\" (\"O zemědělství\"), jehož rukopis objevil počátkem 15. století humanistický učenec Poggio Bracciolini, Columellovi se obvykle připisuje také autorství méně významné knihy \"De arboribus\" (\"O stromech\"). Vycházel ze starších prací Catona staršího, Terentia a Xenofóna, v mnohém s nimi ovšem na základě vlastních zkušenostní polemizoval. Columellovy knihy se vyznačují spojením praktických rad s vytříbeným slohem, používal také hexametry ve Vergiliově stylu. Popisuje pěstování oliv, ovoce a vinné révy, chov domácích zvířat, včelařství, péči o okrasnou zahradu i správné vedení domácnosti, zaznamenal také množství dobových kuchařských receptů. Na jeho počest byla pojmenována čeleď rostlin \"Columelliaceae\". \n\n\n"}
{"id": "1373442", "url": "https://cs.wikipedia.org/wiki?curid=1373442", "title": "Seznam utkání Chomutova v play off české hokejové extraligy", "text": "Seznam utkání Chomutova v play off české hokejové extraligy\n\nToto je seznam zápasů Chomutova v play off české hokejové extraligy .\n"}
{"id": "1373446", "url": "https://cs.wikipedia.org/wiki?curid=1373446", "title": "Bitva na řece Bach Dang", "text": "Bitva na řece Bach Dang\n\nBitva na řece Bach Dang představuje jedno z nejdůležitějších a největších vojenských vítězství v historii Vietnamu. Odehrála se 9. dubna 1288 v ústí řeky Bach Dang (poblíž zátoky Ha Long) a vietnamská vojska vedená princem Trần Hưng Đạo v ní rozdrtila dvakrát početnější mongolskou invazní armádu z říše Jüan, vedenou princem Toghanem a chánem Omarem, když chytila do pasti a dílem zničila a dílem zajala mongolskou zásobovací flotilu a zároveň drtivě porazila pozemní invazní síly, které na ni čekaly. Tím skončil třetí a poslední pokus dynastie Jüan o přímé vojenské podmanění Vietnamu. K dalším nedošlo, protože Vietnam se s říší Jüan dohodl na placení přiměřeného tributu.\n"}
{"id": "1373449", "url": "https://cs.wikipedia.org/wiki?curid=1373449", "title": "Donna Diana", "text": "Donna Diana\n\nDonna Diana je komická opera o třech dějstvích. Hudbu složil rakouský skladatel českého původu Emil Nikolaus von Reznicek (1860–1945). Reznicek si sám napsal i libreto opery k prvním dvěma verzím. Předlohou mu byla komedie \"El desdén, con el desdén\" (\"Vzdor za vzdor\"), kterou napsal Španěl Agustín Moreto y Cabana, a to v jejím německém překladu od Josepha Schreyvogela pod názvem \"Donna Diana oder Stolz und Liebe\" (Donna Diana neboli pýcha a láska). Premiéra opery se konala dne 16. prosince 1894 v Novém německém divadle v Praze. Opera byla dvakrát revidována skladatelem, poprvé v roce 1908 a pak v roce 1933. Libreto k verzi z roku 1933 upravil muzikolog a dramaturg berlínské opery Julius Kapp.\n\nPříkladů o pokořených pyšných princeznách, o něž usiluje několik nápadníků, je celá řada. Jsou v pohádkách, činohrách i operách. Takový je i děj veselohry \"El desdén, con el desdén,\" jejímž autorem byl španělský dramatik Augustin Moreto y Cabana (1618–1669). Tato veselohra patří k nejzdařilejším a nejoblíbenějším Moretovým dílům. Hlavní hrdinka má jméno Diany, antické bohyně lovu, která se rozhodla zůstat pannou, což je také hlavní motiv děje veselohry. Donna Diana sice ví, ke komu její srdce táhne, avšak vytrvale předstírá nezájem a její vytoužený jí oplácí stejně. Je to souboj dvou tvrdých povah, hra kdo s koho, ovšem se šťastným koncem. Hra byla v Evropě s úspěchem uváděna po celé 19. století. \n\nV Praze byla v češtině uvedena roku 1868 a znovu 1877 v Prozatímním divadle v překladu Josefa Jiřího Stankovského. Pak byla hrána v roce 1885 s novým překladem Josefa Václava Sládka v Národním divadle.\n\nJejí německou verzi \"Stolz und Liebe\" (Pýcha a láska) zvolil Emil Nikolaus von Reznicek jako předlohu své opery.\n\nReznicekova hudba k opeře \"Donna Diana\" má hodně vídeňského kouzla a také španělské zabarvení. Jeho instrumentace je bohatá na chytlavé melodie. Jeden z hudebních motivů z této opery byl po dlouhá léta hrán na druhém programu německé televize (\"Zweites Deutsches Fernsehen\", ZDF) jako ústřední melodie hudebního kvízu \"Erkennen Sie die Melodie\" (Poznejte tuto melodii), který byl vysílán v letech 1969–1985 jednou za měsíc (s přestávkami). Předehra opery sloužila také americkému rozhlasu (1947–1955) při sérii \"Challenge of the Yukon\" a pak přešla do televizního seriálu \"Seržant Preston z Yukonu\" (1955–1958).\n\nV roce 2004 vydalo německé hudební nakladatelství CPO kompletní nahrávku opery \"Donna Diana\", která se uskutečnila v květnu 2003 při jejím představení v operním domě v Kielu. Dirigent Ulrich Windfuhr řídil orchestr opery v Kielu. Hlavní roli Diany zpívala sopranistka Manuela Uhl. Jsou to dvě CD, cpo 999 991-2. \n\nPremiéra opery se konala dne 16. prosince 1894 v Novém německém divadle v Praze. 15. dubna 1895 byla \"Donna Diana\" uvedena v Karlsruhe, následovala města Lipsko, Vratislav (Breslau), Výmar, Štrasburk a Kolín nad Rýnem, poté přišly Mannheim a Brémy, mimo Německo také Riga (1896) a Curych (1897). Dne 9. prosince 1898 byla \"Donna Diana\" uvedena ve Vídeňské dvorní opeře pod taktovkou Gustava Mahlera. Dne 30. dubna 1908 měla v Berlíně premiéru druhá verze opery, která se však na jevištích neuchytila. V roce 1933 byla uvedena nejprve ve Wuppertalu (15. 11.) a vzápětí v Berlíně (31. 12.) premiéra třetí verze opery, která pomohla opeře k novému startu. Byla pak hrána až do roku 1944, přičemž dosáhla na německých scénách téměř padesáti repríz. Při bombardování na konci druhé světové války však byl v Berlíně zničen veškerý provozovací materiál k této verzi, takže několik inscenací po válce bylo provedeno v původní verzi z roku 1894. Reznicekovy opery se začaly opět vracet na jeviště až od 60. let 20. století. Státní opera Praha uvedla koncertní provedení \"Donny Diany\" dne 1. března 2018.\n\nPříběh se odehrává na zámku suverénního hraběte Dona Diega v Barceloně.\n\nRytíř a vítěz turnaje Don Cesar je vášnivě zamilován do Donny Diany, hrdé dcery Dona Diega, hraběte Barcelony. Ona se však k němu chová chladně a odmítavě, ačkoli i jí se rytíř Don Cesar líbí. Cesar dostává radu od Perina, dvorního šaška, který mu doporučuje, aby i on začal být chladný a lhostejný k milované princezně a vrátil jí tak její lhostejnost. Cesar slibuje, že se bude tímto doporučením řídit, i když je to pro něj velmi obtížné. Dvorní šašek současně tuto strategii ihned vyzkouší na Donně Florettě, nevlastní sestře princezny Diany, protože ta se mu právě dvoří.\n\nLidé se shromažďují k oslavě turnaje a vyvolávají slávu Donu Diegovi. Hrabě vítá na svém zámku lid i tři prince, Dona Cesara, Dona Louise a Dona Gastona, finalisty turnaje. Současně si přeje, aby si jeho dcera při slavnostním předávání vavřínů vybrala ženicha mezi finalisty a dala Barceloně dědice. Diana se proti této jeho myšlence rozhořčeně brání. Don Diego je zoufalý, Don Cesar ztrácí odvahu a všichni se modlí, aby Bůh obměkčil Dianinu zatvrzelost. Mezi tím se ostatní protagonisté – dvorní šašek Perin, oba šlechtici Luis a Gaston, a také tři dvorní dámy Floretta, Laura a Fenisa – od princezniny paličatosti odvracejí, protože i mezi nimi se začínají vytvářet pouta lásky. Princezna Diana navenek stále zůstává ve svém odmítavém postoji pevná, Cesar se však rychle vzpamatuje a prohlásí, že se bude Dianě dvořit pouze z úcty. Tato jeho strategie začíná působit – nyní je to Diana, která bude muset Cesarovu hrdost překonávat. Začíná karneval a taneční zábava.\n\nOslavy dosahují maškarní slavností dalšího vrcholu. Diana vysvětluje podle staré tradice, že si každý rytíř musí vybrat dámu k tanci podle barevné stuhy, kterou má každá z dam u sebe. Ovšemže se neví, že každá z dam má u sebe všechny barvy, takže si sama vybírá svého tanečníka. Don Louis, který vybírá zelenou, dostane Donnu Lauru, Don Gaston vybírá červenou a hlásí se Fenisa. Perin, který hlasitě tvrdí, že opovrhuje láskou, si vybírá barvu temnou – Florettu. A Don Cesar, který vybírá barvu bílou, se stane tanečníkem Donny Diany. Vezme ji za ruku a její krása jej tak omámí, že zapomene na své předsevzetí a vyzná jí lásku. Diana se mu sice opět vysměje, ale Cesar se brzo vzchopí a řekne jí, že lásku k ní jen předstíral. Diana zuří a hned plánuje pomstu. Oblékne se do krásných šatů, prochází se v zahradách a za doprovodu svých sestřenic zpívá romanci o mouřenínovi Alcaidovi. Na Cesara to však vůbec nezapůsobí, obdivuje rostliny v zahradě a baví se s Perinem. Tentokrát je zklamaná zase Diana, zejména když vidí, jak se oba další šlechtici dvoří svým vyvoleným.\n\nKdyž masky spadnou a tři nekomplikované páry otevřeně svědčí o svém zalíbení, je to už konečný útok na mramorové srdce princezny Diany, která jediná zůstává sama. Ale přesto se ještě snaží vzbudit v Cesarovi žárlivost a tvrdí, že chce splnit přání svého otce a vzít si za muže jednoho ze dvou šlechticů, prince Luise. Její snaha se však nenaplní a vše se ještě zhorší, když jí na chvilku zkamenělý Cesar zdvořile blahopřeje a sděluje, že on se ožení s Donnou Laurou. To všechno také nadšeně potvrzuje i otec Diego. To je už příliš. Diana vidí, že její láska k hrdinovi, kterou si sama nechtěla přiznat, je v nebezpečí. Její hrdost mizí a ona vyzná svou lásku k Cesarovi. „Vybrala jsem si toho, který si podmanil mou pýchu“. Perinova rada, která zněla (německy): „Begegnet sie Euch hart, thut ihr desgleichen“ (když je vůči Vám neoblomná, oplaťte jí stejným), nezklamala.\n\n\n"}
{"id": "1373450", "url": "https://cs.wikipedia.org/wiki?curid=1373450", "title": "Čchen Lu", "text": "Čchen Lu\n\nČchen Lu (, * 24. listopadu 1976 Čchang-čchun) je bývalá čínská krasobruslařka, která jako první reprezentantka Číny v historii získala medaile na mistrovství světa a olympijských hrách.\n\nPochází ze sportovní rodiny: otec byl hokejový reprezentant a matka hrála závodně stolní tenis. Bruslí od pěti let. Na mistrovství světa juniorů v krasobruslení získala bronzovou medaili v letech 1991 a 1992. Na olympiádě skončila šestá v roce 1992 a třetí v letech 1994 i 1998. Je mistryní světa z roku 1995, kde byla po krátkém programu až třetí a vyhrála díky volnému programu, v němž bruslila na hudbu z filmu \"Poslední císař\" a zvládla pět trojitých skoků. Stříbro na MS získala v roce 1996 a bronz v letech 1992 a 1993. Vyhrála soutěž krasobruslařek na Asijských zimních hrách 1996, Kanadskou brusli 1993 a NHK Trophy 1994 a 1995. \n\nKariéru ukončila v roce 2001. Vydala autobiografické knihy \"Butterfly On Ice\" a \"The Illusions of Butterfly\".\n\nV roce 2005 se provdala za ruského krasobruslaře Denise Petrova. Mají dvě děti a žijí v Šen-čenu, kde provozují krasobruslařskou akademii.\n\n"}
{"id": "1373452", "url": "https://cs.wikipedia.org/wiki?curid=1373452", "title": "František Pohunek", "text": "František Pohunek\n\nFrantišek Pohunek (17. února 1896 v Praze – 1. října 1941 v Praze-Ruzyni) byl za první světové války příslušníkem československých legií v Rusku a ve Francii. Po skončení první světové války a návratu do Československa prošel mnoha funkcemi v prvorepublikové armádě. Rok 1939 jej zastihl v hodnosti plukovníka generálního štábu. Po likvidaci československé branné moci v létě roku 1939 byl převeden na ministerstvo školství a národní osvěty, ale v roce 1940 byl nucen (jako bývalý legionář) odejít do výslužby. Brzy po okupaci Československa Německem (po 15. březnu 1939) se jako bývalý důstojník zapojil do ilegální odbojové činnosti v rámci (tzv. druhé garnitury) vojenské podzemní protiněmecké organizace Obrana národa. Byl zatčen gestapem 7. srpna 1941 v Praze, vězněn na Pankráci a za odbojovou činnost nakonec (za první heydrichiády) odsouzen stanným soudem v Praze 1. října 1941 k trestu smrti zastřelením. Poprava byla vykonána ještě téhož dne (1. října 1941) v jízdárně dělostřeleckých kasáren v Praze - Ruzyni. Spolu s Františkem Pohunkem bylo téhož dne popraveno i dalších 12 příslušníků Obrany národa – bývalých generálů a vyšších důstojníků československé armády.\n\nFrantišek Pohunek se narodil v Praze v rodině kolářského pomocníka Josefa Pohunka a jeho manželky Františky Pohunkové (rozené Schimzichové). Po studiu české vyšší reálky v Praze III (1907–1914), které ukončil maturitou 9. července 1914, zahájil studium chemického oboru na pražské České vysoké škole technické. Jeho vysokoškolská studia přerušila první světová válka. Dne 16. března 1915 byl odveden a musel nastoupit službu v rakousko-uherské armádě. O měsíc později (15. dubna 1915) se jako jednoroční dobrovolník dostal k c. k. zeměbraneckému pluku číslo 8 v Salzburgu. Zde absolvoval základní výcvik a hned nato (ve Steyeru) školu (1. června 1915 až 31. července 1915) pro důstojníky pěchoty v záloze. U svého kmenového pluku pak vykonával funkci velitele čety náhradního praporu a to až do 28. září 1915, kdy byl převelen na ruskou frontu. Do ruského zajetí padl 9. listopadu 1915 (to už měl hodnost kadeta v záloze).\n\nV ruském zajetí pobýval František Pohunek od 9. listopadu 1915 až do 1. srpna 1917. Během této doby se 25. října 1916 v Barnaulu přihlásil do řad příslušníků československých legií na Rusi. Události pak měly rychlý spád: 1. srpna 1917 byl převelen k záložnímu praporu Československé střelecké brigády v Borispolu a 2. srpna 1917 nastoupil do československého důstojnického kurzu v Borispolu. Po skončení důstojnického kurzu byl vybrán a odeslán (5. října 1917) s tzv. Husákovým transportem do Francie, s nímž dorazil (14. listopadu 1917) do jihofrancouzského Cognacu. U francouzského 33. pěšího pluku sloužil František Pohunek v období od 14. listopadu 1917 až do 7. března 1918. S touto jednotkou prošel pěším výcvikem a během února 1918 (od 1. února 1918 do 28. února 1918) nadto absolvoval důstojnickou školu v St. Maixent. Dne 28. února 1918 byl povýšen do hodnosti poručíka. Dva následující měsíce (28. února 1918 - 30. dubna 1918) pak na důstojnické škole v St. Maixent pracoval jako lektor (učitel). U 21. československého střeleckého pluku ve Francii konal službu od 7. března 1918 až do 13. ledna 1919. Z Cognacu byl (jako velitel čety dne 10. června 1918) převelen na frontu ve Vogézách a později pak v Argonnách. Bitvy u Terronu s účastnil ve dnech 16. října 1918 až 31. října 1918. Do hodnosti nadporučíka byl František Pohunek povýšen 16. listopadu 1918 a s touto hodností se vrátil 14. ledna 1919 do Československa. Formálně ukončil svoji legionářskou kariéru 31. prosince 1919 s hodností kapitána.\n\nPo návratu do vlasti zastával od 14. ledna 1919 do 15. dubna 1919 funkci velitele čety (později velitele roty) u 21. československého střeleckého pluku.\n\nPo zániku Rakouska-Uherska se rozhořel mezi nově vzniklým Československem a Polskem Československo-polský spor o Těšínsko. František Pohunek se účastnil bojů proti Polákům na Těšínsku (především bojů u Orlové, Karviné a Těšína). V období od 16. dubna 1919 do 28. května 1919 vykonával v Praze funkci důstojníka štábu pro vnější službu na velitelství 1. československé divize z Francie.\n\nNapjatá situace však nastala na Slovensku a na Podkarpatské Rusi, kde se nechtěli Maďaři vzdát svých územních ambicí. Jestliže obsazování jižního Slovenska československou armádou probíhalo na počátku roku 1919 docela úspěšně, pak po vzniku Maďarské republiky rad došlo ke změně situace. Dobře vyzbrojená maďarská armáda obsadila značnou část Slovenska. František Pohunek byl 29. května 1919 odvelen na Slovensko. Zde měl funkci přiděleného důstojníka „Skupiny Prignot“ a později byl pobočníkem 1. československé brigády. Do hodnosti kapitána byl povýšen 1. června 1919. Zde se až do 25. června 1919 zúčastnil bojů proti Maďarům (hlavně u Tornaľy, Plešivce a Rožňavy). V létě roku 1919 (26. červenec 1919 – 15. srpen 1919) pak ještě působil na Slovensku ve funkci zatímního velitele 59. československého domobraneckého praporu z Itálie. V druhé polovině roku 1919 (16. srpna 1919 – 30. listopadu 1919) konal František Pohunek službu (nejprve jako II. plukovní pobočník a současně velitel plukovní poddůstojnické školy) u pěšího pluku 24 (původně se jednalo o pěší pluk číslo 41) ve Znojmě.\n\nOd 1. prosince 1919 do 4. listopadu 1921 zastával funkci učitele a instruktora v dělostřelecké aplikační škole v Milovicích a v Olomouci. V období od 5. listopadu 1921 do 10. ledna 1922 byl velitelem roty a později velitelem půlpraporu nováčků u pěšího pluku 25 na Slovensku (v posádkách Zvolen a Banská Bystrica). Vojensko pedagogická práce Františka Pohunka pokračovala v Košicích. Zde byl od 10. ledna do 9. února 1922 instruktorem a velitelem roty aspirantů u obvodového střediska pro výcvik. Jako konceptní důstojník v oddělení pro školství a výcvik u MNO v Praze působil téměř rok a půl (10. února 1922 – 31. května 1923).\n\nPo úspěšném ukončení studií na Válečné škole v Praze (1. červen 1923 - 29. září 1925) byl v hodnosti štábního kapitána (povýšen do této hodnosti ke dni 28. října 1924) přeložen do skupiny důstojníků generálního štábu. V Praze zastával postupně následující funkce:\nDo hodnosti majora byl František Pohunek povýšen ke dni 26. dubna 1928.\n\nV létě roku 1932 (8. srpna 1932 – 31. srpna 1932) byl František Pohunek odeslán na služební cestu do Francie, kde se účastnil (jako pozorovatel) letních manévrů francouzské armády. Po návratu zastával necelý rok (od 1. října 1932 do 10. září 1933) funkci velitele praporu u pěšího pluku číslo 47 v posádkách Mladá Boleslav a Turnov. Na Válečnou školu v Praze se vrátil po osmi letech (od 11. září 1933), tentokráte nikoliv jako frekventant, nýbrž jako profesor válečných dějin. V profesorské pozici setrval i po 1. říjnu 1934, tentokráte na Vysoké škole válečné v Praze. Dne 1. ledna 1937 byl František Pohunek povýšen do hodnosti plukovníka. Na Vysoké škole válečné působil až do 30. červnece 1937, kdy se stal přednostou IV. (vojensko-historického) oddělení Památníku Osvobození v Praze na Vítkově. Funkci přednosty IV. oddělení zastával až do 30. června 1939. Kromě této funkce v pozdějším období zastupoval i ředitele Památníku Osvobození generála Rudolfa Medka. Během branné pohotovosti státu (od 23. září 1938 do 13. října 1938) se František Pohunek stal náčelníkem štábu III. sboru v Jihlavě.\n\nPo 15. březnu 1939, obsazení Československa nacistickým Německem a po vyhlášení protektorátu byla československá armáda rozpuštěna a bývalý plukovník František Pohunek byl dnem 30. srpna 1939 převeden do odboru ministerstva školství a národní osvěty. O necelý rok později byl nucen, jako bývalý legionář, odejít dne 1. července 1940 do výslužby.\n\nOd počátku německé okupace se bývalý plukovník František Pohunek zapojil do práce v ilegální vojenské odbojové organizaci Obrana národa. Zpočátku byl přímo napojen na generála Josefa Bílého (velitel Obrany národa v době od dubna 1939 do listopadu 1940) a na generála Aloise Eliáše (ministerský předseda protektorátní vlády a člen rady starších v organizaci Obrana národa). Později se František pohunek stal členem štábu Krajského vojenského velitelství Obrany národa Praha - jihozápad (v čele tohoto velitelství stál brigádní generál Oleg Svátek).\n\nZajímavý obrázek o tom, co všechno vědělo gestapo o odboji poskytuje „Schéma činnosti a vedení některých odbojových skupin v protektorátu v letech 1939 až 1941“. Ze schématu je vidět, že uvnitř velkého obdélníku „ZENTRALLEITUNG DER MILITÄRORGANISATION“ = Vrchní velení vojenské organizace (tím je míněna ilegální odbojová organizace Obrana národa – ON) jsou uvedeny na jednotlivých řádcích oblasti činností a za nimi i příslušná jména. Na řádku „OPER. + MOB.“ (Operation + Mobilisation = Operační a mobilizační) je pak uveden OBST. (= Oberst = Plukovník) POHOUNEK. Není pochyb, že zde je míněn plukovník generálního štábu František Pohunek. Gestapo tedy již v roce 1941 vědělo, že František Pohunek úzce souvisí s úkoly operační a mobilizační povahy v ilegální organizaci ON.\n\nFrantišek Pohunek byl zatčen gestapem v Praze 7. srpna 1941. Byl vězněn v pankrácké věznici. Krátce po nástupu zastupujícího říšského protektora pro Protektorát Čechy a Morava – Reinharda Heydricha do Prahy (28. září 1941) byl František Pohunek dne 1. října 1941 odsouzen stanným soudem v Praze k trestu smrti. Rozsudek byl vykonán ještě téhož dne v 16.30 hodin v jízdárně dělostřeleckých kasáren v Praze-Ruzyni.\n\nV jízdárně dělostřeleckých kasáren v Praze-Ruzyni byli dne 1. října 1941 společně s Františkem Pohunkem popraveni zastřelením následující příslušníci vojenské odbojové organizace Obrana národa – generálové a vyšší důstojníci československé armády:\n\nDne 28. září 1945 byl plukovník generálního štábu František Pohunek vyznamenán in memoriam Československým válečným křížem 1939. O dva roky později (1947) byl plukovník František Pohunek posmrtně povýšen do hodnosti brigádního generála.\n\n\n\n\n\n"}
{"id": "1373453", "url": "https://cs.wikipedia.org/wiki?curid=1373453", "title": "Josef Wolf (fotograf)", "text": "Josef Wolf (fotograf)\n\nJosef Wolf (11. února 1864 Český Krumlov – 4. února 1938 Český Krumlov) byl českokrumlovský německojazyčný fotograf. Věnoval se portrétní fotografii ve svém českokrumlovském ateliéru a fotografii architektury a krajiny Šumavy.\n\nAbsolvoval gymnázium v Českém Krumlově. Pak se vyučil v letech 1881–1884 fotografem v krumlovském ateliéru Gottharda Zimmera. Poté získával zkušenosti jako vandrovní tovaryš. Dne 7. července 1891 získal fotografickou koncesi a vrátil se do Českého Krumlova, kde si otevřel fotografický ateliér.\n\nVedle běžné živnostnické portrétní a příležitostní fotografie (svatební fotografie apod.), se po roce 1918 věnoval také fotografování krajiny a architektury a vydával fotografické pohlednice Krumlovska a Šumavy.\n\nBydlel v domě čp. 112 v ulici Parkán, v nedalekém domě čp. 116 měl fotolaboratoř a firemní archiv a v Dlouhé ulici čp. 100 provozoval prodejnu pohlednic.\n\nPo jeho smrti převzali ateliér jeho synové Walter (* 1895), Josef (1900–1943) a Franz (*1907). Synové Josef a Franz se přidali k jednotkám SS a podíleli se na programu fyzické likvidace nacistickému Německu nepohodlných osob. Sloužili v koncentračním táboře Sobibor. Josef Wolf mladší zde byl zabit vězni při vzpouře dne 14. října 1943.\n\nV roce 1897 dokumentoval natáčení filmu o hořických pašijových hrách. Tento dokumentární film, který byl natočen francouzskou firmou Pathé Frères o délce asi 220 metrů se nedochoval.\n\n\n\n"}
{"id": "1373454", "url": "https://cs.wikipedia.org/wiki?curid=1373454", "title": "András Fekete-Győr", "text": "András Fekete-Győr\n\nAndrás Fekete-Győr (* 13. duben 1989, Budapešť) je maďarský právník, politik a politický aktivista, od roku 2016 předseda hnutí Momentum Mozgalom, a jeho lídr v parlamentních volbách 2018. Americký magazín Forbes ho v lednu 2018 zařadil mezi 30 nejnadějnějších mladých evropanů do 30 let.\n\nJeho otec András Fekete-Győr senior byl mezi lety 1993 až 2010 zástupcem výkonného ředitele, v letech 2010 až 2018 ve funkci výkonného ředitele u Országos Betétbiztosítási Alap. Děd ze strany otce Endre Fekete-Győr (1926–1999) byl od roku 1946 členem všech vedoucích komunistických stran MKP – MDP – MSZMP, byl také předsedou TSZ (obdoba JZD), a mezi lety 1969 a 1981 byl předsedou rady župy Heves.\nRodina matky pochází ze Sedmihradska. Jeho děd ze strany matky Ödön Kuncz (1884–1965) byl profesor práv na Univerzita Loránda Eötvöse a člen Maďarské akademie věd.\n\nAbsolvoval dvoujazyčnou obecnou školu v Solymár. V roce 2008 odmaturoval na \"Toldy Ferenc Gimnázium\" v Budapešti, poté studoval práva na Univerzitě Loránda Eötvöse, kde získal roku 2015 právnický diplom. Během studia absolvoval stipendijní pobyt Erasmus na Univerzitě Heidelberg v Německu. Poté pracoval 4 měsíce pro General Electric v Budapešti. V roce 2016 studoval politologii na Humboldtově univerzitě v Berlíně. Mezi lety 2015 a 2016 získal praxi u právního výboru EP v Bruselu, v roce 2016 pracoval také v kanceláři bavorského poslance Hanse-Petera Friedricha (CSU) v rámci mezinárodního parlamentárního stipendia německého Spolkového sněmu.\n\nV létě 2016 se vrátil do Maďarska a stal se předsedou hnutí Momentum Mozgalom. Na stranickém sněmu byl dne 4. března 2017 ve funkci potvrzen na další jeden rok. V roce 2017 hnutí Momentum pod jeho vedením sesbíralo 266 151 podpisů pro vypsání referenda \"NOlimpia\" o zrušení kandidatury hlavního města Budapešti jako pořadatelského města pro Letní olympijské hry 2024.\n\nV parlamentních volbách 2018 kandiduje na 1. místě celostátní kandidátní listiny hnutí Momentum, a zároveň v jednomandátovém volebním obvodu č. 1 v Budapešti.\n\n\n"}
{"id": "1373457", "url": "https://cs.wikipedia.org/wiki?curid=1373457", "title": "Jevgenij Nikulin", "text": "Jevgenij Nikulin\n\nJevgenij Nikulin (, * 1988) je ruský občan, který byl v USA obviněn z hackerských útoků na servery různých amerických sociálních sítí v letech 2012 a 2013. V říjnu 2016 byl zadržen v Praze a až do jeho vydání se nacházel v české vazbě. O jeho vydání intenzivně usilovaly USA i Rusko; definitivní rozhodnutí učinil ministr spravedlnosti Robert Pelikán a vydání do USA se uskutečnilo v březnu 2018.\n\nNarodil se v roce 1988. O jeho mládí existují pouze neověřené údaje. Podle některých informací vyrůstal bez rodičů v internátní škole, podle dalších má staršího bratra a žil se svými rodiči v Moskvě. Ačkoli neměl v Rusku žádnou práci, registrovanou živnost ani majetek, podle některých zdrojů vlastnil několik firem. Vystupoval na Instagramu i dalších sociálních sítích, kde ukazoval svůj luxusní životní styl, jehož součástí bylo drahé zboží, cestování a luxusní auta; podle ruských médií patřil mezi moskevskou zlatou mládež.\n\nPodle jeho přátel patřil k vyhlášeným ruským hackerům a už v roce 2012 se mu podařil významný počítačový útok. Podle amerických médií byl pravděpodobně napojen na kontroverzní ruskou Agenturu pro výzkum internetu. Na internetu vystupoval pod přezdívkami „I.Tak.Soidet“, „Chinabig01“, „Dex.007“, „Valeriy.krutov3“ a „itBlackHat“.\n\nV roce 2016 se vydal autem přes Bělorusko a Polsko do České republiky. Dne 5. října byl v Praze na základě zatykače vydaného USA a ve spolupráci s FBI zatčen českou policií; po zadržení byl pět dní hospitalizován v Psychiatrické nemocnici Bohnice a pak umístěn do vazby v pankrácké věznici. Dne 19. října byla o jeho zadržení zpravena ruská ambasáda, o tři dny později jej kalifornský soud obvinil z hackerského útoku, krádeže a spiknutí napadením serverů firem LinkedIn, Dropbox a Formspring. Ze serveru LinkedIn údajně odcizil data z více než 167 milionů účtů; způsobené škody odhadoval LinkedIn na 5 milionů dolarů, Dropbox na 514 000 dolarů a Formspring na 15 000 dolarů.\n\nDne 12. listopadu 2016 byla zamítnuta Nikulinova stížnost proti ponechání ve vazbě. O čtyři dny později požádala ambasáda USA v Praze o jeho vydání; ve stejný den o jeho extradici požádalo i Rusko, které na něj vydalo zatykač pro drobnou internetovou krádež z roku 2009. Nikulinův případ se brzy stal citlivým mezinárodněpolitickým tématem.\n\nDne 5. dubna 2017 pražské městské státní zastupitelství předalo Nikulinovu kauzu k soudu. Dne 11. května bylo jednání o přípustnosti vydání odročeno; Nikulin prohlásil, že jej agenti FBI při výslechu žádali, aby se přiznal k proniknutí do emailové schránky Hillary Clintonové na příkaz prezidenta Vladimira Putina. Dne 30. května rozhodl Městský soud v Praze, že vydání Nikulina do USA i do Ruska je přípustné; Nikulin se svým právníkem Martinem Sadílkem podali proti rozhodnutí stížnost a dne 24. listopadu 2017 Vrchní soud v Praze rozhodnutí potvrdil. Sadílek oznámil, že v USA Nikulinovi hrozí až 54 let vězení, naopak obžaloba odhadovala jeho trest v USA v rozmezí 12–14 let. V listopadu 2017 Nikulinův případ projednával Vladimir Putin s Milošem Zemanem při společném setkání v Soči. Koncem roku 2017 Nikulin podal k ministerstvu vnitra žádost o azyl; žádost byla později zamítnuta.\n\nV lednu 2018 ruský list \"Izvestija\" psal o vážném zhoršení zdravotního stavu Nikulina v pankrácké věznici; české úřady tuto zprávu popřely. V půlce ledna 2018 kauzu projednával na osobní schůzce s advokátem Martinem Sadílkem kancléř Vratislav Mynář. Dne 23. ledna byla zamítnuta Nikulinova ústavní stížnost proti vazbě. V únoru 2018 podle listu \"Izvestija\" požádala Nikulinova matka Ljubov Sokirdonovová prezidenta Miloše Zemana o propuštění svého syna a Nikulin podnikl další právní kroky – podal druhou ústavní stížnost proti přípustnosti svého vydání do USA a žalobu proti zamítnutí jeho azylu ministerstvem vnitra. Podle ministra spravedlnosti Roberta Pelikána u něj Miloš Zeman začátkem roku 2018 dvakrát neúspěšně intervenoval za vydání Nikulina do Ruska; premiér Andrej Babiš naopak preferoval vydání do USA. O zajištění Nikulinova vydání do Ruska se u Roberta Pelikána snažil i advokát Stanislav Mečl, bývalý Pelikánův poradce.\n\nDne 13. března 2018 Ústavní soud odložil vykonatelnost soudního rozhodnutí, podle něhož je Nikulinovo vydání přípustné, dokud sám nerozhodne o Nikulinově stížnosti. O tři dny později bylo soudně potvrzeno rozhodnutí ministerstva vnitra, že nemá nárok na český azyl. Dne 27. března byla Nikulinova ústavní stížnost odmítnuta jako zjevně neopodstatněná; ve svém rozhodnutí Ústavní soud konstatoval i důvodnost americké žádosti o extradici. Jeho vydání do USA bylo hlavním tématem pražské návštěvy předsedy Sněmovny reprezentantů Paula Ryana koncem března 2018; Ryan o případu jednal s vícerými českými politiky. Nikulinova kasační stížnost k Nejvyššímu správnímu soudu z 27. března zůstala ke konci března, resp. k okamžiku jeho vydání nerozhodnutá.\n\nÚstavní soud 9. dubna 2019 vyhověl ústavní stížnosti Nikulina a rozhodnutí ministra spravedlnosti o jeho vydání formálně zrušil.\n\nK extradici Nikulina došlo v noci na 30. března 2018, aniž by bylo předem známo, že o tomto kroku bylo rozhodnuto; Nikulin odletěl na palubě letadla amerického ministerstva spravedlnosti. O Nikulinově vydání nebyl podle svých slov předem informován ani jeho advokát Sadílek, který tento krok považuje proto za nezákonný a proti rozhodnutí ministra Pelikána hodlá podat ústavní stížnost. Vydání do Spojených států vyvolalo kritickou reakci Ruska, prezidenta Zemana a jeho spolupracovníků (mluvčího Jiřího Ovčáčka i kancléře Mynáře), i bývalého prezidenta Václava Klause; naopak jej ocenila americká administrativa, Paul Ryan nebo bývalý ministr spravedlnosti Jiří Pospíšil.\n\nHned 30. března Nikulin stanul u amerického soudu, kde prohlásil, že se cítí nevinen. Na dalším slyšení dne 4. dubna se mělo rozhodnout o jeho vazbě a možné kauci, ale jednání bylo odloženo na zatím nestanovený termín.\n"}
{"id": "1373459", "url": "https://cs.wikipedia.org/wiki?curid=1373459", "title": "MisterWives", "text": "MisterWives\n\nMisterWives je americká indie-popová skupina působící v New Yorku. Skupina sestává z šesti členů: hlavní zpěvačka Mandy Lee (Amanda Lee Duffy), perkusionista Etienne Bowler, baskytarista William Hehir, kytarista Marc Campbell, multi-instrumentalista Jeese Blum a saxofonista Mike Murphy. MisterWives předskakovali skupinám jako Panic! at the Disco, Twenty One Pilots, Half Moon Run, Bleachers, Walk the Moon, Foster the People, Paramore nebo American Authors. Momentálně mají podepsanou nahrávací smlouvu s Photo Finish Records. Jejich debutové album \"Our Own House\" vyšlo v lednu 2015.\n\nSkupina byla založena ke konci roku 2012, kdy se zpěvačka Mandy Lee spojila s muzikanty Etiennem Bowlerem a Williamem Hehirem. Později se k nim připojili i zbylí členové (kromě saxofonisty Mike Murphyho), první koncert odehráli 1. února 2013 v Canal Room v New Yorku. Den poté skupina podepsala smlouvu s Photo Finish Records. Zbytek roku koncertovali a začali pracovat na prvním albu.\nJejich první EP \"Reflections\" vyšlo 7. ledna 2014 a obsahovalo 6 skladeb. Setkalo se s nadšenými recenzemi a prodalo přes 20 000 kopií.\nDebutové album \"Our Own House\" vyšlo 24. února 2015. Zahráli také například na Boston Calling Music Festival, stejně jako na festivalech Lollapaloza, Outside Lands, Hangout Fest, LouFest nebo Austin City Limits.\nJejich zatím poslední album \"Connect the Dots\" vyšlo 19. května 2017. Následovalo vydání singlů „Oh Love“ a „Drummer Boy“.\n\n\n"}
{"id": "1373460", "url": "https://cs.wikipedia.org/wiki?curid=1373460", "title": "Eskalace dobra", "text": "Eskalace dobra\n\nEskalace dobra je osmé studiové album české hudební skupiny J.A.R. Vydáno bylo 10. března 2017 společností Warner Music, tedy šest let po vydání předchozího alba \"Dlouhohrající děcka\". Autorem hudby k většině písní je Roman Holý, který je zároveň producentem alba, zatímco texty psal převážně Oto Klempíř. Autorem ilustrace na obalu alba je Aleš Čuma. Kapela za album dostala tři Ceny Anděl za rok 2017, a to v kategorii alb, písní (za „Zhublas“) a skupin.\n\n\n"}
{"id": "1373470", "url": "https://cs.wikipedia.org/wiki?curid=1373470", "title": "Prstná (zámek)", "text": "Prstná (zámek)\n\nZámek Prstná se nachází v obci Prstná v okrese Karviná. Zámek byl zapsán do seznamu kulturních památek před rokem 1988.\n\nPrstná byla v roce 1796 zakoupena rytířem Vojtěchem Gussnarem z Komorné, který nechal vystavět zámek s anglickým parkem. V roce 1893 zámek zakoupil Jindřich hrabě Larisch Mönnich. V roce 1927 zakoupila zámek Slezsko-těšínská sokolská župa. Zámek byl rekonstruován a v prvním patře byla zřízena česká základní škola. V období druhé světové války zámek sloužil jako internační tábor pro vysídlené Poláky ze Slezska a později jako muniční sklad. Majiteli v roce 1947 se stali manželé Wnukovi. V roce 1978 byl zámek rekonstruován a v roce 1985 se stal majetkem družstva Jednota - Jedność v Českém Těšíně. V roce 1999 byl zámek restituován a v roce 2012 byl zakoupen společnosti TRESTLES, a.s. V letech 2012–2013 byly provedeny opravy zámku a parku.\n\nDvoupatrová klasicistní stavba postavená na půdorysu L. Ve střední části hlavního křídla je prolomen vchod nad nímž je na čtyřech toskánských sloupech balkon s kovovým empírovým zábradlím. Balkonový vchod je v jednoduché edikule rámován lizénami a završen trojúhelníkovitým štítem. Střední část završuje trojúhelníkový tympanon v jehož středu býval erb majitelů. Hlavní průčelí je jedenáctiosé, jednopatrové s okny a vchody obdélníkovými. Okna v přízemí jsou v jednoduchém rámci, okna v patře mají jednoduchou edikulu s dvěma pilastry bez patek a s volutovými hlavicemi na nichž je položen trojúhelníkový nízký štít. Fasáda je zdobena kordonovou římsou, podstřešní římsa je jednoduše profilovaná nesena pilastry, které jsou umístěny mezi okny. Boční průčelí je čtyřosé. Střecha hlavního křídla je valbová s vikýři s obdélnými okny nad hlavní fasádou. Boční křídlo má nízkou jehlanovou střechu. \n\nZ haly vede do patra třídílné schodiště, z haly vybíhá v přízemí a v patře podélná chodba. Místnosti zámku jsou plochostropé. Nad schody a vstupní chodbou je jednoduchá štuková výzdoba.\n\nPůvodní anglický park byl rekonstruován v letech 2012–2013. Do parku byly umístěny skleněné plastiky Blanky Matragi. Součástí parku je kryté parkoviště a dětské hřiště.\n"}
{"id": "1373472", "url": "https://cs.wikipedia.org/wiki?curid=1373472", "title": "Tanami", "text": "Tanami\n\nPoušť Tanami () je poušť v Austrálii. Leží na hranicích Severního teritoria a státu Západní Austrálie a je nejsevernější z australských pouští. Maximální nadmořská výška činí 492 m. Na západě sousedí s Velkou písečnou pouští. \n\nMá rozlohu 184 500 km² a je třetí největší pouští v Austrálii. Oblast byla pro Evropany neznámou až do roku 1900, kdy ji procestoval prospektor Allan Davidson. Název je odvozen z austrálského výrazu „chanamee“, což znamená „nikdy neumřít“ podle skalních rozsedlin, v nichž se udrží voda i po dlouhém období sucha. Nacházejí se zde i krátkodobé vodní plochy jako jezero Lake Surprise.\n\nNa okraji pouště leží města Tennant Creek a Balgo. Žijí zde domorodci z kmenů Tjurabalan a Warlpiri. Oblast je známá těžbou zlata (významný důl Coyote Gold Mine), vede přes ni silnice Tanami Road.\n\nRoční srážky přesahují 400 mm, vzhledem k vysokým teplotám (od 16 do 33 °C) se však většina vláhy vypaří, mohou zde proto přežít pouze suchomilné rostliny jako spinifex a triodie. Ze živočichů se zde vyskytuje myška kaštanová, bandikut zlatý, vakomyš dlouhoocasá, raroh šedý a kachnovec vlnkovaný. V roce 2012 bylo z části pouště vytvořeno chráněné území Southern Tanami Indigenous Protected Area pod domorodou správou.\n\n \n"}
{"id": "1373473", "url": "https://cs.wikipedia.org/wiki?curid=1373473", "title": "Zemská romská samospráva v Maďarsku", "text": "Zemská romská samospráva v Maďarsku\n\nZemská romská samospráva v Maďarsku, oficiálně (ORÖ), je kulturní a politická organizace romské národnostní menšiny žijící na území současného Maďarska.\n\nSamospráva vznikla pod názvem \"Országos Cigány Önkormányzat\" (OCÖ), později přejmenované na \"Országos Roma Önkormányzat\" (ORÖ). Předsedou OCÖ/ORÖ byl v letech 1995–2003 a 2011–2014 poslanec Flórián Farkas za Fidesz.\n\nV roce 2016 získala samospráva od maďarské vlády částku 1,3 miliard foritů na podporu své činnosti. Podle Ákose Hadházyho z LMP představitelé romské samosprávy ukradli většinu zdrojů z projektu \"Híd a munka világába\".\n\nNa základě volebního zákona mohou národnostní a etnické menšiny volit své zástupce v parlamentních volbách. Pokud počet odevzdaných hlasů na celostátní kandidátní listinu národnostní menšiny dosáhne na sníženou kvótu (22 202 hlasů ve volbách 2014), získá mandát poslance s hlasovacím právem. Pokud je počet hlasů nižší, tak kandidát na 1. místě menšinové kandidátky získá mandát tzv. menšinového přímluvčího (\"Nemzetiségi szószóló\"), který nedisponuje hlasovacím právem.\n\n\n\n"}
{"id": "1373475", "url": "https://cs.wikipedia.org/wiki?curid=1373475", "title": "Freedom Summer", "text": "Freedom Summer\n\nFreedom Summer, nebo také Mississippi Summer Project, byla dobrovolnická kampaň ve Spojených státech amerických, která byla spuštěna v červnu 1964 s cílem registrovat afroamerické občany státu Mississippi do voličských seznamů, protože i v šedesátých letech byli stále Afroameričané v řadě států USA diskriminováni a kráceni na svých občanských právech. Projekt rovněž založil řadu škol svobody a domů svobody, které měly být centrem pomoci a poradenství pro Afroameričany. Projekt byl připraven organizací Council of Federated Organizations (COFO), což byla sdružující organizace spojující mississippské pobočky organizací Student Nonviolent Coordinating Committee (SNCC), Congress of Racial Equality (CORE), National Association for the Advancement of Colored People (NAACP) a Southern Christian Leadership Conference (SCLC).\n\nHlavním iniciátorem kampaně byla organizace Student Nonviolent Coordinating Committee (SNCC), která chtěla poukázat na diskriminaci Afroameričanů při výkonu volebního práva. Aby se mohli Afroameričané v Mississippi registrovat k volbám museli tehdy správně vyplnit voličský test o 21 otázkách a navíc být připraveni zodpovědět libovolnou otázku komise, která se mohla týkat kteréhokoliv z 285 článků ústavy. Komise rozhodovala velmi subjektivně, což v praxi vedlo k tomu, že většině Afroameričanům nebyla registrace umožněna. \n\nV roce 1963 SNCC připravila akci \"Freedom Vote\", kdy pořádala \"volby nanečisto\". Akce měla ukázat vůli Afroameričanů volit a jejich názory. SNCC proto zřídila řadu voličských místností v kostelech a obchodech vedených Afroameričany. Těchto voleb se účastnily desítky tisíc Afroameričanů. \n\nV únoru 1964 SNCC a COFO začaly organizovat kampaň Freedom Summer, kdy začaly nabírat stovky dobrovolníků, kteří by přijeli do Mississippi a pomáhali Afroameričanům získat registraci do voličského seznamu. Do léta měli 1000 dobrovolníků z celých USA a několik tisíc dobrovolníků (především Afroameričanů) z Mississippi. Většina dobrovolníků z jiných států USA byli bílí studenti vysokých škol ze severu USA. \n\nDůvodem proč se kampaň odehrála v Mississippi byl prostý fakt, že tento stát měl v roce 1962 nejmenší procento Afroameričanů registrovaných na voličských seznamech (6,2 % oprávněných afroamerických voličů), přičemž tvořili zhruba třetinu obyvatel státu. Stát Mississippi v letech 1890 až 1910 díky státním zákonům zbavil Afroameričany a nejchudší obyvatele faktického výkonu občanských práv. Například byl zaveden poplatek za volbu a testy, které hodnotily bělošské komise. V Mississippi také platily zákony posilující segregaci (oddělené prostory, vymezená místa). Vyčleňovat afroamerické obyvatele z politického a občanského života se státu dařilo až do 60. let, kdy posilovalo hnutí za občanská práva. Afroameričané například nemohli být ani členy soudních porot. Stát si držel svou segregační politiku i přes snahy severu USA a Washingtonu o zajištění občanských práv. Na federální legislativu hledali kličky a další obcházeli. Zaváděli například dědečkovskou klauzuli nebo bílé primárky, ve kterých mohli volit pouze běloši. Afroameričané byli také zastrašováni. Ve státě aktivně působil Ku Klux Klan a často docházelo k lynčování.\n\nBěhem deseti týdnů konání kampaně se přidaly i další organizace. Lékařskou a edukativní podporu dodala organizace Medical Committee for Human Rights (MCHR), bezplatnou právní podporu a poradenství zase NAACP Legal Defense and Educational Fund, National Lawyers Guild (NLG) nebo Lawyers' Committee for Civil Rights Under Law (LCCR).\n\nMnoho bělošského obyvatelstva Mississippi se postavilo proti snahám kampaně a proti studentům z jiných států. Místní obyvatelé obtěžovali dobrovolníky, noviny o nich psali jako o zarostlých a nemytých individuích\". Mississippská organizace Mississippi State Sovereignty Commission, lokální policie, ale také Ku Klux Klan často sahali k obtěžování, násilí, bití a žhářství proti dobrovolníkům a jejich centrům. \n\nBěhem desetitýdenního projektu bylo:\n\nPrvní oběti si kampaň vybrala hned na svém začátku. Dne 21. června 1964 byli uneseni a zavražděni tři aktivisté.Do vraždy byli zapleteni šerif oblastní policie, členové obecní policie a Ku Klux Klan. Vyšetřování vedl Federální úřad pro vyšetřování (FBI). V červenci 1964 do Mississippi přijel ředitel FBI J. Edgar Hoover, aby tam založil první tamní pobočku. Místní zmizení aktivistů označovali za hoax aktivistů, který měl do oblasti přivést média a tlačit na změnu hodnot a jejich způsobu života. Nicméně těla obětí byla po necelých dvou měsících skutečně nalezena. Avšak ani po nalezení těl a označení podezřelých FBI stát Mississippi odmítl vést soud ve věci obvinění z vraždy. Pachatelé proto byli souzeni dle federálního práva za porušení občanských práv. Devět pachatelé bylo odsouzeno k 3 až 10 letům vězení. Nicméně nejvíce si odseděli 6,5 roku. \n\nBěhem vyšetřování FBI byla nalezena dvě další těla. Patřila afroamerickým studentům, kterými byli Charles Eddie Moore a Henry Hezekiah Dee. Stát Mississippi již v květnu potrestal Afroameričany zapojené v kampani. V roce 1964 bylo vyloučeno celkem 600 studentů místní univerzity Alcorn State University. Dalších 5 osob zůstalo po létu 1964 pohřešovaných, místní policie po nich odmítla vyhlásit pátrání.\n\nKampaň pomohla k založení politické strany Mississippi Freedom Democratic Party, která sdružovala afroamerické i bělošské obyvatele Mississippi, kteří se stavěli proti segregaci. Byli protestní stranou proti státní Mississippi Democratic Party, jejímiž členy byli převážně běloši a zastupovali bělošské obyvatele obhajující segregaci.\n\nPrezident Lyndon B. Johnson také pod tlakem médií a pobouření obyvatel severu USA nad situací v Mississippi dokázal prosadit nový voličský a občanskoprávní zákon Civil Rights Act of 1964. Ten zakazoval diskriminaci voličského práva (na základě rasy, vyznání, pohlaví či původu). Jasně stanovil jednotná a všem společná pravidla registrace voličů.\n\nNicméně před blížícími se prezidentskými volbami Lyndon B. Johnson odmítl zrušit vazbu k Demokratické straně Mississippi Democratic Party a místo ní podpořit Mississippi Freedom Democratic Party. Johnson se obával ztráty podpory voličů z jihu USA. \n\nBěhem léta 1964 bylo také zřízeno 30 až 40 \"letních škol svobody\", které byly alternativou pro naprosto segregované a podfinancované veřejné školy pro Afroameričany. Během léta do škol docházo 3 500 tisíce studentů. Ve školách se vyučovaly také pro černošské školy státem zakázané předměty - historii Afroameričanů a občanská práva. Stejně tak byly založeny knihovny a poradenská centra. \n\nKampani se sice nepomohlo okamžitě navýšit počet registrovaných Afroameričanů, ale dokázala téma dostatečně zviditelnit a pomoci prosadit nový federální zákon o voličských právech. Současně došlo k zásadnímu narušení právní praxe dle segregačních zákonů Jima Crowa. Při volbách roku 1964 nedošlo k žádným viditelným změnám, čím narostla rovněž frustrace místních Afroameričané vůči bělošským aktivistům, které začali vnímat jako nadřazené paternalisty. Frustrace vedla k podpoře násilnější větve hnutí za občanská práva, která používala slogan Black Power. Většina dobrovolníků se z Mississippi vrátila v naprosté deziluzi z přežívajícího silného rasismu a bezpráví, které v Mississippi stále panovalo.\n\nStát Mississippi schválil federální zákon o občanských právech v roce 1965. Ovšem diskriminace černošských voličů pokračovala celou další dekádu. Své plody kampaň přinesla až v osmdesátých a devadesátých letech, kdy se Mississippi zařadilo mezi státy s nejvíce volenými Afroameričany.\n"}
{"id": "1373476", "url": "https://cs.wikipedia.org/wiki?curid=1373476", "title": "Anatolij Piskulin", "text": "Anatolij Piskulin\n\nAnatolij Piskulin (rusky:Анато́лий Писку́лин * 1. prosince 1952) je bývalý sovětský atlet, který se věnoval trojskoku.\n\nNejúspěšnější sezónou se pro něj stal rok 1978. Stal se halovým mistrem Evropy v trojskoku, na evropském šampionátu v Praze vybojoval v této disciplíně bronzovou medaili. O rok později v Vídni získal stříbrnou medaili v trojskoku na halovém mistrovství Evropy.\n\n"}
{"id": "1373477", "url": "https://cs.wikipedia.org/wiki?curid=1373477", "title": "Anhydrid kyseliny trifluormethansulfonové", "text": "Anhydrid kyseliny trifluormethansulfonové\n\nAnhydrid kyseliny trifluormethansulfonové (zkráceně TfO) je chemická sloučenina se vzorcem (CFSO)O. Jedná se o silný elektrofil, který se používá v organické syntéze k zavedení triflylové (Tf) skupiny CFSO. Je anhydridem kyseliny trifluormethansulfonové.\n\nTfO se mimo jiné dá použít k přeměně iminů na odpovídající NTf sloučeniny.\n\nTfO reaguje s fenoly za vzniku esterů kyseliny trifluormethansulfonové, což umožňuje štěpit vazby C-O.\n\n"}
{"id": "1373478", "url": "https://cs.wikipedia.org/wiki?curid=1373478", "title": "Gennadij Valjukevič", "text": "Gennadij Valjukevič\n\nGennadij Valjukevič (bělorusky:Генадзь Валюкевіч; * 1. června 1958 – 29. prosince 2019) byl sovětský a později běloruský atlet, který se věnoval trojskoku. Je otcem Dmitrije Vaľukeviče, slovenského reprezentanta v trojskoku a skoku dalekém.\n\nCelkem třikrát získal medaili v trojskoku na halovém mistrovství Evropy. V roce 1979 zvítězil, v letech 1982 a 1983 vybojoval stříbrnou medaili.\n"}
{"id": "1373485", "url": "https://cs.wikipedia.org/wiki?curid=1373485", "title": "Šamil Abbjasov", "text": "Šamil Abbjasov\n\nŠamil Abbjasov ( * 16. dubna 1957) je bývalý sovětský a později kyrgyzský atlet, který se věnoval trojskoku a skoku do dálky.\n\nSvého největšího úspěchu dosáhl na halovém mistrovství Evropy v roce 1981. Zvítězil zde v trojskoku a vybojoval bronzovou medaili ve skoku do dálky.\n\nJeho manželkou je Taťána Kolpakovová, olympijská vítězka ve skoku dalekém z roku 1980.\n"}
{"id": "1373487", "url": "https://cs.wikipedia.org/wiki?curid=1373487", "title": "Anhydrid kyseliny methansulfonové", "text": "Anhydrid kyseliny methansulfonové\n\nAnhydrid kyseliny methansulfonové (zkráceně TfO) je chemická sloučenina se vzorcem (CHSO)O. Podobně jako methansulfonylchlorid může být použit na přípravu mesylátů (esterů kyseliny methansulfonové). Je anhydridem kyseliny methansulfonové. Je komerčně dostupný, ale dá se rovněž připravit reakcí oxidu fosforečného s kyselinou methansulfonovou při 80 °C:\n\n"}
{"id": "1373493", "url": "https://cs.wikipedia.org/wiki?curid=1373493", "title": "Akropolis (divadlo)", "text": "Akropolis (divadlo)\n\nAkropolis (divadlo) byl divadelní prostor v Paláci Akropolis v Praze na Žižkově, na rohu ulic Kubelíkovy a Víta Nejedlého (čp. 1548), ve kterém bylo v letech 1927 až 1940 provozováno divadlo postupně pod vedením několika divadelních podnikatelů.\n\nArchitekt Rudolf V. Svoboda nechal postavit ve dvoře suterénní budovu se sálem a jevištěm. Nepodařilo se mu však získat pro tuto scénu Vlastu Buriana, o němž uvažoval, že by zde mohl zřídit pobočnou scénu svého divadla. \n\nProvoz divadla zahájil Prokop Laichter Mahenovou \"Uličkou odvahy\" v únoru 1928. Dramaturgem a režisérem byl Jaroslav Tumlíř, v souboru vystupoval např. také Václav Trégl Pro nezájem diváků však Laichter divadlo brzy opustil.\n\nO obnovení chodu divadla se ještě v sezóně 1927/1928 pokusil ředitel Rudolf Linc uvedením Offenbachova \"Orfea v podsvětí\", avšak také neuspěl.\n\nNa podzim 1928 se divadla ujal Karel Třešňák, bývalý herec Švandova divadla. K. Třešňák se pokusil angažovat kvalitní herce a rozvinout činoherní repertoár orientovaný na lidové publikum. Hvězdou souboru se stala Laura Želenská, rovněž Třešňák hrál a režíroval. Dále byli v souboru Rudolf Böhm-Hrušínský (v letech 1929–1933), Vojta Záhořík, Rudolf Deyl ml., Viktor Očásek, Hermína Vojtová, Rudolf Princ. Hostoval zde Josef Beyvl.\nPozději přeorientoval divadlo na operetu. V divadle vystupovala také subreta Marie Zieglerová. Třešňák udržel divadlo do roku 1935, kdy po finančních problémech odešel sám do Uranie.\n\nDalší pokus o oživení divadla provedl Břetislav Hrska (psáno též Hrstka), který převzal i část Třešňákova souboru. V soboru byli angažováni také mj. Rudolf Hrušínský, Jarmila Májová, Marie Halová a Zita Kabátová. Divadlo uvádělo zpěvohry, činohru a lidové operety. V divadle vystupoval také Valentin Šindler jako \"Stréček Křópal z Břochovan\". Hrska však z finančních důvodů skončil v roce 1938.\n\nV období podzim 1938 – jaro 1939 se divadla ujal Josef Alois Šnajberk. Převzal část Hrskova souboru a doplnil jej mj. o Ninu Balcarovou, J. Jírů, Josefa Polmana a další. K režii pozval např. bývalého režiséra ND Milana Svobodu. Divadlo uvádělo činohru i zpěvohru. Po Šnajberkovi vedl chvíli divadlo J. Polman.\n\nV listopadu 1939 se do divadla vrátil Karel Třešňák a uvedl zde Šamberkovu hru \"J. K. Tyl\" a dále několik činoherních inscenací pro lidové publikum. Angažoval např. mladou Janu Ebertovou.\n\nDivadlo se pod druhým Třešňákovým vedením v sezóně 1939/1940 postupně dostalo opět do finančních potíží a dne 1. května 1940 bylo nakonec uzavřeno.. V divadelním sále pak v letech 1940–1944 působilo \"Moderní divadlo\" vedené podnikatelem a režisérem \"Velké operety\" Jiřím Koldovským, který byl po osvobození v roce 1945 odstraněn z vedení. Moderní divadlo bylo nakonec stejně v tomtéž roce zrušeno.\n\n\n\n"}
{"id": "1373498", "url": "https://cs.wikipedia.org/wiki?curid=1373498", "title": "Vladimír Svoboda (rozcestník)", "text": "Vladimír Svoboda (rozcestník)\n\nJméno a příjmení Vladimír Svoboda má více nositelů:\n\n"}
{"id": "1373499", "url": "https://cs.wikipedia.org/wiki?curid=1373499", "title": "Harry Haraldsen", "text": "Harry Haraldsen\n\nHarry Haraldsen (19. listopadu 1911 Rjukan – 28. května 1966 Oslo) byl norský rychlobruslař a cyklista.\n\nNa norských šampionátech v rychlobruslení startoval od roku 1933, na mezinárodní scéně debutoval o rok později. Na Mistrovství světa 1935 skončil na čtvrtém místě a z Mistrovství Evropy 1936 si přivezl bronzovou medaili. Zúčastnil se Zimních olympijských her 1936 (500 m – 34. místo, 1500 m – 7. místo). Na ME 1938 vybojoval stříbrnou medaili. V roce 1940 skončil druhý na neoficiálním světovém šampionátu. K rychlobruslení se vrátil po druhé světové válce, kdy startoval na norských mistrovstvích. Poslední závody absolvoval v roce 1948.\n\nVěnoval se taktéž dráhové cyklistice. V časovce na 1000 m na Letních olympijských hrách 1936 obsadil 14. místo.\n"}
{"id": "1373500", "url": "https://cs.wikipedia.org/wiki?curid=1373500", "title": "Rudolf Kalčík", "text": "Rudolf Kalčík\n\nRudolf Kalčík (13. září 1923, Berehovo, Podkarpatská Rus – 15. února 1980, Praha) byl český středoškolský učitel, spisovatel, redaktor a filmový scenárista, autor ideově prokomunisticky orientovaných dobrodružných próz zachycujících život pohraničníků a jejich namáhavou a nebezpečnou službu v šumavských lesích.\n\nRudolf Kalčík se narodil v Berehově na Podkarpatská Rusi (dnes součást Ukrajiny), kde jeho otec sloužil jako strážník. V šesti letech mu zemřela matka a otec jej poslal na výchovu k příbuzným do jižních Čech. Když se jeho otec přestěhoval do Nového Bohumína, vzal si chlapce zpět k sobě. Zde začal Kalčík studovat gymnázium, ve studiu pak pokračoval Českém Krumlově a v roce 1943 složil maturitu v Českých Budějovicích. Zde a v Třeboni byl pak v letech 1943–1945 totálně nasazen jako úředník.\n\nPo skončení války vstoupil do KSČ a začal studovat češtinu a filozofii na Filozofické fakultě Univerzity Karlovy v Praze a studium úspěšně ukončil roku 1950. Již v průběhu studia učil na střední škole ve Velvarech a pracoval jako externí lektor v nakladatelství Svoboda. Základní vojenskou službu vykonával v letech 1950-1952 u Pohraniční stráže (PS) na Šumavě, což značně ovlivnilo jeho spisovatelskou práci. Zde působil jako politický pracovník nejprve roty a pak praporu a stal se předsedou ústřední komise Fučíkova odznaku v PS. V letech 1952-1954 učil ve Veltrusích a pracoval rovněž jako redaktor časopisu \"Pohraniční stráž\". Spolupracoval rovněž s časopisem \"Československý voják\", jehož redaktorem byl v letech 1955-1974.\n\nV letech 1970-1972 se podílel na vzniku nového normalizačního Svazu českých spisovatelů a byl vedoucím jeho komise pro práci s mladými autory. Krátce byl šéfredaktorem \"Literárního měsíčníku\" (pouze jeho prvního čísla), roku 1973 se stal předsedou Českého literárního fondu a roku 1974 tajemníkem Svazu českých spisovatelů. Roku 1978 byl jmenován zasloužilým umělcem.\nKalčík začal publikovat ještě v době svého vysokoškolského studia. Debutoval roku 1947 románem s okupační tématikou \"Setkání s válkou\" a sbírkou básní \"Dvanáct stalinských zpěvů\" (1949) s náměty ze života J. V. Stalina (oboje pod pseudonymem Josef Šimůnek). Tato díla nebyla příliš výrazná, vyznačovala se však jasnou ideovostí.\n\nPozději se v jeho knihách začalo prosazovat jeho stěžejní téma - nesmiřitelný boj socialistických pohraničníků s kapitalistickými narušiteli hranic. Vědomě v nich navázal na tradice dobrodružné prózy (především na londonovské příběhy mužných zápasů s drsnou divočinou) a někdy využíval i ustálené schéma rodokapsu. Snažil se ale také o vykreslení morálního profilu socialistického strážce hranic a o jeho psychologickou charakteristiku. Jeho prózy charakterizuje dějový spád, napínavost a množství zápletek a důvěrná znalost zobrazovaného prostředí. Jeho styl je úsporný a srozumitelný.\n\nRoku 1960 vydal své nejznámější dílo, román \"Král Šumavy\" napsaný podle scénáře k úspěšnému stejnojmenného filmu režiséra Karla Kachyni z roku 1959. V duchu komunistické ideologie psal také povídky s armádní tématikou a od šedesátých let i dokumentárně stylizované detektivní povídky. Přispíval do mnoha novin a časopisů a napsal scénáře k několika filmům. Některá jeho díla byla rovněž zfilmována. Roku 1977 obdržel Výroční cenu Svazu českých spisovatelů za novelu \"Bílý list\".\n\n"}
{"id": "1373501", "url": "https://cs.wikipedia.org/wiki?curid=1373501", "title": "Trygve Lundgren", "text": "Trygve Lundgren\n\nTrygve Lundgren (9. dubna 1888 Kristiania – 1. června 1947) byl norský rychlobruslař.\n\nNorských šampionátů se účastnil od roku 1908, na mezinárodních závodech se poprvé představil o rok později. V roce 1911 se při své jediné účasti na kontinentálním šampionátu umístil na šestém místě. Největšího úspěchu dosáhl v roce 1912, kdy vybojoval na Mistrovství světa bronzovou medaili. Závodit přestal v roce 1914, roku 1917 ještě absolvoval jeden start.\n\n"}
{"id": "1373505", "url": "https://cs.wikipedia.org/wiki?curid=1373505", "title": "Henning Olsen", "text": "Henning Olsen\n\nHenning August Olsen (3. října 1890 – 26. ledna 1975) byl norský rychlobruslař.\n\nNa mezinárodní scéně se poprvé představil v roce 1911, kdy zároveň získal bronzovou medaili na Mistrovství světa. Nedlouho předtím také zvítězil na norském šampionátu. V roce 1912 se při své jediné účasti na Mistrovství Evropy umístil na osmé příčce. Na MS 1913 byl pátý, v letech 1912 a 1914 víceboj na světových šampionátech nedokončil. Po první světové válce se k rychlobruslení vrátil, poslední závody absolvoval v roce 1921.\n\nJeho bratr Oskar Olsen byl také rychlobruslařem.\n"}
{"id": "1373506", "url": "https://cs.wikipedia.org/wiki?curid=1373506", "title": "Pochody ze Selmy do Montgomery", "text": "Pochody ze Selmy do Montgomery\n\nPochody ze Selmy do Montgomery byly tři protestní pochody konané v roce 1965 mezi 87 km vzdálenými městy Selma a Montgomery ve státě Alabama. Pochody byly organizovány nenásilnými aktivisty z hnutí za občanská práva s cílem medializovat úsilí Afroameričanů na jihu USA plně vykonávat ústavou garantované voličské právo. Protesty byly namířené také proti pokračující segregaci. V neposlední řadě chtěli aktivisté vyjádřit podporu navrhovanému zákonu Voting Rights Act of 1965, který měl zakázat diskriminaci při výkonu voličského práva. \n\nNa jihu USA stále přetrvávala segregace a vyloučení Afroameričanů z politického a občanského života. Již od roku 1963 působila ve městě Selma organizace Dallas County Voters League (DCVL), která zde pořádala kampaň za navýšení počtu registrovaných Afroameričanů ve voličských seznamech. Brzy se do těchto aktivit zapojila také organizace Student Nonviolent Coordinating Committee (SNCC). Jelikož ani po přijetí zákona Civil Rights Act of 1964 se realita registrace Afroameričanů v jižanských státech nezměnila, DCVL svolala v lednu 1965 do města Selma v Alabamě hlavy hnutí za občanská práva, pozván byl také Martin Luther King Jr. a aktivisté z Southern Christian Leadership Conference (SCLC). V lednu a únoru se konaly lokální protesty, během kterých bylo zatčeno okolo 3000 osob.\n\nDne 26. února 1965 zemřel aktivista Jimmie Lee Jackson, který byl postřelen policistou Jamesem Bonardem Fowlerem během nenásilného protestu ve městě Marion v Alabamě. V reakci na jeho smrt svolal James Bevel, jeden z vedoucích členů SCLC, dramaticky dlouhý protestní pochod ze Selmy do Montgomery. První pochod se konal 7. března 1965. Byl svolán lokálními aktivisty Jamesem Bevelem a Amelií Boyntonová. Státní národní garda a policisté zaútočili na mírový pochod obušky a slzným plynem. Událost byla medializovaná jako Bloody Sunday (Krvavá neděle). Policie organizátorku Boyntonovou zbila do bezvědomí, celý incident, který se odehrál u mostu Edmunda Pettuse byl zaznamenán kamerami a přenášen do televizí po celé zemi. \nIncident vyvolal zděšení a uvrhl pozornost celého národa na Alabamu. Druhý pochod se konal ihned poté 9. března 1965. Pochod tentokrát vedl Martin Luther King Jr. Protestujícím se opět postavili policisté i národní garda. King pochod raději ukončil a odvedl protetující zpět. Téže noci byl v Selmě zavražděn aktivista James Reeb.\n\nNásilí vyvolalo pobouření a projevy občanské neposlušnosti po celých USA. Protestující požadovali federální ochranu pro pochod ze Selmy do Montgomery a nový federální zákon, který zajistí Afroameričanům rovný přístup k volbám. Prezident Lyndon Johnson přislíbil prosazení takového zákona. Zatímco guvernér Alabamy odmítl zajistit ochranu protestujícím, chopil se jí sám prezident Johnson. \n\nTřetí pochod se konal dne 21. března 1965 pod ochranou federální vlády - pochod střežilo 1900 členů národní gardy pod vedením Washingtonu, federální maršálové a agenti FBI. Pochod opět vedl Martin Luther King Jr. Účastnil se ho například také Ralph Bunche. Po čtyřech dnech pochodu protestující dorazili do hlavnímo města Alabamy do Montgomery. Před alabamským kapitolem se shromáždilo 25 000 protestujících. \n\nTelevizní pokrytí protestních pochodů mělo velký dopad na dění ve Washingtonu. Po odvysílání incidentu během \"krvavé neděle\" se americký prezident Lyndon B. Johnson sešel s alabamským guvernérem Georgem Wallacem. Tématem bylo dodržování občanských práv v Alabamě. Prezident Johnson se snažil guvernéra přesvědčit, aby státní složky přestaly bránit protestům. Ještě během léta 1965 Johnson prosadil zákon Voting Rights Act of 1965, který zakázal diskriminační praxi jižních států USA při registraci do voličských seznamů a při výkonu volebního práva. Johnson navíc v televizním projevu podpořil hnutí za občanská práva a incident v Selmě označil za součást celostátního a hlubšího problému. \n\nProtesty vynesly do popředí také aktivistu Stokelyho Carmichaela, který v roce 1966 založil militantnější organizaci Lowndes County Freedom Organization. Ta se stala předobrazem pozdějších organizací vzniklých pod heslem Black Power.\n\nDo března 1966 se ve městě Selma registrovalo 11 000 Afroamerických voličů, vedle nich bylo ve městě registrováno 12 000 bělochů. Další afroameričtí voliči přibyli v listopadu 1966, kdy se jim následně povedlo zabránit znovuzvolení šerifa Jima Clarka, který velel akci proti protestujícím během pochodů. Ve funkci ho nahradil Wilson Baker.\n\nV roce 1960 bylo ve státě Alabama registrovaných 53 336 afroamerických voličů, v roce 1990 již 537 285. \n\n"}
{"id": "1373507", "url": "https://cs.wikipedia.org/wiki?curid=1373507", "title": "Pahlíza", "text": "Pahlíza\n\nPahlíza je zásobní orgán rostliny, který vzniká ztluštěním stonkového článku.\n\nNa rozdíl od pravé hlízy nevzniká hrubnutí kořene. Pahlízy jsou typické zejména pro čeleď vstavačovité (\"Orchidaceae\").\n\n"}
{"id": "1373509", "url": "https://cs.wikipedia.org/wiki?curid=1373509", "title": "Otto Andersson", "text": "Otto Andersson\n\nOtto Andersson (22. listopadu 1891 – neznámé datum) byl švédský rychlobruslař.\n\nNa švédských šampionátech startoval od roku 1909. Téhož roku se rovněž premiérově představil na Mistrovství světa, kde vybojoval bronzovou medaili. V roce 1911 Mistrovství Švédska vyhrál a na Mistrovství Evropy získal bronz. Podruhé se švédským mistrem stal roku 1912. Poslední závody absolvoval v roce 1915.\n"}
{"id": "1373512", "url": "https://cs.wikipedia.org/wiki?curid=1373512", "title": "Podzemní stonková hlíza", "text": "Podzemní stonková hlíza\n\nPodzemní stonková hlíza vzniká ztluštěním tenkých oddenků. Mají silně vyvinutý parenchym (funguje jako zásobní pletivo). Při prostatektomií hlízy se ztrácí pokožka a její funkci nahrazuje vrstva korku. Podzemní stonkové hlízy mají např. lilek brambor a slunečnice topinambur.\n\n"}
{"id": "1373513", "url": "https://cs.wikipedia.org/wiki?curid=1373513", "title": "Nadzemní stonková hlíza", "text": "Nadzemní stonková hlíza\n\nNadzemní stonková hlíza vzniká ztluštěním nadzemní stonky (např. ředkvička, kedluben). Stonkovými hlízami jsou i ztluštělé a dužnaté stonky některých sukulentů (kaktusy), které ve svém bohatě vyvinutém pletivu uchovávají vodu i několik měsíců.\n\n"}
{"id": "1373515", "url": "https://cs.wikipedia.org/wiki?curid=1373515", "title": "Gaussova puška", "text": "Gaussova puška\n\nGaussova puška (anglicky \"Gauss rifle\" nebo \"Coilgun\") je zařízení na urychlení projektilů používající jednu, nebo více za sebou složených cívek fungujících jako elektromagnety v lineární konfiguraci za sebou, které urychlují do vysoké rychlosti feromagnetický nebo vodivý projektil. Téměř ve všech variantách Gaussovy pušky jsou cívky a hlaveň vystřelovacího mechanismu na stejné úrovni osy. Její název odkazuje na fyzika a matematika Carla Friedricha Gausse, který formuloval matematický základ a popis magnetického efektu používaného v urychlovačích a uvnitř elektromagnetických děl.\n\nObecný koncept se skládá z jedné, či více cívek uspořádaných za sebou a obklopujících hlaveň, takže trajektorie vzrůstajícího urychlení projektilů vede podél centrální osy uprostřed všech jednotlivých cívek. Cívky jsou napájeny v přesně načasovaných intervalech, tak že při průniku je projektil, či těleso kopírující tvar cívek urychlováno uvnitř hlavně magnetickou silou vycházející z jednotlivých cívek. Tento Gaussův mechanismus je odlišný od elektromagnetického děla. Z důvodu, že u elektromagnetického děla je směr urychlení kolmý k hlavní ose od napájení proudového opakujícího se mechanismu vytvořeného vodivými kolejnicemi. Navíc elektromagnetické dělo využívá posuvného kontaktu k přenosu velkého napětí a energie přes projektil, nebo oddělitelnou hlaveň projektilu. Ale Gaussova puška nevyžaduje nutně posuvný kontakt. Při jednodušších plánech mechanismu urychlování jsou použity feromagnetické projektily, nebo permanentní magnety, většina konfigurací pro větší urychlení zabudovává párované cívky a zároveň jako součást letícího projektilu. Další formou tohoto mechanismu urychlení je koncept, který se skládá z velmi silného magnetu na kolejnici. Dvě kovové koule zakončují jeden konec magnetu, další koule je umístěná vedle magnetu, ale není magneticky přitahována. Když je silou kulové těleso tlačeno směrem dopředu k magnetu, urychluje se do té doby, než do magnetu s určitou rychlostí a silou narazí. Hybnost je přenesena přes magnet až do posledního kulovitého tělesa, které letí na konec s přiměřeně takovou rychlostí jakou síla započala. Při rotaci projektilu se využívá i moment setrvačnosti. \n\nPrvní fungující mechanismus na Gaussovo urychlení vyvinul vědec z Norska Kristian Birkeland v roce 1904.\n\nV roce 1933, vynálezce z Texasu Virgil Rigsby vyvinul stacionární stabilní Gaussovu pušku s designem podobným kulometu s podpěrou. Zbraň byla hnaná elektrickým motorem a generátorem energie . Tento koncept se stal součástí vědeckých prací, nikdy nebyl použit v zájmu některé z armád. \n"}
{"id": "1373516", "url": "https://cs.wikipedia.org/wiki?curid=1373516", "title": "Bojkot autobusové dopravy v Montgomery", "text": "Bojkot autobusové dopravy v Montgomery\n\nBojkot autobusové dopravy v Montgomery byla politická a společenská protestní akce proti politice rasové segregace veřejné dopravy ve městě Montgomery, stát Alabama. Jednalo se o klíčový moment pro hnutí za občanská práva. Bojkot trval od 5. prosince 1955 do 20. prosince 1956. Bojkot začal den poté, co byla policií zatčena Rosa Parksová za to, že neuvolnila místo v autobusu bělochovi. Skončil o více než rok poté v návaznosti na rozsudek Nejvyššího soudu Spojených států amerických, který postavil rasovou segregaci ve veřejné dopravě mimo zákon. Bojkotu se účastnili také pozdější klíčové osoby boje za lidská práva Martin Luther King a Ralph Abernathy.\n\nV roce 1955 v Alabamě stále platily zákony Jima Crowa podporující rasovou segregaci. Ve veřejné dopravě se projevovaly tak, že Afroameričané nesměli být řidiči autobusů, museli sedět pouze na vyhrazených místech v zadní části autobusu a automaticky uvolňovat sedadla bělochům. A to i přesto, že Afroameričané tvořili 75 % cestujících v autobusech města Montgomery. Afroameričané byli rovněž vystaveni útokům a nadávkám řidičů i cestujících. \n\nBojkotu předcházelo již několik obdobných, ale méně významných akcí. Například v roce 1953 došlo k bojkotu ve městě Baton Rouge, stát Louisiana. Město v roce 1953 zavedlo možnost, že Afroameričané mohli ve veřejné dopravě sedět i vepředu, ale pořád museli uvolňovat sedadla bělochům. Tento drobný ústupek se ovšem nelíbil řidičům autobusů, kteří raději vstoupili do stávky. Bojkot vyvolal reverend T. J. Jemison, který se dostal do potyčky s řidičem, který ho nechtěl nechat sedět vepředu. Stát Louisiana reagoval na stávku řidičů tím, že zrušil platnost nařízení města. Následný bojkot veřejné dopravy trval osm dní. Poté se stát a město dohodli na tom, že vepředu budou pro Afroameričany rezervována pouze dvě sedadla. \n\nV březnu 1955 byla zatčena patnáctiletá studentka Claudette Colvinová za to, že odmítla uvolnit místo v autobuse bělochovi. \n\nRosa Parksová byla šička a ve volném čase sekretářka v National Association for the Advancement of Colored People (NAACP). V roce 1955 se účastnila kurzu NAACP na téma, jak vést nenásilnou občanskou neposlušnost. Dne 1. prosince 1955 byla vyzvána řidičem, aby uvolnila místo bělochovi, který právě nastoupil do autobusu. Parksová odmítla, načež byla zatčena. Dne 5. prosince jí byla vyměřena pokuta 14 dolarů.\n\nPředseda lokální pobočky NAACP E. D. Nixon se rozhodl využít jejího případu jako testu možnosti protestu proti rasové segregaci v Montgomery. Nixon hledal symbol, který by upoutal pozornost médií a který by mohl vyprávět příběh diskriminace. Již dříve hodlal uplatnit tutéž techniku se zadrženou studentkou Claudette Colvinová, ta ovšem brzy na to otěhotněla. Dvaapadesátiletá pracující Rosa Parksová se tak zdála jako adekvátní adeptka.\n\nDruhého dne po zatčení Parksové organizace hnutí za občanská práva připravila informační kampaň k bojkotu veřejné dopravy Montgomery. Akce se ukázala jako úspěšná. Bojkot afroamerických cestujících způsobil systému veřejné dopravy města značné ekonomické ztráty. Protestující byli podpořeni také afroamerickými taxikáři, kteří je vozili za symbolickou cenu 10 centů, což byla cena jízdenky autobusem. Mediálními tvářemi bojkotu se stali také Martin Luther King a Ralph Abernathy. \n\nBojkot a protesty vyvolaly hněv některých bělošských obyvatel města, kteří masově vstupovali do organizace White Citizens' Council. Protestující Afroameričané se stali terčem násilí. Domovy Kinga i Abernathyho se staly cílem žhářů. Iniciátoři bojkotu byli městem obviněni z úmyslného bránění obchodu a služeb. King byl odsouzen k pokutě 500 dolarů a dvěma týdnům ve vězení. \n\nV listopadu 1956 Nejvyšší soud Spojených států amerických rozhodl, že rasová segregace ve veřejné dopravě je protiústavní a nelegální. Rozsudek vstoupil v účinnost v prosinci 1956. Po jeho zavedení byl bojkot úspěšně ukončen.\n\nOvšem násilnosti rozsudkem neskončily. Na domov Kinga bylo vystřeleno z brokovnice, Afroameričané byli při cestování veřejnou dopravou dále napadáni. Afroameričtí cestující se také stali terčem ostřelovačů. Postřelena byla například i těhotná žena. V lednu 1957 bylo zapáleno pět černošských kostelů. Město se rozhodlo zareagovat pozastavením veřejné dopravy. V lednu 1957 byl také členy Ku-klux-klanu při lynči zavražděn Afroameričan Willie Edwards za to, že se stýkal s bílou ženou. \n\nMěsto také zpřísnilo segregaci v jiných oblastech. Vydalo vyhlášku, že se běloši a Afroameričané nesmí účastnit společných her (sportů, deskových atd.), ani navštěvovat stejné bazény. Kvůli násilnostem až do roku 1963 v praxi i nadále přetrvávala segregace i ve veřejné dopravě. \n\nRosa Parksová se kvůli výhrůžkám smrtí odstěhovala. \n"}
{"id": "1373517", "url": "https://cs.wikipedia.org/wiki?curid=1373517", "title": "Křížová cesta (Bílovec)", "text": "Křížová cesta (Bílovec)\n\nKřížová cesta v Bílovci na Novojičínsku se nachází jihozápadně od města a vede v turistické trase Hubleska-Bílov.\n\nKřížová cesta byla otevřena na Velký pátek 30. března 2018 a požehnána byla v 10 hodin děkanem Lumírem Tkáčem. Ten se podílel také na výběru míst pro jejich umístění. První křížová cesta 21. století v moravskoslezském kraji a třetí na území regionu je dlouhá 1300 metrů.\n\nRoku 2017 město Bílovec uvolnilo na její výstavbu 700 tisíc korun. Zároveň došlo k úpravě okolí a k vytvoření odpočinkových míst.\n\nAutory zastavení jsou bílovští architekti Tereza Hozová a David Grabec, kteří pro jejich zhotovení vybrali kov v kombinaci s betonem. Každé z nich pak tvoří silueta nebo dvojice siluet a kříž jako hlavní symbol křížové cesty. Zastavení je patnáct – poslední symbolizuje naději a víru křesťanů ve vzkříšení.\n\n\n"}
{"id": "1373521", "url": "https://cs.wikipedia.org/wiki?curid=1373521", "title": "Lichtenštejnská kuchyně", "text": "Lichtenštejnská kuchyně\n\nLichtenštejnská kuchyně je tradiční kuchyní Lichtenštejnska. Ta byla ovlivněna především středoevropskou kuchyní (hlavně kuchyní sousedních států - Rakouska a Švýcarska).\n\nNejčastějšími jídly jsou různé polévky a sýry.\n\nHojně se využívá mléko, ze kterého se vyrábějí mléčné výrobky. Ze zeleniny se nejčastěji využívají např. brambory, chřest nebo zelí. Nejčastější používaná masa jsou hovězí, kuřecí a vepřové.\n\n"}
{"id": "1373524", "url": "https://cs.wikipedia.org/wiki?curid=1373524", "title": "Kuchyně Malawi", "text": "Kuchyně Malawi\n\nKuchyně Malawi je tradiční kuchyní afrického státu Malawi. Nejdůležitějšími součástmi kuchyně Malawi jsou čaj a rybí maso. Dále se hojně používá: cukr, káva, kukuřice, brambory, čirok a maso (hlavně z dobytka a koz).\n\nDíky jezeru Malawi se v Malawi konzumuje mnoho ryb. Nejčastěji používané ryby:\n"}
{"id": "1373526", "url": "https://cs.wikipedia.org/wiki?curid=1373526", "title": "Ján Gašperík", "text": "Ján Gašperík\n\nJán Gašperík (21. prosince 1876, Liptovský Hrádok – Dovalovo−16. ledna 1949, Nováky, Slovensko) byl právník a významný slovenský včelař.\n\n\nNarodil se v Dovalovo. V letech 1882 až 1885 navštěvoval lidovou školu v rodišti, v letech 1885 až 1888 v Liptovském Hrádku a v období let 1888 až 1892 studoval na gymnáziu v Banské Bystrici. V letech 1892 až 1896 na kolegiu a v letech 1896 až 1900 na Právnické akademii v Prešově, kterou ukončil s titulem JUDr. Během svého života absolvoval několik pracovní a studijní cesty a pobyty: (v roce 1930 Anglie, v roce 1937 Francie). V letech 1901 až 1918 pracoval jako úředník na právním oddělení uherských železnic v Budapešti. V letech 1919 až 1934 Pacov jako přednosta na právním oddělení, pak jako ústřední inspektor a později jako hlavní cen Čs. státních železnic v Bratislavě. Od roku 1934 byl na důchodu. Ján Gašperík zemřel v Novákách v roce 1949. Pohřben je v Michalová.\n\nJako jeden z prvních včelárovov pochopil nutnost vybudovat v První Československé republice jednotnou a silnou včelařskou organizaci, která by bránila práva včelařů a zároveň poskytovala výhody zaměřené na rozvoj včelařství. Velmi obětavě se po celý svůj život angažoval za tuto myšlenku. Organizátor a historik včelařství. V roce 1919 byl jako spoluzakladatel Zemského ústředí včelařských spolků na Slovensku (od roku 1931 Zemské ústředí včelárskch spolků na Slovensku, 1939 Ústředí Slovenské včelařských spolků, 1948 Jednota Slovenské včelařů). Svou prací a aktivitami přispěl k vybudování výzkumné stanice včelařské v Liptovském Hrádku v roce 1929 a také včelařského učiliště v Kráľové při Senci v roce 1932. V roce 1921 sestrojil úl „Čechoslovák“ pro šest včelstev se společným medníky a od roku 1929 používal a propagoval i nadstavkový úl „Slovák“, který se však pro své rozměry v praxi nerozšířil. V souvislosti s těmito jeho aktivitami navrhl i speciální rámeček, který dostal pojmenování „Gašperíkov rámeček“. Zabýval se také historií slovenského včelařství. V roce 1923 byl jedním ze zakladatelů spolkového časopisu Slovenský včelár, do kterého přispíval odbornými studiemi a články o včelařské problematice. Až do své smrti byl „tribunem“ slovenského včelařství a srdcem jeho spolkového života. Zemské ústředí včelařských spolků ho dne 25. srpna roku 1919 zvolilo na svém prvním valné hromadě za svého předsedu. V této funkci pracoval až do roku 1939, odkdy byl čestným předsedou „Zemského ústředí včelařských spolků na Slovensku“. Od roku 1927 působil i jako místopředseda „Svazu zemských ústředí včelařské spolky ČSR“. Od roku 1932 byl člen výboru „Zemědělské rady pro Slovensko“. V roce 1924 byl vyznamenán stříbrnou medailí zemědělské jednoty ČSR a v roce 1937 zlatou medailí Svazu zemských ústředí včelařských spolků ČSR a Zemského ústředí včelařských spolků. Svými rozsáhlými vědomostmi a výsledky práce důstojně reprezentoval Slovensko na několika mezinárodních včelařských kongresech a konferencích. V Liptovském Hrádku po něm pojmenovali ulici, kde sídlí ústav včelařství a za celoživotní záslužnou práci ve prospěch včelařství mu udělili titul čestný člen SZV in memoriam.\n\n\n\n"}
{"id": "1373528", "url": "https://cs.wikipedia.org/wiki?curid=1373528", "title": "Visser", "text": "Visser\n\nVisser je nizozemské příjmení, které znamená „rybář“. Patří těmto osobnostem:\n\n\n"}
{"id": "1373529", "url": "https://cs.wikipedia.org/wiki?curid=1373529", "title": "Geneleós", "text": "Geneleós\n\nGeneleós () byl řecký sochař, žijící v 6. století př. n. l. \nGeneleós, řecký sochař zřejmě z ostrova Samos, tvořil asi v polovině 6. století př. n. l. Svědectvím tvorby tohoto umělce je jeho signatura na fragmentu sochy sedící ženy (jménem Fileia) ze šedého mramoru, objevené v archeologické lokalitě antického chrámu Heraion na ostrově Samos.\n\nSocha sedící ženy byla původně jedna ze série šesti soch postavených na vápencových podstavcích (559A-F). Z těchto soch (archaického typu) se zachovaly jen čtyři, i ty jsou již značně poškozené. Nápisy na soše sedící ženy jsou datovány do let 560 až 550 př. n. l. První je vyrytý na spodním okraji pláště (nebo peplosu) a druhý je na levé opěrce sedadla:\nNa těchto podstavcích stála zřejmě šestičlenná skupina soch rodiny sestávající ze sedící ženy (Fileia), lze mladého chlapce (kúra,?), tří dívek (kór,?, Filippé, Ornithé) a ležící ženy (možná hlavy rodiny, […] ilarchés).\n"}
{"id": "1373530", "url": "https://cs.wikipedia.org/wiki?curid=1373530", "title": "Spolkový dům Ženského klubu českého", "text": "Spolkový dům Ženského klubu českého\n\nSpolkový dům Ženského klubu českého je bývalý spolkový dům, který stojí v Praze 1-Novém Městě v ulici Ve Smečkách. Jeho přednáškový sál užívá divadlo Činoherní klub.\n\nSpolkový dům byl postaven v letech 1931–1933 Stavebním družstvem Ženského klubu českého na základě rozhodnutí ze dne 16. března 1928. Projekt roku 1929 vypracovala architektka Milada Petříková-Pavlíková pro klub zdarma.\n\nStavba obsahovala klubovny, přednáškový sál, knihovnu, restauraci a také ubytování. Finance na ni získalo družstvo ze sbírek pořádaných mezi českými ženami a také z půjčky u Úrazové pojišťovny. Tuto půjčku pak splácelo z činnosti klubu.\n\nKlub byl založen 10. září 1902. Roku 1933 pro svoji potřebu postavil a otevřel dům v ulici Ve Smečkách, který až do roku 1948 sloužil jako centrum pro řadu ženských organizací.\n\nPo roce 1948 byla jeho činnost zastavena, o rok později byl Klub zrušen. Roku 1952 se budova dostala pod národní správu a roku 1955 přešla do majetku Československého státu.\n\nČinnost Ženského klubu českého byla obnovena 22. srpna 1990. Snaha záskat budovu zpět nebyla úspěšná.\n\n\n"}
{"id": "1373535", "url": "https://cs.wikipedia.org/wiki?curid=1373535", "title": "Andrej Adami", "text": "Andrej Adami\n\nAndrej Adami (jiný zápis příjmení: Adámi; ; cca 1737, Beluša – ) byl slovenský lékař.\n\nPocházel ze zemanské rodiny Jana Adámiho a jeho manželky Zuzany. Měl dva starší bratry, Pavola (1739–1814), který se vypracoval na veterináře evropského významu, a Michala (1720–1781), který působil na císařském dvoře ve Vídni a jako historik genealog se zabýval uherskými šlechtickými rody, kromě několika genealogických prací zhotovil také maďarsko-latinsko-německý slovník a jazykovědnou příručku.\n\nAbsolvoval studium medicíny na univerzitě ve Vídni (1762), kde pravděpodobně lékařský působil i po ukončení studia. Je autorem osvícenského motivované disertace o trojí vlastnostech těla.\n\n"}
{"id": "1373538", "url": "https://cs.wikipedia.org/wiki?curid=1373538", "title": "Oïlské jazyky", "text": "Oïlské jazyky\n\nOïlské jazyky jsou podskupinou románských jazyků.\n\nNázev \"oïlské jazyky\" (francouzsky langues d'oïl) je odvozen od slova \"oïl\", které ve staré francouzštině znamenalo \"ano\". Slovo \"oïl\" (v moderní francouzštině \"oui\") se užívalo v severní části dnešní Francie a tím se tyto jazyky odlišovaly od jižní oblasti, kde se užíval výraz \"oc\". Proto se starý jihofrancouzký jazyk nazýval \"langue d'oc\" (odtud název regionu Languedoc) nebo také okcitánština.\n\nTrema (diakritické znaménko) nad \"i\" značí, že se samohlásky \"o+i\" čtou samostatně (jako v češtině) a ne jako běžná francouzská dvojhláska.\n\nHlavním oïlským jazykem je francouzština, která se dělí na mnoho dialektů z nichž většina patří mezi oïlské jazyky. Oïlské jazyky se používají hlavně v severní Francii, Belgii a Švýcarsku. V jižní Francii se mluví především jinými románskými jazyky nebo dialekty, především ze skupiny gallo-románských jazyků (např. provensálština, okcitánština nebo katalánština).\n\nVšechny oïlské jazyky se vyvinuly ze staré francouzštiny.\n"}
{"id": "1373543", "url": "https://cs.wikipedia.org/wiki?curid=1373543", "title": "Puig", "text": "Puig\n\nPuig (výslovnost [putʃ]) je katalánské slovo, které znamená „hora“.\n\n\n\n"}
{"id": "1373544", "url": "https://cs.wikipedia.org/wiki?curid=1373544", "title": "Římskokatolická farnost Nezdenice", "text": "Římskokatolická farnost Nezdenice\n\nŘímskokatolická farnost Nezdenice je územní společenství římských katolíků v děkanátu Uherský Brod s farním kostelem svatého Petra a Pavla.\n\nPoprvé je kostel v archivních listinách připomínán v roce 1392 a jako jeho patron se uvádí pan Jan ze Záhorovic. Před tímto datem zde stával jen drobný dřevěný kostelík, který byl pravděpodobně zřízen mezi lety 1339–1346 na popud markrabího Karla, jenž určitou dobu svého života sídlil v blízkém Bánově.Zděný kostel zde byl vystavěn teprve v letech 1349–1357 za panování jeho mladšího bratra Jana Jindřicha a za přispění olomouckého biskupa Jana VIII. Za husitských válek kostel pravděpodobně náležel husitům, avšak i přesto byl v roce 1424 vypálen. V dalších letech pak sloužil českým bratřím, kteří museli Nezdenice opustit po bitvě na Bílé hoře. Vypálen byl téměř za všech vpádů z uherské strany a do dnešního dne již naprosto ztratil svůj původní ráz. První katolický farář zde byl dosazen po téměř tři sta letech maďarským pánem vesnice Marsinayem v roce 1688.\n\nPřehled duchovních správců je známý od konce sedmnáctého století. Od roku 2005 je administrátorem excurrendo R. D. Mgr. Jiří Změlík.\n\nVe farnosti se konají pravidelně bohoslužby ve farním kostele – v neděli i ve všední dny.\n\nVe farnosti se pravidelně koná tříkrálová sbírka. V roce 2018 se v Nezdenicích vybralo 20 100 korun, v Záhorovicích 27 217 korun.\n\n"}
{"id": "1373548", "url": "https://cs.wikipedia.org/wiki?curid=1373548", "title": "Seznam dílů seriálu S.W.A.T. (2017)", "text": "Seznam dílů seriálu S.W.A.T. (2017)\n\nToto je seznam dílů seriálu \"S.W.A.T.\". Americký kriminální televizní seriál \"S.W.A.T.\" měl premiéru 2. listopadu 2017 na stanici CBS. V Česku měl seriál premiéru 5. února 2018 na stanici AXN.\n\n<onlyinclude>\n</onlyinclude>\n\nDne 9. května 2019 bylo stanicí CBS oznámeno, že seriál získá třetí řadu, která bude mít premiéru 2. října 2019.\n\n"}
{"id": "1373551", "url": "https://cs.wikipedia.org/wiki?curid=1373551", "title": "Hedvábník šedý", "text": "Hedvábník šedý\n\nHedvábník šedý (\"Hypocolius ampelinus\") je zpěvný pták, jediný druh čeledi hedvábníkovitých (někdy bývá také uváděn jako příbuzný brkoslavů). Obývá aridní oblasti Blízkého východu od Egypta po Turkmenistán a Gudžarát; vzhledem k rozsáhlému areálu je řazen mezi málo dotčené taxony.\n\nDosahuje délky okolo 23 cm a hmotnosti 48–57 g. Je šedohnědě zbarvený s černými konci křídel a ocasu, samci mají navíc přes oči černý pruh. Období rozmnožování trvá od května do července, hnízdo si staví v hustém křoví: ve snůšce bývá čtyři až pět vajec, inkubace trvá dva týdny. V zimních měsících migrují hedvábníci k jihu a vytvářejí početná hejna. Ozývají se pronikavým hvízdáním, jsou velmi plaší a při vyrušení se okamžitě rozprchnou. Živí se plody salvadory perské, morušemi a datlemi, stravu si příležitostně zpestřují hmyzem.\n\n"}
{"id": "1373554", "url": "https://cs.wikipedia.org/wiki?curid=1373554", "title": "Novohorský potok (přítok Svatavy)", "text": "Novohorský potok (přítok Svatavy)\n\nNovohorský potok je horský potok v Krušných horách v okrese Sokolov v Karlovarském kraji, levostranný přítok Svatavy. Délka toku měří 5,93 km, plocha povodí činí 11,24 km².\n\nPotok pramení v nadmořské výšce 705 metrů na náhorní plošině pod východním svahem kopce Vysoká jedle (735 m). Pramen se nachází u silnice z Jindřichovic do Háje, místní části Jindřichovic, přibližně 2 km jižně od Jindřichovic, 1 km severně od Háje. Od pramene teče potok krátce v mírném sklonu, poté již pod prudkými svahy v hluboce zařízlém horském údolí. Po asi dvou kilometrech západním směrem se tok stáčí k jihu. V jižním až jihozápadním směru pokračuje až do Oloví, kde se nedaleko vlakového nádraží zleva vlévá do Svatavy.\n"}
{"id": "1373559", "url": "https://cs.wikipedia.org/wiki?curid=1373559", "title": "Bohumil Teplý", "text": "Bohumil Teplý\n\nBohumil Teplý (* 13. dubna 1932 Olomouc) je český sochař.\n\nBohumil Teplý byl v letech 1960-1978 pedagogem kresby a sochařství na Univerzitě Palackého.\n\nRealizace (chronologicky):\n\n"}
{"id": "1373563", "url": "https://cs.wikipedia.org/wiki?curid=1373563", "title": "Fidelis Schlée", "text": "Fidelis Schlée\n\nFidelis Schlée (31. března 1948 – 29. března 2018) byl český právník a vydavatel.\n\nNarodil se do pražské právnické rodiny, přičemž rod Schlée je původem z Francie. Vystudoval Právnickou fakultu Univerzity Karlovy, kde získal titul doktora práv, a také mezinárodní právo v Cambridge. V letech 1971–1976 působil jako trestní soudce v Praze, poté kvůli politickému nátlaku justici opustil, vystoupil z KSČ a živil se jako podnikový právník u obvodního ústavu národního zdraví, později ve Svazarmu. V roce 1988, kdy stát umožnil svobodné podnikání, se stal prvním soukromým advokátem v Československu.\n\nPo sametové revoluci byl spoluautorem původního znění živnostenského zákona (č. 105/1990 Sb.), vytvořil k němu i komentář \"Svobodné podnikání\" a jeho prodejem pak vydělal první větší peníze. Vydával knihy o podnikání a o daních, \"Večerník Praha\", deník \"Lidová demokracie\" i humoristický časopis \"Sorry\". Později provozoval Anglo-německou obchodní akademii a opět se věnoval advokacii. Proslul jako bonviván, jenž byl například prvním československým majitelem vozu Rolls-Royce nebo který měl odpadní potrubí v koupelně vyvedeno ze zlata – podle vlastních slov jako metaforu svého vztahu k penězům.\n"}
{"id": "1373564", "url": "https://cs.wikipedia.org/wiki?curid=1373564", "title": "Grand Prix Austrálie 2018", "text": "Grand Prix Austrálie 2018\n\nGrand Prix Austrálie 2018 (oficiálně Formula 1 2018 Rolex Australian Grand Prix) se jela na okruhu Albert Park Circuit v Melbourne v Austrálii dne 25. března 2018. Závod byl prvním v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1373565", "url": "https://cs.wikipedia.org/wiki?curid=1373565", "title": "Grand Prix Bahrajnu 2018", "text": "Grand Prix Bahrajnu 2018\n\nGrand Prix Bahrajnu 2018 (oficiálně Formula 1 2018 Gulf Air Bahrain Grand Prix) se jela na okruhu Bahrain International Circuit nedaleko města as-Sachír v Bahrajnu dne 8. dubna 2018. Závod byl druhým v pořadí v sezóně 2018 šampionátu Formule 1.\n\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1373567", "url": "https://cs.wikipedia.org/wiki?curid=1373567", "title": "Grand Prix Bahrajnu 2017", "text": "Grand Prix Bahrajnu 2017\n\nGrand Prix Bahrajnu 2017 (oficiálně 2017 Formula 1 Gulf Air Bahrain Grand Prix)) se jela na okruhu Bahrain International Circuit nedaleko města as-Sachír v Bahrajnu dne 16. dubna 2017. Závod byl třetím v pořadí v sezóně 2017 šampionátu Formule 1.\n\n{|class=\"wikitable\" style=\"font-size: 85%;\"\n!\n! Pořadí\n! Konstruktér\n! Body\n"}
{"id": "1373580", "url": "https://cs.wikipedia.org/wiki?curid=1373580", "title": "Emmett Till", "text": "Emmett Till\n\nEmmett Louis Till (25. červenec 1941 – 28. srpen 1955) byl afroamerický chlapec, který byl zavražděn během lynče v Mississippi v roce 1955. Příčinou lynče bylo obvinění bílé prodavačky, která uvedla, že ji chlapec během nákupu obtěžoval. Brutalita vraždy a fakt, že obvinění byli soudem osvobozeni, přivedl pozornost k perzekuci afroamerického obyvatelstva USA. Emmett Till se po své smrti stal jedním ze symbolů hnutí za občanská práva.\n\nEmmett Till se narodil a vyrůstal v Chicagu na severu USA. V roce 1955 přicestoval do Mississsippi navštívit své příbuzné. V lokálním obchodě v obci Money mluvil s místní bílou jednadvacetiletou provdanou prodavačkou Carolyn Bryantovou. Obsah hovoru je předmětem sporů, ale faktem zůstává, že Till byl obviněn, že se ženou flirtoval. Avšak Bryantová po letech uvedla, že v roce 1955 sdělila vymyšlenou výpověď, ve které obvinila Tilla z obtěžování. O několik dnů později přijeli Roy Bryant (manžel Carolyn Bryantové) a jeho nevlastní bratr J.W. Milam před dům Tillova strýce a požadovali vydání Emmetta Tilla. Chlapce unesli, zbili, zmrzačili a nakonec zavraždili střelou do hlavy. Tělo hodili do řeky Tallahatchie. O tři dny později bylo vyplavené tělo nalezeno.\n\nTělo Emmetta Tilla bylo převezeno do rodného Chicaga, kde jeho matka Mamie Tillová trvala na veřejném pohřbu s otevřenou rakví. Následky brutality útoku měly šokovat a upozornit celou zemi na perzekuci afroamerických obyvatel, rasismus, barbarství lynčování a křehkost americké demokracie. Pohřbu se účastnily desítky tisíc lidí. Fotografie zmrzačeného těla byly navíc publikovány v časopisech a novinách, které se zaměřovaly na afroamerické čtenáře. Vražda Emmetta Tilla byla jedním z prvních klíčových momentů aktivace celostátní podpory pro aktivity hnutí za občanská práva. \n\nRoy Bryant a J.W. Milam byli obviněni z únosu a vraždy Emmetta Tilla. V září 1955 stanuli před soudem a zcela bílou porotou. Soud je zprostil viny. Odůvodnění soudu bylo takové, že nalezené tělo bylo ve stavu, kdy nemohlo být jasně prokázáno, že se jedná o Emmetta Tilla. Bryant a Milam v roce 1956, chráněni právní klauzulí o nemožnosti být obviněni z aktů, za které byli již jednou souzeni, prodali svůj příběh časopisu Look. V rozhovoru přiznali, že Tilla zavraždili. Soud byl provázen masivním zájmem médií a byl zásadním momentem pro další aktivity hnutí za občanská práva. V roce 2004 Ministerstvo spravedlnosti Spojených států amerických případ znovu otevřelo. Exhumovalo Tillovo tělo a na základě DNA bylo spolehlivě identifikováno. Rakev, ve které byl Till pohřben byla předána do sbírek Smithsonian Institution a vystavena.\n\nOrganizace National Association for the Advancement of Colored People (NAACP) požádala Tillovu matku Mamie, aby spolu s organizací objela zemi a pomohla sbírat prostředky pro aktivity hnutí za občanská práva. Šlo o jednu z nejúspěšnějších fundraisingových kampaní NAACP. Vražda Tilla je jedním z prvních momentů občanskoprávní revolty Afroameričanů, která eskalovala v 60. letech 20. století. Vražda rovněž přivedla pozornost hnutí za občanská práva do státu Mississippi. \n\nV Montgomery ve státě Alabama bylo pořádáno smuteční shromáždění, které vedl Martin Luther King Jr. Účastnila se ho například také Rosa Parksová, která se poté měla stát dalším klíčovým symbolem hnutí za občanská práva. Již v prosinci 1955 její čin započal bojkot autobusové dopravy v Montgomery, který vyústil v zakázání rasové segregace ve veřejné dopravě.\n"}
{"id": "1373581", "url": "https://cs.wikipedia.org/wiki?curid=1373581", "title": "Fyzikové", "text": "Fyzikové\n\n\"Fyzikové (německy: Die Physiker)\" je komedie švýcarského spisovatele Friedricha Dürrenmatta o dvou aktech. V tomto díle se autor zabýval problematikou toho, zda vynálezci nesou odpovědnost za své vynálezy. Často je kniha spojována s vynálezem atomové bomby a odpovědností vědců za její ničivou sílu. Mezi jeho díly je považováno za jedno z lehčeji pochopitelných.\n\nHra byla poprvé představena v Curychu v roce 1962 a vydána ve stejném roce nakladatelstvím Verlags AG \"Die Arche\". Z německého originálu přeložil Bohumil Černík.\n\n\nPříběh se odehrává v salonu sanatoria Les Cerisiers, idylického domova pro duševně nemocné, vedeného známou psychiatričkou Mathilde von Zahnd. Salon je spojen se třemi místnostmi, z nichž každá je obývána duševně nemocným pacientem. Těmto třem mužům, \"známým\" fyzikům, je povoleno používat salón, kde jsou pravidelně sledovány sestřičkami, které mají na starosti jejich péči. Prvním pacientem je Herbert Georg Beutler a věří, že je Sir Isaac Newton. Druhým pacientem je Ernst Heinrich Ernesti, který se domnívá, že je Albert Einstein. Třetím pacientem je Johann Wilhelm Möbius a věří, že je pravidelně navštěvován biblickým králem Šalomounem. Když hra začne, \"Einstein\" právě zabil jednu ze svých sester a policie zkoumá scénu. Z jejich diskuse vyplynulo, že jde o druhé zabití sestry jedním z těchto tří pacientů za pouhé tři měsíce, přičemž první vražda byla spáchána „Newtonem“.\n\nMotiv za těmito dvěma vraždami je zřejmý z druhého aktu hry, když se s překvapivým náhlým odhalením zjistí, že žádný ze tří pacientů není šílený. Všichni jsou jen předstíranými šílenci. Möbius je ve skutečnosti neuvěřitelně geniální fyzik, jehož objevy zahrnují takové legendární výsledky jako řešení problému gravitace, „Unitární teorii elementárních částic“ a „Princip univerzálního objevu“. Möbius se obával toho, co by lidstvo mohlo s těmito mocnými objevy udělat, a rozhodl se svou práci nezveřejnit. Místo toho předstíral šílenství, aby mohl být vzat do sanatoria a chránit tak své znalosti před světem. Möbiovi se však nepodařilo vyhnout pozornosti. „Einstein“ a „Newton“ jsou vyzvědači, představitelé dvou různých zemí, a pronikli do Les Cerisiers, aby si zajistili Möbiovy dokumenty a pokud možno i samotného muže. Každý špión zavraždil zdravotní sestru, aby ochránil svá tajemství a posílil jeho simulaci šílenství.\n\nNa vrcholné scéně hry všichni tři muži odhalují svá tajemství a každý špión se pokouší přesvědčit Möbia, aby šel s ním. Möbius je však přesvědčí, že tajemství, která objevil, jsou pro člověka příliš hrozné na to, aby je lidstvo znalo a ujišťuje je, že jejich úsilí je marné, protože nedávno spálil všechny papíry, které vyvinul během svého času v sanatoriu. Po dlouhé debatě se tito muži konečně shodli na tom, že jsou spokojení s ochranou lidstva tím, že prožijí zbytek svého života v zajetí, zatímco podporují a slouží fyzice.\n\nTyto ušlechtilé plány jsou však zmařeny konečným zvratem hry. Fräulein Doktor Mathilde von Zahnd, vedoucí Les Cerisiers, vstoupí do salonu a sdělí oněm třem mužům, že je během celé konverzace odposlouchávala. Kromě toho ví o Möbiovi už léta a také si tajně kopíruje jeho dokumenty a používá jeho vědecké objevy k vybudování mezinárodní říše. Věří, že s ní mluví král Solomon, a věří, že se díky svému vedení a Möbiovým objevům může stát nejmocnější ženou na Zemi.\n\nPříběh končí pocitem blížící se zkázy. Möbius, \"Newton\" a \"Einstein\" byli přemoženi a uvězněni a hra končí tím, že každý ze tří mužů mluvil přímo a žalostně k publiku, přičemž zdůrazňoval jejich situaci a situaci celého lidstva.\n\n"}
{"id": "1373583", "url": "https://cs.wikipedia.org/wiki?curid=1373583", "title": "Oluf Steen", "text": "Oluf Steen\n\nOluf Martin Christian Steen (23. září 1882 Orkdal – 15. ledna 1944) byl norský rychlobruslař.\n\nNorských šampionátů se účastnil od roku 1900, na mezinárodních závodech se poprvé představil v roce 1903, kdy startoval na Mistrovství Evropy. Následující rok debutoval na Mistrovství světa a zvítězil na norském šampionátu. Největšího úspěchu dosáhl v roce 1909, kdy získal stříbrnou medaili na Mistrovství světa. V témže roce absolvoval své poslední závody a ukončil sportovní kariéru.\n"}
{"id": "1373586", "url": "https://cs.wikipedia.org/wiki?curid=1373586", "title": "Václav Procházka (rozcestník)", "text": "Václav Procházka (rozcestník)\n\nJméno a příjmení Václav Procházka má více nositelů:\n\n"}
{"id": "1373588", "url": "https://cs.wikipedia.org/wiki?curid=1373588", "title": "Martin Sæterhaug", "text": "Martin Sæterhaug\n\nMartin Sæterhaug (13. srpna 1882 Rindal – 23. srpna 1961 Trondheim) byl norský rychlobruslař a cyklista.\n\nNorských šampionátů v rychlobruslení se účastnil od roku 1902, o rok později debutoval na mezinárodní scéně startem na Mistrovství Evropy. Na ME 1908 skončil čtvrtý, následně získal na MS 1908 stříbrnou medaili. Ze světového šampionátu v roce 1910 si přivezl bronz, na Mistrovství světa 1911 vybojoval stříbro. Poslední cenný kov z mezinárodní akce získal v roce 1912, kdy se umístil třetí na Mistrovství Evropy. Je rovněž mnohonásobným medailistou z norských šampionátů. Rychlobruslení se věnoval až do roku 1922, následně ještě absolvoval několik veteránských závodů.\n\nJako cyklista se zúčastnil silničního závodu jednotlivců i týmů na Letních olympijských hrách 1912.\n\nJeho bratr Johan Sæterhaug byl boxerem a rychlobruslařem.\n\n"}
{"id": "1373590", "url": "https://cs.wikipedia.org/wiki?curid=1373590", "title": "Martin Procházka (rozcestník)", "text": "Martin Procházka (rozcestník)\n\nMartin Procházka je jméno a příjmení, které má více nositelů:\n\n"}
{"id": "1373591", "url": "https://cs.wikipedia.org/wiki?curid=1373591", "title": "Sigurd Mathisen", "text": "Sigurd Mathisen\n\nSigurd Mathisen (26. dubna 1884 Kristiania – 4. března 1919) byl norský rychlobruslař.\n\nMezinárodních závodů se účastnil od roku 1902, kdy startoval na Mistrovství světa. V následujícím roce debutoval na kontinentálním šampionátu. Na Mistrovství světa 1904 původně skončil na třech tratích víceboje (ze čtyř) druhý. Šampionem se stal Peter Sinnerud, jenž vyhrál všechny distance. Ten však byl následně diskvalifikován, neboť se předtím v Severní Americe účastnil profesionálních závodů, což bylo v rozporu s pravidly Mezinárodní bruslařské unie. Titul mistra světa tak připadl právě Sigurdu Mathisenovi. V dalších letech bylo největším Mathisenovým úspěchem čtvrté místo na Mistrovství Evropy 1909. Je rovněž mnohonásobným medailistou z norských šampionátů. Poslední závody absolvoval v roce 1911.\n\nJeho bratr Oscar Mathisen byl rovněž rychlobruslařem.\n\n"}
{"id": "1373594", "url": "https://cs.wikipedia.org/wiki?curid=1373594", "title": "Edvard Engelsaas", "text": "Edvard Engelsaas\n\nEdvard Larsen Engelsaas (17. listopadu 1872 Trondhjem – 30. srpna 1902) byl norský rychlobruslař.\n\nPůvodně byl krasobruslařem, rychlobruslení se začal věnovat v první polovině 90. let 19. století. V roce 1895 se poprvé zúčastnil norského rychlobruslařského šampionátu a Mistrovství světa v rychlobruslení. Největších úspěchů dosáhl v roce 1900, kdy nejprve zvítězil na národním mistrovství a následně získal na světovém šampionátu titul mistra světa. Poslední závody absolvoval v roce 1901. Zemřel o rok později na následky srdeční choroby.\n"}
{"id": "1373596", "url": "https://cs.wikipedia.org/wiki?curid=1373596", "title": "Uran-236", "text": "Uran-236\n\nUran-236 (U) je izotop uranu s poločasem přeměny přibližně 2,34×10 let. Podléhá téměř výhradně alfa rozpadu na Th, ovšem může u něj proběhnout také spontánní štěpení (s pravděpodobností 9,4×10 %).\n\nŠtěpitelný U je palivem pro většinu jaderných reaktorů. Absorpce tepelných neutronů tímto izotopem může mít dva různé výsledky: V asi 82 % případů dojde k rozštěpení jádra a v 18 % případů dojde k vyzáření fotonu gama záření a vzniku U. Výtěžnosti nejčastějších jednotlivých produktů štěpení, jako jsou cesium-137, stroncium-90 a technecium-99 jsou od 6 % do 7 % a celková výtěžnost produktů s poločasem přeměny 10 let nebo delším je 32 %; o něco méně jich je zničeno záchytem neutronu.\n\nDruhý nejčastější štěpný materiál, Pu, se při absorpci tepelného neutronu rovněž může i nemusí rozštěpit. Absorpcí vzniklé Pu se přeměňuje s poločasem 6561 let na U. V uzavřeném palivovém cyklu se většina Pu rozštěpí (někdy dojde k zachycení i více než jednoho neutronu) dříve než dojde k jeho přeměně, ovšem plutonium-240 skladované jako radioaktivní odpad se přemění za tisíce let.\n\nNejvětší množství uranu-236 se vytváří zachycováním neutronů v jaderných reaktorech, to je ovšem z většiny uschováno uvnitř reaktorů a na úložištích jaderného odpadu. Nejvýznamnějšími zdroji tohoto izotopu v přírodě jsou však reakce U(n,3n)U způsobené rychlými neutrony při výbuších termonukleárních zbraní. Testování jaderných bomb ve 40. až 60. letech 20. století způsobilo zvýšení jeho koncentrace v přírodě výrazně nad hodnoty, které se očekávaly v případě, že by vznikal pouze přirozenými procesy.\n\nU se při zachycení tepelného neutronu nerozštěpí, ale přemění na U, který rychle prochází přeměnou β na Np. Účinný průřez U pro záchyt tepelných neutronů je však malý, a tento proces tak v reaktoru probíhá jen pomalu. Použité jaderné palivo obvykle obsahuje přibližně 0,4 % uranu-236. Neptunium-237 má mnohem větší účinný průřez a může absorbovat další proton za vzniku Np, jež se přeměňuje na plutonium-238, nebo se rozštěpit.\n\nU (a většinu dalších izotopů aktinoidů) lze štěpit rychlými neutrony v jaderných zbraních a rychlých reaktorech.\n\nNa rozdíl od plutonia, menšinových aktinoidů (aktinoidů mimo uran a plutonium), štěpných produktů a produktů neutronové aktivace, nelze chemickými postupy oddělit U od U, U, U nebo jiných izotopů uranu; obtížné je i jeho oddělení izotopovou separací. Uran-236 se tak v přírodě nemůže oddělit od U a koncentrovat se odděleně, což snižuje jeho radiační nebezpečnost.\n\nUran-238 má asi 190krát delší poločas přeměny než uran-236, a tak by měl mít i přibližně 190krát vyšší měrnou aktivitu. Obsahuje-li tedy přepracovaný uran 0,5 % U, tak budou U a U vytvářet stejné množství radioaktivity. (U má pouze několikaprocentní podíl).\n\nPoměr radioaktivity těchto dvou izotopů se snižuje, pokud jsou v přepracovaném palivu obsaženy jejich produkty přeměny. Přeměny produktů rozpadové řady U zahrnuje osm emisí částic alfa v čase krátkém (desítky až stovky let) vzhledem k poločasu přeměny U, takže vzorek tohoto izotopu v rovnováze s produkty jeho rozpadové řady (například v uranových rudách) má osmkrát větší aktivitu než samotný U. I přečištěný přírodní uran, u něhož byly méně stabilní produkty přeměn odstraněny, obsahuje rovnovážné množství U a oproti čistému U má dvojnásobnou aktivitu. Obohacení uranu o U zvýší obsah U na ještě vyšší hodnoty a přibližně polovina původního U zůstane v použitém palivu. Oproti tomu se přeměňuje na Th, jež má poločas přeměny  miliard let a má tak jen 31,4 % měrné aktivity U.\n\nOchuzený uran používaný například ve vojenské technice, se vyrábí ze zbytků po obohacování uranu, které nikdy nebyly ozářeny v jaderném reaktoru, nikoliv z přepracovaného uranu. Existují ovšem tvrzení, že některé vzorky ochuzeného uranu obsahovaly malé množství uranu-236.\n\n"}
{"id": "1373597", "url": "https://cs.wikipedia.org/wiki?curid=1373597", "title": "Rjú Mijalković", "text": "Rjú Mijalković\n\nRjú (Zmaj) Mijalković japonským jménem Rjú Nakano (中野竜) (* 2. ledna 1983 Jokohama) je bývalý japonský zápasník–judista srbského původu, který na mezinárodní scéně reprezentoval od roku 2003 Srsbko a Černou Horu a samostatné Srbsko.\n\nNarodil se do multikulturní rodiny. Otec Slobodan patřil k předním jugoslávským judistům šedesátých a sedmdesátých let dvacátého století. Při pravidelných návštěvách Japonska se v rámci tréninkových kempů v Japonsku usadil a přijal jméno Júdži Nakano (中野由自). S judem začínal v rodné Jokohamě v 7 letech v kroužku na základní škole. Vrcholově se judu věnoval na univertitě Tokai v Tokiu. V japonské reprezentaci se však neprosazoval a v roce 2002 se domluvil s představiteli srbského juda (strýc Milan Mijalković) a od roku 2003 reprezentoval nově vzniklý státní útvar Srbsko a Černá Hora a od roku 2006 samostatné Srbsko. V Srbsku byl asociován s vrcholovým tréninkovým centrem Partizan Bělehrad. Na mezinárodní scéně se však neprosazoval. V roce 2004 a 2008 se na olympijské hry nekvalifikoval. Jeho největším úspěchem je vítězství na Akademickém mistrovství světa v Moskvě v roce 2004. Sportovní kariéru ukončil v roce 2011.\n\n"}
{"id": "1373599", "url": "https://cs.wikipedia.org/wiki?curid=1373599", "title": "Closer", "text": "Closer\n\nNázev Closer má více významů: \n"}
{"id": "1373601", "url": "https://cs.wikipedia.org/wiki?curid=1373601", "title": "Seznam utkání Jihlavy v play off české hokejové extraligy", "text": "Seznam utkání Jihlavy v play off české hokejové extraligy\n\nToto je seznam zápasů Jihlavy v play off české hokejové extraligy .\n\n<div style=\"float:left;margin-right:2em\">\n"}
{"id": "1373604", "url": "https://cs.wikipedia.org/wiki?curid=1373604", "title": "Coen de Koning", "text": "Coen de Koning\n\nCoenradus Cornelis Josephus „Coen“ de Koning (30. března 1879 Edam – 29. července 1954 Breda) byl nizozemský rychlobruslař.\n\nNizozemských šampionátů se účastnil od roku 1903 (tehdy na něm také poprvé zvítězil), v roce 1904 se premiérově představil na Mistrovství Evropy. Roku 1905 podruhé vyhrál nizozemské mistrovství a následně také získal na Mistrovství světa titul světového šampiona. Svého posledního velkého mezinárodního závodu se zúčastnil v roce 1906, kdy startoval na kontinentálním mistrovství. Nizozemský šampionát vyhrál také v roce 1912. V letech 1912 a 1917 zvítězil v maratonském závodě Elfstedentocht. Poslední rychlobruslařské závody absolvoval v roce 1924.\n\n"}
{"id": "1373607", "url": "https://cs.wikipedia.org/wiki?curid=1373607", "title": "Konstal 112N", "text": "Konstal 112N\n\nKonstal 112N je prototyp dvoučlánkové částečně nízkopodlažní tramvaje, kterou vyrobil podnik Alstom Konstal v roce 1995. Jedná se o první polskou nízkopodlažní tramvaj Konstalu.\n\nJedná se o jednosměrný šestinápravový motorový částečně nízkopodlažní tramvajový vůz skládající se ze dvou článků, které jsou navzájem spojeny kloubem a krycím měchem. V pravé bočnici se nacházejí čtvery dvoukřídlé, výklopné dveře. Vozová skříň tramvaje je usazena na třech dvounápravových podvozcích, přičemž všechny nápravy jsou hnací. Každou nápravu pohání jeden trakční motor PRSZx64y/2 s výkonem 41,5 kW. Do vozů 112N byla nainstalována elektrická výzbroj, která využívá GTO tyristorů a umožňuje rekuperaci brzdové energie. Proud je z trolejového vedení odebírán polopantografem. Přední i zadní čela tramvaje jsou totožná. Kabina řidiče se nachází v předním čele vozidla, v zadním čele se nachází pouze manipulační panel. Řidič vozidlo ovládá ručním řadičem. Podlaha je pokryta protiskluzovou gumovou krytinou. Podíl nízké podlahy (340 mm nad temenem kolejnice) dosahuje 24 %, zbytek podlahy je ve výšce 890 mm nad temenem.\n\nPrototypový vůz tramvaje 112N byl postaven v roce 1995. Vůz byl zprovozněn v roce 1996.\n"}
{"id": "1373608", "url": "https://cs.wikipedia.org/wiki?curid=1373608", "title": "Franz Fredrik Wathén", "text": "Franz Fredrik Wathén\n\nFranz Fredrik Wathén (30. března 1878 Helsingfors – 21. října 1914 Helsingfors) byl finský rychlobruslař.\n\nFinských šampionátů se účastnil od roku 1898, na mezinárodních závodech debutoval v roce 1900, kdy startoval na Mistrovství Evropy. Největšího úspěchu dosáhl na Mistrovství světa 1901, kde získal titul světového šampiona. V následujících letech se pravidelně účastnil evropských i světových šampionátů, je také šestinásobným finským mistrem. Poslední závody absolvoval v roce 1910.\n"}
{"id": "1373614", "url": "https://cs.wikipedia.org/wiki?curid=1373614", "title": "Seznam utkání Olomouce v play off české hokejové extraligy", "text": "Seznam utkání Olomouce v play off české hokejové extraligy\n\nToto je seznam zápasů Olomouc v play off české hokejové extraligy .\n"}
{"id": "1373620", "url": "https://cs.wikipedia.org/wiki?curid=1373620", "title": "FMA IA-63 Pampa", "text": "FMA IA-63 Pampa\n\nFMA IA-63 Pampa je argentinský cvičný a lehký bojový letoun vyvinutý v osmdesátých letech 20. století ve spolupráci argentinské společnosti Fábrica Militar de Aviones (později Lockheed Martin Argentina – LMA) a německého leteckého výrobce Dornier Flugzeugwerke na základě letounu Dassault/Dornier Alpha Jet. Celkem bylo vyrobeno 27 letounů Pampa (včetně tří prototypů). Výroba dalších tří byla objednána roku 2018.\n\nV roce 1978 podepsala argentinská společnost Fábrica Militar de Aviones (FMA) s německou Dornier Flugzeugwerke smlouvu o spolupráci na vývoji letounu, který by nahradil argentinským letectvem provozované cvičné letouny Morane-Saulnier MS.760 Paris. V následujícím roce začal vývoj letounu vycházejícícho z evropského typu Dassault/Dornier Alpha Jet. IA-63 však byl menší a pouze jednomotorový.\n\nCelkem byly postaveny tři prototypy IA-63. První let prototypu Pampa EX-01 se uskutečnil v říjnu 1984. Letouny byly do služby přijaty v dubnu 1988. Ve stejné době byly letectvu dodány první tři sériové stroje. Argentinské letectvo roku 1985 objednalo 65 letounů IA-63. Sama společnost FMA předpokládala stavbu až 300 letounů, z toho 200 na export. Zahraniční zakázku se však pro letoun získat nepodařilo. Výrobu letounu komplikovala špatná ekonomická situace Argentiny. Do převzetí FMA americkým koncernem Lockheed Martin v července 1995 bylo vyrobeno 18 kusů IA-63. Pampa se však stala hlavním cvičným letounem argentinského letectva.\n\nV polovině 90. let byly letouny modernizovány na verzi Pampa II. Především získaly moderní avioniku srovnatelnou s bojovými letouny A-4AR Fightinghawk.\n\nV 90. letech byla FMA vybrána americkým koncernem LTV jako partner pro účast v soutěži modernizaci USAF Joint Primary Aircraft Training System (JPATS). Nabídnuta byla modifikovaná verze letounu označená Vought Pampa 2000. V soutěži však zvítězil turbovrtulový letoun Beechcraft T-6 Texan II.\n\nRoku 2000 LMA získala zakázku argentinské vlády na 24 lehkých bojových letounů AT-63 s vylepšeným pohonem a modernizovanou avinikou (včetně tzv. digitálního kokpitu). Polovina měla vzniknout přestavbou existujících IA-63 a zbylé měly být nově vyrobeny. Levný lehký bojový letoun byl usilovně, leč neúspěšně nabízen dalším potenciálním zájemcům. Prototyp verze AT-63 poprvé vzlétl v červnu 2005. V letech 2006-2007 bylo postaveno šest nových letounů.\n\nRoku 2013 argentinská vláda oznámila plán na zakoupení 22 letounů modernizované verze Pampa III a 22 lehkých bojových Pampa GT. Pampa III je vybavena tzv. skleněným kokpitem a novým motorem Honeywell TFE731-40-2N. Prototyp byl zalétán v září 2015, sériová výroba ale byla odkládána kvůli nedostatku financí. Dne 23. února 2018 byla objednána výroba prvních tří kusů Pampa III.\n\nJedná se o celokovový dvoumístný jednomotorový prudový hornoplošník s příďovým podvozkem. Jeho křídlo má superkritický profil. Dvojčlenná posádky (pilot, instruktor) sedí v přetlakové kabině s tandemovým uspořádáním na dvojici vystřelovacích sedaček UPC S-III-S3IA63. Kokpit je vybaven průhledovým displejem a dvěma multifunkčními displeji. Výzbroj tvoří 30mm kanón DEFA a až 1900 kg výzbroje nesené na pěti závěsnících (čtyři podkřídelní a jeden podtrupový. Pod kříly lze alternativně podvěsit dvě přídavné nádrže.\n\n\n\nÚdaje podle\n\n\n"}
{"id": "1373622", "url": "https://cs.wikipedia.org/wiki?curid=1373622", "title": "Otrava Sergeje a Julije Skripalových", "text": "Otrava Sergeje a Julije Skripalových\n\nOtrava Sergeje a Julije Skripalových se udála počátkem března 2018, kdy bývalý dvojitý agent Sergej Skripal, pocházející z Ruska, a jeho dcera, ruská občanka Julija Skripalová, byli 4. března nalezeni v bezvědomí na veřejné lavičce v anglickém městě Salisbury. Podle britského vyšetřování byli otráveni bojovou nervově paralytickou látkou ze skupiny Novičok (A-234), což potvrdilo i vyšetřování expertního týmu Organizace pro zákaz chemických zbraní. \n\nBěhem vyšetřování byl částečně otráven i policista Nick Bailey, který prohledával dům Sergeje Skripala. Všichni tři byli hospitalizováni. Policista byl z nemocnice propuštěn 22. března, Julija Skripalová byla z nemocnice propuštěna 9. dubna, když byla 20 dní v bezvědomí. Sergej Skripal byl z nemocnice propuštěn 18. května, v bezvědomí byl měsíc.\n\nOdpovědnost za útok přisoudily britské úřady Rusku, a proto ze země vyhostily 23 ruských diplomatů. Většina evropských zemí (včetně České republiky), USA, Kanada a Austrálie následně vyhostili celkem více než 100 ruských diplomatů.\n\n30. června byli v anglickém městě Amesbury, 10 km od Salisbury, bojovou nervově paralytickou látkou otráven britský pár Charlie Rowley a Dawn Sturgess. Posledně jmenovaná následkem otravy zemřela 8. července, Rowley otravu přežil a byl 22. července propuštěn z nemocnice. Podle vyšetřování britské policie nešlo o záměrný útok, ale o nedbalost při likvidaci látky použité při útoku v Salisbury. Vyšetřování expertního týmu Organizace pro zákaz chemických zbraní potvrdilo, že šlo o stejnou látku, která byla použita v Salisbury.\n\n5. září britští vyšetřovatelé označili za podezřelé z vraždy dva občany Ruské federace. Konkrétně jde o Alexandra Petrova a Ruslana Boširova. Velká Británie vydala na obě osoby evropský zatykač. Britská premiérka Teresa Mayová prohlásila, že britská vláda je na základě informací od tajných služeb přesvědčena, že tito podezřelí byli agenty ruské tajné služby GRU.\n\nDne 3. března 2018 odpoledne přiletěla Julija Skripalová z Ruska na Letiště London Heathrow. Dne 4. března odpoledne byli Sergej Sergej a Julija viděni v Salisbury v hospodě a následně obědvali v restauraci, kterou opustili v 15:35. V 16:15 byli nalezeni v bezvědomí na veřejné lavičce procházejícím lékařem a sestřičkou. Byli převezeni do okresní nemocnice v Salisbury, kde personál konstatoval, že byli oba „otráveni nervovým jedem“. Z preventivních důvodů zkontrolovaly zdravotní úřady následně výskyt symptomů u 21 členů záchranného systému a široké veřejnosti, tři policisté byli hospitalizováni a jeden další, detektiv Nick Bailey, byl ve vážném stavu. \n\nPodle prohlášení nemocnice v Salisbury, ve které byly oběti útoku hospitalizovány, byli dne 11. března 2018 jak Skripal, tak jeho dcera v kritickém stavu a detektiv Bailey ve vážném, leč stabilním stavu.\nDne 6. března schválila britská služba pro boj proti terorismu (\"National Counter Terrorism Policing Network\", NCTPN), že případ bude vyšetřovat protiteroristická speciální jednotka Counter Terrorism Command (CTC) namísto policie hrabství Wiltshire. Britské tajné služby zaznamenaly těsně před a po atentátu na Skripalovy neobvyklou aktivitu kolem Ruské ambasády v č. 13, Kensington Palace Gardens. Uvádějí že se jednalo o \"horečné příchody a odchody\".\n\nPodle zprávy z 29. března 2018 se Julija Skripalová již nenacházela v kritickém stavu ohrožení života a její zdravotní stav se rychle zlepšoval, zatímco její otec byl nadále v kritickém stavu. Dne 5. dubna 2018 uveřejnila anglická Metropolitan Police ve jménu Julije Skripalové prohlášení, ve kterém pravila, že již více než týden není v komatu a získává na síle každým dnem. Obrátila se na veřejnost s touto prosbou: „Jsem si jista, že chápete, že celá tato epizoda je poněkud matoucí, a doufám, že budete respektovat soukromí moje a mé rodiny během mé rekonvalescence.“ \n\nJak vyplývalo ze zprávy nemocnice v Salisbury ke dni 6. dubna, kterou uvedla agentura Reuters, dařilo se také Sergeji Skripalovi podstatně lépe a nebyl už v kritickém stavu. Otravu však nepřežily jeho kočka a dvě morčata. Specialisté na chemické zbraně, kteří se do Skripalova domu dostali krátce po útoku ze 4. března, nalezli jeho domácí zvířata ve velmi špatném stavu. Nemocná kočka byla posléze převezena do výzkumné laboratoře britského ministerstva obrany v Port Downu, kde ji experti podrobili testům. Poté vyšetřovatelé kočku utratili a její tělo spálili. Stejný osud potkal také dvě Skripalova morčata.\n\nOba Skripalovi byli posléze z nemocnice propuštěni, Julia Skripalová 10. dubna a Sergej Skripal 18. května 2018. Detaily jejich zdravotního stavu ani místa jejich pobytu nebyly sděleny.\n\nJulia Skripalová se poprvé po propuštění z nemocnice objevila v médiích 23. května 2018, kdy, s viditelnou jizvou pravděpodobně po tracheostomii, v prohlášení natočeném zpravodajskou stanicí Reuters na neupřesněné lokalitě v Británii vyjádřila poděkování za léčbu a podporu, vyjádřila přání vrátit se do Ruska až někdy v budoucnu a odmítla pomoc nabízenou ruskou ambasádou.\nRuské tajné služby sledovaly Sergeje Skripala dlouhodobě. Stejní agenti ruské GRU, Alexandr Miškin a Anatolij Čepiga, pod shodnou falešnou identitou jako v Salisbury (Alexander Petrov, Ruslan Boširov) přicestovali do České republiky krátce před návštěvou Sergeje Skripala v Praze v říjnu 2014. Skripal se zde setkal s českými důstojníky zpravodajských služeb, jimž pomáhal s odhalováním údajných ruských špionů. \n\nPrahu navštívil také třetí Rus, vystupující pod falešným jménem Sergej Fedotov, a to v lednu až únoru 2014 spolu s Alexandrem Miškinem (Alexanderem Petrovem), zřejmě za účelem přípravy říjnové cesty. Týž Fedotov navštívil nejméně třikrát Londýn - v březnu 2016, březnu 2017 a březnu 2018. Zajímavá je jeho poslední cesta. Přiletěl do Londýna 2. března, tedy stejný den jako Petrov (Miškin) a Boshirov (Čepiga), ale jiným spojem SU 2580 Aeroflot, který odlétal z Moskvy v 7 hod. Je možné, že právě on přivezl do Británie Novičok. Bellingcat spolu Respektem a ruským webem \"The Insider\" identifikovali tohoto agenta jako vysoce postaveného důstojníka GRU s pravým jménem Denis Vjačeslavovič Sergejev. Měl odletět spolu s nimi 4. března, v den atentátu na Skripalovy, ale nakonec odcestoval týž den pozdějším letem z Říma. Fedotov má pas vydaný na stejném místě jako dva agenti známí ze Salisbury, na Ústředí hlavního ředitelství generálního štábu ruského Ministerstva obrany, a jeho číslo se liší pouze na posledním místě. Pas ze stejné série měl rovněž jiný agent GRU Eduard Šišmakov, obviněný z podílu na neúspěšném pokusu o puč v Černé Hoře.\n\nPodle Bellingcat je třetí z agentů GRU, cestující pod jménem Sergey Vjačeslavovič Fedotov, spojen s podobnou záhadnou otravou z 28. dubna 2015 v Bulharsku. Tehdy byli na recepci v Sofii otráveni zbrojař a obchodník s vojenským materiálem Emilian Gebrev, jeho syn a jeden člověk z vedení firmy. Gebrev upadl do kómatu, ale po měsíční hospitalizaci se jeho stav zlepšil a byl propuštěn domů. Fedotov přiletěl 24.4. do Burgasu a přesunul se odtud do Sofie, odkud měl zpáteční letenku do Moskvy na 30.4. Tu ale nevyužil a v den atentátu 28.4. večer odletěl do Moskvy z Istanbulu. Emilian Gebrev onemocněl znovu po propuštění z nemocnice koncem května 2015, kdy Fedotov opět pobýval v Sofii. Sergej Fedotov přiletěl z Moskvy do Sofie 24. května 2015 a zamluvil si zpáteční let na 28. 5., ale k odletu se nedostavil a nakonec odletěl 30.5. ze sousedního Srbska. Gebrev uvedl jako možný důvod pokusu ho zavraždit jednak strategický význam jeho zbrojařské firmy, vyrábějící zbraně pro alianci NATO, jednak dodávku obranných systémů na Ukrajinu. Bulharsko znovu otevřelo vyšetřování tohoto případu v říjnu 2018, když vzniklo podezření, že také Gebrev byl otráven Novičokem.\n\nDne 12. března 2018 prohlásila premiérka Theresa Mayová, že došlo k otravě nervovým jedem Novičok, který byl vyvíjen v Rusku, a vyžádala si okamžité vysvětlení od ruské vlády (\"\"do zítřejšího večera\"\") a požadovala okamžité kompletní odhalení programu vývoje Novičoku vůči Organizaci pro zákaz chemických zbraní (OPCW).\n\nRuský ministr zahraničí Sergej Lavrov odmítl obvinění, že za otravou Skripala stojí Rusko. Prohlásil ale, že Rusko je ochotno spolupracovat při vyšetřování, a požádal britskou vládu o vzorek oné látky, kterou byl Skripal otráven, tato žádost ale byla dle jeho slov britskou vládou zamítnuta.\n\nV sobotu 17. března 2018 mluvčí ministerstva zahraničí Ruské federace Marija Zacharovová popřela, že by Sovětský svaz nebo Rusko vyvinulo jed s daným názvem, a ve vysílání stanice Rossija 24 za možný zdroj chemikálie naopak označila Česko, Slovensko, Švédsko anebo Velkou Británii. Uvedla, že tyto země jsou schopny takovou látku vyrobit. Toto tvrzení bylo představiteli české strany označeno za „nedoložené“, „absurdní“ a za „pokus manipulovat informace ve veřejném prostoru“. Odmítli je i zástupci dalších obviněných zemí, z nichž někteří naopak požadují, aby Rusko odpovědělo na otázky britské vlády o vysvětlení incidentu. Ruští přestavitelé 21. března uvedli, že žádnou zemi z otravy neobviňují a pouze poukázali na chemicko-technologický potenciál těchto zemí. \n\nBritský ministr zahraničních věcí Boris Johnson označil 20. března 2018 v interview pro stanici Deutsche Welle postoj představitelů Ruska ke kauze za „vzrůstající měrou bizarní“ (\"increasingly bizarre\"). Předseda opoziční Labouristické strany Jeremy Corbyn naopak prohlásil, že by se mělo počkat na výsledky vyšetřování, a připomněl nepravdivé tvrzení o zbraních hromadného ničení v Iráku, které posloužily jako záminka k invazi do Iráku v roce 2003.\n\nGenerální ředitel OPCW, bývalý turecký diplomat Ahmet Üzümcü, prohlásil 20. března 2018, že bude trvat dva až tři týdny, než bude dokončena analýza látky, kterou byl Skripal otráven. Na žádost Ruska se OPCW, která má sídlo v nizozemském Haagu, zabývala touto záležitostí na neveřejném zasedání své exekutivní rady dne 4. dubna. Zde nedošlo k žádnému závěru ohledně původce otravy Skripalových, avšak rada poměrem 35 : 6 zamítla ruskou žádost, aby Spojené království povolilo účast ruských expertů na svém vyšetřování případu. Rusko poté požádalo o svolání mimořádného zasedání Rady bezpečnosti OSN na den 5. dubna. Při tomto zasedání došlo k bouřlivé debatě, zejména mezi ruským stálým zástupcem Vasilijem Nebenzjou a britskou diplomatkou Karen Pierceovou. Ruský zástupce odmítl obvinění jeho země z chemického útoku na otce a dceru Skripalovy a sám obvinil Spojené království ze „špinavé hry“. Zástupkyně Spojeného království trvala na obvinění Ruska v plném rozsahu. Nebenzja dále řekl na adresu svých britských kolegů v Radě bezpečnosti: „Vy toho ještě budete litovat.“\n\nBritská státní laboratoř \"Defence Science and Technology Laboratory\" (DSTL) v Porton Downu (nedaleko Salisbury) zkoumala podstatu a původ nervového jedu, kterým byli Skripal a jeho dcera otráveni. Vedoucí této laboratoře Gary Aitkenhead prohlásil 3. dubna 2018, že použitý nervový jed je skutečně ze skupiny Novičok, který podle něj může vyrobit pouze státní zařízení, avšak vědci jeho laboratoře nebyli schopni dokázat, odkud jed pocházel, tedy ani že by pocházel z Ruska. Aitkenhead neodpověděl na dotaz, zda laboratoř v Porton Down sama měla nějaké množství novičoku nebo jej doposud má. Rozhodně popřel hypotézu, že by jed použitý při otravě Skripalových pocházel z laboratoře, kterou on vede.\n\nJiž 20. března se novinářka Žanna Němcovová v rozhovoru pro německou rozhlasovou stanici \"Deutsche Welle\" zeptala britského ministra zahraničí Borise Johnsona, proč si myslí, že za útokem stojí Rusko. Johnson odpověděl, že mu britští vědci v Porton Downu osobně sdělili, že jsou si zcela jisti, že je odpovědné Rusko. Poté co 3. dubna ředitel laboratoře v Porton Downu Gary Aitkenhead prohlásil, že nelze zjistit, ze které země použitý nervový jed pochází, čelil Johnson kritice v některých britských médiích a ze strany politické opozice. Poslanec Labouristické strany Chris Williamson reagoval slovy, že Johnson „lhal, aby ospravedlnil zahraniční politiku naší země.\"\n\nPodle tiskových zpráv ze dne 7. resp. 8. dubna 2018 uvažovaly britské úřady o tom, že by Sergeji a Juliji Skripalovým nabídly nové identity, ochranu jako svědci a přestěhování do USA s pomocí CIA. O jejich budoucnosti již byly vedeny rozhovory mezi zástupci britské tajné služby MI6 a CIA. Podle těchto zpráv odmítá Julija Skripalová kontakt s ruskými konzulárními úředníky. Jako nové útočiště Skripalových přicházely v úvahu také tři další země společenství Five Eyes, které kromě Velké Británie a USA zahrnuje Kanadu, Austrálii a Nový Zéland. Londýn tak chce „ochránit Skripala před dalším útokem“. Deník Daily Mirror sdělil, že by Juliji Skripalové mohl být alternativně poskytnut politický azyl ve Velké Británii, poté co opustí nemocnici.\n\nDne 5. září 2018 britští vyšetřovatelé obvinili z útoku na rodinu Skripalových dva občany Ruské federace. Konkrétně jde o Alexandra Petrova a Ruslana Boširova. Velká Británie vydala na osoby evropský zatykač. Britští vyšetřovatelé tvrdí, že mají přesně zmapovaný pohyb těchto osob od příletu do Velké Británie až po jejich odlet. Tvrdí, že vědí přesně, kdy do ruští občané do Salisbury přijeli a otrávili rodinu. Britská policie našla stopy novičoku v hotelu, kde Rusové bydleli. Britská premiérka Tereza Mayová opět obvinila z útoku Rusko a tvrdí, že Alexandr Petrov a Ruslan Boširov byli agenty ruské tajné služby GRU.\n\nPodle britského listu Daily Telegraph, s odvoláním na investigativní skupinu Bellingcat a televize Sky News se za falešnou identitou Ruslana Boširova skrývá plukovník ruské vojenské rozvědky GRU Anatolij Vladimirovič Čepiga, kterého roku 2014 vyznamenal ruský prezident Vladimir Putin za zásluhy v bojích v Čečensku a na Ukrajině. Čepiga je 17 let příslušníkem elitní speciální jednotky Spetsnaz, která spadá pod velení vojenské rozvědky GRU. Putin zpočátku tvrdil, že Ruslan Boširov je běžný civilista. Britské úřady údajné odhalení zatím nekomentovaly.\n\nPrezident Miloš Zeman po obvinění Česka z toho, že novičok mohl být v Česku vyráběn, pověřil Bezpečnostní informační službu (BIS), aby zjistila, zda se tato informace zakládá na pravdě nebo je falešná. BIS i Vojenské zpravodajství dle jeho slov zjistily, že v listopadu roku 2017 byl ve Vojenském výzkumném ústavu v Brně testován paralytický jed A230, látka ze skupiny novičok. Výsledek zkoumání provedeného BIS údajně byl, že jed A230 byl skutečně v Brně zkoušen, ale pouze v malém množství a po testování byl zničen. Podle Zemana tato zpráva není přísně tajná, tajná ani důvěrná, lze z ní tedy prý s opatrností citovat. Dle Aktuálně.cz však BIS potvrdila, že zpráva utajená je, v režimu vyhrazené.) Na tomto základě prezident Zeman podal domácí a zahraniční veřejnosti informaci, že byl v Česku novičok vyroben. Nicméně látka, kterou byl otráven Sergej Skripal, je jed A234, který je od jedu A230 odlišný.\n\nNa informaci podanou prezidentem Zemanem reagovala mluvčí ruského ministerstva zahraničí Marija Zacharovová konstatováním, že „(…) žvást vlády Theresy Mayové o tom, že novičok se vyráběl pouze v Rusku, vyvrátil prezident Česka, který potvrdil, že jeho země vyrobila tuto otravnou látku“.<ref name=\"aktualne.cz/zahranici/zeman-svym-prohlasenim-o-novicoku-vyvratil-britske-lzi-a-zva/r~30f9d0ee4f6e11e8a79a0cc47ab5f122\"></ref> Podle mluvčího prezidenta Putina Dmitrije Peskova slova Miloše Zemana ilustrují neudržitelnost stanoviska Velké Británie, že Skripal byl otráven Ruskem.\n\n31. května 2018 zveřejnil Pražský hrad část zprávy zpravodajských služeb. Zde se píše, že v roce 2017 bylo mikrosyntézou vyrobeno několik miligramů směsi, která obsahovala látku A-230, označovanou jako novičok a po testování byl vzorek zničen. Hrad považuje i syntézu za výrobu, jelikož i v Úmluvě o zákazu vývoje, výroby a použití chemických zbraní pojem výroba zahrnuje i syntézu chemických látek.\n\nOdborník na zbraně hromadného ničení a pracovník Státního úřadu pro jadernou bezpečnost Ladislav Středa koncem května uvedl, že se ve VVÚ v listopadu 2017 vyrobilo a testovalo malé množství látky A-230. Podle jeho odhadu by pro testování mělo být potřebné množství do 100 gramů, rozhodně není postačující pouhé mikromnožství. Uvedl také, že neodpovídá skutečnosti britské tvrzení, že novičok mohlo v Salisbury použít jen Rusko. Podle pracovníka sekretariátu mezinárodní Organizace pro zákaz chemických zbraní (OPCW) se s novičokem experimentovalo „zcela určitě v USA, jistě i v některých evropských zemích a možná ve státech v Asii“. Podle zprávy OPCW byla použita látka ze skupiny novičoků, ale utajený vzorec této látky nebyl uveřejněn. Podle Středy by byli při použití jedu A234 otec a dcera Skripalovi otráveni smrtelně, a Středa dodal, že „řada odborníků“ o jeho použití proti Skripalovým pochybuje. Podle jeho sdělení soudí ruský vědec Leonid Rink, že otrava Skripalových, jak byla popsána v médiích, mohla ve skutečnosti nastat působením fentanylu. Podle jiných odborníků, např. Vladimira Ugleva, který na vývoji novičoků pracoval, mohli Skripalovi útok přežít díky nízké dávce jedu. Také bezpečnostní analytik a bývalý náčelník Vojenské zpravodajské služby Andor Šándor nevěří britské verzi. \nV reakci na událost se rozhodlo – kromě Spojeného království – dalších 17 členských zemí Evropské unie (EU), a to Německo, Francie, Polsko, Česko, Itálie, Španělsko, Nizozemsko, Dánsko, Švédsko, Finsko, Litva, Lotyšsko, Estonsko, Chorvatsko, Rumunsko a Maďarsko, vyhostit ruské diplomaty. Obdobné kroky podnikly také USA, Kanada, Ukrajina, Norsko a Albánie. Vlády těchto států podezírají z otravy Skripala a jeho dcery Rusko. O tomto postupu rozhodl i předseda vlády České republiky Andrej Babiš. Česká republika se tím přidala k ostatním členským státům EU, které tak učinily, a vyhostila tři ruské diplomaty. Spojené státy se krátce poté rozhodly vyhostit 60 ruských diplomatů a uzavřou ruský konzulát ve městě Seattle.\nTaké NATO vyhostilo sedm členů ruské mise v Bruselu a zamítlo tři žádosti na akreditaci diplomatů. Zredukovalo tak maximální počet členů mise na 20. Z členských zemí EU nevyhostily žádné ruské diplomaty Belgie, Bulharsko, Kypr, Lucembursko, Malta, Portugalsko, Rakousko, Řecko, Slovensko a Slovinsko.\n\n\n\nRuské ministerstvo zahraničních věcí na tento krok zareagovalo po několika dnech recipročně, tj. vyhostilo stejný počet diplomatů z každé země, která poslala domů ruské diplomaty. Po Velké Británii navíc vyžaduje, aby do měsíce zmenšila svůj diplomatický sbor v Moskvě na stejnou velikost jakou má ruské velvyslanectví v Londýně, tedy o dalších 50 zaměstnanců. Samo Rusko má přitom v řadě zemí (jako Litva nebo Česko) podstatně více diplomatů než tyto země v Rusku. Dne 29. března 2018 vyhostilo Rusko 60 diplomatů Spojených států a nařídilo uzavření amerického generálního konzulátu v Petrohradu.\n\nPo obvinění ruské vlády britskou vládou bylo jednou z prvních reakcí ruské diplomacie obvinění samotné Velké Británie a dále Česka, Slovenska a Švédska jako možných zdrojů nervového jedu. Následující den následovalo vyhoštění diplomatů 16 zemí EU. Z přímo obviněných zemí pouze slovenská vláda nevyhostila žádné ruské diplomaty a vyzvala ke zklidnění situace. 21. března představitelé Ruska prohlásili, že žádnou zemi neobviňují, ale pouze poukazují na chemicko-technologický potenciál některých zemí. \n\nNěmecký chemik a toxikolog Ralf Trapp v rozhovoru pro \"Deutsche Presse Agentur\" prohlásil, že Novičok jsou schopné vyrobit i některé státní laboratoře mimo Rusko, které pracovaly na ochraně před touto látkou, a uvedl, že „Publikováno to bylo například z bývalého Československa a z Íránu.\"\n"}
{"id": "1373623", "url": "https://cs.wikipedia.org/wiki?curid=1373623", "title": "Markyta", "text": "Markyta\n\nMarkyta je bývalá viniční usedlost v Praze 6-Nebušicích, která stojí severně od ulice Nebušická na stráni nad Nebušickým potokem.\n\nNa původní vinici byla usedlost postavena na přelomu 18. a 19. století. Později na ni za západní straně navázala patrová přístavba. Ještě roku 2001 mělo přízemní obytné stavení v průčelí trojúhelníkový klasicistní štít.\n\n\n"}
{"id": "1373624", "url": "https://cs.wikipedia.org/wiki?curid=1373624", "title": "Ting Ling", "text": "Ting Ling\n\nTing Ling (; 12. října 1904, An-fu – 4. března 1986 Peking), rodným jménem Ťiang Ping-č’ () byla jednou z nejslavnějších čínských spisovatelek 20. století. Zpočátku psala povídky o mladých čínských ženách, které se vymykaly tradičnímu stylu života. Po roce 1930 se stala významnou představitelkou levicově orientované literatury.\n\nChodila do školy, založenou její matkou po smrti manžela. Její nezávislost a netradiční pohled na svět velmi ovlivnil i dceru Ping-č’, která nakonec v roce 1922 odešla za literárním životem a studiem do Šanghaje, Nankingu a Pekingu. V této době se blíže zajímala o anarchismus.\n\nV Pekingu se později zamilovala do levicového básníka Chu Jie-pchina. Společně se přestěhovali do Západních hor, které se nacházejí kousek od města.\n\nZpočátku psala částečně autobiografické příběhy o mladé hrdince, která byla odvážná, nezávislá a vášnivá ohledně všeho, co dělá, zároveň však hledala smysl života. Příběhy byly velmi oblíbené, avšak kariéra jejího manžela stagnovala. Proto se v roce 1928 odstěhovali do Šanghaje, aby začali vydávat časopis, který měl být primárně využit na publikování díla Chu Jie-pchin. Tento záměr však zkrachoval, proto Chu obrátil svoji pozornost k politice.\nTing Ling se stále věnovala svému psaní, vydala tři sbírky povídek a jednu novelu. \nJejí manžel se mezitím stal členem Komunistické strany Číny. Později byl roku 1931 úřady kuomintangského režimu zatčen a popraven. V této době se náměty děl Ting Ling posunuly více k problémům dělníků a pracující třídy. Stala se hlavní představitelkou levicově orientovaných spisovatelů a v roce 1932 vstoupila do komunistické strany. \n\nJejí přechod k levicově orientované literatuře a námětům nakonec vedl k plodnému období. Její dílo \"Šuej\" (1931; \"Záplavy\") bylo označeno za ukázkový příklad socialistického realismu v Číně. Avšak stejně jako její manžel byla (roku 1933) zatčena kuomintangskými úřady. Ve vězení zůstala do roku 1936, kdy převlečená za vojáka utekla.\n\nNutné je však říci, že i když inklinovala ke komunistické ideologii, nebyla k ní nekritická. Některé její povídky byly cenzurovány, protože se vyjadřovala až moc kriticky. (\"Caj i-jüan čung\" – \"V nemocnici\"; \"Jie\" – \"Noc\").\n\nJejí román \"Tchaj-jen čao caj Sang-kan-che šang\" (1948, \"Slunce nad řekou Sang-kan\") získal velkou oblibu, roku 1951 za něj obdržela Stalinovu cenu 2. stupně. I přes tento úspěch byla často obviňována z přehnané kritiky režimu, především v oblasti ženských práv. Nakonec byla v roce 1957 ze strany vyloučena. Během Čínské kulturní revoluce byla zatčena a na 5 let uvězněna. Čtyři roky po propuštění, roku 1979, jí bylo dovoleno se do strany vrátit.\n\nJejí poslední práce byly sbírky esejí, povídek, ale i romány. V anličtině byla část její práce vydána pod názvem \"Miss Sophie‘S diary and Other Stories\"(1985) a \"Myself Am a Woman\"(1989).\n"}
{"id": "1373626", "url": "https://cs.wikipedia.org/wiki?curid=1373626", "title": "Cheddar Gorge", "text": "Cheddar Gorge\n\nCheddar Gorge je soutěska v anglickém pohoří Mendip Hills, ležící nedaleko vesnice Cheddar v hrabství Somerset. S maximální hloubkou 137 m a délkou téměř 5 km je největší roklinou ve Spojeném království. Vymlela ji v ledových dobách voda ve vápenci, protéká jí ponorná říčka Cheddar Yeo. Návštěvníkům je určena vyhlídková stezka Cliff Top Walk. Cheddar Gorge nabízí také množství náročných lezeckých terénů, proslulá je Coronation Street, kterou poprvé zdolal v roce 1965 Sir Chris Bonington. Ve stěnách soutěsky se nachází množství jeskyní, z nichž největší jsou Coxova a Goughova jeskyně. V Goughově jeskyni byla v roce 1903 nalezena nejstarší kompletní lidská kostra, pocházející z období mezolitu a zvaná Cheddarský člověk. Jeskyně jsou také využívány ke zrání proslulého sýra čedar. \n\nVegetaci tvoří jeřáb muk, tymián obecný, kakost purpurový a rožec nízký, chráněnou rostlinou je hvozdík sivý. Žije zde sokol stěhovavý, krkavec velký, cvrčilka zelená, vrápenec velký, plch velký, myšice lesní, slepýš křehký, perleťovec dvanáctitečný a modrásek černoskvrnný. Na svazích se pohybují stáda zdivočelých koz a ovcí.\nPodle rokle se jmenovala zábavná rozhlasová soutěž stanice BBC, skupina The Troggs se zde fotila na obal své desky \"From Nowhere\", zdejší scenérie byly využity jako pozadí v počítačové hře \"\". Lokalita je součástí oblasti Cheddar Complex, zařazené na seznam chráněných území Site of Special Scientific Interest, a patří k největším turistickým atrakcím v Anglii: ročně ji navštíví okolo půl milionu osob. V anketě o největší přírodní div Spojeného království, pořádané v roce 2005, se umístila na druhém místě za jeskynním komplexem Dan yr Ogof ve Walesu. Soutěskou prochází silnice B3135.\n\n"}
{"id": "1373627", "url": "https://cs.wikipedia.org/wiki?curid=1373627", "title": "Josef Veselý (rozcestník)", "text": "Josef Veselý (rozcestník)\n\nJméno a příjmení Josef Veselý má více nositelů:\n\n"}
{"id": "1373628", "url": "https://cs.wikipedia.org/wiki?curid=1373628", "title": "Preiska", "text": "Preiska\n\nPreiska je zaniklá usedlost v Praze 6-Dejvicích, která se nacházela východně od křižovatky ulic Horoměřická a Nebušická. Původně patřila usedlost se svými pozemky do katastru obce Nebušice.\n\nViniční usedlost s původním čp. 31 stála ve stráni západně od Dubového mlýna (Dubského). Zanikla pravděpodobně ještě v 19. století.\n\n\n\n"}
{"id": "1373632", "url": "https://cs.wikipedia.org/wiki?curid=1373632", "title": "Banana Jošimoto", "text": "Banana Jošimoto\n\nBanana Yoshimoto, vlastním jménem Mahoko Yoshimoto (* 24. července 1964, Tokio) je japonská spisovatelka, která píše novely. Její otec \"Takaaki Yoshimoto\" (pseudonym Ryūmei) byl známým kritikem a její sestra je známá autorka komiksů. \n\nVystudovala literaturu na Art College, Nihon University v Tokiu.\nJejí vlastní jméno je Mahoko Yoshimoto, pseudonym „Banana“ vznikl z její obliby banánových květů a také proto, že jí toto jméno přišlo zajímavé a roztomilé.\nSvůj osobní život si pečlivě chrání, ví se pouze to, že má manžela a syna.\nPsát začala, když pracovala jako servírka v restauraci v roce 1987. Hlavními autory, kteří ji ovlivnili, byli dle ní Truman Capote a Isaac B. Singer. \n\nJejím debutem se stala novela \"Kitchen\" (1988). V Japonsku velmi úspěšná kniha, byla dvakrát filmově zpracován. Díky ní vyhrála i cenu Kaien Newscomer‘s Literary Prize, za jednu novelu v knize (\"Moonlight Shadow\") vyhrála i Izumi Kyõka Prize za literaturu.\nZároveň byla oceněna jako Best Newcomer Artists Recommended japonským ministerstvem školství. \nTa byla nakonec přeložena do čínštiny i korejštiny. V anglickém jazyce vyšla kniha jako \"Kitchen\", ale obsahuje i novelu \"Moonlight Shadow\". Byla vydána v roce 1993 a díky ní se proslavila jak v Americe, tak v Anglii. \nJejí novely byly i filmově zpracovány, poprvé režisérem Ishikawa Jun (\"Tsungumi\", 1990) a Morita Yoshimitsu (\"Kitchin\", 1990)\n\nPoté, co se její ostatní novely rozšířily po celém světě, autorka pokračovala v psaní a vydala několik dalších novel \"NP\" (1990), \"Amurita\" (1994) a \"Hādoboirudo\" (1999).\nV její tvorbě se často spojuje starý i nový styl psaní. Zatímco hlavní postavy jsou často ovlivněny americkou kulturou, ale v jádru jsou stále tradičními Japonci. To se týká jejich vnímání věcí, které bývá často poetické. Její příběhy poté za sebou zanechávají pocit krásy, ale i velké ztráty. \n\nMimo novely vydala také několik povídek \"Shirakawa yofune\" (1989) a \"Tokage\" (1993). Také píše eseje, které později vydává ve svazcích \"Painatsupurin\" (1989), \"Yume ni tsuite\" (1994) a \"Painappuru heddo\" (1995).\n"}
{"id": "1373633", "url": "https://cs.wikipedia.org/wiki?curid=1373633", "title": "Vizerka (usedlost)", "text": "Vizerka (usedlost)\n\nVizerka je usedlost v Praze 6-Dejvicích, která původně patřila do katastru obce Nebušice. Stojí západně od zámku Jenerálka.\n\nUsedlost z počátku 19. století tvořila původně čtyři obdélná rovnoběžná stavení. Stojí v ohybu při Šáreckém potoce na jižním okraji Přírodní památky Vizerka. Sousedí s usedlostí Velká Pachmanka. Malé stavení bylo ve 20. století doplněno o novostavbu.\n\n\n"}
{"id": "1373634", "url": "https://cs.wikipedia.org/wiki?curid=1373634", "title": "Pozitronový muž", "text": "Pozitronový muž\n\nPozitronový muž je román Isaaca Asimova a Roberta Silverberga z roku 1992, napsaný na základě Asimovovy novely Dvěstěletý muž (anglicky \"The Bicentennial Man\").\n\nVypráví o robotovi , který začne vykazovat vlastnosti, jako je tvořivost, typické pro lidi; robot je nakonec oficiálně prohlášen za lidskou bytost.\n\nFilm Andrew - člen naší rodiny (anglicky\"\"Bicentennial Man\")\", v hlavní roli Robin Williams, byl natočen na základě obou, originálního příběhu i románu.\n\nVe dvacátém prvním století vede stvoření umělého mozku k rozvoji pracovních robotů a k revoluci života na Zemi. Avšak pro rodinu Martinových je jejich domácí robot NDR-113 více než mechanickým sluhou. \"Andrew\" se stal důvěryhodným přítelem a členem Martinovy rodiny.\n\nPříběh je vyprávěn z pohledu Andrewa (později známého jako Andrew Martin), robota NDR-série ve vlastnictví rodiny Martinů, což je odklon od obvyklé praxe společnosti U.S. Robots and Mechanical Men roboty pronajímat.\n\nAndrewova zkušenost s rodinou Martinů je zpočátku plná trapných okamžiků, které dokazují jeho nedostatek v sociálním chování. Nicméně jeho interakce s neživými předměty a zvířaty je mnohem lepší a brzy začne vykazovat vlastnosti vnímání  jako je tvořivost emoce nebo sebeuvědomění, typické pro lidi. Je zbaven svých povinností v domácnosti, pro které byl původně určen, a ponechán zabývat se svou kreativní tvorbou díky níž přijde k bohatství prodejem svých výtvorů.\n\nAndrew usiluje o právní ochranu vyplývající z jeho tvůrčí tvorby a jeho případné plné uznání jako člověka tím, že postupně nahrazuje robotické součásti umělými orgány, představující proces jeho transformace z robota na člověka. Následné generace Martinovy rodiny mu pomáhají v jeho hledání lidskosti, ale každý z nich je omezen do té míry do jaké jsou připraveni vzít na vědomí Andrewovo lidství.\n\nV \"Pozitronovém muži \"jsou sklony k fiktivní robotice v Asimovově Sérii o robotech (jak je uvedeno v knize \"Já, Robot\") vylíčeny na pozadí událostí s uvedením, že jsou ovlivněny Andrewovým příběhem. Žádní další roboti nejsou v knize rozvinuti. V příběhu se rovněž objevuje sklon k centralizovanému řízení, včetně centralizované kontroly robotů, které by zabránilo rozvoji dalším sebe-reflexním robotům jako je Andrew.\n\nPouze tehdy, když Andrew umožní \"úpadek\" svého umělého mozku, čímž úmyslně opustí od své nesmrtelnosti, je prohlášen za lidskou bytost. Tato událost, konající se na dvou sté výročí jeho vzniku, dala název novele i filmu.\n\nTento příběh je zasazen do univerza Asimovovy série \"Nadace\", která také zahrnuje jeho dřívější robotí příběhy Susan Calvinové. Je jasně zasazen řadu staletí před událostmi jeho novely \"Matka Země\" a románu \"Ocelové jeskyně,\" během období, v němž se Intermitentní planety mají ještě obrátit proti lidem ze Země, a v němž je společnost U.S. Robots stále ještě aktivní.\n"}
{"id": "1373635", "url": "https://cs.wikipedia.org/wiki?curid=1373635", "title": "František Krejčí (rozcestník)", "text": "František Krejčí (rozcestník)\n\nJméno a příjmení František Krejčí má více nositelů:\n\n\n"}
{"id": "1373636", "url": "https://cs.wikipedia.org/wiki?curid=1373636", "title": "Kaple svatého Jana Nepomuckého (Závada)", "text": "Kaple svatého Jana Nepomuckého (Závada)\n\nKaple svatého Jana Nepomuckého se nachází v obci Závada v okrese Karviná. Kaple náleží pod biskupství ostravsko-opavské, děkanát Karviná, římskokatolickou farnost Petrovice u Karviné. Kaple byla zapsána do seznamu kulturních památek před rokem 1988.\n\nKaple byla postavena v roce 1856 za přispění deseti nejbohatších sedláků v Závadě. Na jejich paměť byla jejich jména zanesena na zeď za oltářem, postupem doby tato jména zanikla. V roce 1996 byla provedena generální oprava kaple při níž byly restaurovány oltář, obrazy, sochy, byla vybavena novými lavicemi, provedena výmalba a zavedena nová elektroinstalace. V roce 2009 byla provedena oprava krovů a plechová střecha nahrazena dřevěným šindelem.\n\nPůvodně byla kaple zasvěcena Panně Marii, kdy došlo ke změně a proč není známo.\n\nZděná omítaná stavba postavená na obdélném půdorysu zakončená půlkruhovým závěrem zastřešená sedlovou střechou. Z průčelí nad trojúhelníkovým štítem se tyčí čtyřhranná věžička ukončena zvonovou střechou s lucernou , která je zakončenou zvonovou střechou. V přední stěně byl zasklený výklenek s drobnou dřevěnou plastikou svaté Trojice. Před vchodem byl postaven plechový prosklený přístřešek. Stěny fasád jsou členěny pilastry, v bočních stěnách prolomena okna (po jednom) s půlkruhovým záklenkem, ve věži je okno se stlačeným obloukem. Kaple je zaklenuta plackou na dvou pasech.\n\nDo věže byl pořízen z darů věřících obce Závada zvon, který byl v období druhé světové války rekvírován. Po ukončení války byla provedena sbírka na nový zvon, který byl zakoupen v roce 1949.\n\n"}
{"id": "1373638", "url": "https://cs.wikipedia.org/wiki?curid=1373638", "title": "FC Dinamo Batumi", "text": "FC Dinamo Batumi\n\nFC Dinamo Batumi ( დინამო ბათუმი, \"Sapekhburto K'lubi Dinamo Batumi\") je gruzínský fotbalový klub, který sídlí v Batumi, hlavním městě autonomní republiky Adžárie. Původním sídlem byl Centrální stadion v Batumi, od roku 2006 hraje domácí zápasy na stadionu Čchele Arena v nedalekém Kobuleti. Vznikl v roce 1923 spojením klubů Mezgvauri a Citeli Raindi a byl součástí sportovní organizace Dynamo při sovětském ministerstvu vnitra. V sovětských fotbalových soutěžích se pohyboval mezi druhou a třetí úrovní, nejlepším výsledkem bylo šesté místo v druhé lize v roce 1961. Po vyhlášení gruzínské nezávislosti v roce 1990 účinkoval v nejvyšší soutěži Umaglesi Liga s výjimkou let 2008–2012 a sezóny 2013/14, kdy hrál druhou ligu. V letech 1998 a 2015 se stal vicemistrem země, v letech 1997 a 2016 obsadil třetí místo. Je na sedmém místě historické tabulky gruzínské ligy. V roce 1998 Dinamo vyhrálo gruzínský fotbalový pohár a po vítězství nad FC Dinamo Tbilisi 2:1 získalo také gruzínský superpohár. V roce 2017 obsadil klub v nejvyšší soutěži osmé místo a spadl do baráže, kde podlehl FC Sioni Bolnisi (2:3 venku, 3:2 doma a 2:4 na penalty) a sezónu 2018 stráví opět v druhé lize.\n\n"}
{"id": "1373640", "url": "https://cs.wikipedia.org/wiki?curid=1373640", "title": "Ben Já Mína", "text": "Ben Já Mína\n\nBen já Mína (\"Benjamína\") je skautský časopis určený pro nejmladší věkovou kategorii - benjamínky, děti ve věku 4–7 let. Časopis je ilustrovaný a obsahuje aktivity vhodné pro předškolní děti. Vychází od roku 2016. Pro vedoucí jsou k němu zároveň vydávány metodické materiály k aktivitám v časopise. Hlavním motivem časopisu jsou příhody Bena, Míny a jejich kamarádů.\n"}
{"id": "1373641", "url": "https://cs.wikipedia.org/wiki?curid=1373641", "title": "Expedice 55", "text": "Expedice 55\n\nExpedice 55 byla pětapadesátou expedicí na Mezinárodní vesmírné stanici (ISS). Byla šestičlenná, tři členové přešli z Expedice 54, zbývající trojice na ISS přiletěla v Sojuzu MS-08. Trvala od 27. února 2018 do 3. června 2018.\n\nSojuz MS-07 a Sojuz MS-08 expedici sloužily jako záchranné lodě.\n\nZdroj pro tabulku: ASTROnote.\n\nZáložní posádka:\n\nAndrew Feustel si na stanici přivezl i reprodukci kresby \"Měsíční krajina\" českého židovského chlapce Petra Ginze.\nKresbu měl sebou už 15 let před tím Ilan Ramon při misi STS-107 raketoplánu Columbia, let však při návratu skončil katastrofou.\n\n"}
{"id": "1373642", "url": "https://cs.wikipedia.org/wiki?curid=1373642", "title": "German (rozcestník)", "text": "German (rozcestník)\n\nGerman má více významů:\n\n"}
{"id": "1373645", "url": "https://cs.wikipedia.org/wiki?curid=1373645", "title": "Arrondissement Bastogne", "text": "Arrondissement Bastogne\n\nArrondissement Bastogne (francouzsky: \"Arrondissement de Bastogne\"; nizozemsky: \"Arrondissement Bastenaken\") je jeden z pěti arrondissementů (okresů) v provincii Lucemburk v Belgii.\n\nObce Gouvy, Houffalize a Vielsalm náleží k soudnímu okresu Marche-en-Famenne a zbylých pět obcí patří k soudnímu okresu Neufchâteau.\n\nPočet obyvatel k 1. lednu 2017 činil 47 844 obyvatel. Rozloha okresu činí 1043,00 km².\n\nOkres Bastogne sestává z těchto obcí:\n"}
{"id": "1373646", "url": "https://cs.wikipedia.org/wiki?curid=1373646", "title": "Thomas Hürlimann", "text": "Thomas Hürlimann\n\nThomas Hürlimann (* 21. prosince 1950, Zug) je švýcarský prozaik a dramatik.\n\nThomas Hürlimann je synem švýcarského politika Hanse Hürlimanna (1918–1994), který byl v letech 1974 až 1982 členem Spolkové rady (tj. švýcarské vlády).\n\nPrvní výraznější úspěch zaznamenal Hürlimann už se svou debutovou sbírkou povídek \"Die Tessinerin\" (Žena z Ticina) z roku 1981.\n\nRomán \"Der große Kater\" (Velký kocour, 1998) se dočkal i filmové adaptace. Hlavní roli ve snímku z roku 2010 ztvárnil Bruno Ganz.\n\nRoku 2001 se Thomas Hürlimann představil i tuzemským čtenářům, a to v rámci cyklu \"Hovory se spisovateli\" pořádaném pražským Goethe-Institutem. Diskuse na téma „Pohled do světa otců“ se účastnila též Tereza Boučková.\n\n\n\n"}
{"id": "1373647", "url": "https://cs.wikipedia.org/wiki?curid=1373647", "title": "Arrondissement Neufchâteau (Belgie)", "text": "Arrondissement Neufchâteau (Belgie)\n\nArrondissement Neufchâteau (francouzsky: \"Arrondissement de Neufchâteau\"; nizozemsky: \"Arrondissement Neufchâteau\") je jeden z pěti arrondissementů (okresů) v provincii Lucemburk v Belgii.\n\nJedná se o politický a zároveň soudní okres. Soudní okres Neufchâteau také zahrnuje pět obcí politického okresu Bastogne.\n\nPočet obyvatel k 1. lednu 2017 činil 62 777 obyvatel. Rozloha okresu činí 1354,57 km².\n\nOkres Neufchâteau sestává z těchto obcí:\n"}
{"id": "1373649", "url": "https://cs.wikipedia.org/wiki?curid=1373649", "title": "Arrondissement Namur", "text": "Arrondissement Namur\n\nArrondissement Namur (francouzsky: \"Arrondissement de Namur\"; nizozemsky: \"Arrondissement Namen\") je jeden ze tří arrondissementů (okresů) v provincii Namur v Belgii.\n\nJedná se o politický a zároveň soudní okres.\n\nPočet obyvatel k 1. lednu 2017 činil 110 335 obyvatel. Rozloha okresu činí 1 164,85 km².\n\nOkres Namur sestává z těchto obcí:\n"}
{"id": "1373651", "url": "https://cs.wikipedia.org/wiki?curid=1373651", "title": "Arrondissement Nivelles", "text": "Arrondissement Nivelles\n\nArrondissement Nivelles (francouzsky: \"Arrondissement de Nivelles\"; nizozemsky: \"Arrondissement Nijvel\") je jediný arrondissement (okres) v provincii Valonský Brabant v Belgii.\n\nJedná se o politický a zároveň soudní okres.\n\nPřed rokem 1995 byl okres Nivelles součástí provincie Brabant\n\nPočet obyvatel k 1. lednu 2017 činil 399 123 obyvatel. Rozloha okresu činí 1 090,56 km².\n\nOkres Nivelles sestává z těchto obcí:\n"}
{"id": "1373652", "url": "https://cs.wikipedia.org/wiki?curid=1373652", "title": "Pachmanka", "text": "Pachmanka\n\nPachmanka Velká a Malá \"(Puchmanka, u Beránků)\" jsou dvě usedlosti v Praze 6, které stojí západně od Jenerálky - Velká Pachmanka v údolí Šáreckého potoka (Dejvice) a Malá Pachmanka na rohu ulic Nebušická a V Pachmance (Nebušice) proti sokolovně. Původně patřila Velká Pachmanka do katastru obce Nebušice. Je po nich pojmenována ulice V Pachmance.\n\nNa původní vinici byla nejpozději v 18. století postavena velká usedlost s čp. 24, později pak menší stavení s čp. 93.\n\nNa Velké Pachmance zřídila roku 1814 obec školu, do které kromě místních docházely děti až ze Střešovic (roku 1831 se ve třídě učilo 109 dětí). Prvním učitelem zde byl vysloužilý voják, původně zedník Filip Větrovec. Učitel dostával plat a užíval kostelní pole a pozemky vinice. Škola zde byla až do roku 1855.\n\nObě Pachmanky vlastnil ve 2. polovině 19. století Julius Beránek. Ten při Velké vybudoval umělou vodní nádrž, která zadržovala přívalovou vodu. Nějaký čas patřily k panskému dvoru čp. 8.\n\n\n\n"}
{"id": "1373654", "url": "https://cs.wikipedia.org/wiki?curid=1373654", "title": "Magnifica presenza", "text": "Magnifica presenza\n\nMagnifica presenza je italský hraný film z roku 2012, který režíroval Ferzan Özpetek podle vlastního scénáře.\n\nPietro Pontechievello je pekař, který touží stát se hercem. Přestěhuje se proto z Catanie do Říma, aby se mohl prosadit. Doufá, že mu v tom pomůže režisér Massimo, do kterého je zamilovaný. S pomocí své sestřenice Marie si pronajme byt v historické zástavbě ve čtvrti Monteverde. Zanedlouho objeví, že v bytě se vyskytuje několik duchů, které vidí jen on sám. Postupně se s nimi spřátelí a zjistí, že se jedná o skupinu divadelních herců, kteří zmizeli v roce 1943. Požádají ho, aby jim pomohl nalézt jejich členku, která rovněž zmizela při policejní razii na jejich divadlo. Pietro ji vypátrá za pomoci drag queen a zjistí, co se před 69 lety stalo. Herci jsou v šoku, když zjistí, že se píše rok 2012. Pietro jim vysvětlí, co všechno se za tu dobu událo, že válka skončila, Adolf Hitler spáchal sebevraždu a fašistická vláda není. Také že americkým prezidentem je Afroameričan a papežem byl zvolen Němec. Rovněž je vezme na noční tramvajovou projížďku městem.\n"}
{"id": "1373655", "url": "https://cs.wikipedia.org/wiki?curid=1373655", "title": "Corpo Elétrico", "text": "Corpo Elétrico\n\nCorpo Elétrico je brazilský hraný film z roku 2017, který režíroval Marcelo Caetano podle vlastního scénáře. Film popisuje nevázaný život mladého muže. Snímek měl světovou premiéru na Mezinárodním filmovém festivalu v Rotterdamu 28. ledna 2017.\n\nMladík Elias pracuje v továrně na oděvy jako pomocník a zástupce hlavní návrhářky. Svůj volný čas tráví navazováním krátkodobých známostí.\n"}
{"id": "1373660", "url": "https://cs.wikipedia.org/wiki?curid=1373660", "title": "Mladí rebelové", "text": "Mladí rebelové\n\nMladí rebelové, též Muž, který miloval Yngveho (\"Mannen som elsket Yngve\") je norský hraný film z roku 2008, který režíroval Stian Kristiansen podle románu Torea Renberga. Snímek byl v ČR uveden pod festivalovým názvem \"Muž, který miloval Yngveho\" na Mezinárodním filmovém festivalu v Karlových Varech dne 5. července 2008 a v říjnu následujícího roku v hlavní soutěži festivalu Mezipatra. Do DVD distribuce se dostal s názvem \"Mladí rebelové\", pod nímž jej uvedla také televize HBO.\n\nJarle žije po rozvodu rodičů s matkou ve Stavangeru. Po pádu Berlínské zdi na podzim roku 1989 spolužáci Jarle a Helge zakládají hudební kapelu \"Mathias Rust Band\" a mají s ní velké plány. Jarle chodí s Katrine, ale když do třídy nastoupí nový spolužák Yngve, Jarle k němu začne pociťovat přitažlivost. Je zmatený a snaží se každou volnou chvíli strávit s Yngvem. Vynechává zkoušky kapely, Helge ani Katrine jeho chování nechápou. Jejich první koncert se nevyvede, po něm dojde k roztržce mezi Jarlem a Helgem. Jarle se pohádá také s Yngvem a ten se poté pokusí o sebevraždu. Jarle za ním jede do sanatoria, aby se mu omluvil. \n"}
{"id": "1373662", "url": "https://cs.wikipedia.org/wiki?curid=1373662", "title": "Arrondissement Waremme", "text": "Arrondissement Waremme\n\nArrondissement Waremme (francouzsky: \"Arrondissement de Waremme\"; nizozemsky: \"Arrondissement Borgworm\") je jeden ze čtyř arrondissementů (okresů) v provincii Lutych v Belgii.\n\nObce Braives, Hannut, Lincent, Saint-Georges-sur-Meuse a Wasseiges náleží k soudnímu okresu Huy a zbylé obce patří k soudnímu okresu Lutych.\n\nAdministrativní okres Waremme byl vytvořen roku 1821 spojením kantonů Avennes a Landen a kantonu Waremme.\n\nV rámci konečného určení jazykové hranice roku 1963 byly obce Attenhoven, Eliksem, Laar, Landen, Neerhespen, Neerlanden, Neerwinden, Overhespen, Overwinden, Rumsdorp, Wamont, Walsbets, Houtain-l'Évêque, Wange a Wezeren přičleněny k okresu Lovaň. Obec Corswarem a část obce Montenaken byly přiděleny k okresu Hasselt. Obec Otrange byla přiřazena k okresu Tongeren.\n\nRoku 1965 byly k okresu přiděleny obce Roloux a Voroux-Goreux od okresu Lutych a roku 1971 obce Borlez a Les Waleffes od okresu Huy. Roku 1977 byla přičleněna obec Aineffe a byly pozměněny hranice s okresem Lutych.\n\nPočet obyvatel k 1. lednu 2017 činil 80 181 obyvatel. Rozloha okresu činí 389,86 km².\n\nOkres Waremme sestává z těchto obcí:\n"}
{"id": "1373663", "url": "https://cs.wikipedia.org/wiki?curid=1373663", "title": "L'estate addosso", "text": "L'estate addosso\n\nL'estate addosso je italský hraný film z roku 2016, který režírovala Gabriele Muccino podle vlastního scénáře. Film zachycuje příběh dvou dospívajících Italů, kteří stráví prázdniny v San Franciscu. Snímek měl světovou premiéru na Mezinárodním filmovém festivalu v Benátkách.\n\nMarco právě udělal maturitu a dostal od svého kamaráda nabídku odjet do USA, kde může v San Franciscu zůstat tři dny u jeho známých. Stejnou nabídku dostane i jeho spolužačka Maria, kterou ale Marco nesnáší. Po příletu už na ně čekají Paul a Matt. Maria je v šoku, když zjistí, že Paul a Matt jsou pár. Maria vychovaná v přísně katolickém duchu je otevřeně homofobní. Marco a Maria se nicméně s Američany sblíží a ti jim vypráví, jak se spolu seznámili v New Orleansu, odkud se přestěhovali do San Francisca. Marco a Maria odkládají svůj odjezd a zůstanou téměř měsíc. Marco se do Marie zamiluje, ta se však zamilovala do Matta. Na konci jejich pobytu jim Paul a Matt nabídnou strávit několik dní na Kubě. Odtud Marco a Maria odlétají do New Yorku. Zde přespí u kamaráda Marie a vrátí se do Říma. Po návratu do Itálie se už Marco s Marií neuvidí. Maria odletí do Londýna studovat práva a Marco začne studovat veterinární lékařství.\n"}
{"id": "1373667", "url": "https://cs.wikipedia.org/wiki?curid=1373667", "title": "Arrondissement Huy", "text": "Arrondissement Huy\n\nArrondissement Huy (francouzsky: \"Arrondissement de Huy\"; nizozemsky: \"Arrondissement Hoei\") je jeden ze čtyř arrondissementů (okresů) v provincii Lutych v Belgii.\n\nJedná se o politický a zároveň soudní okres. Soudní okres Huy také zahrnuje obce Braives, Hannut, Lincent, Saint-Georges-sur-Meuse a Wasseiges politického okresu Waremme a obci Comblain-au-Pont politického okresu Lutych.\n\nPočet obyvatel k 1. lednu 2017 činil 112 786 obyvatel. Rozloha okresu činí 659,36 km².\n\nOkres Waremme sestává z těchto obcí:\n"}
{"id": "1373671", "url": "https://cs.wikipedia.org/wiki?curid=1373671", "title": "Jacqueline Boyerová", "text": "Jacqueline Boyerová\n\nJacqueline Boyerová (* 23. dubna 1941 Paříž jako Éliane Ducosová) je francouzská zpěvačka. Jejími rodiči jsou zpěváci Jacques Pills (vlastním jménem René Ducos, pozdější manžel Édith Piaf) a Lucienne Boyerová, takže od dětství vystupovala v hudebních divadlech na Montmartre a v patnácti letech zpívala s Marlene Dietrichovou. V roce 1960 vyhrála Eurovision Song Contest s písní „Tom Pillibi“. Následovalo turné po západní Evropě společně s Charlesem Aznavourem, Jacquesem Brelem a Georgesem Brassensem, navštívila i USA, kde vystupovala v \"The Ed Sullivan Show\". Působila také v Německu, kde byla v roce 1963 jejím největším úspěchem skladba „Mitsou, Mitsou“. V roce 1966 utrpěla dopravní nehodu, po níž tři roky nevystupovala. Po návratu k pěvecké kariéře získala angažmá v pařížské Olympii, kde vytvořila dvojici s Charlesem Trenetem. V letech 1979–1988 žila v New Yorku a zpívala v angličtině pod pseudonymem Barbara Benton, pak se vrátila do Francie. Žije v Saint-Gaudens. Hrála také menší role ve filmech \"Das Rätsel der grünen Spinne\", \"Soldatensender Calais\" a \"Diabolo menthe\". Jejím manželem byl francouzský zpěvák François Lubiana. \n\n\n"}
{"id": "1373674", "url": "https://cs.wikipedia.org/wiki?curid=1373674", "title": "Arrondissement Verviers", "text": "Arrondissement Verviers\n\nArrondissement Verviers (francouzsky: \"Arrondissement de Verviers\"; nizozemsky: \"Arrondissement Verviers\"; německy: \"Bezirk Verviers\") je jeden ze čtyř arrondissementů (okresů) v provincii Lutych v Belgii.\n\nObce okresu Verviers, které spadají pod Francouzské společenství Belgie, patří soudnímu okresu Verviers. Obce Německojazyčného společenství patří k samostatnému soudnímu okresu Eupen.\n\nPočet obyvatel k 1. lednu 2017 činil 286 723 obyvatel. Rozloha okresu činí 2 016,22 km², a tak je okres Verviers největší v Belgii.\n\nOkres Verviers sestává z těchto obcí:\n"}
{"id": "1373679", "url": "https://cs.wikipedia.org/wiki?curid=1373679", "title": "Arrondissement Lutych", "text": "Arrondissement Lutych\n\nArrondissement Lutych (francouzsky: \"Arrondissement de Liège\"; nizozemsky: \"Arrondissement Luik\") je jeden ze čtyř arrondissementů (okresů) v provincii Lutych v Belgii.\n\nJedná se o politický a zároveň soudní okres. Soudní okres Lutych také zahrnuje 9 obcí politického okresu Waremme. Obec Comblain-au-Pont, přestože leží v politickém okrese Lutych, spadá pod soudní okres Huy.\n\nPočet obyvatel k 1. lednu 2017 činil 622 841 obyvatel. Rozloha okresu činí 796,87 km².\n\nOkres Lutych sestává z těchto obcí:\n"}
{"id": "1373681", "url": "https://cs.wikipedia.org/wiki?curid=1373681", "title": "Catherine Walpole", "text": "Catherine Walpole\n\nCatherine Walpole (\"rozená\" Shorterová; 1682 – 20. srpna 1737) byla od 30. července 1700 první manželkou britského politika a premiéra Roberta Walpola.\n\nNarodila se jako dcera sira Johna Shortera, bohatého kupce z Kentu, a Elizabeth Philippsové. Ke svatbě s Robertem Walpolem dostala věnem £20,000.\n\nCatherine byla proslulá svým extravagantním životním stylem, častým navštěvováním oper a nakupováním drahého oblečení a šperků. Během Walpoleova ministrování od sebe manželé odešli a Robert měl řadu milenek. S Marií Skerrettovou žil ještě za manželčina života v londýnském Richmondu a Houghton Hall v Norfolku. U dvora se říkalo, že Walpoleův nejmladší syn Horác, který se narodil až deset let po svých sourozencích v době kdy vztah mezi manželi už ochladl, není ani vzhledem ani povahou podobný sourozencům ani otci. Milencem lady Walpoleové byl v té době Lord Hervey.\n\nCatherine měla s Robertem Walpolem šest dětíː\n\n\n"}
{"id": "1373684", "url": "https://cs.wikipedia.org/wiki?curid=1373684", "title": "Arrondissement Aalst", "text": "Arrondissement Aalst\n\nArrondissement Aalst (nizozemsky: \"Arrondissement Aalst\"; francouzsky: \"Arrondissement d'Alost\") je jeden ze šesti arrondissementů (okresů) v provincii Východní Flandry v Belgii.\n\nObce Sint-Lievens-Houtem a Zottegem politického okresu Aalst spadají pod soudní okres Oudenaarde a zbylé obce spadají pod soudní okres Dendermonde.\n\nArrondissement Aalst byl vytvořen spojením kantonu Aalst, z arrondissementu Dendermonde, s kantony Geraardsbergen, Herzele, Ninove a Zottegem, z arrondissementu Oudenaarde. V rámci určování jazykové hranice roku 1963 byla část obce Twee Akren, z arrondissementu Soignies, přičleněna k okresu Aalst.\n\nRoku 1977 byla obec Sint-Maria-Oudenhove rozdělena mezi obce Zottegem a Brakel, takže část obce Sint-Maria-Oudenhove spojená s obcí Brankel se stala součástí arrondissementu Oudenaarde.\n\nPočet obyvatel k 1. lednu 2017 činil 286 741 obyvatel. Rozloha okresu činí 468,92 km².\n\nOkres Aalst sestává z těchto obcí:\n"}
{"id": "1373685", "url": "https://cs.wikipedia.org/wiki?curid=1373685", "title": "Okružnaja (stanice Moskevského centrálního okruhu)", "text": "Okružnaja (stanice Moskevského centrálního okruhu)\n\nOkružnaja () je stanice na Moskevském centrálním okruhu. Na této stanici je organizován přestup mezi Moskevským centrálním okruhem, Ljublinsko-Dmitrovskou linkou (stejnojmenná stanice) a příměstských vlaků savjolovského směru Moskevské železnice.\n\nStanice Okružnaja se nachází na hranici čtvrtí \"Beskudnikovskij rajon\" () a \"Timirjazevskij rajon\" () mezi \"Staniční ulicí\" () a \"Signalným projezdem\" () u křížení Staniční ulice s \"Lokomotivným projezdem\" ().\n\nStanice disponuje dvěma nástupišti, bočním a ostrovním. U bočního nástupiště zastavují vlaky jedoucí ve směru hodinových ručiček, na vnitřní straně ostrovního nástupiště zastavují vlaky, které jedou opačným směrem. Vestibul, který je laděn do bílé barvy, umožňuje skrz turnikety projít na vnější nástupiště a je propojen s nadchodem nad tratí, díky kterému se lze dostat na ostrovní nástupiště. Umístění turniketů umožňuje tento nadchod bezplatně použít pro přechod mezi Staniční ulicí a Signálným projezdem.\n\nDopravně přestupní uzel Okružnaja se plánuje zprovoznit do konce roku 2018. Tento uzel bude ve formě jedné stavby o třech úrovních - na vrchní úrovni bude stanice Moskevské železnice, na střední úrovni bude stanice Moskevského centrálního okruhu, zastávky veřejné dopravy a záchytné parkoviště a na nízké úrovni bude stanice Ljublinsko-Dmitrovské linky moskevského metra. Díky tomu bude možné propojit veškeré dostupné druhy dopravy bez nutnosti vyjít na ulici.\n\n"}
{"id": "1373686", "url": "https://cs.wikipedia.org/wiki?curid=1373686", "title": "Seznam utkání Mladé Boleslavi v play off české hokejové extraligy", "text": "Seznam utkání Mladé Boleslavi v play off české hokejové extraligy\n\nToto je seznam zápasů Mladé Boleslavi v play off české hokejové extraligy .\n"}
{"id": "1373687", "url": "https://cs.wikipedia.org/wiki?curid=1373687", "title": "Marie Walpole", "text": "Marie Walpole\n\nMarie Walpole (\"rozená\" Skerrittová, Skerrettová nebo Skerretová; 1706 – 4. června 1738) byla druhou manželkou britského politika a předsedy vlády Roberta Walpola.\n\nNarodila se jako jediná známá dcera Thomase Skeretta, bohatého londýnského kupce. Ke sňatku s Walpolem v roce 1738 obdržela věno ve výši £30,000.\n\nWalpole měl po rozchodu se svou manželkou Catherine řadu milenek. Krásná, okouzlující a vtipná Marie Skerrittová byla však jeho dlouhodobou družkou. Ještě za života Catherine spolu žili v Richmondu a Houghton Hall v Norfolku. Slečna Skerrittová byla všude ve společnosti přijímána. V roce 1728 byla dokonce nepřímo zmíněna jako Polly v Žebrácké opeře od Johna Gaye, kde 'Macheath' byl Walpole.\n\nLady Walpole byla také často zmiňována v dopisech Mary Wortley Montagu jako 'Molly'ː \"\"Se všemi se vídám, ale téměř nikým nemluvím, kromě 'des amies choisses', v první řadě to jsou lady Staffordová a milá Molly Skerrittová, obě mají nyní zvláštní zásluhu na tom, že jsou starými známými a nikdy mi nedali žádný důvod, abych si na jednu z nich stěžovala.\"\"\n\nPoté, co Walpole v roce 1742 odešel z funkce premiéra, byl mu přidělen titul hraběte z Oxfordu, a užíval svého vlivu na krále Jiřího II., aby byla jeho nemanželské dceři Marii přiznána hodnost hraběcí dcery, takže se stala 'lady Marií Walpole'. Ta se narodila mezi lety 1723 až 1734 a později se provdala za plukovníka Charlese Churchilla z Chalfontu, se kterým měla dv̟ dcery.\n\nMarie Walpole zemřela několik měsíců po svatbě s Robertem Walpolem při potratu.\n\n"}
{"id": "1373688", "url": "https://cs.wikipedia.org/wiki?curid=1373688", "title": "Světový pohár v biatlonu 2018/2019 – Pokljuka", "text": "Světový pohár v biatlonu 2018/2019 – Pokljuka\n\n1. podnik Světového poháru v biatlonu v sezóně 2018/19 probíhal od 2. do 9. prosince 2018 ve slovinské Pokljuce. Na programu podniku byly vytrvalostní závody, závody ve sprintech, stíhací závody, smíšená štafeta a smíšený závod dvojic.\n\nOficiální program:\n\nČechům se v této smíšeném závodu dvojic jako i dříve nedařilo. Eva Puskarčíková i Michal Šlesingr se do poslední předávky drželi kolem šestého místa s půlminutovým odstupem za vedoucí skupinou. Při poslední střelbě vleže však potřeboval Šlesingr všech osm nábojů a navíc pomaleji střílel. Klesl na 10. pozici s více než minutovým odstupem a na tomto místě také dojel do cíle. Zvítězili Norové, kteří se stále drželi ve vedoucí skupině. Rozhodující náskok pak vybojoval Lars Helge Birkeland rychlou a čistou poslední střelbou.\n\nVe smíšené štafetě štafetě mel původně startovat Ondřej Moravec, ale kvůli žaludečním potížím jej nahradil Tomáš Krupčík. Po prvním úseku předávala Veronika Vítková sice devátá, ale v kontaktu s nejlepšími. Markéta Davidová pak však udělala při každé střelbě po čtyřech chybách a musela vždy na trestné kolo. Česká štafeta tak klesla na 13. místo, které Tomáš Krupčík a Michal Krčmář pak ještě o jednu pozici pohoršili. Zvítězili Francouzi, když rozhodující náskok získal Martin Fourcade na třetím úseku.\n\nMezi muži zvítězil podle očekávání Martin Fourcade, i když zpočátku běžel pomaleji. Po poslední střelbě se však dostal do průběžného vedení a porazil tak málo známého Němce Johannese Kühna, jehož druhé místo bylo největším překvapením tohoto závodu. Z českých reprezentantů dojel nejlépe Michal Krčmář na 15. místě, který se o lepší pozici připravil při poslední střelbě, kdy se snažil příliš rychle nabít další náboj, který se mu pak v závěru vzpříčil a musel poslední náboje ručně dobíjet.\n\nV závodě žen nasadili trenéři své lepší závodnice do první poloviny startovního pole, přesto se pořadí na medailových místech měnilo až téměř do konce závodu. Dlouho vedoucí Italku Lisu Vittozziovou předstihla po téměř půl hodině v cíli Slovenka Paulína Fialková. Tu za chvíli předjela Polka Monika Hojniszová. Tou dobou se čistě střílející Markéta Davidová dostala po druhé střelbě na průběžně druhé místo a tuto pozici si udržela i po další bezchybné střelecké položce. Při poslední střelbě však Davidová nezasáhla předposlední terč. Poslední střelu pak dlouho odkládala, ale cíl trefila. Do posledního kola odjížděla třetí se ztrátou 9 vteřin. V cíli však byla rychlejší než Paulina Fialková a dojela tak na průběžném druhém místě. „Pořád nevím, co mám říct. Nechce se mi mluvit, protože hned začnu brečet,“ komentovala to po závodě.\nNa trati však byla ještě Ukrajinka Julija Džymová, která zastřílela všechny položky čistě a dostala se do průběžného vedení. V posledním kole na své soupeřky, které byly v cíli, sice ztrácela, ale v poslední části úseku ještě dokázala nepatrně zrychlit a první místo uhájila. Pro Davidovou to byla první medaile v závodech světového poháru mezi dospělými.\n\nV závodě mužů zpočátku chybovalo neobvykle mnoho závodníků ve střelbě. Michal Krčmář, který startoval mezi prvními, rozjel závod pomaleji, ale zastřílel první položku čistě, což ho udržovalo v průběžném vedení. Také vstoje byl bezchybný a když v posledním kole zrychlil, dojel do cíle na průběžně první pozici. Brzy se však před něj dostali další závodníci, také proto, že trať postupem času namrzala a zrychlovala se. Nakonec skončil na desátém místě. Jako dvacátý dojel Ondřej Moravec, který běžel stejně rychle jako Krčmář, ale udělal jednu chybu při střelbě vstoje.\nZvítězil Johannes Thingnes Bø, který sice udělal chybu při střelbě vleže, ale podobně jako ve vytrvalostním závodu jel nejrychleji ze všech.\n\nVe sprintu žen se českým závodnicím většinou dařilo při střelbě: Eva Puskarčíková, Jessica Jislová i Veronika Vítková zasáhly všechny terče, ale z nich jen Puskarčíková dosáhla aspoň průměrného běžeckého času, což jí stačilo na 22. pozici v cíli. Na 31. místě skončila Jislová a hned za ní Markéta Davidová, která sice běžela velmi rychle, ale pomalu a hlavně nepřesně střílela. Zvítězila nejrychleji běžící a bezchybně střílející Finka Kaisa Mäkäräinenová, která všechny ostatní závodnice předběhla na trati o více než půl minuty.\n\nV závodu mužů si Nor Johannes Thingnes Bø původní náskok navyšoval až na téměř minutu. Během poslední střelby vstoje však nezasáhl dva terče a těsně před něj se dostal Rus Alexandr Loginov. S tím se během posledního úseku střídali ve vedení, ale Rus v posledním stoupání zakopl a Bø s klidem dokončoval závod. V cílové rovince však zapomněl na finišujícího Francouze Fillona Mailleta, musel přidat a první místo uhájil jen o desetinu vteřiny. Českým závodníkům se dařilo střelecky – Michal Krčmář udělal jednu chybu a Ondřej Moravec dokonce žádnou – ale pomalu běželi. Navíc Krčmář si před první střelbou zahákl poutko hole o mířidla a řešením tohoto problému ztratil téměř půl minuty. Skončil na 17. místě, Moravec pak o 6 pozic za ním. Do cíle nedojel Martin Fourcade, který na začátku posledního kola odstoupil z 29. místa.\n\nMezi ženami vyhrála s přehledem bezchybně střílející Kaisa Mäkäräinenová. Udržovala si stálý náskok, který sice Italka Dorothea Wiererová rychlou a stejně přesnou střelbou zmenšovala, ale Mäkäräinenová zase získávala na trati a dojela do cíle jako první. Českým závodnicím se nedařilo, jen Veronika Vítková si díky jediné chybě při poslední střelecké položce zlepšila svoje postavení oproti výchozí pozici. Zpočátku běžela rychle, ale od třetího kola zpomalovala a dojela jako 40. Lepší byla jen Eva Puskarčíková o pět míst před ní. Markéta Davidová udělala celkem pět chyb na střelnici a dokončila závod na 49. pozici.\n\n"}
{"id": "1373690", "url": "https://cs.wikipedia.org/wiki?curid=1373690", "title": "Abaširi", "text": "Abaširi\n\nAbaširi může být:\n"}
{"id": "1373692", "url": "https://cs.wikipedia.org/wiki?curid=1373692", "title": "Planeta Česko", "text": "Planeta Česko\n\nPlaneta Česko je český film. Jeho režisérem a scenáristou je Marián Polák a pojednává o české přírodě. Snímek je koncipovaný jako film pro dcery režiséra, kterým chce ukázat, že česká příroda není nudná. Film srovnává stav české přírody v současnosti a v době, kdy autor jako student točil film \"Jaro v bažině\" (ze kterého jsou ve filmu ukázky) na rybníce poblíž svého domova. Film vznikl v rámci projektu Příroda, koho to zajímá! Do kin byl film uveden 22. března 2018, televizní premiéru měl na Nový rok 2019 od 20:00 na ČT2.\n\nMirka Spáčilová v recenzi zkritizovala komentář a to, že se režisér staví do role hlavního hrdiny. Jan Varga naopak uvádí, že osoba hlavního hrdiny příběh nenarušuje. Biolog David Storch si film velmi pochvaluje a tvrdí, že autorský záměr ukázat, jak „jedinec objevuje přírodu kolem nás“, se velmi povedl a odlišuje tak film od přírodovědných dokumentů BBC. Dále že film ukazuje divokou přírodu i na místech, kde ji člověk nečeká (továrny, hnědouhelné doly).\n\n"}
{"id": "1373693", "url": "https://cs.wikipedia.org/wiki?curid=1373693", "title": "Abaširi (město)", "text": "Abaširi (město)\n\nAbaširi () je město v prefektuře Hokkaidó v Japonsku. K roku 2017 mělo přes šestatřicet tisíc obyvatel.\n\nAbaširi leží na severovýchodním kraji ostrova Hokkaidó na pobřeží Ochotského moře. Je vzdáleno přibližně padesát kilometrů severovýchodně od Kitami, většího vnitrozemského města.\n\nNádraží Abaširi je koncovou stanicí pro železniční trať Asahikawa – Abaširi vedoucí z Asahikawy a železniční trať Kuširo – Abaširi vedoucí z Kušira na jihovýchodním pobřeží ostrova.\n\nMěsto bylo založena v roce 1872.\n\n"}
{"id": "1373694", "url": "https://cs.wikipedia.org/wiki?curid=1373694", "title": "Classpath", "text": "Classpath\n\nClasspath může být:\n"}
{"id": "1373695", "url": "https://cs.wikipedia.org/wiki?curid=1373695", "title": "Classpath (Java)", "text": "Classpath (Java)\n\nClasspath je v prostředí Javy označení pro nastavení cest, v kterých se javovský virtuální stroj nebo javovský překladač snaží nalézt požadované třídy v souborech typu jar nebo class. Tato cesta bývá nastavena ve stejnojmenné proměnné prostředí codice_1 a nebo předávána překladači jako parametr codice_2 nebo codice_3 na příkazovém řádku.\n\nSamotný formát cesty není multiplatformní, ale odpovídá konvencím dané platformy. Například na un*xových systémech (Linux, Mac OS, ...) jsou jednotlivé položky cesty oddělovány dvojtečkou, zatímco na Microsoft Windows jsou odděleny středníkem.\n\n"}
{"id": "1373697", "url": "https://cs.wikipedia.org/wiki?curid=1373697", "title": "Fašistický manifest", "text": "Fašistický manifest\n\nFašistický manifest () vydali 6. června 1919 Alceste De Ambris a Filippo Tommaso Marinetti. Manifest ve čtyřech sekcích popisuje cíle fašistického hnutí.\n\nItalové! Zde je program skutečného italského hnutí. Je revoluční, neboť je antidogmatický, silně inovativní a proti předsudkům.\n\npožadujeme\n\npožadujeme\n\npožadujeme\n\npožadujeme\n\nAlceste De Ambris a Filippo Tommaso Marinetti, 1919\n"}
{"id": "1373701", "url": "https://cs.wikipedia.org/wiki?curid=1373701", "title": "Arrondissement Hasselt", "text": "Arrondissement Hasselt\n\nArrondissement Hasselt (nizozemsky: \"Arrondissement Hasselt\"; francouzsky: \"Arrondissement de Hasselt\") je jeden ze tří arrondissementů (okresů) v provincii Limburk v Belgii.\n\nJedná se o politický a zároveň soudní okres. Soudní okres Hasselt také zahrnuje některé obce politického okresu Maaseik.\n\nPočet obyvatel k 1. lednu 2017 činil 425 270 obyvatel. Rozloha okresu činí 906,15 km².\n\nOkres Hasselt sestává z těchto obcí:\n"}
{"id": "1373703", "url": "https://cs.wikipedia.org/wiki?curid=1373703", "title": "Liliana Švédská", "text": "Liliana Švédská\n\nLiliana Švédská (\"rozená\" Lillian May Daviesová, později Craigová; 30. srpna 1915 Swansea – 10. března 2013 Stockholm) byla britská modelka, která se v roce 1976 stala sňatkem s princem Bertilem Švédským členkou švédské královské rodiny. Byla tak tetou švédského král Karla XVI. Gustava, dánské panovnice Markéty II. a řecké královy Anne-Marie Dánské.\n\nLillian May Davies se narodila 30. srpna 1915 ve městě Swansea v Jižním Walesu jako dcera Williama Johna Daviese a jeho manželky Gladys Mary, rozené Curran. Liliana se stala modelkou a fotila pro časopisy jako \"Vogue\". Její rodiče se ve 20. letech 20. století rozešli, ale rozvedli se až kolem roku 1939.\n\nV roce 1940 se v Horshamu, Západním Sussexu prodala za skotského herce Ivana Craiga. Krátce po svatbě se Ivan připojil k britské armádě a odešel do Afriky. Během jeho nepřítomnosti pracovala v továrně, která vyráběla rádia pro královské námořnictvo a v nemocnici pro raněné vojáky.\n\nV roce 1943 se v Londýně setkala s princem Bertilem Švédským, údajně na cocktail party na jejích 28. narozeninách. Brzy po setkání se stali milenci, přestože byla Liliana stále vdaná za Craiga. Když se po válce s manželem shledala, vyjádřil přání oženit se s jinou ženou, a následoval přátelský rozvod.\n\nBertilův starší bratr Gustav Adolf Švédský byl druhý v následnictví švédského trůnu; v roce 1947 však zemřel. Protože jeho synpvi Karlu Gustavovi bylo méně než rok, bylo zřejmé, že kdyby král zemřel, musel by se stát Bertil regentem (další dědicové se vzdali svých míst v řadě dědictví kvůli sňatkům pro krále nepřijatelných). Z toho důvodu se Bertil nemohl s Lilianou oženit, a tak spolu pár žil diskrétně po více než třicet let. V roce 1946 Bertil získal dům v Sainte-Maxime ve Francii. Dům se stal jejich soukromým útočištěm.\n\nBertil se regentem nikdy nestal, protože jeho otec král žil dostatečně dlouho na to, aby jeho vnuk mohl usednout na trůn. Karel XVI. Gustav nastoupil v roce 1973 na trůn a poté, co se sám oženil s ženou z lidu, povolil také Bertilovi a Lilianě sňatek. Svatba se konala 7. prosince 1976 v kapli Drottningholmského paláce za přítomnosti krále a královny.\n\nPrinc Bertil zemřel 5. ledna 1997 v jejich domě. Do roku 2010 Liliana pokračovala v reprezentaci královské rodiny na různých schůzkách a dalších příležitostech. Byla patronkou mnoha organizací.\n\nV roce 2008 Liliana ve svém bytě upadla a zlomila si stehenní kost a v únoru 2009 utrpěla ve svém domě další pád. 3. června 2010 bylo oznámeno, že Liliana trpí Alzheimerovou chorobou. V posledních letech žila ve vile Solbacken, ošetřovaná třemi zdravotními sestrami.\n\nLiliana zemřela 10. března 2013 ve Stockholmu.\n\n\n"}
{"id": "1373704", "url": "https://cs.wikipedia.org/wiki?curid=1373704", "title": "Pablen kraňský", "text": "Pablen kraňský\n\nPablen kraňský (\"Scopolia carniolica\") je toxická, vytrvalá, až půl metru vysoká bylina kvetoucí koncem jara převislými, zvonkovitými, hnědofialově zbarvenými květy. Není původní druh české květeny a na území dnešní České republiky byla poprvé zaznamenaná v roce 1866.\n\nRostlina má jihoevropský původ, odkud se disjunktně rozšířila do zemí střední i východní Evropy, kde sahá až po Ukrajinu, černomořské pobřeží a kavkazské pohoří. Je naturalizovaný neofyt, jenž pravděpodobně do Česka připutoval z jižněji položeného evropského území. Druhové jméno „kraňský“ odkazuje na Kraňsko, historické územní dnešního Slovinska.\n\nDo ČR se pravděpodobně dostala jako léčivá rostlina, postupně zplaněla a za vhodných podmínek přežívá ve volné přírodě.\n\nHemikryptofyt s krátkou dobou vegetace (asi 3 měsíce), roste hlavně ve vlhkých a mírně stíněných místech, objevuje se ve světlých listnatých i smíšených lesích, stinných roklích, mezi sutí i ve skalních rozsedlinách. Vyžaduje humózní půdu, která bývá průběžně navlhlá a bohatá na živiny. Někdy je vysazována jako okrasná rostlina v zahradách na přistíněných stanovištích, kde kvete v dubnu a květnu. Ploidie druhu je 2n = 48.\n\nVytrvalá bylina s přímou lodyhou 20 až 60 cm vysokou, která vyrůstá z tlustého, vícehlavého, prstencovitě zaškrcovaného oddenku více než 10 cm dlouhého. Lysá nebo zřídka roztroušeně chlupatá lodyha bývá jednoduchá, nejvýše nahoře sympodiálně větvená a porostlá lysými, střídavými listy. Drobné spodní jsou šupinovité a přisedlé. Větší horní mohou být až 20 cm dlouhé a 8 cm široké, mají krátké řapíky a šedozelené čepele, jsou vejčité, u báze klínovité, na konci tupě špičaté a po obvodě celokrajné nebo s jedním či dvěma asymetrickými zuby u vrcholu.\n\nKvěty jsou pětičetné, pravidelné, oboupohlavné, asi 2 cm dlouhé a vyrůstají jednotlivě na nicí stopce z paždí listů. Vytrvalý zvonkovitý kalich má 1 cm dlouhé cípy, jež se za zrání plodu zvětšují. Trubkovitá koruna, asi 2 cm dlouhá, je vně leskle hnědofialová a uvnitř olivově zelená. Pět tyčinek s krátkými nitkami přirostlými k bázi trubky nese žluté prašníky. Ze dvou plodolistů vytvořený semeník má tenkou čnělku s hlavatou bliznou a na bázi prstenčitý val s nektarem. Květ je protogynický, blizna dozrává dřív, než je v prašnících zralý pyl, opylení zajišťuje přilétající hmyz.\n\nPlod je dvoupouzdrá, kulovitá, 10 mm velká tobolka obklopená trvalým kalichem. Otevírá se víčkem a obsahuje 20 až 30 bradavčitých semen, která po okolí roznášejí mravenci a jiný hmyz. Rostlina se rozmnožuje převážně vegetativně rozrůstáním oddenku a jeho úlomky, které se oddělují v zúžených místech. Semena jsou málo životná, v ideálním případě vyklíčí asi za měsíc.\n\nPablen kraňský je rostlina silně toxická, hlavně oddenek, lodyha již méně. Obsahuje alkaloidy atropin, cuscohygrin, hyoscyamin, cholin, skopolamin, skopolin a další. Podobné látky obsahuje i nať, ale v menší koncentraci. Souhrn obsažených látek již v malých dávkách působí na hladké svalstvo, odstraňuje svalové křeče a snižuje žaludeční nevolnost, ve větší koncentrací působí halucinogenně a blokuje paměť. Bývá využíván v lidovém léčitelství a pěstuje se pro potřebu farmaceutického průmyslu.\n\n\n \n"}
{"id": "1373707", "url": "https://cs.wikipedia.org/wiki?curid=1373707", "title": "Jordan Peterson", "text": "Jordan Peterson\n\nJordan Bernt Peterson (* 12. června 1962 Edmonton) je kanadský klinický psycholog, kulturní kritik a profesor psychologie na Torontské univerzitě. Jeho hlavními oblastmi studia jsou abnormální, sociální a osobnostní psychologie, se zvláštním zájmem o psychologii náboženských a ideologických přesvědčení, a posouzení a zlepšení osobnosti a výkonu.\n\nVystudoval na Albertské univerzitě a McGillově universitě. Po studiích v letech 1991 do roku 1993 zůstal na McGillově univerzitě jako postdoktorandský pracovník, než se přesunul na Harvardovu univerzitu, kde byl asistentem a docentem na katedře psychologie. V roce 1998 se vrátil do Kanady na Torontskou univerzitu jako profesor.\n\nJeho první kniha \"Maps of Meaning: The Architecture of Belief \"(1999; česky doslova\" Mapy významu: Architektura přesvědčení\") prostřednictvím několika vědeckých oblastí popisuje strukturu systému víry a mýtů, jejich roli v regulaci emocí, stvoření významu a motivaci ke genocidě. V roce 2018 vydal druhou knihu nazvanou 12 Rules for Life: An Antidote to Chaos (česky \"12 Pravidel pro život: Lék na chaos\"). Toto dílo obsahuje abstraktní etická životní pravidla. V rámci propagace knihy podnikl světové turné. Během turné poskytl rozhovor novinářce Cathy Newmanové v britském televizním kanálu Channel 4. Video rychle získalo pozornost médií a přes 10 miliónů zhlédnutí na YouTube. Kniha byla označena nejlépe prodávanou knihou v internetovém obchodě Amazon ve Spojených státech amerických a Kanadě.\n\nOtevřeně kritizuje postmodernu a politiku identity. V roce 2016 zveřejnil na YouTubu sérii videí, ve kterých kritizuje politickou korektnost a návrh kanadského zákona C-16. Od té chvíle se o něj výrazně začala zajímat média.\n\nV květnu roku 2017 přednesl a natočil sérii přednášek nazvanou \"The Psychological Significance of the Biblical stories (\"česky\" Psychologický význam biblických příběhů)\", ve které analyzuje archetypální příběhy v Genesis, jako vzorce chování důležité pro osobní, společenskou a kulturní stabilitu.\n\nOd roku 1989 je ženatý s Tammy Robertsovou, mají syna Juliana a dceru Mikhailu.\n\nV r. 2019 nastoupil léčbu pro zbavení závislosti na lécích proti úzkosti a panice, která u něho měla vypuknout během manželčina onemocnění rakovinou.\n"}
{"id": "1373708", "url": "https://cs.wikipedia.org/wiki?curid=1373708", "title": "Hadinec", "text": "Hadinec\n\nHadinec (\"Echium\") je rod rostlin z čeledi brutnákovité. Jsou to štětinatě chlupaté byliny, keře a stromy s jednoduchými střídavými listy. Květy jsou zvonkovité, lehce dvoustranně souměrné, uspořádané v hustém, složeném, hroznovitém květenství. Plodem je tvrdka. Rod zahrnuje asi 70 druhů. Je rozšířen ve Středomoří, Makaronézii, západní Asii a Arábii, některé druhy se sekundárně rozšířily i do jiných oblastí světa. Specializovanou skupinu vesměs dřevnatých zástupců představují endemické druhy vyskytující se na souostrovích Makaronézie (Kanárské ostrovy, Madeira a Kapverdy). V České republice se vyskytuje hadinec obecný. Hadinec červený, rostoucí na jižní Moravě, byl přeřazen do nového rodu \"Pontechium\".\n\nHadince jsou jedovaté rostliny, které obsahují pyrolizidinové alkaloidy, způsobující nevratné poškození jater. Některé druhy jsou pěstovány jako okrasné rostliny.\n\nHadince jsou jednoleté, dvouleté nebo vytrvalé byliny, polokeře nebo keře až stromy. Rostliny bývají štětinatě chlupaté. Listy jsou jednoduché, střídavé, uspořádané v přízemní růžici nebo lodyžní.\nKvěty jsou uspořádané v hustých úžlabních vijanech, skládajících nepravý hrozen.\nKalich je téměř až k bázi členěný na 5 úzkých laloků. Koruna je bílá, modrá, fialová, růžová nebo červená (nikdy žlutá), zvonkovitá až trubkovitě zvonkovitá, více nebo méně dvoustranně souměrná, na vrcholu členěná na 5 krátkých, poněkud nestejných laloků. Tyčinek je 5, mají dlouhé tenké nitky nestejné délky a drobné prašníky. Jsou přirostlé v různé výšce v polovině nebo pod polovinou korunní trubky a často vyčnívají z květů. Čnělka je nitkovitá, vyčnívající z korunní trubky, na konci zpravidla dvouklanná, řidčeji celistvá. Plodem je tvrdka.\n\nRod hadinec zahrnuje celkem asi 73 druhů. Je rozšířen v Evropě, Africe, Makaronézii, Arábii, jihozápadní Asii a Kavkaze. Hadinec obecný byl již v dávných dobách zavlečen člověkem i dále na východ – na Sibiř, ruský Dálný východ a do severozápadní Číny.\n\nV České republice roste jediný druh rodu \"Echium\", hadinec obecný, který je dosti hojným druhem teplejších poloh celé republiky. Hadinec červený, vyskytující se na jižní Moravě (stepní Bílé Karpaty a Hustopečská pahorkatina), byl přeřazen do samostatného rodu \"Pontechium\". V celé Evropě se vyskytuje dohromady asi 18 druhů hadinců, převážná většina ve Středomoří.\nV Africe jsou hadince soustředěny v zemích kolem Středozemního moře a jen výjimečně zasahují i do severních částí subsaharské Afriky: \"Echium horridum\" a \"Echium trygorrhizum\" do Mauritánie, \"Echium humile\" do Čadu. V Makaronézii je centrum rozšíření na Kanárských ostrovech, kde roste 29 endemických druhů (včetně 2 hybridů). Na Madeiře a Kapverdách roste po 3 endemických druzích.\nNěkteré druhy, zejm. hadinec obecný, hadinec italský a hadinec jitrocelovitý, byly zavlečeny i na jiné kontinenty, mezi jinými do Austrálie, subsaharské Afriky a Severní Ameriky.\n\nHadince rostoucí na souostrovích Makaronézie jsou zajímavým příkladem speciace započaté dálkovým přenosem. Tvoří izolovanou skupinu 27 druhů, z nichž žádný se přirozeně nevyskytuje v pevninské Eurasii či Africe a naopak, žádný z pevninských druhů přirozeně neroste na těchto ostrovech. Molekulárními analýzami jaderné a plastidové DNA bylo prokázáno, že všechny makaronézské druhy vznikly speciací z jediného bylinného předka, který se na ostrovy dostal před asi 8 milióny let, resp. podle jiných zdrojů před 3,7 milióny let.\nVšechny makaronézské druhy s výjimkou \"Echium bonnetii\", \"Echium pitardii\", \"Echium triste\" jsou dřeviny, zatímco pevninské druhy jsou jednoleté až vytrvalé byliny nebo jen výjimečně polokeře. Dřevnatý charakter se zřejmě objevil záhy po dálkovém přenosu. Zmíněné 3 bylinné druhy jsou jednoletky, bylinný charakter se u nich objevil až druhotně a vyvinuly se z původně dřevnatých předků.\n\nHadince v Makaronézii osídlily širokou škálu stanovišť a vytvořily se u nich zajímavé růstové formy. Rostou v xerofytní i vlhčí vegetaci, vavřínových a borovicových lesích i v subalpínských polohách. Jako první se diverzifikovaly na Kanárských ostrovech, přenos na Madeiru a Kapverdy byl pozdější a byl provázen další speciací. Ke kolonizaci Madeiry patrně došlo přenosem ptáky, neboť proběhla proti směru větrů i mořských proudů.\n\nKvěty hadinců navštěvuje různý hmyz, zejména včely a čmeláci. Úzkou vazbu s hadincem obecným má včela zednice hadincová (\"Hoplitis adunca\"). Pro výživu larev sbírá téměř výhradně pyl a nektar tohoto druhu a jen zřídka navštěvuje i květy některých jiných brutnákovitých.\n\nVětšina kanárských druhů hadinců má světle modré nebo bílé květy, které jsou opylovány převážně samotářskými včelami. Červeně kvetoucí Hadinec teidský se tomuto modelu vymyká. Je to mohutná rostlina s hustým a bohatým vrcholovým květenstvím, dorůstajícím výšky až 4 metrů. Květy jsou nevonné a obsahují hojný, avšak neobvykle řídký nektar. Rostlina rozkvétá v nejsušším období a má se za to, že svým vodnatým nektarem poskytuje ptákům i včelám v suchém období zdroj vláhy. Z ptáků je navštěvuje budníček menší a kanár divoký, ze hmyzu blanokřídlí, různé mouchy a dlouhozobka svízelová.\n\nHadinec obecný je živnou rostlinou housenek drobné můry jménem skvrnuška stepní (\"Ethmia bipunctella\"). Ve stoncích žijí larvy kozlíčka kovolesklého (\"Opsilia coerulescens\").\n\nNěkteré hadince náležejí mezi ohrožené druhy. Jako kriticky ohrožené jsou v Červeném seznamu ohrožených druhů IUCN uvedeny 3 druhy. Druh \"Echium acanthocarpum\" se vyskytuje pouze na kanárském ostrově La Gomera, kde obývá oblast o rozloze pouhých 24 km. \"Echium handiense\" je stenoendemit ostrova Fuerteventura, kde přežívá pouhých asi 150 exemplářů ve vrcholových partiích pohoří Jandía na ploše pouhého 1 km. \"Echium portosanctense\" roste na madeirském ostrově Porto Santo na 2 lokalitách (Pico Branco a Pico da Gandaia), jejichž celková rozloha je jen asi 8 km. Hadinec červený (\"Pontechium maculatum\", syn. \"Echium maculatum\") je v Červeném seznamu cévnatých rostlin České republiky veden v kategorii C1 (kriticky ohrožené druhy).\n\nHadince obsahují pyrolizidinové alkaloidy, které je chrání před býložravci. Jedná se zejména o echimidin a jeho deriváty. Tyto alkaloidy jsou obsaženy v celé rostlině a v menší míře dokonce i v nektaru a pylu, byly proto zjištěny i v medu včel navštěvujících květy hadinců.\nAkutní otrava hadincem se projevuje zejména hepatitidou, při chronické otravě se objevuje Buddův-Chiariho syndrom, spojený s uzávěrou jaterních žil a následným hromaděním krve v játrech. Poškození je nevratné a nejsou známy účinné léčivé prostředky. U člověka se otravy objevují jen velice zřídka. Štětinovité chlupy některých druhů včetně hadince obecného mohou způsobit podráždění a zánět kůže.\n\nHadinec jitrocelovitý je hlavním jedovatým plevelem v jižních oblastech Austrálie, kde způsobuje nemalé ekonomické ztráty vlivem otrav dobytka doprovázených zhoršením zdravotního stavu, snížením produktivity a zkrácením života. Na pastvinách se často stává dominantním druhem, v některých sušších oblastech jižní Austrálie je dokonce v podstatě jedinou pící. V době květu je rostlina pro pasoucí se zvířata neatraktivní (za květu je obsah alkaloidů nejvyšší) a rovněž seno z těchto porostů má nízkou hodnotu. Do Austrálie se rostlina dostala v 50. letech 19. století, o 40 let později již probíhalo její invazní šíření. Vůči otravě jsou nejcitlivější koně a prasata. Někteří koně hynou již po několika málo týdnech pasení. Nejméně citlivé jsou ovce a kozy, neboť přežvýkavci mají v trávicím traktu mikroorganismy, které účinek obsažených alkaloidů do značné míry neutralizují ještě dříve, než se dostanou do jater. Četnost hadince na pastvinách může být redukována vhodným managementem, koncem 20. století se též započalo s biologickým bojem a do Austrálie byla dovezena drobná můra \"Dialectica scalariella\", jejíž larvy minují v listech hadince, a několik druhů brouků živících se touto rostlinou, mj. kozlíček kovolesklý (\"Opsilia coerulescens\"), nosatec \"Mogulones geographicus\" a mandelinka \"Longitarsus echii\".\nNa Novém Zélandu působí škody hadinec obecný, který se zde rovněž rozšířil na velkých plochách.\n\nRod \"Echium\" je v rámci čeledi \"Boraginaceae\" řazen do podčeledi \"Boraginoideae\" a tribu \"Lithospermeae\".\nHistoricky byl tento rod pojímán široce a byly do něj řazeny i jihoafrické taxony, v současnosti oddělované do samostatných rodů \"Lobostemon\" (28 druhů, vše endemity Kapska) a \"Echiostachys\" (3 druhy, endemity Kapska).\n\nV roce 2000 byl druh \"Echium maculatum\" (hadinec červený, syn. \"E. russicum\", \"E. rubrum\") na základě výsledků molekulárních studií přeřazen do nového, samostatného rodu \"Pontechium\" jako \"Pontechium maculatum\". Výsledky analýz totiž ukázaly, že tento taxon představuje bazální vývojovou větev, sesterskou s kladem obsahujícím skupinu 3 samostatných rodů (\"Echium\", \"Lobostemon\" a \"Echiostachys\"). Rod \"Echium\" je proto v klasickém pojetí parafyletický a zmíněnou bazální větev bylo nutno vyjmout do samostatného rodu. V české botanické literatuře tato taxonomická změna dosud nebyla reflektována.\n\n\nHadince jsou občas pěstovány jako okrasné zahradní rostliny. Vyžadují plné slunce a výživnou, dobře propustnou půdu. Nejrozšířenějším kultivarem je \"Echium vulgare\" ‘Blue Bedder’. Atraktivní makaronézské druhy jsou vhodné pro zahrady v oblastech s mediteránním klimatem, např. ve Středomoří či Kalifornii. Nejznámějším druhem z této skupiny je robustní hadinec teidský. Hadince se množí výsevem semen, vytrvalé druhy též řízkováním v létě. Některé kanárské druhy hadinců jsou uváděny ze sbírek Pražské botanické zahrady v Tróji.\n\n"}
{"id": "1373710", "url": "https://cs.wikipedia.org/wiki?curid=1373710", "title": "Ohniváček modrolemý", "text": "Ohniváček modrolemý\n\nOhniváček modrolemý (\"Lycaena hippothoe\") je druh denního motýla z čeledi modráskovitých (\"Lycaenidae\"). Rozpětí jeho křídel je 32 až 34 mm. Ohnivě zlatočervení samci mají na předním okraji předních křídel a zadním okraji zadních křídel lesklé purpurově fialové zbarvení. Na předních křídlech je u samců dobře patrná tmavá středová skvrna čárkovitého tvaru. Samice, které jsou převážně tmavé, mají na předních křídlech tmavé skvrny a na zadních křídlech oranžovou příkrajní pásku. Rub křídel je u obou pohlaví šedý až žlutošedý.\n\nMotýl je rozšířený od Pyrenejí přes celou Evropu a Rusko až po Dálný východ. V České republice se vyskytuje hlavně ve vyšších polohách. V nižších polohách je vzácnější a na mnoha místech vymizel. Obývá vlhké louky, mokřady a slatiny.\n\nŽivnou rostlinou ohniváčka modrolemého je šťovík kyselý (\"Rumex acetosa\"). Samice klade vajíčka na listové řapíky živných rostlin, které vyčnívají nad okolním porostem. Motýl je jednogenerační (monovoltinní) a jeho letová perioda je od konce května do počátku srpna. Na jižní Moravě může mít i částečnou druhou generaci s letovou periodou od konce srpna do září. Přezimuje housenka ve třetím nebo čtvrtém instaru.\n\nV České republice není tento druh ohniváčka ohrožen. V nižších polohách (např. Polabí) však na řadě míst vymizel. Ohrožuje ho především celoplošné sečení luk, intenzivní pastva, meliorace a zalesňování vhodných lokalit.\n\n"}
{"id": "1373712", "url": "https://cs.wikipedia.org/wiki?curid=1373712", "title": "Nikolaj Musijenko", "text": "Nikolaj Musijenko\n\nNikolaj Musijenko (ukrajinsky Микола Мусієнко, rusky Николай Мусиенко * 16. prosince 1959) je bývalý sovětský a později ukrajinský atlet, který se věnoval trojskoku.\n\nSvých největších úspěchů dosáhl v 80. letech 20 století, především na evropských halových šampionátech. V letech 1982 a 1987 skončil v soutěži trojskokanů třetí, halovým mistrem Evropy se stal v letech 1983 a 1989. Jeho osobní rekord 17,78 metru z roku 1986 byl tehdejší evropský rekord.\n"}
{"id": "1373713", "url": "https://cs.wikipedia.org/wiki?curid=1373713", "title": "Čavusy", "text": "Čavusy\n\nČavusy (, – \"Čausy\", ) je město v Mohylevské oblasti v Bělorusku. K roku 2017 v něm žilo přes deset tisíc obyvatel.\n\nČavusy leží na řece Basje, přítoku Proni v povodí Dněpru. Od Mohyleva, správního střediska oblasti, jsou Čavusy vzdáleny přibližně čtyřicet kilometrů východně.\n\nNěkolik kilometrů jižně od centra je nádraží na železniční trati z Mohyleva do Kryčaŭ.\n\nČavusy byly pravděpodobně založeny kolem poloviny šestnáctého století, ale první dochovaná písemná zmínka je až z roku 1581. Už v roce 1604 se staly městem. Až do prvního dělení Polska v roce 1772 patřily do Polsko-litevské unie, pak je získalo ruské impérium.\n\nRoku 1789, kdy město navštívila Kateřina Veliká, mělo 1057 obyvatel, z toho 355 Židů. K roku 1897 v něm žilo zhruba šest tisíc obyvatel, z toho přibližně 45 % Židů – jednalo se tak o typický štetl.\n\n"}
{"id": "1373717", "url": "https://cs.wikipedia.org/wiki?curid=1373717", "title": "Jan Kalous (herec)", "text": "Jan Kalous (herec)\n\nJan Kalous (29. ledna 1979 Praha – 29. srpna 2018 Praha) byl český herec a dabér.\n\nPoprvé se před kamerou objevil v devíti letech, a to po boku Jiřího Schmitzera a Marie Rosůlkové v pohádkových filmech Věry Plívové-Šimkové \"Nefňukej, veverko\" (1988) a \"Veverka a kouzelná mušle\" (1989). Další dětské role ztvárnil také ve filmech \"Freonový duch\" (1990), \"Plivník\" (1990), \"Ohrožené prázdniny\" (1990), \"Panelák\" (1992) či \"Císařovy nové šaty\" (1993). Později hrál i v pohádkách Zdeňka Trošky \"Z pekla štěstí\" (1999) a \"Z pekla štěstí 2\" (2001). Posledním jeho snímkem byl třídílný televizní film \"I ve smrti sami\" (2004). Menší úlohy ztvárnil také v televizních seriálech \"Arabela se vrací aneb Rumburak králem Říše pohádek\" (1993), \"Hospoda\" (1996), \"Zdivočelá země\" (1997) a jako poslední v seriálu \"Polda\" (2016).\n\nKromě filmového a televizního herectví se věnoval také dabingu, který se stal jeho doménou. Nejvýraznější dabingovou rolí byla postava Kevina, kterou ztvárnil Macaulay Culkin v americké filmové sérii \"Sám doma\", \"\", \"Sám doma a bohatý\" a \"\". Hlas propůjčil také např. jednomu z trojice kačeřích chlapců Dulíkovi v \"Kačeřích příbězích\" (1990–1994), malému lvíčku Simbovi v animovaném filmu \"Lví král\" (1994), Percymu Weasleymu ve filmové sérii o Harrym Potterovi (2001 an.) nebo Loganovi Huntzbergerovi v seriálu \"Gilmorova děvčata\" (2005–2007).\n\nZemřel ve věku 39 let, podle serveru Extra.cz spáchal sebevraždu, oběsil se kvůli neustávajícím depresím.\n\n"}
{"id": "1373719", "url": "https://cs.wikipedia.org/wiki?curid=1373719", "title": "Typ 98 Ke-Ni", "text": "Typ 98 Ke-Ni\n\nLehký tank Typ 98 Ke-Ni ( , \"Kjuhači-šiki kejsenša Ke-Ni\") nebo Typ 98 Ke-Ni Ko (také známý jako lehký tank Typ 98 Chi-Ni) byl navržený jako náhrada nejpočetnějšího japonského bojového vozidla během druhé světové války, lehkého tanku Typ 95 Ha-Go. I když byl navržen již před druhou světovou válkou, výroba začala až v roce 1942 a do konce války bylo vyrobeno jen 104 kusů těchto tanků.\n\nLehký tank Typ 98 byl navržen v roce 1938 se stejnou váhou jako předchozí Typ 95, ale silnějším pancířem. První prototyp původně známý jako \"Chi-Ni Model A\", byl vyroben v Hino Motors v roce 1939, ale nedostal se do sériové výroby. Druhý prototyp byl známý jako \"Chi-Ni Model B\" a byl vyroben v Mitsubishi. Tento druhý experimentální model měl odlišný systém zavěšení, se čtyřmi většími silničními koly, podobný americkému Christieho podvozku. Během polních zkoušek podával \"Model A\" lepší výkony, hlavně co se týče schopností v terénu a díky tomu byl přijat. V té době se ovšem do sériové výroby nedostal. To bylo dáno hlavně adekvátní výkonností stárnoucího Typu 95 k zastaralým tankům Národní revoluční armády Čínské republiky.\n\n\n\n\n"}
{"id": "1373720", "url": "https://cs.wikipedia.org/wiki?curid=1373720", "title": "Typ 5 Ke-Ho", "text": "Typ 5 Ke-Ho\n\nTyp 5 Ke-Ho ( , \"Go-šiki kejsenša Keho\") byl prototyp lehkého tanku vyvinutý Japonskou císařskou armádou na konci druhé světové války. Pro nedostatek materiálu se ale nedostal do výroby.\n\nTyp 5 Ke-Ho měl pancíř tloušťky až 20 mm a nový větší motor, díky čemuž vážil 10 tun. Tank byl osazen dělem Typ 1 ráže 47 mm, což bylo oproti existujícím japonským lehkým tankům vylepšení. Věž pro dva byla založena na předchozích konstrukčních zkušenostech s Typem 1 Či-He. Poháněn byl vzduchem chlazeným dieselovým motorem Typ 100 poskytujícím 150 hp (110 kW). To stačilo na maximální rychlost 50 km/h. Palivová nádrž měla kapacitu 130 litrů. Podrobnosti ohledně konstrukce motoru jsou stále neznámé. Jedna teorie naznačuje, že šlo o vylepšenou verzi motoru Chiyoda EC vyrobenou v Tokyo Gas and Electronics Industry v roce 1937.\n\n"}
{"id": "1373729", "url": "https://cs.wikipedia.org/wiki?curid=1373729", "title": "Seznam utkání Liberce v play off české hokejové extraligy", "text": "Seznam utkání Liberce v play off české hokejové extraligy\n\nToto je seznam zápasů Liberce v play off české hokejové extraligy .\n"}
{"id": "1373737", "url": "https://cs.wikipedia.org/wiki?curid=1373737", "title": "Der Schrei der Liebe", "text": "Der Schrei der Liebe\n\nDer Schrei der Liebe je německý hraný film z roku 1997, který režíroval Matti Geschonneck. Film zachycuje milostný vztah mezi dvěma muži.\n\nNa rodinnou oslavu přivede 14letá Lara představit svým rodičům přítele Yannise. Protože Yannisova matka onemocní, Yannis může bydlet s nimi v domě. Otec Holger náhodou zjistí, že si Yannis vydělává peníze prostitucí. Začne jím být fascinován a dojde mezi nimi k intimního sblížení. Toho je svědkem Lara, které se zhroutí svět. Také její matku Simone to silně zasáhne. Holger opustí rodinu a chce žít s Yannisem. Ten ale pokračuje s prostitucí a o stálý vztah nemá zájem. Holger se vrací zpátky k rodině, ale rodina už beztak není funkční. Když je Yannis jednou v noci zraněn, Helger se k němu opět vrací, ale ani jejich obnovený vztah nemá budoucnost.\n\n"}
{"id": "1373739", "url": "https://cs.wikipedia.org/wiki?curid=1373739", "title": "McCanick: Útěk před minulostí", "text": "McCanick: Útěk před minulostí\n\nMcCanick: Útěk před minulostí (\"McCanick\") je americký hraný film z roku 2013, který režíroval Josh C. Waller. Film popisuje pátrání policisty po propuštěném delikventovi. Snímek měl světovou premiéru na Mezinárodním filmovém festivalu v Torontu 9. září 2008.\n\nEugene McCanick je detektiv, který se svým mladším parťákem Floydem pátrá po Simonovi Weeksovi, který byl nedávno propuštěn z vězení. Před sedmi lety McCanick dostal Weekse do vězení za vraždu kongresmana. Weeks se tehdy živil jako prostitut a kongresman byl jeho klient. McCanick Floydovi nesdělí pravé důvody, proč se snaží propuštěného delikventa najít. Při jedné z razií McCanick omylem těžce postřelí Floyda a při vyšetřování řekne, že střílel Weeks. Poté se vydává hledat Weekse na vlastní pěst, aby si ujasnil, co se mezi nimi před lety odehrálo.\n"}
{"id": "1373740", "url": "https://cs.wikipedia.org/wiki?curid=1373740", "title": "Carlos Sotillo", "text": "Carlos Sotillo\n\nCarlos Sotillo Martínez (* 18. listopadu 1962 Alcorcón) je bývalý španělský zápasník–judista a sambista.\n\nPřipravoval se v Madridu. Ve španělské reprezentaci se pohyboval od roku 1983 v superlehké váze do 60 kg. V roce 1984 se kvalifikoval na olympijské hry v Los Angeles a obsadil 7. místo, když nestačil ve druhém kole na Jihokorejce Kim Če-jopa. Na své druhé olympijské hry v Soulu odjížděl již jako zkušený zápasník, ale překvapivě nestačil v úvodním kole na Portugalce Renato Santose. V roce 1992 startoval na domácích olympijských hrách v Barceloně, ale podobně jako před čtyřmi lety nepřešel přes úvodní kolo. Vzápětí ukončil sportovní kariéru. Věnuje se trenérské práci. Na vrcholovou úroven připravil několik španělských reprezentantů – k nejúspěšnějsím patřila Cecilia Blancová. S manželkou Begoñou Gómezovou mají v Madridu otevřené dojo.\n\n\n"}
{"id": "1373741", "url": "https://cs.wikipedia.org/wiki?curid=1373741", "title": "Jack McCulloch", "text": "Jack McCulloch\n\nJohn K. „Jack“ McCulloch (15. srpna 1872 Perth, Ontario – 26. ledna 1918 Saint Paul, Minnesota) byl kanadský sportovec, rychlobruslař, lední hokejista a cyklista.\n\nV roce 1889 pomáhal založit Winnipeg Victorias, jeden z prvních hokejových klubů v západní Kanadě, za který následně hrál na pozicích útočníka i obránce.\n\nVěnoval se také rychlobruslení, od roku 1890 byl po několik let nejúspěšnějším kanadským rychlobruslařem. Zvítězil na kanadském (1893) i americkém šampionátu (1896). Na Mistrovství světa 1897, které se konalo v Montréalu, se získal titul mistra světa. V témže roce se stal profesionálním rychlobruslařem a dalších deset let vystupoval na exhibicích.\n\nJako cyklista vyhrál všechny manitobské šampionáty mezi lety 1890 a 1900.\n\n"}
{"id": "1373744", "url": "https://cs.wikipedia.org/wiki?curid=1373744", "title": "Badeniho", "text": "Badeniho\n\nBadeniho ulice na Hradčanech v Praze spojuje ulice Chotkova a Milady Horákové. Na jihu do ní ústí ulice Gogolova a Mickiewiczova a na severu ulice Na Špejcharu a Na Valech.\n\nNazvána je podle hraběte Badeniho (1846-1909), který tu má pamětní desku. V roce 1896 prosadil volební reformu a v roce 1897 jazyková nařízení, které v Rakousku-Uhersku zrovnoprávnila používání češtiny s němčinou. V době komunistického režimu se jmenovala \"Mičurinova\" podle ruského šlechtitele Ivana Vladimiroviče Mičurina.\n\nNa čísle 2 je velvyslanectví Izraele a na čísle 4 je velvyslanectví Španělského království. Ulice je součást památkové rezervace na území Prahy 6.\n\nOd roku 1912 vede ulicí tramvajová trať Chotkovy sady – Špejchar, v současnosti jsou tu zastávky „Hradčanská (Badeniho)“ a „Chotkovy sady“.\n\n"}
{"id": "1373745", "url": "https://cs.wikipedia.org/wiki?curid=1373745", "title": "Jánská (Praha)", "text": "Jánská (Praha)\n\nJánská ulice na Malé Straně v Praze je jednosměrná ulice vedoucí od spojnice ulic Šporkova a Jánský vršek západně k domu U Motů na čísle 317/7. Nazvána je podle bývalého kostela svatého Jana Křtitele na Šporkově 3. Významná stavba je zadní část Bretfeldovského paláce na čísle 2, který má hlavní vchod z Nerudovy ulice. V roce 1765 ho koupil Bretfeld Chlumčanský z Kronenburku, který tu shromáždil cenné knihy a umělecké předměty. Konali se v něm plesy, koncerty a společenské události s významnými hosty, například Wolfgang Amadeus Mozart, Giacomo Casanova atd.\n\nV středověku byla v prostoru ulice osada Obora u kostela svatého Jana Křtitele, první zmínka o něm je z roku 1141. Osada se stala součástí pražského města Malá Strana v roce 1654. Názvy ulice se měnily:\n\n"}
{"id": "1373746", "url": "https://cs.wikipedia.org/wiki?curid=1373746", "title": "Josefská (Praha)", "text": "Josefská (Praha)\n\nJosefská ulice na Malé Straně v Praze spojuje ulice Mostecká a Letenská. Nazvána je podle kostela svatého Josefa založeného v roce 1686. Při kostele na čísle 4 je klášter bosých karmelitek, v letech 1655–1782 první konvent řádu bosých karmelitánů v Čechách. Vchod do zadní budovy Kaiserštejnského paláce je na čísle 3, původně renesanční stavba byla víckrát renovována a dnes slouží na konference, výstavy atd. Na čísle 6 je Oettingenský palác postavený z původně gotické budovy zmíněné poprvé v roce 1406, v 20. století tu bylo gymnasium a později nájemní dům.\n\nV středověku vedla ulicí cesta k jižní bráně Pražského hradu původně od vltavského brodu, pak od Juditina mostu a od roku 1357 od Karlova mostu. Na severním konci ulice je kostel svatého Tomáše, podle kterého byl původní název ulice \"K svatému Tomáši\". Kostel založil král Václav II. v roce 1285 a je po něm nazvána sousední Tomášská ulice. Název podle novšího kostela na ulici \"Josefská\" se používá od začátku 18. století.\n\n"}
{"id": "1373747", "url": "https://cs.wikipedia.org/wiki?curid=1373747", "title": "Lázeňská (Praha)", "text": "Lázeňská (Praha)\n\nLázeňská ulice na Malé Straně v Praze spojuje Maltézské náměstí a Mosteckou ulici. Nazvána je podle domu V lázních na čísle 6, kde byly lázně už ve 14. století. Dominantou ulice je komenda řádu maltézských rytířů, kterou v druhé polovině 12. století založil český král Vladislav I. (1110-1174). Centrální stavba komendy je kostel Panny Marie pod řetězem s vrcholně barokním oltářem a obrazem madony, kterého autorem je nejvýznamnější český barokní malíř Karel Škréta Šotnovský ze Závořic. Původně renesanční budova Palác Straků z Nedabylic na čísle 1 je v současnosti sídlo konzervatoře a střední školy pro zrakově postižené. Na čísle 9 je raně barokní budova Sterneggovský palác, která vznikla v roce 1686 přestavbou renesančního domu \"U Zlaté husy\".\n\nV středověku byl v okolí ulice vltavský brod, kde později postavili kamenný Juditin most. Název \"Lázeňská\" má od 14. století. Na čísle 11 je Dům U zlatého a bílého jednorožce, kde bydlel v roce 1789 Wolfgang Amadeus Mozart a v roce 1796 Ludwig van Beethoven.\n\n"}
{"id": "1373748", "url": "https://cs.wikipedia.org/wiki?curid=1373748", "title": "Letenská", "text": "Letenská\n\nLetenská ulice na Malé Straně v Praze spojuje křižovatku ulic Klárov, U lužického semináře a Mánesův most s Malostranským náměstím. Nazvána je podle kopce Letná, ke kterému směruje, podnět na název dal v roce 1868 český archivář, básník a spisovatel Karel Jaromír Erben.\n\nV středověku vedla ulicí cesta ke vsi Písek (Rybáře) v oblasti dnešní ulice Klárov. Názvy ulice se měnily:\n\n"}
{"id": "1373749", "url": "https://cs.wikipedia.org/wiki?curid=1373749", "title": "Pod Bruskou", "text": "Pod Bruskou\n\nUlice Pod Bruskou na Malé Straně v Praze spojuje ulici Klárov a Badeniho. Nazvána je podle potoka Brusnice, dříve zvaného Bruska, který zde protéká pod zemí. Na ulici je menší letenský profil, geologický skalní výchoz letenského souvrství. V roce 2007 se z ulice stala pěší zóna, když ji firma provozující hotel Hoffmeister na čísle 7 dala na vlastní náklady vydláždit a vysadit zeleň.\n\nV středověku tu vedla křivolaká stezka, podle které měla ulice název \"Myší díra\". V první polovině 17. století nechal stezku rozšířit na silnici pro těžké nákladní vozy český diplomat a kníže Albrecht z Valdštejna (1583-1634). V 18. století vedla cesta k nedaleké Bruské bráně v barokních Mariánských hradbách a ulice dostala název \"Pod Bruskou\".\n\n"}
{"id": "1373750", "url": "https://cs.wikipedia.org/wiki?curid=1373750", "title": "Šporkova (Praha)", "text": "Šporkova (Praha)\n\nŠporkova ulice na Malé Straně v Praze vede od spojnice ulic Jánská a Jánský vršek k Vlašské ulici. Nazvána je podle budovy zvané Piccolomionovský palác nebo Šporkův palác na čísle 12, původně renesanční stavba byla víckrát renovována a od roku 1852 ji spravuje Kongregace Milosrdných sester svatého Karla Boromejského. Na čísle 14 v nárožní budově s Vlašskou ulicí byl Vlašský špitál, v současnosti tu má sídlo Italský kulturní institut Praha.\n\nV středověku byla v prostoru ulice osada Obora kolem kostela svatého Jana Křtitele na čísle 3, o kterém je první zmínka z roku 1241. Podle kostela jsou nazvány sousední ulice Jánská a Jánský vršek. Názvy ulice se měnily\n\n"}
{"id": "1373751", "url": "https://cs.wikipedia.org/wiki?curid=1373751", "title": "U Obecního domu", "text": "U Obecního domu\n\nUlice U Obecního domu na Starém Městě v Praze vede od křižovatky ulic Králodvorská, Rybná a U Prašné brány na Náměstí Republiky. Nazvána je podle Obecního domu, budova kterého tvoří jižní část ulice. Severní část tvoří hotel Paříž a hotel King's Court (Králův dvůr).\n\nVe středověku byl v prostorech ulice královský dvůr Václava IV. (1378–1419), císaře Zikmunda (1368–1437), Albrechta II. Habsburského (1397–1439), Ladislava Pohrobka (1440–1457), Jiřího z Poděbrad (1420–1471) a Vladislava Jagellonského (1456–1516). Názvy ulice se měnily:\n\n"}
{"id": "1373752", "url": "https://cs.wikipedia.org/wiki?curid=1373752", "title": "V Kotcích", "text": "V Kotcích\n\nUlice V Kotcích na Starém Městě v Praze spojuje Uhelný trh a Melantrichovu ulici. Název je odvozen od tržních krámků zvaných kotce, které byly ve velké trojlodní tržní hale postavené kolem roku 1362. V letech 1739–1783 tu hrálo Divadlo v Kotcích, první kamenné divadlo a současně druhá operní scéna v Praze. V roce 2007 městská část Praha 1 provedla renovaci ulice, kde byla obnovena dlažba, osvětlení a zeleň.\n\nUlice byla od založení Starého města v roce 1232 součást tzv. Havelského města kolem kostela svatého Havla, kde bylo po Staroměstském náměstí druhé největší pražské tržiště zvané Havelský trh. Trojlodní tržnice měla uprostřed chodbu dlouhou 200 metrů, z které se přecházelo do dvou bočních lodí, kde byly jednotlivé kotce. Střední chodba tržnice byla zbořena v roce 1795 a na místě kotců začali stavět domy. V první polovině 19. století tu vznikla ulice, která má od začátku název „V Kotcích“.\n\n\nProdejní stánky (kotce) v ulici přetrvaly až do druhé poloviny 20. století, prodávalo se zde partiové zboží, především textil. Připomínkou je úvodní sloka skladby Lesní manekýn skupiny Katapult:\n"}
{"id": "1373753", "url": "https://cs.wikipedia.org/wiki?curid=1373753", "title": "Za Haštalem", "text": "Za Haštalem\n\nUlice Za Haštalem na Starém Městě v Praze je krátká jednosměrná ulice, která vede od Haštalského náměstí na dětské hriště se speciální dlažbou uvnitř uzavřeného bloku domů. Nazvána je podle nedalekého kostela svatého Haštala ze 14. století. Historický Dům Řásnovka na čísle 3 byl v roce 2013 rekonstruován a přidána byla nová 4-patrová budova. V roce 2017 byla u dětského hřiště instalována první komunitní zahrada na Praze 1, kde mohli obyvatelé využít několik dočasných záhonů o rozměru 1 metr čtvereční.\n\nUlice vznikla ve středověku v okolí kostela svatého Haštala, který byl postaven na základech románské trojlodní baziliky z druhé poloviny 12. století. Vstup do ulice je mezi domem zvaným Starý špitál (Za Haštalem 754/1) a domem U Modré boty (784/2). Budova Starého špitálu sloužila v letech 1713-1789 řádu svaté Alžběty jako nemocnice, pak zchátrala a v roce 1965 byla restaurována jako novostavba. Podle archeologických výzkumů byl dům založen ve 13. století a ve 14. století ho koupil a věnoval fakultě svobodných umění nově založené Univerzity Karlovy pražský arcibiskup Arnošt z Pardubic (1297-1364). Původně se ulice nazývala \"Slepá Haštalská\", od roku 1947 má název \"Za Haštalem\".\n\n"}
{"id": "1373754", "url": "https://cs.wikipedia.org/wiki?curid=1373754", "title": "Klášterecká kotlina", "text": "Klášterecká kotlina\n\nKlášterecká kotlina je geomorfologický okrsek v jihozápadním cípu Chomutovsko-teplické pánve v okrese Chomutov. Území s rozlohou 21,6 km² je na severu ohraničeno Krušnými a na jihu Doupovskými horami.\n\nSeverozápadní hranice okrsku s Krušnými horami vede od západního okraje Útočiště podél úpatí Krušných hor až k Nové Vísce, kde se stočí k jihu do prostoru Lomu Nástup – Tušimice. Dále prochází výsypkami mezi elektrárnou Prunéřov a severním okrajem Kadaně okolo východního úpatí Jezerní hory k zaniklé vesnici Mikulovice. Tam se stočí k jihozápadu, dosáhne toku Ohře a podél jižního a západního okraje Klášterce nad Ohří se vrací údolím Širokého potoka zpět k úpatí Krušných hor.\n\nGeologická stavba Klášterecké kotliny je složitá. Do východního cípu zasahují sedimentární horniny ze svrchního oligocénu až spodního miocénu jako jsou písky, štěrky, jíly a uhelné sloje. V oblasti mezi Kadaní a Miřeticemi převažují třetihorní pyroklastika bazaltových hornin. Samotné Miřetice však stojí nad oblastní ostrůvkovitého výskytu třetihorních intruzivních hornin zastoupených různými druhy bazaltů. V podloží severozápadní poloviny území a v oblasti podél Prunéřovského potoka pod Mikulovicemi se vyskytují předvariské intruzivní horniny a horniny neznámého stáří zastoupené různými druhy metagranitů a ortorul.\n\nV geomorfologickém členění Česka je okrsek s označením IIIB-3B-1 součástí celku Mostecká pánev a podcelku Chomutovsko-teplická pánev. Na východě hraničí s Březenskou pánví, na jihu s Doupovskými horami a na severu s Krušnými horami. Povrch severní části území je pozměněn povrchovou těžbou hnědého uhlí, výsypkami, skládkami a odkališti.\n\nNejvětším vodím tokem, který se přibližuje k jižní hranici okrsku je řeka Ohře. Vzhledem k ní je území příčně rozděleno menšími přítoky, ke kterým patří Široký, Klášterecký, Podmileský, Prunéřovský a Hradišťský potok. Potoky vytváří náplavové kužely a ze staršího pleistocénu pochází jejich říční terasy.\n"}
{"id": "1373759", "url": "https://cs.wikipedia.org/wiki?curid=1373759", "title": "Hracholusky (zámek)", "text": "Hracholusky (zámek)\n\nHracholusky jsou zaniklý zámek ve stejnojmenné vesnici u Úlic v okrese Plzeň-sever. Zámecký areál byl původně tvořen budovou starého zámku v hospodářském dvoře, při jehož východní straně byl ve druhé polovině devatenáctého století postaven nový zámek. Po druhé světové válce byly zbořeny hospodářské budovy a oba panské domy začaly chátrat. Starý zámek byl nakonec při rozšiřování parkoviště v letech 2012–2013 zbořen, nový zámek byl zbořen v roce 2017.\n\nPrvní písemná zmínka o Hracholuskách pochází z roku 1415, ale vesnice vznikla nejspíše již ve dvanáctém až čtrnáctém století. Až do konce šestnáctého století patřila k panství blízkého hradu Buben. V blíže neznámé době ji získali páni z Říčan, kterým patřilo panství Pňovany. Nejspíše Oldřich z Říčan k Pňovanům přikoupil i Hracholusky. Jeho synové si rozdělili dědictví tak, že Pňovany s Hracholuskami zdědil Kryštof Pavel z Říčan, který v roce 1617 prodal část svého majetku a ponechal si pouze Hracholusky, ze kterých vytvořil nové panství. Někdy v době mezi lety 1617–1618 si ve vsi založil nejspíše pozdně renesanční tvrz. Roku 1654 panství vlastnila vdova Kateřina, rozená Žákovcová ze Žákavy. Celé panství tvořil pouze panský dvůr, čtyři selské usedlosti (z toho jedna pustá) a dva drobní zemědělci.\n\nOkolo roku 1669 panství zdědila dcera Ludmila Eliška Říčanská provdaná za Diviše Protivu Černína z Chudenic. Společně na statku hospodařili do roku 1674 a ovdovělá Eliška roku 1680 odkázala majetek Vilému Leopoldovi z Říčan, jehož manželkou byla Barbora Ludmila Úlická z Plešnice, neteř Diviše Protivy Černína. Roku 1684 statek koupil Vilémův příbuzný Heřman Vilém z Říčan a vlastnil ho až do smrti v roce 1703. V následujícím roce byl pánem na Úlicích a Hracholuskách hrabě František Hartman z Klenové a Janovic. Přestože vlastnil i další panství, nedokázal dobře hospodařit, a jeho majetek byl v roce 1711 úředně rozprodán. Hracholuský statek koupil Arnošt Henigár ze Žeberka, který si jej již od počátku osmnáctého století pronajímal. Žil zde až do smrti v roce 1733, kdy panství koupil Jan Albert (Albrecht) Vidršpergár z Vidršperku, který se oženil s Arnoštovo druhorozenou dcerou Annou Josefou. Během dalších let se zadlužil a v Hracholuskách žila jeho matka Jana Alberta Vidršpergárová, rozená Tichtlová. Po smrti Jana Alberta Vidršpergára proběhla v letech 1742–1743 dražba, ve které statek koupil Josef František Perglár z Perglasu. Umožnil však, aby zde do své smrti žila vdova Anna Josefa Vidršpergárová.\n\nPo Perglárově smrti v roce 1759 hracholuský statek zdědila jeho druhá manželka Marie Josefa Šénová ze Šénu, a o tři roky později jej prodala Karlu Antonínu Vančurovi z Řehnic. I on byl špatným hospodářem, a nedokázal splatit ani plnou kupní cenu, když byl statek v roce 1770 znovu prodán v dražbě. Tentokrát jej koupil svobodný pán Jan Václav Steinbach z Kranichštejna, který sídlil v blízkém Luhově. Po něm Hracholusky s Dolany a Třebobuzí zdědila dcera Marie Anna Steinbachová. S ní se oženil hrabě Maria Václav Josef Bořek Dohalský z Dohalic, kterému patřila řada okolních statků. Marie Anna přežila manžela o jeden rok a roku 1825 po ní panství zdědil svobodný pán Václav Perglár z Perglasu. V té době panské sídlo v Hracholuskách, někdy dříve barokně přestavěné, sloužilo pouze k ubytování úředníků.\n\nVáclavův synovec svobodný pán Ludvík Dobřenský z Dobřenic prodal roku 1865 velkostatek Filipu Goldreichovi, od kterého jej o tři roky později odkoupil doktor Antonín Jaksch, který nechal v pravděpodobně v letech 1868–1872 ve dvoře v sousedství barokního domu postavit nový zámek. Dvůr potom v roce 1887 zdědili synové August a Rudolf Jakschové. Po smrti všech bratrů nakonec statek připadl Rudolfovi, který ho spravoval až do smrti v roce 1946. Jeho dvě dcery byly odsunuty do Rakouska a dvůr připadl státnímu statku. Později bylo v zámku umístěno rekreační středisko Škody Plzeň, které nechalo strhnout hospodářské budovy. Dalšími majiteli se stala Tesla Nýřany a od poloviny devadesátých let dvacátého století společnost Dioss.\n\nStarý barokní zámek zámek byl ve velmi špatném stavu již na počátku dvacátého století. Ještě v roce 2012 byly nad zřícenými klenbami patrné malované záklopové stropy, ale vzhledem k chybějící památkové ochraně a špatnému stavu byla budova na přelomu let 2012 a 2013 zbořena při rozšiřování parkoviště. Ve špatném stavu zůstala taktéž budova nového zámku, která byla zbořena v roce 2017.\n\nHracholuský panský dvůr byl založen ve svahu. Starý zámek stával před svou demolicí při jeho jižní straně. Nový zámek nechal Antonín Jaksch postavit podél východní strany, přičemž využil nějakou starší budovu, jejíž zdivo bývalo v jihozápadním nároží.\n\nBarokně a později klasicistně upravená přízemní budova starého zámku měla obdélný půdorys s rozměru 23 × 10 metrů a mansardovou střechu. Pod budovou býval valeně klenutý sklep. Ve vstupním sále se nacházela dřevěná spižírna a vstup do sklepa. Po pravé i levé straně bývaly čtveřice místností. Jedna ze západních byla klenutá křížovou klenbou a do všech místností na východní straně byla dodatečně vložena klenba placková. Další dvě místnosti s plochými stropy se nacházely jižně od vstupní haly. Východní a západní polovina domu byly samostatně vytápěné.\n\nBudova nového zámku měla půdorys o rozměrech 28 × 11 metrů. Původně byla nejspíše jen přízemní a patro nechal přistavět nejspíše až Rudolf Jaksch mezi lety 1897–1908. Směrem do dvora má sedmiosé průčelí s hlavním vstupem. Za ním se nachází průchozí vstupní síň, kterou bylo možné projít do zahrady. Z haly se po třístupňovém schodišti sestupuje do jižní poloviny zámku, kde se nacházela chodba se schodištěm do prvního patra a dvě místnosti zaklenuté valenou a křížovou klenbou. Bývalo zde točité schodiště do patra určené nejspíše pro služebnictvo. V severní polovině zámku byl vchod do sklepa a trojice místností, z nichž jedna měla valenou klenbu. Podobné členění mělo také první patro, kde byly všechny místnosti plochostropé. V krovu nad ním byly patrné stopy druhotného využití trámů a část půdy sloužila k uskladnění obilí.\n\n\n"}
{"id": "1373760", "url": "https://cs.wikipedia.org/wiki?curid=1373760", "title": "Joe Donoghue", "text": "Joe Donoghue\n\nJoseph F. „Joe“ Donoghue (11. února 1871 Newburgh, New York – 1. dubna 1921 New York) byl americký rychlobruslař.\n\nOd roku 1888 závodil na amerických šampionátech, na kterých během několika let vyhrál množství závodů. V roce 1889 se zúčastnil vůbec prvního neoficiálního Mistrovství světa v Amsterdamu, v dalších týdnech pak startoval i na rakouském a německém šampionátu. V sezóně 1890/1891 se zúčastnil nizozemského a anglického mistrovství a vůbec jako první rychlobruslař zvítězil na neoficiálním světovém šampionátu. Roku 1892 se zúčastnil také kanadského mistrovství. Následně se stal profesionálním rychlobruslařem a roku 1897 startoval na kanadském šampionátu profesionálů.\n\n"}
{"id": "1373764", "url": "https://cs.wikipedia.org/wiki?curid=1373764", "title": "Vraťte mi hvězdnou oblohu", "text": "Vraťte mi hvězdnou oblohu\n\nVraťte mi hvězdnou oblohu je 16. díl 14. série amerického animovaného seriálu Simpsonovi.\n\nDo Springfieldské základní školy přijede britský filmař a chce natočit dokument o dětech a jejich chování. Filmaře zavede Seymour Skinner do místnosti, kde se učí nejlepší žákyně základní školy Líza Simpsonová. Chvilku spolu debatují a pak jí filmař řekne, že si musí vybrat jeden obor jinak skončí u plotny. Líza proto okamžitě běží do Springfieldského přírodního muzea, kde si prohlíží dinosaury a řekne, že se jim chce věnovat. Pak se, ale ozve jeden ze zaměstnanců muzea a Líze řekne: Já čistím zuby týhle mrtvý potvory už 30 let. Líza jde proto dál k nádherným kamenům. Že bych byla geoložka? Přečte si text a to také zavrhne. Pak si sedne do vesmírného oddělení a astronomie se Líze zalíbí. Jdou si spolu s  Homerem koupit teleskop. Líza pak doma pozoruje planety Sluneční soustavy, ale do toho jí svítí světla. Jde tedy na nejvyšší bod Springfieldu. Tam je to ještě horší. Líza proto udělá petici a tak Springfield zhasne. Nakonec se Springfield stane místem vandalismu a tak se opět rozsvítí. Líza ale chce vidět meteorický roj a tak vezme nevyspalého Homera a on vyřadí elektrárnu. Tak se Springfield bude moci kochat nádhernou noční oblohou.\nAutoři seriálu chtějí tímto dílem poukázat na světelný smog.\n"}
{"id": "1373765", "url": "https://cs.wikipedia.org/wiki?curid=1373765", "title": "Karel Boušek", "text": "Karel Boušek\n\nKarel Boušek (17. července 1922, Ústí nad Orlicí – 14. prosince 2003, Praha) byl český básník, překladatel a politický pracovník.\n\nNarodil se jako syn cukrářského dělníka, předválečného člena KSČ. Roku 1942 absolvoval obchodní školu a obchodní akademii v Chocni a pak do roku 1945 pracoval v kanceláři nemocnice v Ústí nad Orlicí. V letech 1945–1947 působil ve Východočeském rozhlasu v Pardubicích a krátce v redakci Mladé fronty. Poté byl propagačním pracovníkem firmy Velton v Hradci Králové a později ředitelem národního podniku Panar v Praze. V letech 1951–1967, kdy pracoval v Gramofonových závodech (později Supraphon), připravil řadu literárních pořadů pro Divadlo hudby, jehož byl ředitelem. Od roku 1967 do roku 1969 byl politickým pracovníkem oddělení kultury sekretariátu ÚV KSČ, v letech 1970–1971 ředitelem odboru knižní kultury Ministerstva kultury ČSR a pak do roku 1976 ředitelem Divadelní a literární agentury DILIA, pro kterou připravil řadu literárních pásem. Poté se stal šéfredaktorem nakladatelství Odeon a roku 1984 odešel do důchodu.\nDebutoval ještě během středoškolských studií ve \"Studentském časopise\" a roku 1940 sbírkou básní \"Probuzené město\", ve které se přihlásil k odkazu Jiřího Wolkra. Hned jeho následující sbírka \"Prameny žízní\" (1941) se ale vyznačuje katolickou orientací, křesťanskou symbolikou a hymnickým patosem. Následujících třicet let nepublikoval a věnoval se své profesní a politické činnosti. Až roku 1971 vydal sbírku básní \"Ploty\". Po ní následovala celá řada dalších sbírek a výborů, které upevnily jeho postavení jako jednoho z oficiálních básníků normalizačních sedmdesátých a osmdesátých let. Kromě lyrické poezie a písňových textů psal také básně s politicky orientovanými náměty. Patřil tak mezi prorežimní autory a roku 1982 obdržel titul zasloužilý umělec. Po roce 1990 uveřejnil už jen dva tituly, ale roku 1995 obdržel Cenu Jiřího Wolkera. Za jazykové spolupráce překládal poezii z bulharštiny a němčiny.\n\n"}
{"id": "1373766", "url": "https://cs.wikipedia.org/wiki?curid=1373766", "title": "Jak na věc v LA", "text": "Jak na věc v LA\n\nJak na věc v LA (\"Going Down in LA-LA Land\") je americký hraný film z roku 2011, který režíroval Casper Andreas podle stejnojmenného románu Andyho Zeffera. Film zachycuje snahu začínajícího herce prosadit se v Los Angeles. Snímek měl světovou premiéru na Miami Gay & Lesbian Film Festival 1. května 2011.\n\nAdam se jako herec neprosadil v New Yorku, proto se rozhodne přestěhovat do Los Angeles a doufá, že zde bude mít větší štěstí. Ubytuje se u své kamarádky Candy, která se pokouší neúspěšně o hereckou kariéru. Adam hledá práci přes agenturu, ale žádné nabídky mu nechodí. V posilovně potká Nicka, který pracuje jako režisér a fotograf pro produkční společnost, která se zabývá výrobou gay pornografie. Nabídne mu práci, Adam ale souhlasí pouze s administrativou a distribucí DVD. Nabídky na účinkování v pornu odmítá. Tím začne jeho vztah s Nickem. Nicméně posléze z nedostatku peněz souhlasí s natočením jednoho pornofilmu. Jeho šéf Ron mu nabídne, že by mohl dělat escort pro celebrity a tím se dostat ke kontaktům, aby prorazil jako herec. Tím se Adam seznámí s Johnem Vistellim, slavným hercem z populárního televizního sitcomu \"Life Lessons\". Začnou se vídat pravidelně a John nabídne Adamovi, aby mu dělal osobního asistenta. Mezitím se Adam rozejde s Nickem, který je závislý na drogách. Později se však provalí Adamova minulost a vztah Johna s Adamem se dostane do novin. John se rozhodne s Adamem rozejít, aby si nezničil kariéru. Pro Adama to znamená zhroucení jeho snu.\n"}
{"id": "1373767", "url": "https://cs.wikipedia.org/wiki?curid=1373767", "title": "109P/Swift-Tuttle", "text": "109P/Swift-Tuttle\n\nKometa Swift-Tuttle (označovaná 109P/Swift–Tuttle) je periodická kometa se současnou dobou oběhu 133 let. Patří mezi krátkoperiodické komety, konkrétně do Halleyovy rodiny komet (komety s dobou oběhu mezi 20 a 200 lety). Byla v roce 1862 objevena nezávisle dvěma americkými astronomy: Lewisem Swiftem (6. července) a Horacem Parnellem Tuttlem (19. července). Má velmi přesně určenou dobu oběhu a její kometární jádro má průměr 26 km.\n\nKometa je mateřským tělesem meteorického roje Perseidy, který je činný od 17. července do 24. srpna, přičemž maximum roje přichází mezi 11. a 13. srpnem.\n"}
{"id": "1373768", "url": "https://cs.wikipedia.org/wiki?curid=1373768", "title": "Anthonie Wurth", "text": "Anthonie Wurth\n\nAnthonie (Anton) Cornelis Wouter Wurth (* 26. května 1967 Smallingerland) je bývalý nizozemský zápasník–judista.\n\nPřipravoval se na předměstí Rotterdamu v Maassluis v klubu Mahorokan pod vedením Koose Hennevelda. Od svých 18 let trávil většinu času tréninkem juda v Japonsku na tokijské univerzitě Tokai. V nizozemské reprezentaci se pohyboval od roku 1986 v lehké váze do 71 kg, ale výrazně na sebe upozornil až s přestupem do polostření váhy v roce 1988. Na olympijských hrách v Soulu se však nekvalifikoval. Na dalším olympijském období patřil k předním evropským judistům a v roce 1992 odjížděl jako jeden z favoritů na olympijské hry v Barceloně. Nevyladil však optimálně formu a vypadl ve čtvrtfinále s Američanem Jasonem Morrisem. V dalších letech vypadl z reprezentace na úkor nastupující generace nizozemských judistů v čele s Markem Huzingou. Po skončení sportovní kariéry žil v Japonsku a Číně, kde se věnoval podnikatelským činnostem.\n\n\n"}
{"id": "1373769", "url": "https://cs.wikipedia.org/wiki?curid=1373769", "title": "TJ Baník Mantov", "text": "TJ Baník Mantov\n\nTJ Baník Mantov je český fotbalový klub, sídlící v obci Mantov. Jeho počátky se datují k roku 1947.\n\nTJ Baník Mantov hraje okresní soutěž, IV. třídy Plzeň jih.\n\nDatum vzniku se podle klubové historie uvádí na 10.července roku 1947. Mezi zakládajícími členy byli páni Kuncl, Míka, Hořký,\nRypl, Slunčík, Dráždil, Černý, Mach. MěNV (městský národní výbor) přidělil nově vnikající organizaci pozemek a sami členi\nvybudovali svépomocí hřiště i se sociálním zařízení. Kromě fotbalu se v Mantově hrál také hokej, odbíjená, házená a své místo\nměl i přespolní běh.\nV důsledku velkých finančních nároků však hokej po třech sezonách zaniká. Po dvou letech končí i tým\nodbíjené, protože v okresní soutěži zbyli jen tři týmy. V přespolním běhu měl Baník několik přeborníků okresu. V házené tým žen\nhrál několik sezón krajskou soutěž. Koncem let 50. a začátkem 60. hrál Baník I.A třídu. \nNa konci šedesátých let však postupně sestoupil až do třetí třídy. V roce 1975 se podařilo opět postoupit do okresního přeboru,\npo roce však putoval opět do třetí třídy.\n\nV sezóně 2005-2006 Baník po 31 letech postupuje z prvního místa do okresního přeboru, kde vydrží dvě sezóny. Okresní přebor si \nzopakuje ještě jednou v sezóně 2010-2011, ale také i ta končí neúspěchem a sestupem do třetí třídy.\n\nV současné době má TJ Baník Mantov dobré fotbalové zázemí. Travnaté hřiště, na přelomu let 2014-2015 rekonstrukcí prošli kabiny a sprchy.V roce 2016 se postavila pergola a kryté stání u kabin. Sezóna 2014-2015 je ve znamení reorganizace soutěží fotbalovou asociací\n(FAČR), a do nově vzniklé IV.třídy okresní soutěže Plzeň jih, spadává i Baník. Tuto soutěž hraje i v současné době.\n\n\n\n"}
{"id": "1373775", "url": "https://cs.wikipedia.org/wiki?curid=1373775", "title": "Kaple svatého Diviše (Hracholusky)", "text": "Kaple svatého Diviše (Hracholusky)\n\nKaple svatého Diviše je římskokatolická kaple v Hracholuskách u Úlic v okrese Plzeň-sever zasvěcená svatému Divišovi. Je chráněna jako kulturní památka České republiky. Dochovaná podoba je výsledkem opravy z počátku 21. století.\n\nKapli v Hracholuskách chtěl založit už rytíř Diviš Protiva Černín z Chudenic, ale roku 1674 zemřel a vdova nebyla schopná stavbu realizovat. Při odkazu panství si však vymínila, že dědic kapli vystaví. Vilém Leopold z Říčan tedy 18. března 1681 požádal o povolení stavby, které bylo kladně vyřízeno a kaple roku 1862 postavena. Emanuel Poche uvádí jako rok výstavby až 1687. Mše za Diviše Protivu se v kapli sloužila vždy 8. října až do třicátých let dvacátého století. Jan Albert Vidršpergár z Vidršperku nechal roku 1735 klenbu v kapli vymalovat výjevy ze života Ježíše a Panny Marie. Další majitelé hracholuského zámku, kterými byli manželé Vančurovi z Řehnic, do kaple koupili varhany a nechali přimalovat erby dřívějších majitelů. Roku 1883 nechal majitel panství, doktor Antonín Jaksch pod kaplí zřídit rodinnou hrobku přístupnou schodištěm od západu. Po smrti v roce 1887 v ní byl pohřben spolu s manželkou Karolínou, rozenou von Helli, která zemřela již roku 1859.\n\nRaně barokní kaple má šestiboký půdorys a střechu zakončenou lucernou. K ní přiléhá věž, v jejímž přízemí se nachází sakristie. V sousedství kaple stojí barokní socha svatého Jana Nepomuckého z doby okolo roku 1740.\n\nVětšina původního zařízení kaple se ztratila. Roku 1974 začalo restaurování oltáře, ale pro nedostatek prostředků bylo zastaveno a obnoveno v roce 1987. Během první poloviny devadesátých let dvacátého století se však barokní oltář ztratil a později zmizela také kazatelna. Dochovala se pouze oltářní mensa a torzo varhan umístěné na kruchtě.\n"}
{"id": "1373777", "url": "https://cs.wikipedia.org/wiki?curid=1373777", "title": "Detektívka", "text": "Detektívka\n\nDetektívka je páté studiové album, které 1. listopadu roku 1986 vydalo hudební vydavatelství Opus slovenské poprockové skupině Elán, první album skupiny po změnách v jejím složení z roku 1985. Na všech textech se podílel slovenský textař Boris Filan. \"Detektívka\" je nejprodávanějším albem v historii československé pop music, alb se prodalo více než 600 tisíc. Dnes dostane interpret zlatou desku jen za 5 tisíc nosičů.\n\n\n"}
{"id": "1373784", "url": "https://cs.wikipedia.org/wiki?curid=1373784", "title": "Ma Chua-lung", "text": "Ma Chua-lung\n\nMa Chua-lung (, zemřel 2. března 1871) byl pátým vůdcem súfijského řádu čínsky zvaného Če-che-lin-jie, který založil v šedesátých letech osmnáctého století Ma Ming-sin a který výrazně působil v osmnáctém a devatenáctém století v provincii Kan-su tehdejší říše Čching. Ma Chua-lung byl zároveň od jejího počátku až do své smrti jedním z vůdců Dunganské revoluce, neúspěšného národnostního a náboženského povstání především Chuejů vyznávajících islám proti císaři Tchung-č'.\n\nOd konce roku 1869 byl Ma-Chua-lung obklíčen ve městě Ťin-ťi-pao, které oblehl vládní generál Cuo Cung-tchang se svými jednotkami. Po šestnácti měsících obléhání se Ma Chua-lung generálovi vzdal a ten jej pravděpodobně nechal popravit pomalým rozřezáváním.\n"}
{"id": "1373790", "url": "https://cs.wikipedia.org/wiki?curid=1373790", "title": "Ladislav Vankovič (1931)", "text": "Ladislav Vankovič (1931)\n\nLadislav Vankovič (20. května 1931 – 31. července 2014 Bardejov) byl slovenský fotbalový brankář a trenér. Jeho synové Ladislav Vankovič ml. a Vladimír Vankovič byli také prvoligovými fotbalisty. Od roku 1960 bydlel v Bardejově.\n\nV československé lize chytal za Duklu ČSSZ Prešov, aniž by skóroval. V nižších soutěžích chytal za Stropkov a Bardejov.\n\nPo skončení hráčské kariéry se stal trenérem v Partizánu Bardejov. Vedl také Teslu Stropkov.\n\n"}
{"id": "1373792", "url": "https://cs.wikipedia.org/wiki?curid=1373792", "title": "Asher", "text": "Asher\n\nJméno Asher pochází od biblické postavy Ašera nebo z anglického slova \"ash\" (jasan). Možné významy jsou:\n\n\n\n"}
{"id": "1373794", "url": "https://cs.wikipedia.org/wiki?curid=1373794", "title": "Vankovič", "text": "Vankovič\n\nPříjmení Vankovič, přechýleně Vankovičová, nosí více osobností:\n\n"}
{"id": "1373800", "url": "https://cs.wikipedia.org/wiki?curid=1373800", "title": "Jozef Žitník", "text": "Jozef Žitník\n\nJozef Žitník (* 10. října 1951) je slovenský fotbalový činovník (funkcionář) a bývalý prvoligový záložník. Žije v Bučanech.\n\nNa Slovenském fotbalovém svazu (SFZ) působil jako předseda matriční komise, od roku 2015 je zprostředkovatelem mezi SFZ a hráči.\n\nV československé lize nastoupil za bratislavský Slovan v jediném utkání, aniž by skóroval. Tento zápas se hrál ve středu 14. června 1972 v Prešově a domácí Tatran v něm nad Slovanem zvítězil 2:1.\n\n"}
{"id": "1373803", "url": "https://cs.wikipedia.org/wiki?curid=1373803", "title": "Letiště Štýrský Hradec", "text": "Letiště Štýrský Hradec\n\nLetiště Štýrský Hradec neboli Graz (německy: \"Flughafen Graz\") (IATA: GRZ, ICAO: LOWG) je mezinárodní letiště obsluhující jih Rakouska a především druhé největší rakouské město Štýrský Hradec. Nachází se na území obcí Feldkirchen bei Graz a Kalsdorf bei Graz, přibližně 9 km od centra Štýrského Hradce. Má tři kilometry dlouhou asfaltovou vzletovou a přistávací dráhu a dále také dvě travnaté. Nachází se v nadmořské výšce 340 metrů. Bylo vybudováno v letech 1913 až 1914, dále bylo postupně rozšiřováno až do současné podoby.\n\nV roce 2017 přepravilo 959 tisíc cestujících, bylo tak podle přepravených cestujících třetím největším letištěm v zemi (po Schwechatu a Innsbrucku). Létá odsud několik pravidelných linek do různých leteckých uzlů v Evropě. Do centra města je doprava možná vlakem za 20 minut či autem a autobusem.\n\nLetecké společnosti létající z letiště Štýrský Hradec a jejich destinace v dubnu 2018. Nejsou uvedené charterové lety.\n"}
{"id": "1373806", "url": "https://cs.wikipedia.org/wiki?curid=1373806", "title": "Farina", "text": "Farina\n\nFarina (italsky „mouka“) je příjmení s těmito nositeli:\n\n"}
{"id": "1373809", "url": "https://cs.wikipedia.org/wiki?curid=1373809", "title": "Luigi Guido", "text": "Luigi Guido\n\nLuigi Guido (* 5. března 1968 Novi Ligure) je bývalý italský zápasník–judista.\n\nS judem začínal v dětství ve Valenze pod vedením Mario Giardiho. Vrcholově se připravoval v tréninkovém středisku vojenské policie CS Carabinieri. V italské reprezentaci se pohyboval od roku 1990 v polotěžké váze do 95 (100) kg. Celou svojí sportovní kariéru patřil mezi širší světovou špičku a jako u většiny Italů jeho forma rapidně rostla s blížící se olympijskou kvalifikací. Na olympijské hry se kvalifikoval v roce 1992, 1996 a 2000. Nejlepšího výsledku dosáhl na olympijských hrách v Sydney v roce 2000, kde vypadl až v semifinále s Japoncem Kóseiem Inouem. V boji o třetí místo nezachytil minutu před koncem o-soto-gari Rusa Jurije Sťopkina a obsadil 5. místo. V zápětí ukončil sportovní kariéru. Věnuje se trenérské práci.\n\n\n"}
{"id": "1373810", "url": "https://cs.wikipedia.org/wiki?curid=1373810", "title": "Rudolf Hrušínský nejstarší", "text": "Rudolf Hrušínský nejstarší\n\nRudolf Hrušínský nejstarší, vlastním jménem Rudolf Böhm (14. dubna 1897 Liboc – 15. března 1956 Praha), byl český herec a divadelní režisér.\n\nNarodil se v Dolní Liboci v rodině ševce Jana Böhma a Františky, rozené Doležalové, která byla porodní bábou.\n\nV roce 1913 mu nabídl ředitel malé divadelní společnosti V. Slavinský angažmá.\nU divadla uvažoval o změně jména na jméno umělecké, chtěl se stát \"Otomarem Otovalským\". Po odhalené krádeži hrušek na štaci Slavinského společnosti v Lužici u Hodonína jej začali nazývat \"Rudolf Hrušovský\", ze jména se později stalo \"Hrušínský\", které pak od roku 1935 trvale používal.\n\nOd společnosti Slavinského odešel k divadelní společnosti Josefa Muška, ale v letech 1916–1917 se účastnil první světové války na Balkáně, kde byl raněn.\n\nOd února 1919 se stal členem divadelní společnosti Václava Červíčka-Budínského. Zde se seznámil se svojí budoucí manželkou Hermínou, která byla dcerou principála a ve společnosti také hrála. Rudolf zde nejen hrál, ale také začal režírovat.\n\nV roce 1923 se seznámil s Karlem Želenským, členem Národního divadla, který jej doporučil do nové společnosti Svornost, ředitele Lachmanna, zahajující svou činnost v roce 1924 v pražské Bubenči. Společnost byla však z finančních důvodů na podzim 1924 zrušena. Po krátkém návratu do Budínského společnosti nastoupil v květnu 1926 v pražském Tylově divadle v Nuslích (které měla tehdy pronajato Sedláčkova společnost) a přivedl do souboru i svoji manželku. Pro divadlo také sestavil revue \"Že tě nedohoním?\"\n\nNásledovalo opět působení u Budínského a od října 1929 v divadle Akropolis na rozhraní pražského Žižkova Vinohrad, vedeném Karlem Třešňákem. Zde setrval Hrušínský až do listopadu 1933.\n\nNásledně působil několik měsíců ve Švandově divadle, v období říjen 1934 – červen 1935 v divadle Uranie, vedeném v tu dobu Josefem Bělským. Zde Hrušínský také režíruje, zvláště pohádky pro děti. O Vánocích 1934 uvedl pro děti svoji hru \"Hrbáčkův Štědrý den\". \n\nOd září 1935 se vrátil na jednu sezónu do divadla Akropolis a od roku 1937 byl členem souboru Osvobozeného divadla až do jeho rozpadu v listopadu 1938. Poté odešel k Járovi Kohoutovi do operety, odkud po měsíci odešel. Od roku 1939 do roku 1944 (do doby uzavření divadel) hrál v Divadle Vlasty Buriana.\n\nOd začátku listopadu 1944 do začátku února 1945 byl zařazen jako dělník na pomoc průmyslu Protektorátu spolu s dalšími herci (např. Jaroslav Marvan, Hana Vítová, František Černý, Svatopluk Beneš, Vlasta Matulová a další).\n\nOd května 1945 do září 1948 byl angažován v Divadle 5. května (Činohra 5. května).\n\nPo zrušení Divadla 5. května odešel spolu s dalšími herci do Divadla státního filmu.\n\nOd roku 1935 spolupracoval na pozvání Jaroslava Hurta a Miloslava Jareše s rozhlasem (Radiojournal). Pracoval jako herec, podílel se na vzniku literárních pásem a dokumentárních pořadů. Jen v roce 1937 účinkoval ve sto padesáti relacích. Spolupracoval zde s režiséry Jaroslavem Kvapilem, Miloslavem Jarešem a dalšími. \n\nPo válce napsal pro rozhlas několik her, např. \"Historka o huse v tramvaji\", \"Kazimourovo zpravodajství\", aj., avšak k soustavné činnosti v rozhlase se již nemohl z důvodu postupující nemoci vrátit.\n\nOd roku 1937 vystupoval v českých filmech v menších rolích a v několika filmech se setkal i se svým synem Rudolfem, jako hercem i režisérem.\n\nPři působení ve společnosti Václava Červíčka-Budínského (od r. 1919) se seznámil se svojí budoucí manželkou Hermínou (\"Mínou\") (1901–1989), herečkou, kterou si vzal 2. března 1920 v Žirovnici. Dne 17. října 1920 se jim narodil syn Rudolf, budoucí herec.\n\n\n\n\n"}
{"id": "1373811", "url": "https://cs.wikipedia.org/wiki?curid=1373811", "title": "Metrodóros z Lampsaku", "text": "Metrodóros z Lampsaku\n\nJméno Metrodóros z Lampsaku nesli dva starořečtí filozofové:\n"}
{"id": "1373812", "url": "https://cs.wikipedia.org/wiki?curid=1373812", "title": "Zita Hanrot", "text": "Zita Hanrot\n\nZita Hanrot (* 1. ledna 1990 Marseille) je francouzská herečka. Její matka pocházela z Jamajky, zatímco otec byl Francouz. Studovala herectví na CNSAD v Paříži. Studium úspěšně dokončila v roce 2014. Již dříve hrála v různých reklamách. První filmovou roli dostala v roce 2012 ve snímku \"Radiostars\" režiséra Romaina Levyho. Dále hrála například ve filmech \"Une nouvelle amie\" (2014) či \"Paul Sanchez est revenu!\" (2018). Za roli ve snímku \"Fatima\" získala Césara pro nejslibnější herečku. Jejím bratrem je herec Idrissa Hanrot.\n\n\n"}
{"id": "1373814", "url": "https://cs.wikipedia.org/wiki?curid=1373814", "title": "Laurent Lafitte", "text": "Laurent Lafitte\n\nLaurent Lafitte (* 22. srpna 1973 Fresnes) je francouzský herec. Herectví studoval na pařížských školách Cours Florent a CNSAD. Hrál například ve filmech \"Purpurové řeky\" (2000), \"Milosrdné lži\" (2010) a \"Paul Sanchez est revenu!\" (2018), stejně jako v různých televizních seriálech. Dvakrát byl nominován na Césara pro nejlepšího herce ve vedlejší roli (za filmy \"Elle\" a \"Na shledanou tam nahoře\"). V roce 2016 uváděl zahajovací a uzavírací ceremonii Filmového festivalu v Cannes\n\n"}
{"id": "1373816", "url": "https://cs.wikipedia.org/wiki?curid=1373816", "title": "Damen Group", "text": "Damen Group\n\nDamen Group (nebo též Damen Shipyards Group) je nizozemský loďařský a průmyslový koncern pracující jak pro vojenský, tak civilní sektor. Sdružuje desítky loděnic a firem po celém světě. Společnost vznikla roku 1927 jako jedna loděnice, postupně se do ní začlenilo více než 30. Roku 1969 zavedla zásadní inovaci v podobě aplikace modulární konstrukce u remorkérů a dalších civilních lodí. Modulární koncept byl využit také u rodiny fregat a korvet třídy \"Sigma\".\n\n\n\n\n\n\n\n\n\n\n\n"}
{"id": "1373817", "url": "https://cs.wikipedia.org/wiki?curid=1373817", "title": "Reichenbach (Horní Lužice)", "text": "Reichenbach (Horní Lužice)\n\nReichenbach () je město v německé spolkové zemi Sasko. Nachází se v zemském okrese Zhořelec na území Horní Lužice a má obyvatel.\n\nObcí protéká říčka Schwarzer Schöps s přítokem Feldbach. Nejvyšším bodem je vrch Rotstein (455 m) s vrcholovou rozhlednou. V Reichenbachu se nachází nádraží na železniční trati Zhořelec–Drážďany.\n\nVesnice Oberreichenbach a Niederreichenbach byly založeny kolem roku 1200. Pozdější město Reichenbach je poprvé zmíněno roku 1238 v listině krále Václava I. určené cisterciáckému klášteru Sankt Marienthal.\n\nReichenbach se dělí na 9 místních částí:\n\n\n\n"}
{"id": "1373821", "url": "https://cs.wikipedia.org/wiki?curid=1373821", "title": "Little Rock Nine", "text": "Little Rock Nine\n\nLittle Rock Nine bylo označení devíti afroamerických studentů, kteří byli v roce 1957 přijati na Little Rock Central High School. Přijetí afroamerických studentů vedlo ke krizi, během které bylo studentům bráněno do školy docházet. Akce na zachování rasové segregace ve školství podporaval guvernér Arkansasu Orval Faubus. Událost se odehrála tři roky po případu Brown v. školní rada Topeky, ve kterém Nejvyšší soud Spojených států amerických označil rasovou segregaci ve školách za protiústavní a nezákonnou. Rozsudek se odvolával na 14. dodatek Ústavy Spojených států amerických z roku 1863. Rozsudkem byla nařízena celostátní desegregace škol.\n\nPo rozsudku Nejvyššího soudu se organizace National Association for the Advancement of Colored People (NAACP) rozhodla zapsat vybrané studenty s výbornými známkami na bělošské střední školy a univerzity na tradičně segregovaném jihu USA. Představitelé škol v hlavním městě státu Arkansas Little Rocku se rozhodli s federálním nařízením kooperovat. Školní inspektor Virgil Blossom navrhl postup integrace již v roce 1955, jeho návrh byl schválen. S prvními afroamerickými studenty se počítalo pro podzim 1957. \n\nV roce 1957 NAACP zapsala devět afroamerických studentů na, do té doby pouze bělošskou, Little Rock Central High School. Prvními devíti studenty byli Ernest Green (*1941), Elizabeth Eckfordová (* 1941), Jefferson Thomas (1942–2010), Terrence Roberts (* 1941), Carlotta Walls LaNierová (* 1942), Minnijean Brownová (* 1941), Gloria Ray Karlmarková (* 1942), Thelma Mothershedová (* 1940) a Melba Pattillo Bealsová (* 1941), souhrnně přezdíváni \"Little Rock Nine\". \n\nPůvodní plán desegregace škol v Little Rocku, který navhrl školní inspektor Virgil Blossom byl postupně osekán na pouhé minimum. Původní plán počítal s rychlou integrací afroamerických studentů na všech úrovních vzdělávání. Avšak finální verze, která se připravovala do roku 1957 nakonec přinesla pouze pilotní projekt, ve kterém byla vybrána jediná škola - Little Rock Central High School. Druhá fáze měla začít až v roce 1960, kdy by se vybraným afroamerickým studentům zpřístupnilo také několik středních škol na druhém stupni vzdělávání. V roce 1963 se plánovalo se spuštěním třetí fáze, která by pro afroamerické žáky otevřela i několik do té doby stále pouze bělošských základních škol. Součástí změn původního návrhu Blossoma bylo také přepsání spádových obvodů za pomoci gerrymanderingu tak, aby se vytvářely střední školy většinově afroamerické a naopak většinově bělošské. NAACP se proti tomuto návrhu ohradila a dala ho v únoru 1956 k soudu.\n\nSdružení bílí zastánci segregace se rozhodli, že integraci devíti afroamerických studentů nepřipustí a vyhlásili blokádu Little Rock Central High School. Demokratický guvernér Orval Faubus se v předvolebním roce rozhodl neriskovat hlasy příznivců segregace a rozhodl se je podpořit povoláním arkansaské Národní gardy, která měla zabránit vstupu afroamerických studentů do školy. Povolání Národní gardy, aby hlídala vchod střední školy a vpouštěla pouze bělošské studenty, přilákalo pozornost médií a celého národa. Vyhrocenou situaci začátku školního roku 1957 se pokusil uklidnit také tehdejší prezident USA Dwight D. Eisenhower, který se sešel s guvernérem Faubusem a doporučil mu neodporovat rozsudku Nejvyššího soudu. V původní den začátku školního roku, 4. září, se před školou pohybovalo 289 vojáků Národní gardy, postupně se však jejich počet snížil na patnáctičlenné hlídky. Národní garda školu hlídala až do 20. září (16 dní), kdy byla po soudním rozsudku stažena a nahrazena městskou policií. Po celou dobu pokračovaly pokusy o vstup afroamerických studentů do budovy školy, stejně jako masové protesty příznivců segregace. \n\nPo stažení jednotek Národní gardy se dne 23. září 1957 konečně podařilo devíti afroamerickým studentům vstoupit do budovy školy. Poté, co se to rozkřiklo, se před školou sešel tisícový dav příznivců segregace. Dav vyvolal obavu, zda policie zvládne zaručit bezpečí studentů. Proto bylo do zálohy povoláno kolem 150 gardistů.\n\nV pondělí 23. září prezident Dwight D. Eisenhower vydal nařízení, kterým vyzval k rozpuštění shromáždění příznivců segregace. Jeho nařízení nebylo uposlechnuto. Proto se následujícího dne, po domluvě se starostou města Woodrow Wilsonem Mannem, rozhodl podřídit arkansaskou Národní gardu federální moci a přikázal jí zajistit bezpečí afroamerickým studentům. Dne 30. září dostali gardisté rovněž rozkaz, ve kterém ručili za bezpečné dopravení studentů do i ze školy, stejně jako za jejich bezpečí ve škole samotné. Na prezidentův rozkaz bylo povoláno 1200 gardistů, ale již 1. října byl jejich počet snížen na 400. Poslední gardisté opustili město v květnu 1958. \n\nNicméně ani přítomnost gardistů neochránila studenty od šikany a urážek ze strany jejich spolužáků. Jedna ze studentek, Minnijean Brownová, šikanu neunesla a začala se bránit. Ve školní jídelně například hodila své jídlo na spolužáky, kteří ji šikanovali. Za to byla na šest dní vyloučena. Po několika měsících a dalších incidentech byla vyloučena do konce školního roku.\n\nGuvernér Orval Faubus se však nehodlal vzdát a připravoval oficiální petici k federální vládě, aby vyjednal odložení desegregace v Arkansasu o minimálně dva a půl roku. Faubus argumentoval, že obyvatelé Arkansasu nejsou na rychlou desegregaci připravení a pokud jí bude federální vláda dále vnucovat, bude násilí pokračovat. V srpnu 1958 však federální soud jeho plán odložení desegregace zamítl. Faubus proto v září 1958 před začátkem školního roku vydal nařízení, ve kterém zavřel všechny veřejné střední školy. Faubus dále vypsal referendum, ve kterém měla být potvrzena platnost jeho nařízení o uzavření veřejných středních škol. Guvernér přesvědčil obyvatele, že budovy veřejných škol pronajme soukromým subjektům a nedojde tak k bránění vzdělání pro bílé obyvatele. Referendum se mu tím podařilo vyhrát. Nicméně jeho plán na pronájem veřejných středních škol byl zamítnut. Tím došlo k situaci, kdy ani bílí studenti nemohli studovat. To vyvolalo řadu útoků na afroamerické obyvatele města. Pro tento školní rok se v Little Rocku vžilo označení \"ztracený rok\". \n\nFaubusovi taktika vyšla, v roce 1958 byl znovuzvolen guvernérem Arkansasu. Toho roku byl navíc v průzkumech jedním z nejoblíbenějších politiků. Guvernérem byl celkem dvanáct let až do roku 1967. \n\nUzavření čtyř veřejných středních škol se dotklo také učitelů, kteří museli podepsat souhlas s guvernérovým rozhodnutím. V této souvislosti bylo vyhozeno 44 učitelů. Ale již v květnu 1959 byli, po výměně vedení školní rady města, opět na svých pracovních místech. Nové vedení také začalo pracovat na znovuotevření škol. K tomu došlo v srpnu 1959, což bylo dříve než bylo obvyklé - ještě během léta. Důvodem byl strach z oddalování možnosti otevření škol. I po otevření škol se ovšem afroameričtí studenti dále potýkali se šikanou. \n"}
{"id": "1373822", "url": "https://cs.wikipedia.org/wiki?curid=1373822", "title": "Milton Himmelfarb", "text": "Milton Himmelfarb\n\nMilton Himmelfarb (21. října 1918 Brooklyn – 4. ledna 2006 New York) byl americký sociograf, který se zabýval americkou židovskou komunitou.\n\nPo čtyři desetiletí pracoval v Americkém židovském výboru, kde zastával funkci ředitele informací a výzkumných služeb. Editoval mnoho verzí Americké židovské ročenky (\"American Jewish Yearbook\"). Byl také přispěvatelem do konzervativního názorového měsíčníku \"Commentary\". \n\nV roce 1986 ho jmenoval tehdejší americký prezident Ronald Reagan do Rady Spojených států amerických pro památník holokaustu. Vedle toho zastával řadu akademických postů, byl hostujícím profesorem na \"Židovském teologickém semináři\" a \"Reconstrukcionistické rabínské škole\". Byl i hostujícím vyučujícím na Yaleově univerzitě. V roce 1938 získal bakalářský titul a o rok později také magisterský titul na City College of New York. \n\nVe známost vešel tím, že v 50. letech 20. století vymyslel aforismus popisující politické přesvědčení americké židovské komunity, \"\"Židé vydělávají jako episkopálové a volí jako Portorikánci.\"\" Jeho sestrou je Gertrude Himmelfarb, historička a manželka amerického konzervativního myslitele Irvinga Kristola. Zemřel v New Yorku ve věku 87 let.\n\n"}
{"id": "1373823", "url": "https://cs.wikipedia.org/wiki?curid=1373823", "title": "Zlatý klas 1988", "text": "Zlatý klas 1988\n\nDevatenáctý ročník turnaje o Zlatý klas v ledním hokeji se konal od 16. do 18. srpna 1988 v Českých Budějovicích. Turnaje se účastnily 3 týmy – HC Motor České Budějovice, HK Torpedo Usť-Kamenogorsk a HC Dukla Jihlava.\n<br>\n<br>\nČeské Budějovice: ???<br>\nJihlava: ???<br>\nVyloučení: ???<br>\nDiváci: ???<br>\n<br>\nČeské Budějovice: 6. Roman Božek, 12. Roman Božek, 13. Miroslav Bláha, 19. Rudolf Suchánek, 19. Roman Božek, 25. Roman Horák, 48. Luboš Rob, 50. Radek Ťoupal<br>\nUsť-Kamenogorsk: 32. Kuzněcov, 32. Varnavskij<br>\nVyloučení: 8:5, navíc Jiří Lála 10 min<br>\nDiváci: 800<br>\n<br>\nUsť-Kamenogorsk: ???<br>\nJihlava: ???<br>\nVyloučení: ???<br>\nDiváci: ???<br>\n<br>\n<br>\n"}
{"id": "1373824", "url": "https://cs.wikipedia.org/wiki?curid=1373824", "title": "Metrodóros z Lampsaku (mladší)", "text": "Metrodóros z Lampsaku (mladší)\n\nMetrodóros z Lampsaku (řec. , Mētrodōros o Lampsakēnos; 331/330 př. n. l. Lampsakos – 278/277 př. n. l. Athény) byl starořecký filozof, žák Epikúra, jeden z prvních představitelů epikurejské školy.\n\nMetrodóros se narodil ve starobylém řeckém přístavním městě Lampsakos (sever nynějšího Turecka na břehu Hellespontu). Jeho otec se jmenoval Athenaios nebo Timokratés, matka se jmenovala Sande. V Lampsaku se sblížil s Epikúrem, jenž byl asi o deset let starší; stal se jeho žákem a provázel ho i do Athén. Byl jedním z nejvýznamnějších členů Epikurovy školy („\"Zahrady\"\"). Epikúros si ho mimořádně vážil, svěřil mu správu hospodářství a oslavil ho ve spisu \"Metrodóros\" o pěti knihách.\n\nMetrodórovou souložnicí se stala vzdělaná hetéra Leontion, která prý byla předtím i milenkou Epikúrovou. Metrodóros měl bratra Timokrata, který byl původně též žákem Epikúrovým. Timokratés však Epikúrovu školu opustil a ostře se obracel proti svému učiteli. Metrodóros zemřel sedm let před Epikúrem a zanechal po sobě syna a dceru. Epikúros ve své závěti pamatoval na zaopatření těchto Metrodórových dětí.\n\nEpikurejci měli ve veliké vážnosti zakladatele svého učení i jeho nejmilejšího žáka. Dvacátý den každého měsíce byl v \"Zahradě\" vyhrazen oslavě památky Epikúrovy a Metrodórovy. V pařížském Louvru je socha, zobrazující přátelství obou filozofů: jedna tvář je Epikúrova, druhá na opačné straně, s ní spojená, je Metrodórova.\n\nMetrodóros byl stoupencem epikurejské filozofie založené na senzualistické teorii poznání a materialistické metafyzice, která popírala nesmrtelnost duše. V etice byla za nejvyšší cíl člověka považována slast. Uvážlivou volbou požitků a rozumovým sebeovládáním usiluje moudrý člověk o ataraxii neboli neotřesitelný klid duše, v němž spočívá blaženost.\n\nVe svém díle Metrodóros pomáhal rozpracovat a obhajovat filozofii svého mistra. Dochované zlomky mimo jiné zachycují části rozhovorů Metrodóra a Epikúra o otázkách jazyka a teorie poznání. Polemizoval s odpůrci epikureismu, např. se svým bratrem Timokratem, jenž odpadl od epikurejské školy. Kritizoval též Gorgiovu skepsi a Platónův idealismus.\n\nZ Metrodórových knih se zachovalo jen několik fragmentů. Podle Diogena Laertia byl autorem následujících spisů:\n\n"}
{"id": "1373826", "url": "https://cs.wikipedia.org/wiki?curid=1373826", "title": "Homer ve službě", "text": "Homer ve službě\n\nHomer ve službě (\"Homer the Smithers\") je 145. díl amerického animovaného seriálu Simpsonovi. Premiéru měl v televizi Fox Broadcasting Company 25. února 1996.\n\nBurns doporučí Smithersovi, aby si vzal dovolenou. Jako náhradu si Smithers vybere Homera, který je neustálým pečováním o pana Burnse znechucen. Jelikož ho Burns ponižuje a uráží za špatně odvedenou práci, dá mu ránu, po které se dostane do bezvědomí. Homer ze strachu uteče a když se vrátí, Burns se ho bojí. Pan Burns se stává soběstačným a dává vyhazov panu Smithersovi, který se vrácí z dovolené, jelikož ho dle vlastních slov už nepotřebuje. Waylon nenalézá práci a rozhodne se s pomocí Homera získat zpátky místo u pana Burnse, což Homer pokazí. Smithers se s Homerem pere, čímž shodí vycpaného ledního medvěda, na kterém se schovává pan Burns, z okna ve vysokém patře. Burns je vážně zraněn a nechává se znovu obsluhovat panem Smithersem. \n"}
{"id": "1373827", "url": "https://cs.wikipedia.org/wiki?curid=1373827", "title": "Morstadtova", "text": "Morstadtova\n\nMorstadtova ulice na Hradčanech v Praze spojuje ulice Parléřova a Hládkov. Nazvána je podle českého kreslíře a grafika Vincence Morstadta (1802-1875). Asi 100 metrů dlouhou ulici lemují 3 školní budovy, ze západu základní umělecká škola na čísle 3 a mateřská škola Parléřova 2a, z východu je to budova a areál gymnázia Jana Keplera.\n\nNa čísle 2 jsou dochované fragmenty domu, ve kterém v letech 1599-1601 žil dánský dvorní astronom Tycho Brahe (1546-1601).\n\n"}
{"id": "1373828", "url": "https://cs.wikipedia.org/wiki?curid=1373828", "title": "Na baště sv. Jiří", "text": "Na baště sv. Jiří\n\nNa baště sv. Jiří je ulice na Hradčanech v Praze vedoucí od Písecké brány na Tychonovu ulici. Nazvána je podle bašty svatého Jiří, součásti Mariánských hradeb. Podobně jako nedaleké ulice Na baště sv. Ludmily a Na baště sv. Tomáše kopíruje tvar bývalého barokního opevnění Pražského hradu postaveného v druhé polovině 16. století a první polovině 17. století. Počátkem 20. století začali hradby bourat a v prostoru uvedených bašt vznikla vilová čtvrť, jedna z nejluxusnějších lokalit v Praze.\nV letech 1910 - 1913 tu postavili převážně řadové „kotážové“ domy, vily a dvojdomy. \n\nKolem ulice je park Charlotty G. Masarykové (dříve Park nebo sad u Písecké brány), kulturní památka České republiky od roku 1971.\n\n"}
{"id": "1373829", "url": "https://cs.wikipedia.org/wiki?curid=1373829", "title": "Na baště sv. Ludmily", "text": "Na baště sv. Ludmily\n\nNa baště sv. Ludmily je ulice na Hradčanech v Praze, která tvoří oblouk severně nad Mickiewiczovou ulicí. Nazvána je podle bašty svaté Ludmily, která byla součást barokního opevnění Pražského hradu Mariánské hradby. Podobně jako nedaleká ulice Na baště sv. Tomáše kopíruje tvar bývalého opevnění postaveného na přelomu 17. a 18. století. Začátkem 20. století došlo k bourání hradeb a u bašt vyrostla vilová čtvrť považována za nejluxusnější lokalitu v Praze.\nV letech 1910–1913 na baštách sv. Jiří, sv. Ludmily a sv. Tomáše postavili většinou řadové „kotážové“ domy, vily a dvojdomy. \n\nKolem ulice je park Charlotty G. Masarykové (dříve Park nebo sad u Písecké brány), kulturní památka České republiky od roku 1971.\n"}
{"id": "1373830", "url": "https://cs.wikipedia.org/wiki?curid=1373830", "title": "U lanové dráhy", "text": "U lanové dráhy\n\nUlice U lanové dráhy na Malé Straně v Praze vede od ulice Újezd k lanové dráze na Petřín. Dráha je v provozu celoročně, v březnu a říjnu probíhá pravidelná revize dva až tři týdny. Od dubna do října jezdí v čase 9:00 – 23:30 každých 10 minut a od listopadu do března jezdí v čase 9:00 – 23:20 každých 15 minut. V dolní části ulice jsou čtyři domy číslované od 1 do 4, dále pokračují zdi oddělující zahradu Nebozízek na jihu a Seminářskou zahradu na severu.\n\nLanová dráha na Petřín byla vybudována v roce 1891 k nové Petřínské rozhledně postavené u příležitosti Jubilejní zemské výstavy. Konala se ke stému výročí Průmyslové výstavy v Praze v roce 1791, první průmyslové výstavy v Evropě. Lanovka na Petřín fungovala na vodní pohon a byla v provozu do roku 1914, v roce 1932 byla přestavěna na elektrický pohon a v provozu byla do roku 1965, kdy došlo ke geologickému narušení svahu Petřína. Původní délka trasy lanovky byla 396,5 metru, po obnovení provozu v roce 1985 se prodloužila na 510 metrů. Název ulice byl původně \"K Lanové dráze\", od roku 1932 se používá název \"U Lanové dráhy\".\n\n"}
{"id": "1373831", "url": "https://cs.wikipedia.org/wiki?curid=1373831", "title": "Pod baštami", "text": "Pod baštami\n\nUlice Pod baštami na Hradčanech v Praze spojuje ulice Na Valech a Milady Horákové. Nazvána je podle nedalekých hradebních bašt, které byly součást barokního opevnění Pražského hradu Mariánské hradby. Na místě bašt vznikla začátkem 20. století vilová čtvrť, považována za jednu z nejluxusnějších lokalit v Praze.\n\n"}
{"id": "1373833", "url": "https://cs.wikipedia.org/wiki?curid=1373833", "title": "Den, kdy zemřelo násilí", "text": "Den, kdy zemřelo násilí\n\nHomer ve službě (\"The Day the Violence Died\") je 146. díl amerického animovaného seriálu Simpsonovi. Premiéru měl v televizi Fox Broadcasting Company 17. března 1996.\n\nItchy & Scratchy mají ve městě průvod, kterého se Homer, Bart a Líza zúčastní. Bart se stane dokonce jeho součástí, a když prochází tuláckou čtvrtí seznámí se s Chesterem J. Lampwickem, který tvrdí, že to byl on, kdo vymyslel Itchyho. Na starém projektoru mu ukáže film, dokazující, že ho vskutku vymyslel o 9 let dříve v roce 1919. Film shoří a zanikne. Roger Meyers junior, syn Rogera Meyerse staršího, ho nevyslechne a vyhodí ho ze studia, když se dožaduje 800 000 000 dolarů. Bart a Lampwick se nevzdávají a vedou věc k soudu s panem Hutzem. Uspějí, když předloží koupený snímek filmu v obchodě s komiksy. Roger Mayers junior mu vyplatí odškodnění v jeho požadované výši 800 milionů dolarů, čímž jeho studio zbankrotovalo. Lampwick si splní všechny přání a nemá zájem na dalším natáčení Itchyho & Scratchyho. Bart a Líza nachází plán na obnovení studia a jedou ho oznámit Meyersovi. Předběhne je však Lester a jeho sestra Eliza, kteří objevili, že postavička Pan Zip je kopií Šíleného pošťáka, kterého Meyers starší i dle Lampwicka vymyslel. \n"}
{"id": "1373839", "url": "https://cs.wikipedia.org/wiki?curid=1373839", "title": "Kevin Curren", "text": "Kevin Curren\n\nKevin Melvyn Curren (* 2. března 1958 Durban) je bývalý jihoafrický tenista.\n\nJe absolventem Texaské univerzity v Austinu a v roce 1979 se stal mistrem National Collegiate Athletic Association ve dvouhře. V roce 1985 přijal z důvodu mezinárodních sankcí proti režimu apartheidu v Jihoafrické republice americké občanství. Jeho nejlepším umístěním na žebříčku ATP bylo páté místo ve dvouhře a třetí místo ve čtyřhře. Je dvojnásobným grandslamovým finalistou ve dvouhře: na Australian Open 1984 prohrál s Matsem Wilanderem a ve Wimbledonu 1985 s Borisem Beckerem. Vyhrál mužskou čtyřhru na US Open 1982 spolu se Stevem Dentonem a ve smíšené čtyřhře získal spolu s Anne Smithovou titul na US Open 1981, Wimbledonu 1982 a US Open 1982. Po ukončení aktivní kariéry zastával post nehrajícího kapitána jihoafrické daviscupové reprezentace.\n\n\n"}
{"id": "1373846", "url": "https://cs.wikipedia.org/wiki?curid=1373846", "title": "Líbejte se, s kým je libo", "text": "Líbejte se, s kým je libo\n\nLíbejte se, s kým je libo (\"Embrassez qui vous voudrez\") je koprodukční hraný film z roku 2002, který režíroval Michel Blanc podle stejnojmenného románu Josepha Connollyho z roku 1998. Film popisuje osudy\nSnímek měl světovou premiéru na Mezinárodním filmovém festivalu v Montrealu 30. srpna 2002.\n\nElizabeth a Bertrand žijí v Paříži. Na první pohled úspěšní manželé však nežijí šťastně. Bertrand je majitelem realitní kanceláře, Elizabeth se nudí v domácnosti a svou pozornost věnuje dospívající dceři Emily, která odlétá na prázdniny do Chicaga. Nicméně rodičům už nesdělí, že neletí s kamarádkou Ninou, ale tajným milencem Kevinem, který pracuje ve firmě jejího otce. Jejich sousedé Véro a Jérôme mají zcela odlišné problémy. Jérôme jako podnikatel zkrachoval, což ale prozatím tají před manželkou a synem Loicem. Obě rodiny odjíždějí na letní dovolenou do Touquetu. Véro se snaží za každou cenu vyrovnat své sousedce Elizabeth, i když tuší, že rodina už nemá peněz nazbyt.\n\n"}
{"id": "1373847", "url": "https://cs.wikipedia.org/wiki?curid=1373847", "title": "Kaple svatého Floriána a Šebestiána (Bzenec)", "text": "Kaple svatého Floriána a Šebestiána (Bzenec)\n\nKaple svatého Floriána a Šebestiána je římskokatolická kaple zasvěcená svatému Floriánovi, která se nachází na kopci Starý hrad nad městem Bzenec. Byla postavena v roce 2017 jako replika původní barokní kaple z roku 1703, kterou vyhodili do povětří v dubnu 1945 ustupující němečtí vojáci. Stavbu v hodnotě 15,2 milionu korun provedla firma MSO Kyjov podle projektu Marka Fialy. Budova nebude vysvěcena, město ji hodlá využívat jako obřadní síň a rozhlednu, ke kapli povede z města naučná vinařská stezka. Obnovena byla také socha svatého Floriána, nacházející se na jihovýchodní straně kaple. Slavnostní otevření je plánováno na 5. května 2018. \n"}
{"id": "1373848", "url": "https://cs.wikipedia.org/wiki?curid=1373848", "title": "Jehněčí dvůr", "text": "Jehněčí dvůr\n\nJehněčí dvůr \"(Schwartze Lammhof)\" je hospodářská usedlost v Praze 6 v ulici Horoměřická, která stojí ve stráni při hlavní silnici severně od Jenerálky. Původně patřila do katastru obce Nebušice, kde měla čp. 47. Je chráněna jako kulturní památka České republiky.\n\nPůvodní viniční usedlost byla v polovině 18. století přestavěna na větší hospodářský dvůr - ovčín. Opravy a přestavby se dočkaly střechy, krovy a podlahy a dvůr získal kolny. Roku 1807 byla postavena patrová sýpka se štítem a obytné stavení.\n\nRoku 1840 měl dvůr již pět objektů (obytný dům a hospodářské stavby) a v držení jej měl Franz Fritsch. Přízemní obytný dům měl tři pokoje a komoru, mezi značně rozsáhlé pozemky patřily louky, pole, pastviny a zahrady včetně zelinářské. Roku 1886 přistavěl majitel k obytné budově podkroví a zvýšil štíty.\n\nDo roku 1973 sídlilo ve dvoře JZD Rudá záře Horoměřice. Poté sem byl umístěn archiv Útvaru rozvoje hlavního města Prahy a dále zde funguje ve formě archivu následnického Institutu plánování a rozvoje.\n\n\n\n"}
{"id": "1373852", "url": "https://cs.wikipedia.org/wiki?curid=1373852", "title": "Le Dernier Jour", "text": "Le Dernier Jour\n\nLe Dernier Jour je francouzský hraný film z roku 2004, který režíroval Rodolphe Marconi podle vlastního scénáře. Film zachycuje vztahy v dysfunkční rodině během vánočních svátků.\n\nSimon studuje v Paříži a na Vánoce odjíždí za rodiči a za starší sestrou na rodinný víkendový dům v Bretani. Ve vlaku se k němu připojí dívka Louise. Simon ji pozve, aby strávila svátky s jeho rodinou. V rodině nicméně nepanují přátelské vztahy, jak mezi sourozenci, tak mezi manželi. Simon doufá, že obnoví svůj vztah se strážcem majáku Mathieum, ale ten je odtažitý. Na konci prázdnin se Simon dozvídá od matky, kdo je jeho pravý otec.\n"}
{"id": "1373856", "url": "https://cs.wikipedia.org/wiki?curid=1373856", "title": "The Sacrament of Sin", "text": "The Sacrament of Sin\n\nAlbum bylo kritiky hodnoceno převážně kladně, vyzdvihovány byly hlavně nové prvky, které Powerwolf do hudby vložili. Desce se dařilo také komerčně, umístila se na prvním místě v německé hitparádě Media Control Charts, přední příčky obsadila také v několika dalších zemích včetně Česka, kde se dostala na sedmnáctou pozici. V rámci podpory alba skupina během roku 2018 vystupovala v Evropě, na další rok jsou též plánována vystoupení na tomto kontinentu.\n\nSkupina Powerwolf, převážně její kytarista a hlavní skladatel Matthew Greywolf, začala na sedmém studiovém albu pracovat po evropském turné, které proběhlo v zimě roku 2017. Celý proces skládání trval s kratšími přestávkami, které způsobily vystoupení na letních festivalech a některé samostatné koncerty, až do října téhož roku. Hudební výraz skladeb ovlivnilo CD \"Metallum Nostrum\", na které kapela nahrála coververze na písně různých interpretů a které vyšlo jako bonus k předchozímu albu \"Blessed & Possessed\" (2015). To dle kytaristy Matthewa Greywolfa skupině ukázalo, že „mohou hrát mnohem více variací než v minulosti a stále to bude znít jako Powerwolf“. Do hudby Powerwolf se tak poprvé v historii dostaly například dudy či flétna, u varhan byl využit mnohem širší rejstřík a skupina také poprvé ve své kariéře nahrála baladu s pianovým doprovodem. Dalším velkým vlivem na zvuk desky byla výměna producenta; Powerwolf oslovili Jense Bogrena.\nS Bogrenem začali album nahrávat v lednu roku 2018 ve švédském studiu Fascination Street Studios ve městě Örebro a celý proces trval do března téhož roku. Ke změně produkčního týmu se kapela rozhodla z toho důvodu, že nechtěla stagnovat na jednom místě, nýbrž se chtěla hudebně posunout. Všech šest předchozích alb skupiny totiž bylo nahráno s Fredrikem Nordströmem. Navázání spolupráce s Bogrenem předcházela diskuse o zvuku kapely, díky čemuž dle Greywolfa skupina také lépe porozuměla sama sobě. Podle Falka Maria Schlegela nová produkce písničkám prospěla, jelikož spousta nástrojů se nahrávala ve studiu v jednom kuse, nikoliv po částech. Díky tomu skladby „více dýchají“. V některých skladbách se také objevuje větší množství orchestrací, které jsou dílem Bogrena a Joosta van den Broeka.\n\nAlbum dostalo název \"The Sacrament of Sin\", přeloženo tedy jako „Svátost hříchu“. Téma hříchu se objevuje na některých písních, které se právě zabývají tím, „co je hřích a jak se člověk stává hříšníkem“. Před vydáním alba skupina zveřejnila celkem tři singly; „Demon’s Are a Girl’s Best Friend“, „Fire & Forgive“ a „Incense & Iron“. Všechny byly prvně vydány pouze v digitální podobě, první z nich později také fyzicky jakožto speciální edice dostupná pouze na českém festivalu Masters of Rock. Skupina tímto způsobem chtěla poděkovat českým fanouškům za zlatou desku, kterou získala za \"Blessed & Possessed\".\n\nAlbum \"The Sacrament of Sin\" bylo vydáno 20. července 2018 prostřednictvím společnosti Napalm Records. Kromě základní edice obsahující CD s písněmi z \"The Sacrament of Sin\" byla vydána také rozšířená verze s bonusovým albem \"Communio Lupatum\", na kterém jsou předělané písně Powerwolf různými jinými metalovými skupinami. Tato dvě alba byla též vydána v limitované edici „Priest Edition“ obsahující kromě orchestrálních verzí písní také různé doplňující dárky, například kříž či šálu. V objednávkách přes Napalm Records a hudební obchod EMP Merchandising byla jako bonus přidána píseň „Midnight Madona“.\n\nAutorem přebalu alba je Zsofia Danková žijící na Slovensku. Přebal znázorňuje vlka zahaleného v kápi, který jako loutky drží kněze a ďábla. Podle Greywolfa to znázorňuje, že „role zla a dobra může být přisouzena jednotlivým figurám něčím větším, co má sílu je ovládat“. Po zveřejnění obalu se na internetu začalo diskutovat o možné narážce na přebal alba \"The Number of the Beast\" (1982) skupiny Iron Maiden, na němž maskot této kapely Eddie drží jako loutku ďábla. Dle Dankové i Greywolfa jde ale o pouze o náhodu.\nTéměř tři čtvrtě hodiny dlouhé album uvádí rychlá skladba „Fire & Forgive“, která byla též vydána jako singl. Textově pojednává o odpuštění. Na ní navazuje první singl „Demons Are a Girl’s Best Friend“, u kterého jsou před kytarami upřednostněny varhany. Píseň, která má v sobě motivy popových melodií, se textově zabývá pokušením a hříchem. Zatímco úvodní dvě skladby jsou hrané klasickým stylem Powerwolf, v pořadí třetí „Killers with the Cross“ je hraná spíše oslavně a na způsob kapely Sabaton. Text vypráví o lovení upírů s křížem v ruce. Pozitivně laděná je také další skladba „Incense & Iron“, kterou netradičně uvádí dudy. Tato píseň byla vydána jako třetí singl. Následuje „Where the Wild Wolves Have Gone“, jež je první baladou v historii kapely. Zatímco refrén je kromě kytar doprovázen orchestrálními prvky; smyčci a dechy, jednotlivé sloky mají pianový doprovod. První polovinu alba zakončuje skladba „Stossgebet“, která je jako teprve druhá v historii kapely nazpívána v němčině. Název by do češtiny mohl být přeložen jako „šokové modlitby“ a právě v této písni je patrná práce Bogrena, především kombinace kytar, smyčců a varhan.\n\nDruhá polovina desky pokračuje skladbou „Nightside of Siberia“, jež je postavená na podobných kytarových riffech jako má kapela Amon Amarth. Další písní je titulní „The Sacrament of Sin“, která je stejně jako úvodní „Fire & Forgive“ hrána typickým stylem Powerwolf. Osmá „Venom of Venus“ začíná klasickým zpěvem Attily Dorna a provází jí změny rychlosti; zatímco refrén je hraný rychleji, jednotlivé sloky jsou spíše pomalejší. „Nigtime Rebel“, nejpomalejší skladbu na albu, uvádí varhany, dále však dostávají přednost hlavně kytary. Na předchozích albech Powerwolf zpravidla končili pomalejší a delší písní, u \"The Sacrament of Sin\" ovšem jako závěrečnou skladbu zvolili rychlou a krátkou „Fist by Fist (Sacralize or Strike)“.\n\nDavid Havlena, redaktor českého magazínu Spark, napsal, že „\"The Sacrament of Sin\" je albem mnoha tváří“. Nové prvky dle něj fungují a kapela „díky nim o kus povyrostla“. Také podotkl, že by nebylo ke škodě, kdyby Powerwolf zapojili do jejich tvorby více kreativity. V případě \"The Sacrament of Sin\" totiž dle Havleny naplnili potenciál „zhruba z padesáti procent“. Havlenův kolega Robert Čapek vyzdvihl baladu „Where the Wild Wolves Have Gone“, která dle něj na albu působí z pohledu emocí „opravdově“. Havlena album ohodnotil pěti hvězdičkami z šesti možných, Čapek dal o půl hvězdy více. V hodnocení všech redaktorů Sparku dostalo album 4,3 bodů a umístilo se na třetím místě v žebříčku alb července. Dle recenzentky Mattie Jensen z hudebního serveru Metal Wani je \"The Sacrament of Sin\" „přesně tím, co může člověk od Powerwolf očekávat, přičemž nejde vůbec o špatnou věc“. Jensen dala albu 8,8 bodů z deseti.\n\n\"The Sacrament of Sin\" bodovalo také v evropských hitparádách; první místo obsadilo v domovském německém žebříčku Media Control Charts, čtvrté bylo ve švýcarské hitparádě Schweizer Hitparade, osmé v Belgii a deváté v Rakousku Deska se umístila také v Česku, dle IFPI se umístilo na sedmnácté pozici.\n\nV rámci podpory alba skupina na konci roku pořádala evropské turné, během něhož by Powerwolf zahráli také v pražském Foru Karlín. Koncertní série poté pokračovala během ledna 2019, kdy proběhla další vystoupení v evropských městech. Jako předkapely na obou částech turné kapelu doprovodily skupiny Amaranthe a Kissin' Dynamite. Po zbytek první poloviny roku 2019 jsou plánována vystoupení Ukrajině, v Bělorusku a v Rusku, dále pak letní festivaly a některá další samostatná vystoupení po Evropě.\n\n\n\n\n\n"}
{"id": "1373858", "url": "https://cs.wikipedia.org/wiki?curid=1373858", "title": "Nepokoje na University of Mississippi 1962", "text": "Nepokoje na University of Mississippi 1962\n\nNepokoje na University of Mississippi 1962 (nebo také Nepokoje na Ole Miss a Bitva o Oxford) byl střet mezi bílými civilisty z Mississippi hájícími rasovou segregaci a federálními a státními jednotkami pořádku. Nepokoje začaly v noci z 30. září 1962. Událost začala jako masová demonstrace obhájců rasové segregace proti přijetí Afroameričana Jamese Mereditha na do té doby pouze bělošskou University of Mississippi. Nepokoje si vyžádaly dva životy, včetně života francouzského novináře, a navíc přes 300 zraněných.\n\nV roce 1954 Nejvyšší soud Spojených států amerických v případu Brown v. školní rada Topeky rozhodl o zrušení rasové segregace ve školství. James Meredith, válečný veterán a absolvent přípravky na Jackson State University, se jako první Afroameričan rozhodl zapsat na University of Mississippi v Oxfordu ve státě Mississippi (přezdívanou Ole Miss). Jeho několik pokusů o zápis bylo zmařeno nejdříve úředníky univerzity a později zásahy guvernéra Mississippi Rosse Barnetta z Demokratické strany. Guvernér Barnett se striktně vymezil proti integrační federální politice a prohlásil, že dokud bude on guvernérem, v žádné mississippské škole nedojde k integraci Afroameričanů.\n\nV září 1962 se situací začal zabývat také prezident USA John Fitzgerald Kennedy, který vedl s guvernérem Barnettem řadu jednání. Guvernér však integraci nadále odmítal. Tehdejší ministr spravedlnosti Robert Kennedy se proto rozhodl zaručit Meredithovi, ve vyhrocené situaci, kdy proti jeho zápisu demonstrovalo stále více obyvatel Mississippi, bezpečí vysláním jednotek United States Marshals Service (USMS). Do Oxfordu v Mississippi proto bylo povoláno na 500 členů USMS.\n\nV předvečer zápisu byl James Meredith v doprovodu USMS letecky dopraven do blízkosti univerzity. Mississippskou dopravní policií byl eskortován na univerzitní koleje, které byly, spolu s celým kampusem, střeženy jednotkami USMS a vojáky ze základny Fort Campbell. V návaznosti na obsazení kampusu se v něm shromáždilo okolo tisíce protestujících osob, převážně studentů. Shromáždění bylo vedeno Edwine Walkerem, který například Nejvyšší soud označil za antikrista. Během večera se situace začala vyhrocovat. Dav nejdříve pomáhala kontrolovat i mississippská dálniční policie, která však brzy poté byla odvolána na povel guvernéra Barnetta. Po odjezdu policie se shromáždění proměnilo ve výtržnictví. V 19:30 hodin měl guvernér Barnett v rádiu projev, ve kterém ohlásil, že federální vláda přivedla Mereditha proti vůli státu Mississippi a že se jedná o pošlapání Ústavy a napadení suverenity státu Mississippi.\n\nBrzy poté narostl protestující dav na počet 3000 osob. Ve vyšším počtu také narostla agresivita davu. Protestující například napadali novináře a rozbíjeli jim kamery. Při jedné potyčce byl zavražděn francouzský novinář Paul Guihard z Agence France-Presse. Protestující zatlačili členy USMS až k budovám univerzity. Prezident Kennedy se vyhrocenou situaci rozhodl ukončit povoláním dvou armádních praporů z nedalekého tajného cvičení, pohraniční stráže a mississippské Národní gardy, která byla převelena pod federální velení. Než stihli dorazit, protestující již útočili na budovu koleje, kde byl Meredith ubytovaný. Mezi protestujícími se také objevili ozbrojené osoby, které střílely na vojáky. Armáda však měla přísně zakázáno proti protestujícím použít palné zbraně. Do konce nepokojů bylo zraněno 160 členů USMS a 40 členů Národní gardy. Ráno 1. října se armádě podařilo nepokoje rozehnat.\n\nTéhož dne, tedy 1. října 1962, se James Meredith konečně zapsal. Promoval o necelý rok později v srpnu 1963 s titulem z politologie. Po celou dobu jeho studia byly na univerzitě přítomné jednotky gardistů, které ho neustále chránily.\n\nGuvernér Barnett byl nepravomocně odsouzen k pokutě 10 000 dolarů a odnětí svobody za pohrdání soudem, nicméně rozsudek byl odvolacím soudem zrušen. Barnett byl guvernérem v letech 1960 až 1964, po celou dobu byl silným zastáncem rasové segregace.\n"}
{"id": "1373861", "url": "https://cs.wikipedia.org/wiki?curid=1373861", "title": "Miloslav Bureš (spisovatel)", "text": "Miloslav Bureš (spisovatel)\n\nMiloslav Bureš (6. listopadu 1909 Polička – 12. listopadu 1968 Praha) byl český básník, prozaik a redaktor, rovněž autor literatury pro děti.\n\nNarodil se v dělnické rodině (otec skladník na dráze, matka v tkalcovně) jako Jan Bohuslav Bureš. Křestní jméno Miloslav přejal po své předčasně zemřelé první lásce Milušce Šifnerové. V letech 1922–1930 studoval na gymnáziu v Poličce. Následně, po několika semestrech na Filozofické fakultě Univerzity Karlovy v Praze, pracoval v letech 1932–1937 jako redaktor libereckého \"Severočeského deníku\" a pak do roku 1945 v jičínském \"A–Zetu\".\n\nPo osvobození působil do roku 1947 v liberecké místní rozhlasové stanici Československého rozhlasu. Pak pracoval jako redaktor v pražských nakladatelstvích Melantrich, Práce a Osvěta a od roku 1951 do roku 1955 postupně jako úředník na ministerstvu informací, ministerstvu školství a ministerstvu kultury. Po roce 1955 se opět věnoval redaktorské práci v redakci \"Svobodného slova\", později opět \"Práce\" a pak \"Zítřka\". Po krátkou dobu před svým skonem byl redaktorem edice \"Poezie\" v nakladatelství Melantrich.\n\nVerše začal uveřejňovat již během studia na gymnáziu, například ve \"Studentském časopise\", a knižně debutoval roku 1929. Jeho první vydané sbírky, ovlivněné předčasnou smrtí jeho první lásky, vycházely z poetismu. Později v jeho básních sílí láska k rodnému kraji s jeho přírodou, lidmi a tradicemi, objevují se sociální témata (\"Chudé lásky\") i připomenutí významných osobností Českomoravské vysočiny v době národního ohrožení ze strany nacistického Německa (\"Listy z pohraničí\", \"Zpěv na Justina Michla\" a \"Krajiny Františka Kavána\"). Jeho básně, založená na důkladné znalosti venkovského života, lidových zvyků a slovesnosti, se svou prostotou a průzračností blíží lidové písni (\"Pochovávání světla\", \"Slunce zapadá do hlíny\"). Kromě poezie psal také prózu: romány, povídkové sbírky a pohádky pro děti. Rovněž je autorem překladu sonetů Luíse de Camõese.\n\nByl osobním přítelem hudebního skladatele Bohuslava Martinů, za kterým vycestoval roku 1957 do Itálie a roku 1959 do Švýcarska. Martinů složil na jeho básnické texty čtyři kantáty: \"Otvírání studánek\" (1955), \"Legenda z dýmu bramborové nati\" (1956), \"Romance z pampelišek\" (1957) a \"Mikeš z hor\" (1959).\n\n\n"}
{"id": "1373862", "url": "https://cs.wikipedia.org/wiki?curid=1373862", "title": "Roháč (časopis)", "text": "Roháč (časopis)\n\nRoháč byl první slovenskojazyčný satiristický týdeník. Poprvé vyšel 1. dubna 1948 v Československu. Na jeho zrodu a tvorbě se podíleli Viktor Kubal, Klára Jarunková, Milan Vavro, Božena Hajdučíková-Plocháňová, Peter Petiška, Andrej Mišanek, Milan Kenda, Tomáš Janovic, Peter Gossányi. Později také Fedor Vico, Vlado Javorský, František Mráz, Ľubo Radena, Ľubomír Kotrha, Vlado Pavlík, Fero Bojničan V roce 1958 dosáhl jeho náklad na 100 tisíc výtisků týdně.\n"}
{"id": "1373864", "url": "https://cs.wikipedia.org/wiki?curid=1373864", "title": "Jozef Bitskei", "text": "Jozef Bitskei\n\nJozef Bitskey (jiný zápis příjmení: Bicskei; ) (1890 Hronská Dúbrava - po roce 1939) byl maďarský chemik, universitní a středoškolský pedagog.\n\nNarodil se v rodině Jana Bitskey a jeho manželky Lýdie roz. Doboziovej. Chemii vystudoval na univerzitě v Budapešti, kde získal doktorát a později i docenturu a kde působil na 2. chemickém ústavu. Od roku 1939 pracoval jako středoškolský profesor v Budapešti.\n\nVěnoval se problémům analytické chemie. Je autorem příručky chemických cvičení určené primárně pro studenty medicíny a několika studií a vědeckých článků publikovaných ve vědeckých časopisech \"Magyar Chemiai Folyóirat\", \"Chemische Rundschau\" a jiných.\n\n"}
{"id": "1373874", "url": "https://cs.wikipedia.org/wiki?curid=1373874", "title": "Arrondissement Lovaň", "text": "Arrondissement Lovaň\n\nArrondissement Lovaň (nizozemsky: \"Arrondissement Leuven\"; francouzsky: \"Arrondissement de Louvain\") je jeden ze dvou arrondissementů (okresů) v provincii Vlámský Brabant v Belgii.\n\nJedná se o politický a zároveň soudní okres.\n\nPřed rokem 1995 byl okres Lovaň součástí provincie Brabant\n\nPočet obyvatel k 1. lednu 2017 činil 502 602 obyvatel. Rozloha okresu činí 1 168,83 km².\n\nOkres Lovaň sestává z těchto obcí:\n"}
{"id": "1373878", "url": "https://cs.wikipedia.org/wiki?curid=1373878", "title": "Šónen-ai", "text": "Šónen-ai\n\nŠónen-ai (japonsky \"少年愛,\" foneticky \"Shōnen ai\", anglicky \"Shounen-ai/ boys' love; v\"zniklo ze spojení slov \"少年 shōnen=chlapec\" a \"愛 ai=láska\") je žánr anime či mangy nebo povídky o romantickém vztahu mezi dvěma muži či chlapci. Je opakem k žánru Jaoi. Často je psáno ženami nebo mladými dívkami označenými jako Fujoshi a je cílena na dívky od třinácti let. Mezi homosexuály nebývá příliš oblíbená, protože nezobrazuje pravé pouto mezi dvěma muži. Existuje alternativa \"bara,\" která je psaná homosexuálními muži pro homosexuální muže.\n\nŠónen-ai se nezaměřuje na sexuální charakter vztahu. Zobrazuje opravdu čistě jen romantické aspekty. V šónen-ai je \"nejerotičtějším\" prvkem polibek či hlazení.\n\n__INDEXOVAT__\n__BEZLINKUPŘIDATKOMENTÁŘ__\n__BEZOBSAHU__"}
{"id": "1373884", "url": "https://cs.wikipedia.org/wiki?curid=1373884", "title": "Kino Moravia", "text": "Kino Moravia\n\nKino Moravia (dříve též Bio Moravia, Kino Stadion, Kino Svět, Kino Sputnik) bylo kino v Třebíči, zrušené v roce 2006. Do roku 2017 budova kina chátrala. V roce 2018 měla být přebudována na komunitní centrum.\n\nBudova kina byla v nynějších Tyršových sadech postavena v roce 1919, stavitelem byl Josef Herzán a architektem Alfons Hubený a kino bylo pojmenováno \"Bio Moravia\", mělo tehdy 550 míst, byť projekt původně počítal s až 720 sedadly. Na začátku 30. let se vlastníkem kina stal třebíčský spolek Sokol, kino bylo přejmenováno na \"Kino Stadion\". V roce 1938 v kině proběhl projev Klementa Gottwalda, který se týkal tématu antifašismu, později byla k tomuto projevu na budově kina instalována pamětní deska.\n\nV roce 1948 došlo ke změně majitele a přejmenování na \"Kino Svět\". V kině \"Svět\" se konal proces s knězem Janem Bulou, to se stalo v listopadu 1951. V roce 1958 došlo k rekonstrukci kina, byla postavena kotelna a také upraven prostor pro širokoúhlé plátno. V tomtéž roce došlo opět k přejmenování kina, kino bylo pojmenováno po družici \"Sputnik\" a po rekonstrukci bylo otevřeno přesně rok po startu družice. \"Kino Sputnik\" pak bylo přejmenováno až v roce 1992, kdy bylo pojmenováno opět jako \"Kino Moravia\". V roce 2006 bylo zrušeno.\n\nV roce 2009 byla zadána soutěž pro vytvoření studií pro další rozvoj budovy, navrženo bylo využití jako hotel, klub důchodců či dětské centrum. V roce 2011 chtěla budovu kina koupit developerská společnost \"Red Stripe\", ta chtěla do roku 2014 budovu rekonstruovat a provozovat v ní kulturněspolečenské centrum. V roce 2016 bylo oznámeno, že budova bývalého kina bude adaptována na komunitní centrum, otevřeno by mělo být v roce 2017. V roce 2016 bylo uvedeno, že v případě, že Třebíč získá dotaci z evropského programu IROP, tak stavba komunitního centra a rekonstrukce budovy kina začne na jaře roku 2018. Dotace může dosáhnout 20 milionů Kč. V roce 2017 bylo oznámeno, že budova bývalého kina Moravia bude adaptována na kulturní centrum, kdy stavba by měla začít v zimě roku 2017 a měla by být dokončena v zimě roku 2018. Cena má dosáhnout 40 milionů Kč. Provoz bude závislý na odboru sociální péče města Třebíč, kdy v budově vznikne například zkušebna či cvičná kuchyně. V budově také bude provozována kavárna, kde budou obsluhovat handicapovaní zaměstnanci.\n\nV rámci plánu na přestavbu bývalého kina na komunitní centrum má dojít k rekonstrukci fasády a výměně oken, ve vnitřní části budovy má být prostor rozdělen na dvě patra. V prvním patře má vzniknout hlavní sál s komunitní kavárnou, čítárnou a cvičnou kuchyní. V druhém patře by měla být rukodílna, výtvarná dílna a kanceláře. V centru by neměla fungovat žádná výdělečná činnost a provozováno by mělo být městem Třebíč. Přestavba budovy někdejšího kina na komunitní centrum začne v květnu roku 2018, přestavba bude dokončena v srpnu roku 2019. Rekonstukci provede společnost Tomireko. Stavba pokračovala nadále, v dubnu roku 2019 bylo oznámeno, že bývalé hlediště je již odstraněno, stejně tak muselo dojít k nahrazení původních stropů železobetonovými. V říjnu roku 2019 bylo oznámeno, že se oprava blíží ke konci a došlo k navýšení celkové ceny rekonstrukce na 62 milionů Kč. V listopadu 2019 bylo rozhodnuto o pořízení generálního klíče, který bude dostupný hasičům. V budově je sál s kapacitou 250 míst.\n\nV provozu by nové komunitní centrum mělo být od 1. ledna roku 2020, provozovatelem je organizace STŘED, z. ú.\n\nZ původní budovy kina zůstaly pouze obvodové stěny a historické schodiště. Dne 1. ledna bylo centrum otevřeno, přístup bude za symbolický poplatek. V komunitním centru by měla být otevřena kavárna se sociální rehabilitací, tu bude provozovat spolek Vrátka. V centru bude fungovat také Klub Naděje a hygienické zázemí pro lidi bez domova. \n\n\n"}
{"id": "1373893", "url": "https://cs.wikipedia.org/wiki?curid=1373893", "title": "Serge Hélan", "text": "Serge Hélan\n\nSerge Hélan (* 24. února 1964) je bývalý francouzský atlet, halový mistr Evropy v trojskoku.\n\nV roce 1987 se stal halovým mistrem Evropy v trojskoku. Na další medailový úspěch čekal do roku 1992, kdy vybojoval na evropském halovém šampionátu stříbrnou medaili. V roce 1994 získal stříbrnou medaili na mistrovství Evropy v osobním rekordu 17,55 metru, o rok později bronzovou medaili na halovém mistrovství světa. Jeho posledním úspěchem na mezinárodních soutěžích byla bronzová medaile na halovém mistrovství Evropy v roce 1998. Kromě trojskoku se věnoval také skoku do dálky, zde byl jeho osobní rekord 812 cm.\n"}
{"id": "1373895", "url": "https://cs.wikipedia.org/wiki?curid=1373895", "title": "Ropný průmysl v Nigérii", "text": "Ropný průmysl v Nigérii\n\nNigérie je největším producentem ropy a zemního plynu v Africe.\n\nRopa byla na území Nigérie objevena v roce 1956. Největší zásoby se nachází na jihu země, které je zároveň ohniskem dodnes trvajícího konfliktu v Deltě Nigeru. Od té doby se Nigérie stala zemí silně závislou na vývozu jediné komodity, surové ropy. Dlouhodobě představuje v průměru více než 90 % jejího vývozu, tedy i zdroj zahraniční měny, čímž zaujímá status jednoho z největších exportérů ropy v subsaharské Africe. \n\nNigerijské ropné bohatství bylo objeveno v 60. letech 20. století. Od té doby vláda věnovala mnoho investic do stavby potřebné infrastruktury – země nyní disponuje čtyřmi rafinériemi, více než 300 ropnými poli a 7000 km ropovodů. Síť ropovodů následně propojila některé strategické nigerijské státy, cíleně pak rafinérie Warri, Kaduna a Port Harcourt I a II. Přestože se na území nachází několik ropných plošin, většina těžebních aktivit je stále koncentrována v Deltě Nigeru. Navzdory objemu těžby však Nigérie nemá dostatečné kapacity ropu dále zpracovat. Závislost na dovozu rafinovaných ropných produktů, jako je diesel nebo petrolej, se tak negativně projevuje na stavu běžného účtu platební bilance Nigérie.\n\nZahraničních těžebních společností na tomto území operuje mnoho, mezi nejvýznamnější patří: Exxon Mobil, Chevron sídlící v USA, britsko-nizozemský Royal Dutch Shell, norský Statoil, Total, Agip nebo brazilský Petrobras. Zmíněni by měli být i další aktéři, kterými jsou ministerstvo pro ropu (ministry of petroleum resources) a NNPC (The Nigerian National Petroleum Corporation) – státem ustavená instituce podílející se jak na těžbě, tak na regulaci ropného průmyslu. Zahraniční těžební společnosti ovšem čelí častým útokům spojenými s konfliktem v regionu Delty Nigeru, neboť jejich činnost je ostře kritizována za rozsáhlou degradaci životního prostředí v této oblasti. V některých případech byly nuceny svou činnost dočasně přerušit, což vede k nezanedbatelným ztrátám v produkci ropy. \n\nVýznamným faktorem ovlivňujícím situaci v Nigérii je tzv. ropný terorismus. Poprvné o něm lze mluvit v roce 2006, kdy organizace MEND (Movement for the Emancipation of the Niger Delta), aktivní zejména v letech 2006 až 2009, unesla 4 zaměstnance společnosti Shell. V průběhu roku 2006 nechala vybuchnout několik ropovodů, obsadila ropný vrt nacházející se blízko pobřeží a útočila proti nigerijským vojákům. Militantní skupiny po tomto činu zůstávaly v oblasti dále aktivní, neboť jejich cílem bylo poškodit kapacity ropného průmyslu do takové míry, aby nigerijskou vládu donutila řešit problémy socioekonomického a environmentálního charakteru. V roce 2016 pak bylo možné mezi ostatními zaznamenat vzestup nové skupiny, NDA (Niger Delta Avengers), kterou lze ve své podstatě považovat za nástupce MEND. Jejich cíle jsou v základu shodné s organizací MEND, neboť usilují o zrovnoprávnění oblasti Delty, která čelí dlouhodobé marginalizaci.\n\nKromě ropného terorismu zvyšujícím úniky ropy se může jednat také o vandalismus, jehož původce lze hledat zejména mezi mladými trpícími nedostatkem zaměstnání. Ropné havárie však nebyly vždy jen výsledkem cíleného vandalismu – objevovaly se již v počátcích po objevení ropy, ovšem důvodem bylo spíše zastaralé vybavení a koroze. Relativní úspěchy „vandalů“ tak přispívají k přetrvávání konfliktu, neboť členové ozbrojených skupin mezi sebou distribuují výnosy z ukradené ropy, čímž se počet jejich členů zvyšuje. Některé těžařské společnosti z tohoto důvodu poskytují ozbrojencům přímé platby, aby uklidnily násilí. Reporty Human Rights Watch opakovaně hlásily represe a použití násilí proti militantním skupinám ze strany policie a speciálních bezpečnostních složek, a to v podobě střelby, žhářství a znásilnění. Těžařské společnosti naopak čelí útokům na ropná zařízení, i únosům svých zaměstnanců. \n\nMožnosti přímé reakce vlády na ropný terorismus a sabotáže jsou omezené vzhledem lokálnímu charakteru konfliktu, kdy se kromě kartelů angažují zejména drobné neorganizované skupiny. Další překážkou je obtížný terén v regionu Delty Nigeru, jelikož se zde nachází rozsáhlé mangrovové a sladkovodní bažiny, a oblast je vyplněna sítí potoků a jiných geografických překážek, tudíž jakákoliv bezpečností opatření jsou obtížná. Zabránění nelegálnímu obchodu s ropou se federální vláda snaží cestou větší ochrany tras, kdy se v ochraně ropných zařízení a přepravy angažuje i nigerijské námořnictvo.\n\nVýznamným legislativním aktem v posledních letech je tzv. Petroleum Industry Governance Bill schválený v roce 2017, který nahrazujíce dosavadní legislativu vztahující se k tomuto sektoru. Jeho cílem je upravit dosavadní regulaci ropného sektoru, přičemž mezi jeho stěžejními body lze najít nové definice pravomocí udělených jednotlivým institucím. Hlavním aktérem zůstává ministerstvo pro ropu, které formuluje a monitoruje ropnou politiku; přitom však v porovnání s předchozí právní úpravou přesouvá pravomoc udělování a obnovení licencí na těžbu do rukou specializované Komise (Nigeria Petroleum Regulatory Commission). Tato komise bude obstarávat rovněž distribuci, nabídku a cenovou kontrolu ropných produktů, a bude také administrativně zajišťovat dodržování příslušných zákonů a regulací.\n\nPlatnost do této doby vydaných licencí by měla zůstat nedotčena. Důležitou změnou oproti předchozí právní úpravě je, že případní investoři a žadatelé o licenci nebudou nuceni, tak jako doposud, žádat o její udělení více institucí. To bude nyní regulovat jediná nezávislá instituce, kterou je NPRC. Nová právní úprava však obsahuje několik diskutabilních bodů týkajících se rozdělování příjmů z ropy.\n"}
{"id": "1373899", "url": "https://cs.wikipedia.org/wiki?curid=1373899", "title": "Vlčí potok (přítok Chodovského potoka)", "text": "Vlčí potok (přítok Chodovského potoka)\n\nVlčí potok je menší vodní tok v Krušných horách a Sokolovské pánvi, levostranný přítok Chodovského potoka v okrese Karlovy Vary v Karlovarském kraji. Délka toku měří 10,86 km, plocha povodí činí 21,56 km².\n\nPotok pramení v Krušných horách v nadmořské výšce 650 metrů u silnice z Černavy do Nejdku. Pramen se nachází asi 800 m severně od obce Černava, 350 m jihozápadně od vesnice Suchá, části města Nejdek. Od pramene teče potok jihovýchodním směrem, míjí vesnici a chatovou osadu Rájec a u silnice z Božičan do Nejdku opouští Krušné hory a přitéká do Sokolovské pánve.\n\nPři západním okraji Nové Role protéká Novorolským a Božičanským rybníkem. Přes oblast poznamenanou těžbou kaolinu u Jimlíkova přitéká u obce Mírová k silnici z Chodova do Karlových Varů. Pod silnicí padá voda potoka přes dvoumetrový vodopád, nejvodnatější umělý vodopád Karlovarska, do Chodovského potoka.\n"}
{"id": "1373901", "url": "https://cs.wikipedia.org/wiki?curid=1373901", "title": "Arrondissement Tongeren", "text": "Arrondissement Tongeren\n\nArrondissement Tongeren (nizozemsky: \"Arrondissement Tongeren\"; francouzsky: \"Arrondissement de Tongres\") je jeden ze tří arrondissementů (okresů) v provincii Limburk v Belgii.\n\nJedná se o politický a zároveň soudní okres. Soudní okres Tongeren také zahrnuje obce Bocholt, Bree, Kinrooi, Meeuwen-Gruitrode, Dilsen-Stokkem a Maaseik politického okresu Maaseik a obce As, Genk, Opglabbeek a Zutendaal politického okresu Hasselt.\n\nArrondissement Tongeren vznikl roku 1839 jako belgická část dřívějšího arrondissementu Maastricht, který zanikl rozdělením provincie Limburk. Kanton Borgloon byl přičleněn k arrondissementu Tongeren od arrondissementu Hasselt.\n\nPočet obyvatel k 1. lednu 2017 činil 202 301 obyvatel. Rozloha okresu činí 631,56 km².\n\nOkres Hasselt sestává z těchto obcí:\n"}
{"id": "1373908", "url": "https://cs.wikipedia.org/wiki?curid=1373908", "title": "Bohumil Kučerka", "text": "Bohumil Kučerka\n\nBohumil Kučerka (* 8. března 1949), někdy uváděný jako Bohuš Kučerka, je slovenský fotbalový činovník (funkcionář) a bývalý prvoligový záložník. Žije v Nitře.\n\nByl mj. organizačním pracovníkem v klubu TJ Koniarovce, kde působil společně s bývalým spoluhráčem Rastislavem Vincúrem (předseda oddílu).\n\nV československé lize nastoupil za AC Nitra ve dvou utkáních na podzim 1971, aniž by skóroval. Za Nitru nastupoval také ve II. lize. Ve druholigové sezoně 1970/71 pomohl Nitře k návratu do nejvyšší soutěže.\n\n"}
{"id": "1373910", "url": "https://cs.wikipedia.org/wiki?curid=1373910", "title": "Student Nonviolent Coordinating Committee", "text": "Student Nonviolent Coordinating Committee\n\nStudent Nonviolent Coordinating Committee (zkratkou SNCC, někdy vyslovováno \"SNYK\") byla jednou z hlavních organizací v rámci hnutí za občanská práva v 60. letech 20. století. Organizace vznikla z první vlny studentů, kteří protestovali proti rasové segregaci v jídelnách. Pořádali protestní sit-in akce, kdy si dle taktiky nenásilného odporu sedali na místa vyhrazená pro bělochy a v případě útoku se nijak nebránili. SNCC bylo založeno v dubnu 1960 na setkání, které pořádala aktivistka Ella Bakerová na Shaw University ve městě Raleigh v Severní Karolíně.\n\nSNCC sehrála klíčovou roli během akce Freedom Riders z roku 1961, přípravy pochodu na Washington z roku 1963, přípravy kampaně Freedom Summer v Mississippi v roce 1964, přípravy pochodů ze Selmy do Montgomery v Alabamě v roce 1965 a přípravy pochodu proti strachu z roku 1966. Na konci 60. let se organizace inspirovala přístupem, který prosazovali osobnosti jako Stokely Carmichael pod heslem Black Power. SNCC se poté soustředila na protesty proti válce ve Vietnamu. V roce 1969 se oficiálně přejmenovala na Student National Coordinating Committee, jelikož její tehdejší představitelé přestali věřit, že by mohli nadále používat taktiku nenásilných protestů. V 70. letech organizace, po infiltraci od agentů FBI v rámci programu COINTELPRO, ztratila akceschopnost a v roce 1976 byla rozpuštěna.\n"}
{"id": "1373912", "url": "https://cs.wikipedia.org/wiki?curid=1373912", "title": "Římskokatolická farnost Dolní Vltavice", "text": "Římskokatolická farnost Dolní Vltavice\n\nŘímskokatolická farnost Dolní Vltavice je územním společenstvím římských katolíků v rámci českokrumlovského vikariátu českobudějovické diecéze.\n\nPlebánie je v místě (Dolní Vltavice nesla tehdy název \"Heršov\") doložena v roce 1355. Duchovní správu zde obstarávali cisterciáci ze Zlaté Koruny. V roce 1958 byl dolnovltavický kostel zatopen v souvislosti se stavbou Lipenské přehradní nádrže. Při nízkém stavu vody nicméně jeho věž vyčnívala nad hladinu a proto byla jeho vyčnívající část následně odstřelena.\n\nFarnost je administrována ex currendo z Horní Plané.\n\n"}
{"id": "1373915", "url": "https://cs.wikipedia.org/wiki?curid=1373915", "title": "Jedlý inkoust", "text": "Jedlý inkoust\n\nJedlý inkoust je inkoust, který se používá k tisku jedlých obrázků. Jedlé obrázky se pak tisknou na jedlý papír, fondánový list nebo decorlist. Obrázky se aplikují na dorty, cupcake, případně jiné cukrářské výrobky. Jedlým inkoustem se plní cartridge inkoustových tiskáren.\n\n"}
{"id": "1373916", "url": "https://cs.wikipedia.org/wiki?curid=1373916", "title": "Seznam utkání Litvínova v play off české hokejové extraligy", "text": "Seznam utkání Litvínova v play off české hokejové extraligy\n\nToto je seznam zápasů Litvínova v play off české hokejové extraligy .\n\n</div><div style=\"float:left;margin-right:2em\">\n"}
{"id": "1373917", "url": "https://cs.wikipedia.org/wiki?curid=1373917", "title": "Krvokvět", "text": "Krvokvět\n\nKrvokvět (\"Scadoxus\") je rod rostlin z čeledi amarylkovité. Jsou to vytrvalé, sezónně zatahující cibuloviny s růžicí listů a bohatým okolíkovitým květenstvím červených nebo růžových květů. Plodem je bobule. Rod zahrnuje 9 druhů a je rozšířen v subsaharské Africe a Arábii. V roce 1976 byl tento rod vyčleněn z rodu \"Haemanthus\". Protože se v něm ocitla většina zástupců s červenými květy, bylo na něj z rodu \"Haemanthus\" přeneseno tradiční české jméno krvokvět, zatímco pro rod \"Haemanthus\" ve stávajícím pojetí bylo vybráno nové jméno bělokvět.\n\nKrvokvěty jsou pěstovány jako atraktivní okrasné cibuloviny. Nejčastěji je pěstován krvokvět mnohokvětý, \"Scadoxus puniceus\" a jejich kříženec, krvokvět zvrhlý. Jsou to silně jedovaté rostliny, obsahující ve všech svých částech účinné alkaloidy. Otrava může končit i smrtí. Při jejich pěstování je třeba dbát zvýšené opatrnosti.\n\nKrvokvěty jsou vytrvalé byliny, každoročně zatahující do cibulovitých podzemních orgánů nebo oddenku. Pod cibulí je připojená výrazná, zkráceně oddenkovitá část, díky níž se tento orgán označuje jako oddenkovitá cibule (\"rhizomateous bulb\"). Některé druhy ovšem mají protáhlý podzemní oddenek (např. \"Scadoxus cinnabarinus\" a \"S. nutans\").\nListy jsou zřetelně řapíkaté, bylinné. Často svými bázemi vytvářejí pod listovou růžicí nepravý stonek. Středová žilka je na listové čepeli jasně patrná.\nKvěty jsou červené nebo růžové, stopkaté, uspořádané do mnohokvětých okolíků. Květenství je podepřeno zákrovem, složeným z několika volných nebo srostlých listenů. Zákrov může být opadavý nebo vytrvalý. Okvětí je šestičetné, s dlouhou a úzkou trubkou. Nitky tyčinek jsou červené a nesou drobné žluté prašníky.\nČnělka je přímá, zakončená drobounkou bliznou. Plodem jsou červené nebo oranžové, vejcovité až kulovité bobule, obsahující 1 až 3 poměrně velká, dužnatá semena.\n\nRod krvokvět zahrnuje v současném taxonomickém pojetí 9 druhů. Je rozšířen pouze v subsaharské Africe a Arábii. Oblast jeho rozšíření sahá od jihu Arabského poloostrova na západ po Senegal a na jih až po jihoafrické Kapsko. Největší areál má krvokvět mnohokvětý, který je rozšířený v podstatě v celé subsaharské Africe a jako jediný druh zasahuje i do Arábie. Velký areál mají též druhy druhy \"Scadoxus cinnabarinus\" a \"Scadoxus puniceus\". Některé jiné druhy jsou naopak endemity pouze jediné africké země či oblasti: \"Scadoxus nutans\" v Etiopii, \"Scadoxus pole-evansii\" v Zimbabwe, \"Scadoxus longifolius\" v Zaire, \"Scadoxus membranaceus\" v jižní Africe.\n\nKrvokvěty rostou charakteristicky na stromovitých savanách, některé druhy se však vyskytují i v poříčních a horských lesích a dokonce i v podrostu tropických deštných lesů, což je mezi cibulovinami dosti neobvyklé. Etiopský endemický druh \"Scadoxus nutans\" roste i jako epifyt na kmenech stromů, a to až do výšky okolo 10 metrů nad zemí.\n\nKvěty krvokvětů přitahují zejména různé motýly, kteří mají dosti dlouhý sosák, aby mohli získat nektar z okvětní trubky. Červeně zbarvené bobule jsou rozšiřovány ptáky. Pralesní druhy, jako je \"Scadoxus nutans\" z Etiopie nebo \"Scadoxus cyrtanthiflorus\" z Ugandy, mají květenství svěšená dolů a přístupná pro opylovače pouze ze spodní strany, což je vysvětlováno jako ochrana před prudkými dešti. Naproti tomu plodenství těchto druhů jsou již vzpřímená a přístupná i zeshora.\n\nKrvokvěty jsou silně jedovaté rostliny, což je způsobeno zejména obsahem fenantridinových alkaloidů. Nejjedovatější částí je zřejmě cibule, jedovaté látky jsou však obsaženy v celé rostlině. Otrava po požití listů či hlíz krvokvětu mnohokvětého se projevuje silným otokem úst a jazyka, sliněním, nevolností, bolestmi břicha, zvracením, průjmem a obtížným dýcháním. Byly zaznamenány i smrtelné případy.\nPo biochemické stránce je nejlépe prozkoumaným druhem krvokvět mnohokvětý, dříve uváděný pod názvem \"Haemanthus kalbreyeri\". Byla v něm zjištěna celá řada alkaloidů, mezi jinými hippadin, narciklasin, pankratistatin, pankratisid, kalbretorin a kalbreklasin. Obdobné látky ze skupiny fenantridinových alkaloidů byly zjištěny i v jiných amarylkovitých rostlinách, např. v rodu hvězdník (\"Hippeastrum\"), lykoris (\"Lycoris\") a lír (\"Pancratium\").\n\nRod \"Scadoxus\" je v rámci čeledi \"Amaryllidaceae\" řazen do podčeledi \"Amaryllidoideae\" a tribu \"Haemantheae\". Tento rod byl v roce 1976 vyčleněn z rodu \"Haemanthus\", kde byl do té doby veden jako podrod \"Nerissa\". Oba rody jsou si sice blízce příbuzné, představují sesterské vývojové větve a tudíž tvoří dohromady monofyletickou skupinu, jsou však mezi nimi zřetelné morfologické i biogeografické rozdíly a jsou navzájem jasně vymezené, což bylo základem pro jejich oddělení. Listy rodu \"Scadoxus\" jsou nedužnaté, se zřetelnou střední žilkou a nejsou dvouřadě uspořádané, naproti tomu rod \"Haemanthus\" má víceméně sukulentní, výrazně dvouřadě rozložené listy bez patrné střední žilky. Další rozdíly jsou i v charakteru podzemních orgánů a postavení květního stvolu vůči listům. Rod \"Haemanthus\" je svým výskytem omezen na aridní oblasti jižní Afriky, zatímco \"Scadoxus\" se vyskytuje téměř v celé subsaharské Africe a roste převážně v méně suchých oblastech.\nPrvním popsaným druhem v rámci obou rodů byl \"Haemanthus coccineus\". Rodové jméno je odvozeno z řeckých slov αίμα (krev) a ανθος (květ). Paradoxně tento druh patří do skupiny převážně bělokvětých zástupců, podle pravidel botanické nomenklatury se však jedná o prioritní název pro danou skupinu. Druhému rodu náleží jméno \"Scadoxus\" podle druhu \"Scadoxus multiflorus\", popsaného C.S. Rafinesquem v roce 1838 a následně vřazeného do rodu \"Haemanthus\". Rodové jméno \"Scadoxus\" pak nebylo až do roku 1976 používáno.\nV minulosti rozlišovaný druh \"Scadoxus katherinae\" je podle současné taxonomie poddruhem \"Scadoxus multiflorus\".\n\nProtože český název krvokvět, nejčastěji používaný v souvislosti s pěstovaným druhem krvokvět mnohokvětý (\"Scadoxus multiflorus\"), byl jako označení rodu zahrnujícího převážně bělokvěté zástupce poněkud nepřiléhavý, byl název krvokvět přenesen na nový rod \"Scadoxus\" a pro rod \"Haemanthus\" bylo navrženo jméno bělokvět.\n\n\nNěkteré druhy krvokvětů jsou pěstovány jako atraktivní cibuloviny. Je možno je pěstovat i v květináči, který může být jen o málo větší než je průměr cibule. Poměrně často pěstovaným a celkem odolným druhem je krvokvět mnohokvětý. Pěstuje se také \"Scadoxus puniceus\" a rovněž jejich kříženec, krvokvět zvrhlý. Při pěstování krvokvětů je třeba mít na paměti silnou jedovatost všech jejich částí a umístit je zejména mimo dosah dětí. Množí se většinou semeny.\n\nKrvokvěty slouží v kombinaci s dalšími rostlinami v subsaharské Africe k výrobě šípových jedů a též k lovu ryb. Některé druhy mají význam v tradiční africké medicíně. Druh \"Scadoxus puniceus\" byl využíván v domorodém lékařství při léčení rakoviny. Laboratorní testy potvrdily významně cytotoxický účinek extraktu z této rostliny.\n\n"}
{"id": "1373924", "url": "https://cs.wikipedia.org/wiki?curid=1373924", "title": "Fortnite Battle Royale", "text": "Fortnite Battle Royale\n\nFortnite Battle Royale je multiplatformní free-to-play videohra vyvíjená studiem Epic Games. Byla vydána pro Microsoft Windows, macOS, PlayStation 4, Xbox One, Nintendo Switch, iOS a Android (jen na některé verze). Je založená na hře \"Fortnite\", kooperativní survival hře s prvky stavění. V listopadu 2018 měla hra přes 200 milionů registrovaných hráčů, když v září 2018 si hru zahrálo 78 milionů unikátních hráčů.\n\nEpic Games se inspirovali hlavně hrou \"PlayerUnknown's Battlegrounds\", která vyšla v březnu 2017 a nejvíce popularizovala žánr battle royale. Vývojáři vytvořili ve své hře \"Fortnite\" mód ve stylu battle royale, později z něj byla vytvořena samostatná free-to-play hra s mikrotransakcemi. Od spuštění hry do prosince 2018 přesáhly tržby z mikrotransakcí 3 miliardy USD (přes 67 mld. Kč), pouze za duben 2018 pak 318 mil. USD (asi 6,5 mld. Kč).\n\nFortnite Battle Royale lze hrát samostatně nebo v malých skupinách (max. 4 hráči). Hráč se může rozhodnout zda chce hrát Solo (1 hráč), Duo (2 hráči) nebo Squad (4 hráči). Avšak cílem každého herního módu je zůstat ze 100 hráčů jako poslední naživu. Na začátku hry je 100 hráčů spuštěno z létajícího autobusu na mapu, na níž jsou náhodně generované zbraně, elixíry a další vybavení. Průběhem času se bezpečná zóna zmenšuje a hráči mimo tuto zónu (okolo probíhá bouře) dostávají body poškození (mohou i zemřít). Tak jsou přežívající hráči tlačeni do menších a menších prostorů a jsou nuceni se střetávat. Hráči mohou poraženým nepřátelům vzít vybavení.\n\nTo, co tuto hru odlišuje od ostatních her žánru se Battle Royale, jsou systémy stavění a editace stavby. Většina objektů v prostředí se dá zničit krumpáčem pro zisk surovin (dřevo, kámen a železo), které mohou být použity pro stavbu opevnění s limitovanou odolností, jako např. zdi, schody a rampy. Tyto objekty mohou být použity pro rychlejší pohyb krajinou nebo ochranu před střelbou.\nNapříklad když opevnění postaví ze dřeva, bude postavené rychleji avšak má horší odolnost. Takto to postupuje i dále, s tím, že kámen se staví déle, ale je odolnější. Železo je opět odolnější než kámen ale staví se déle.\nHraje li hráč Solo a postaví zeď, schody nebo rampu, může ji ještě on sám editovat. Hraje-li s více lidmi (např. Duo nebo Squad), všichni hráči mohou postavenou část editovat. Vyhrává ten, který jako poslední zůstane na živu.\n\nKaždých cca. 70 dní ve Fortnitu vyjde nová tzv\n”sezóna“. Každá sezóna je něčím tématická (např. Léto, Halloween, Vánoce, Vesmír, Cestování časem) a zpravidla přináší změnu mapy a nový Battle Pass.\n\nV prosinci 2018 začala \"Sezóna 7\" a přibyly skiny na zbraně a na vozidla. Velký ledovec narazil do klasické Fortnite mapy a jedna třetina mapy byla pod sněhem. Byla také přidána letadla.\n\nV prosinci 2018 byl také přidán \"creative mode\" (\"kreativní mód\"), kde má každý hráč svůj ostrov, kam může pozvat jiné hráče a kde si může dělat prakticky cokoliv od miniher až po boje s jinými hráči, v krátké době byl přístupný pouze pro lidi s Battle passem.\n\nNa přelomu února a března odstartovala \"Sezóna 8\" s pirátskou tématikou. Přibyl i nový biom džungle na severovýchodě ostrova. Přibyla děla, se kterých lze střílet ohnivé koule a je možné vystřelit i sebe. Byla odstraněna letadla, golfová vozítka a nákupní košíky. Sezóna trvá 70 dní jako obvykle a končí 9. května.\n\nMezi 9. květnem a 1. srpnem probíhala \"Sezóna 9\", ve které nastalo hodně změn. Byly přidány nové lokace \"Mega Mall\", \"Neo Tilted\" a \"Pressure Plant\". Pressure Plant vychází ze sopky ze sezóny 8 a Neo Tilted vychází z Tilted Towers z předchozích sezón. Další změnou je lokace \"Polar Peak\", která byla dříve celý hrad, ale teď z něj zbylo jen pár věžiček. Také byly přidány nové létající platformy ve vzduchu a také byly postaveny po Fortnite mapě trubky, kterými můžou hráči létat.\n\n14. října odstartovala \"Druhá kapitola – Sezóna 1\". Byla přidána úplně nová mapa s novými lokacemi a novým vozidlem – lodí zvanou \"motorboat\". Na mapě je mnohem více vody a jde nově i plavat a rybařit. Sezóna byla po dlouhých odkladech začátku Sezóny 2 ukončena 20. února.\n"}
{"id": "1373925", "url": "https://cs.wikipedia.org/wiki?curid=1373925", "title": "Freedom Riders", "text": "Freedom Riders\n\nFreedom Riders bylo označení pro aktivisty hnutí za občanská práva, kteří využili mezistátních autobusových linek pro procestování center jihu USA, kde chtěli upozornit na přetrvávající rasovou segregaci. Jízdy probíhaly v roce 1961 v reakci na rozsudek Nejvyššího soudu v případu Boynton v. Virginia, který postavil rasovou segregaci v dopravě mimo zákon, včetně čekáren a restaurací na nádražích. Avšak státy jihu USA se odmítly novému pořádku podvolit a v praxi se nic nezměnilo. Federální vláda sama zákon nijak nevynucovala. První Freedom Riders vyjeli z Washingtonu na začátku května 1961. Cesta měla skončit za 13 dní v New Orleans.\n\nTaktikou jezdců svobody bylo nenásilným protestem upozornit na přetrvávající rasovou segregaci a případně vyvolat konflikt, který by přilákal pozornost médií. Posádku jezdců svobody tvořili jak Afroameričané, tak také běloši. Taktikou bylo, aby v jižanských městech bílí členové jezdců svobody používali zařízení vyhrazené pro Afroameričany a naopak. Jízdy svobody, nenásilný protest a násilné reakce obyvatel jihu USA přilákaly pozornost médií a národa k nelegální diskriminační praxi jižanských států, stejně jako dopomohly zvýšit význam hnutí za občanská práva. Členové jezdců svobody byly po cestě několikrát zatčeni za porušení místních předpisů a zákonů Jima Crowa. Často také byli napadeni bělošským obyvatelstvem. \n\nVětšinu jízd organizoval Congress of Racial Equality (CORE), některé organizovala Student Nonviolent Coordinating Committee (SNCC). Jízdy svobody navazovaly na akce tzv. sit-in, kdy se nenásilným sezením především studenti snažili upozornit na rasovou segregaci v jídelnách.\n\nFreedom Riders (jezdci svobody) se inspirovali cestou smíření z roku 1947, kterou organizovali Bayard Rustin a George Houser s cílem protestovat proti rasové segregaci ve veřejné dopravě. Cesta smíření měla otestovat rozsudek Nejvyššího soudu USA z případu Morgan v. Virginia, který v roce 1946 ukotvil, že rasová segregace v mezistátní veřejné dopravě je protiústavní. Tehdejší aktivisté byli zatčeni a odsouzeni k nuceným pracem. V roce 1961 jezdci svobody stejně tak chtěli otestovat rozsudek Nejvyššího soudu USA z případu Boynton v. Virginia, který v roce 1960 postavil rasovou segregaci v dopravě mimo zákon, včetně čekáren a restaurací na nádražích.\n\nPrvní jízda svobody začala dne 4. května 1961 ve Washingtonu ve dvou autobusech - společností Greyhound Lines a Trailways. Posádku vedl James Farmer, ředitel organizace Congress of Racial Equality (CORE). 13 jezdců tvořilo sedm Afroameričanů a šest bělochů. Původní cíl bylo projet Virginii, Severní a Jižní Karolínu, Georgii, Alabamu, Mississippi a skončit v Louisianě v New Orleans, kde se mělo konat shromáždění. Většina jezdců byli členové CORE nebo SNCC.\n\nTaktikou bylo, aby jeden smíšený pár seděl na stejné sedačce, jeden Afroameričan seděl vepředu autobusu (což byla místa zpravidla vyhrazená pro bělochy), ostatní měli sedět libovolně ve zbytku autobusu. Jeden člen jezdců vždy musel sedět na sedadle dle místních zákonů, aby se vyhnul zatčení a mohl případně zavolat do ústředí CORE, aby připravili propuštění na kauci. \n\nCesta přes Virginii a Severní Karolínu se obešla bez větších komplikací. Avšak již ve městě Charlotte byl jeden z jezdců zatčen. Ve městě Rock Hill v Jižní Karolíně došlo k napadení jednoho z jezdců. K dalším zatčením došlo ve městech Winnsboro v Jižní Karolíně a Jackson v Mississippi.\n\nK největším střetům došlo v Alabamě. V Birminghamu policejní komisař Bull Connor spolu s policistou Tomem Cookem a místní buňkou Ku Klux Klanu, organizovali protesty proti jezdcům svobody. Jejich cílem bylo ukončit celou akci. Tamní organizace byla infiltrována agentem FBI, který později vypověděl, že bylo dohodnuto, že policie nechá patnáctiminutové okno, kdy může dav beztrestně napadnout jezdce svobody. K jednomu útoku mělo dojít ve městě Anniston, ke druhému poté v Birminghamu. \n\nDne 14. května, na Den matek, byl napaden první ze dvou autobusů s jezdci svobody na palubě (autobus společnosti Greyhound). Útok vedl klan v Annistonu. Zablokovali výjezd autobusu z nádraží a propíchli mu pneumatiky. Porouchaný autobus odvezli kousek za město a tam ho zapálili. Klan se pokoušel udržet cestující v autobuse, aby uhořeli. Těm se ale podařilo z hořícího autobusu utéct. Venku je členové klanu zbili. Mezitím dorazily jednotky dopravní policie a varovnými výstřely rozehnaly dav a zachránily cestující před lynčem. Zranění byli převezeni do místní nemocnice, ale většině byla odmítnuta větší péče. Téhož večera se před nemocnicí začínal shlukovat dav. V noci místní reverend a člen hnutí za občanská práva Fred Shuttlesworth zorganizoval převoz zraněných do bezpečí. \n\nAutobus společnosti Trailways dorazil na nádraží v Annistonu hodinu po autobusu společnosti Greyhound. Autobus byl přepaden osmi členy Ku Klux Klanu, kteří následně zbili cestující. Poté, co dorazili do Birminghamu, byl autobus opět obklíčen davem, který shromáždil Ku Klux Klan ve spolupráci s komisařem Connorem. Členové klanu opět brutálně zbili cestující. Mezi útočícími členy klanu byl také infiltrovaný agent FBI. Největšímu násilí čelili bílí jezdci svobody. Například aktivista James Peck po útoku potřeboval padesát stehů na zranění, která utrpěl zejmná na hlavě. Peck byl nejdříve odvezen do nemocnice Carraway Methodist Medical Center, ta mu ovšam odmítla poskytnout péči, poté byl převezen do nemocnice Jefferson Hillman Hospital.\nCelý incident přivedl pozornost médií. Ministr spravedlnosti Robert Kennedy poslal do Birminghamu svého asistenta Johna Seigenthalera, který měl situaci zklidnit. I přes zranění a neustále sílící hrozby se jezdci svobody rozhodli v cestě pokračovat. Robert Kennedy jim přislíbil eskortu do města Montgomery. Ale mezitím se v Montgomery začal shromažďovat další dav protestujících. Společnost Greyhound navíc oznámila, že její řidiči odmítají vézt jezdce svobody z důvodu vážného nebezpečí. Jezdci se proto rozhodli, že již v jízdě pokračovat nebudou a že se přepraví letecky rovnou do New Orleans. Nicméně s problémy se potýkali i na letišti, kde někdo nahlásil bombu. \n\nIhned poté, co se původní jezdci svobody rozhodli cestu přerušit, se aktivistka Diane Nashová z organizací Nashville Student Movement a SNCC rozhodla v cestě pokračovat. Myslela si, že jinak by hnutí vyslalo signál, že k zastavení aktivit hnutí vždy postačí dostatečné násilí. Dne 17. května vyjelo z Nashvillu nových 10 jezdců svobody. Po příjezdu do Birminghamu byli na rozkaz komisaře Connora zatčeni. Ve vězení studenti neustále zpívali písně o svobodě. Connor se je proto rozhodl odvést na hranici Tennessee a tam je propustil. Studenti se okamžitě vydali zpět do Birminghamu.\n\nV Birminghamu se k nim přidali dva z původních jezdců, kteří tam zůstali. K pokračování cesty mělo dojít 19. května. Ale autobusové nádraží bylo opět obklíčeno protestujícím davem a řidiči odmítli vyjet. Na autobus museli jezdci svobody čekat celou noc v obležení protestujícího davu. Pod tlakem Kennedyho vlády musela společnost Greyhound ustoupit a vypravit autobus s jezdci svobody. Po intenzivních jednáních Kennedyho aparátu s guvernérem Alabamy Johnem Pattersonem, byl guvernér nucen veřejně zajistit ochranu jezdcům svobody. Do Montgomery jel autobus neustále rychlostí kolem 90 mílí za hodinu v doprovodu dopravní policie. \n\nDopravní policie opustila autobus na hranici území města Montgomery. Na autobusovém nádraží na jezdce svobody již čekal další protestující dav. Cestující byli znovu brutálně zbiti. Místní policie nijak nezasáhla. Napadeni byli také přítomní novináři. Následující večer, 21. května, se u kostela First Baptist Church reverenda a aktivisty Ralpha Abernathyho v Montgomery sešlo 1500 osob na podporu jezdců svobody. Mezi řečníky byli také reverend Martin Luther King Jr., reverend Fred Shuttlesworth a aktivista James Farmer. Mezitím dorazil dav 3000 bělochů, který napadl shromážděné posluchače. Na pořádek dohlížela jen hrstka členů United States Marshals Service, kteří nedokázali takovou situaci zvládnout. Místní policie opět nezasáhla. Aktivisté proto požádali o ochranu prezidenta Kennedy. Ten guvernérovi Pattersonovi jasně vzkázal, že buď zajistí ochranu občanům USA, nebo do státu pošle armádu. Guvernér vyslal Národní gardu, aby dav rozehnala. \n\nDne 22. května dorazily do Montgomery nové týmy jezdců svobody, aby pokračovaly v cestě. Mezitím prezident Kennedy vedl jednání s guvernéry Alabamy a Mississippi, jejichž výsledkem bylo zajištění ochrany pro cestu jezdců svobody těmito státy. Výměnou za policejní doprovod byl příslib federální vlády, že nebude zasahovat proti zatýkání aktivistů během porušování segregačních zákonů. Dne 24. května jezdci dojeli do Mississippi pod ochranou Národní gardy a dálniční policie. Nicméně na nadráží byli ihned zatčeni. Další vlna jezdců svobody byla zatčena již rovnou v Montgomery. Do Mississippi cestovali další a další jezdci svobody. Novou taktikou bylo naplnit vazební vězení na stanicích. Po jejich naplnění byli zadržení aktivisté převáženi do nechvalně známé věznice Mississippi State Penitentiary, kde byli uvězněni v části s největší ochranou. Museli být pouze ve spodním prádle, neměli právo na kontakt s vnějším světem, ani na vycházky na dvůr. Poté, co odmítli přestat zpívat písně o svobodě, jim byly zabaveny matrace a hygienické příslušenství. Postupně bylo zadrženo 300 aktivistů, kteří chtěli pokračovat v jízdách svobody. Zatčení získali podporu místní organizace Womanpower Unlimited, která vybírala prostředky na nákup hygienických potřeb, jídla a časopisů pro vězně.\n\nKennedy vyzval obě strany konfliktu k příměří. Chování jezdců svobody označil za nevlastenecké, jelikož destabilizovali obraz USA během vyhrocených chvil studené války. USA sklízelo kritiku od Sovětského svazu za rasismus a potlačování občanských práv Afroameričanů. Robert Kennedy například oznámil, že jeho ministerstvo spravedlnosti nemůže stát ani na jedné straně konfliktu. Kvůli mezinárodnímu tlaku Robert Kennedy vyzval dopravní společnosti, aby ukončily rasovou segregaci dle rozsudků Nejvyššího soudu.\n\nCORE, SNCC a SCLC odmítly přestat s protesty. Naopak zřídily Freedom Riders Coordinating Committee, který měl koordinovat další a další přílivy jezdců svobody během léta 1961. Celkem se odhaduje, že se jízd svobody účastnilo kolem 450 osob, z nichž bylo 300 zatčeno jen v Mississippi. Většinu tvořili mladí muži, studenti. Jezdci svobody protestovali nejen proti rasové segregaci ve veřejné dopravě, na zastávkách a nádražích, ale také v restauracích, jídelnách a v hotelech. Tato taktika se osvědčila především u velkých řetězců. Hotely, které měly pobočky i na severu USA se bály celostátního bojkotu a proto jako první postupně opouštěly segregaci. \n\nV polovině června 1961 jezdci svobody dorazili do Tallahassee na Floridě. Odtamtud měli odletět zpět domů. Nicméně ještě předtím se chtěli najíst v restauraci pouze por bílé. Majitel raději restauraci zavřel, než aby je obsloužil. Nicméně jezdci trpělivě čekali než restaurace zase otevře, přičemž zmeškali svůj let. \n\nV srpnu 1961 byla pořádána speciální jízda svobody na podporu militantního aktivisty Roberta F. Williamse z města Monroe v Severní Karolíně. Williams vyzýval k použití násilí proti násilí. Sám byl za tato slova suspendován v organizaci NAACP. Jezdci svobody byli v Monroe brutálně zbiti Ku klux klanem a místními obyvateli. Policie nazasáhla. Po zbití byli jezdci zatčeni a uvězněni. Incident se přenesl do nepokojů ve městě. Robert F. Williams vedl obranu černošských čtvrtí. Williams v této situaci zadržel bílý pár, který byl právě přítomný ve čtvrti. Za to byl později obviněn z únosu a místní policie požadovala po FBI, aby ho zatkli. William si byl jistý, že by se stal obětí lynče, proto z města uprchl a později odletěl ze země. Azyl mu poskytla Kuba. Za únos byli přesto odsouzeni další aktivisté.\n\nV září 1961 bylo plánováno masové shromáždění ve Washingtonu na podporu jezdců svobody. V listopadu 1961 byla konečně prosazena legislativa, která přikazovala, že na všech mezistátních dopravních linkách, včetně autobusů, nádraží, zastávek, jídelen, pítek apod. končí rasová segregace. \n"}
{"id": "1373928", "url": "https://cs.wikipedia.org/wiki?curid=1373928", "title": "Jan Horák (rozcestník)", "text": "Jan Horák (rozcestník)\n\nJméno a příjmení Jan Horák má více nositelů:\n\n"}
{"id": "1373931", "url": "https://cs.wikipedia.org/wiki?curid=1373931", "title": "Jens Bogren", "text": "Jens Bogren\n\nJens Peter Daniel Bogren (* 13. listopadu 1979, Švédsko) je švédský hudební producent a zvukový inženýr zaměřující se převážně na rockovou a metalovou hudbu. Je známý pro práci s kapelami jako jsou mimo jiné Opeth, Dimmu Borgir, Arch Enemy, Kreator či Sepultura. Je také vlastníkem a zakladatelem nahrávacího studia Fascination Street Studios ve švédském městě Örebro.\n"}
{"id": "1373937", "url": "https://cs.wikipedia.org/wiki?curid=1373937", "title": "Strdimil karmínovoprsý", "text": "Strdimil karmínovoprsý\n\nStrdimil karmínovoprsý (\"Aethopyga siparaja\") je druh pěvce z čeledi strdimilovitých. Vyskytuje se v tropické jižní Asii, především v Indii, Bangladéši, Myanmaru a Indonésii. Vytváří několik poddruhů, které se od sebe zbarvením mírně liší.\n\nStrdimil karmínovoprsý měří na délku přibližně 11 centimetrů. Zobák je na konci zakřivený směrem dolů. Obsahuje trubkovitý jazyk, kterým tento pták vybírá netvar z květin. Nektar tvoří hlavní složku jeho potravy. Vyskytuje se v lesích i v kultivovaných, lidmi osídlených oblastech. Sameček tohoto druhu má karmínovou náprsenku (odtud druhové jméno), přičemž záda jsou hnědočervená, stehna žlutá a bříško je olivové barvy. Samičky jsou mnohem méně pestře zbarveny; náprsenku mají žlutou, přičemž záda jsou olivově zelená.\n\n"}
{"id": "1373938", "url": "https://cs.wikipedia.org/wiki?curid=1373938", "title": "Sergej Roldugin", "text": "Sergej Roldugin\n\nSergej Pavlovič Roldugin (rusky: ; * 28. září 1951, Sachalin, SSSR) je ruský čelista a miliardář s nejasným původem majetku, dlouholetý přítel Vladimíra Putina a kmotr jeho starší dcery. Konsorcium OCCRP (Organized Crime and Corruption Reporting Project) označuje Roldugina za \"tajného správce\" Putinova ukrytého bohatství.\n\nSergej Roldugin se narodil na Sachalinu, ale vyrostl v Rize, kam byl Rolduginův otec jako voják sovětské armády přeložen. Sergej Ruldugin zde absolvoval lotyšskou školu a konzervatoř. Sergejův starší bratr Evgeny Pavlovič Roldugin navštěvoval stejnou školu KGB jako Vladimir Putin a je uváděn jako ředitel zastoupení firmy Gazprom v Rize.\n\nBěhem vojenské služby v Leningradu Sergejův bratr zprostředkoval setkání s Putinem a ten od konce 70. let patří k jeho blízkým přátelům. Roldugin seznámil Putina s jeho pozdější ženou Ljudmilou a je kmotrem nejstarší Putinovy dcery Marie Vladimirovny. Roldugin vlastní offshorové firmy s obratem několika miliard dolarů a je podezřelý z praní špinavých peněz. Vyšetřování podezření z hospodářských trestných činů je proti jeho společnostem vedeno v Panamě a na Britských panenských ostrovech.\nSergej se ve věku 5 let začal učit hře na klavír a od 8 let studoval hru na violoncello. Roku 1970 absolvoval v Rize proslulou hudební školu Emila Darzina.\n\nPozději vystudoval konzervatoř v Leningradu ve třídě Anatoly Nikitina a byl členem symfonického orchestru Leningradské filharmonie pod vedením Jevgenije Mravinského. V roce 1978 absolvoval vysokou školu na stejné konzervatoři.\nRoku 1980 se zúčastnil Pražského jara a obdržel III. cenu. V letech 1984 až 2003 byl Roldugin vedoucím skupiny violoncellistů, později šéfdirigentem v Mariinském divadle, v letech 2002-2004 působil jako rektor Petrohradské konzervatoře. \n\nJe uměleckým ředitelem Petrohradského domu hudby a Národním umělcem Ruské federace. Působí ve státních nadacích pro talentované děti a kontroluje tzv. \"Velvyslanectví excelence\", které pořádá zahraniční zájezdy ruských umělců. V kulturních institucích, podřízených přímo Ministerstvu kultury, je jediným uměleckým ředitelem který nemusí hlásit údaje o výdělcích a majetku, protože zvláštním nařízením Ministerstva kultury Ruska ze dne 14. srpna 2015 č. 2222 … \"nemá povinnost zveřejňovat takové informace\".\nPanama papers, tedy uniklé tajné dokumenty z panamské společnosti Mossack Fonseca o offshorových firmách a jejich vlastnické struktuře uvádějí Roldugina jako člověka, který hrál významnou roli v převodu velkých částek z Ruska do zahraničních daňových rájů. Roldugin přímo nebo na základě plné moci ovládá čtyři offshorové společnosti (Sonnette Overseas, Sandalwood Continental Ltd, International Media Overseas SA, Sunbarn, Raytar) s obratem v řádu miliard dolarů. Prostřednictvím švýcarského právníka Fabia Delca (Delco Networks S.A.) a několika stínových firem zřízených pouze pro praní peněz skončily na Rolduginově účtu i peníze z obří machinace, kterou odhalil Sergej Magnitskij.\n\nNapř. Sonnette Overseas, kterou vlastnil Sergej Roldugin, si půjčila od Levens Trading (propojené s nejbohatším obchodníkem Ruska Alexey Mordashovem) 6 mil. dolarů s ročním 2% úrokem, přičemž po několika měsících byl dluh odpuštěn za \"odměnu\" ve výši jeden dolar. Rolduginova firma Internatiomal Media Overseas SA (IMO) prováděla podivné transakce s akciemi největších ruských státních podniků – např. uzavřela současně smlouvu o koupi akcií společnosti Rosneft a o ukončení stejné smlouvy a okamžitě obdržela odškodnění ve výši 750 tisíc dolarů. Jindy koupila podíl v ruských podnicích a prodávala je následující den přesně těm, od kterých je koupila, ale s významným ziskem, který jim umožnil získat z transakce 400-500 tisíc dolarů. Ve skutečnosti se žádná transakce pravděpodobně neuskutečnila a dokumenty sloužily k zakrytí pravého původu peněz.\n\nSpolečně s spolužákem Vladimíra Putina Nikolajem Egorovem založil roku 1993 společnost PetroInteroil (likvidována 2006, rozsah společnosti nelze ve veřejných zdrojích nalézt). Roldugin spolu s Vladislavem Kopylovem (vlastníkem značky vodky \" Putinka \" a neziskového partnerství \"Podpora dětského sportu\"), vlastnil polovinu společnosti Priboy od roku 2005 a v letech 2009-2012 byli zakladateli společnosti Volna (shodné telefonní číslo). V roce 2000 hrály společnosti důležitou roli v mediálním životě v Petrohradě, protože prostřednictvím nich Roldugin a Kopylov údajně řídili Baltic Media Group: \" Radio Baltica \", televizní kanál \" 100TV \", noviny \"Nevskoye Vremya\", \"Smena\", \" Vecherny Peterburg\" a \"Baltská informační agentura\". Roldugin vlastní 3,2% podílu v Bank Rossiya (Акционерный коммерческий банк Россия, АКБ Россия), považované za \"osobní banku\" pro úzký okruh lidí blízkých Putinovi (s kapitálem 57,4 miliardy rublů). Banka i její předseda představenstva Jurij Kovalčuk jsou na sankčním seznamu americké vlády. Přestože se nepodílí na vedení banky, vyplacené dividendy jen za rok 2014 přinesly Rolduginovi 18 milionů rublů.\nKonsorcium investigativních center \"Organized Crime and Corruption Reporting Project\" (zal. 2006) ve své zprávě ze 4. března 2019 uvádí, že kromě tří již dříve popsaných zločinných spolčení pro praní špinavých peněz (The Proxy Platform, the Russian Laundromat, the Azerbaijani Laundromat) se na této aktivitě podílí i kdysi největší ruská soukromá investiční banka Trojka Dialog (nyní Sberbank), založená arménským byznysmenem Rubenem Vardanyanem. Ve schématu nazvaném \"Trojka Laundromat\" bylo legalizováno celkem 8,89 miliard dolarů, pocházejících od zkorumpovaných politiků a z organizovaného zločinu tím, že se vyhnuli zdanění, ukryli peníze v offshorových firmách nebo prováděli jiné ilegální operace. Zpráva uvádí jmenovitě Sergeje Roldugina, který se měl obohatit o 69 milionů dolarů, jako jednoho z příjemců těchto peněz.\n\nRolduginovy firmy jsou prostřednictvím švýcarského právníka Fabia Delca propojené s firmami, které sponzorují Miloše Zemana a Stranu Práv Občanů (Zemanovce). Více než polovina všech darů pro Stranu Práv Občanů (Zemanovce) pochází od zaměstnanců provázané skupiny firem. Podle Aktuálně.cz tyto firmy z velké části ovládá švýcarský právník Fabio Delco, který je znám jako správce firem patřících Sergeji Rolduginovi. Na Delcově účtu skončilo také 300 mil. korun z prodeje solárních elektráren na severu Čech.\n\nV České republice je Delco prostřednictvím lichtenštejnské firmy \"Norwalk Holding\" spoluvlastníkem společnosti \"Stegenato\", která je spojena se jménem podnikatele a Zemanova sponzora Michala Pechana. Delco řídí i švýcarskou firmu Waren Partners Ventures, která spravuje dalšího sponzora SPO – Adamovské strojírny (a podřízené firmy Adast a Benepro). Obě větve propojuje ostravský právník Daniel Tomíček a zakladatel několika firem, sponzorujících SPO, zaměstnanec brněnské advokátní kanceláře Daniel Janda.\n\n"}
{"id": "1373943", "url": "https://cs.wikipedia.org/wiki?curid=1373943", "title": "Petr Němec (rozcestník)", "text": "Petr Němec (rozcestník)\n\nJméno a příjmení Petr Němec má více nositelů:\n\n"}
{"id": "1373944", "url": "https://cs.wikipedia.org/wiki?curid=1373944", "title": "Sklonná váha", "text": "Sklonná váha\n\nSklonná váha nebo také pultová váha byla v minulosti nejrozšířenější váha v běžném obchodním styku. Svým rozsahem 0-1 000 g plně postačovala každodennímu provozu v obchodech, kuchyních, různých výrobnách i v průmyslu. Pomocí závaží přidávaném na závažovou (levou) misku bylo možné vážit i hmotnost přesahující 1 kg. Většina vah tohoto typu měla \"celkovou váživost\" v rozmezí 0-20 kg. Na stupnici ze strany prodávajícího bylo možné odečíst hrubý odhad ceny pomocí stupnice na ručičce a tabulky na stupnici váhy. Aby celý proces vážení netrval dlouho, byl na pravé straně, pod miskou na zboží umístěn olejový tlumič výkyvů.\n\nBřit - součást váhového mechanismu. Jednoduchý, nebo dvojitý. Je to ocelová, kalená součástka, většinou trojúhelníkového tvaru. Vyrábí se z oceli ČSN 19 191. Jedná se o styčnou plochu mezi dvěma pákami. Jejím účelem je přenášet síly, které vznikají při samotném vážení. Musí být ostrý, aby měl co nejmenší tření se součástkou se kterou tvoří ložisko.\n\nPánvice - součást převodu síly ve váhovém mechanismu. Snižuje hodnotu tření - protikus k břitu. Bývá taktéž z \"kalené oceli\", nebo ze \"syntetického achátu\". Přenáší tedy síly z břitu na další součásti, do kterých je vložena.\n\nSaně - jsou to v podstatě dvě páky spojené dvěma příčkami a osazené břity uprostřed a na obou koncích. Vzdálenost mezi břity na jednotlivých pákách musí být stejná. Páky jsou rovnoramenné (rovnoramenná páka - uprostřed páky je otočný bod a oba body na krajích jsou ve stejné vzdálenosti). Nejsou však rovné, ale obě stejně prohnuté do oblouku.\n\n\"Libela\" - nebo-li vodováha zajišťuje vodorovnou polohu celé váhy. Seřizuje se stavěcími šrouby - šroub-nožka. Jeho vyšroubování do potřebné výše zajišťuje vodorovnou polohu. Zajišťuje se kontramatkou - nožkami - umístěnými na spodku základní desky.\n\nSklonný mechanismus - součást sklonných vah. Převádí sílu, která vzniká zatížením váhy a pomocí ukazatele zviditelňuje její hodnotu na stupnici - převádí hodnotu navážené hmoty na stupnici váhy. Je osazen hlavním plochým břitem a břitem v závěsu. Jedná se v podstatě o litinové závaží, které vyvažuje síly působící na váhu v nulové poloze - klidu. Na sklonný mechanismus jsou připevněny dva ukazatele, přední a zadní.\n\nTlumič kmitů - jedná se o válcovou nádobu s pístem uvnitř. Píst se pohybuje v olejové lázni a počet kmitů lze regulovat pod pravou miskou - klade se na ni zboží a je kryta buď opaxitovou nebo nerezovou deskou - na základní desce pod krytem je umístěn tlumič výkyvů. Je naplněn tlumičovým olejem - náplň tlumiče. Používá se velmi řídký olej. Počet výkyvů lze seřizovat na 3-5 výkyvů. Je přístupný i z venku odspodu váhy.\n\n\"Průsvit -\" jedná se v podstatě o myšlenou spojnici mezi hroty břitů na saních. Měří se jednoduše. Stačí natáhnout provázek od jednoho břitového ostří, přes prostřední břit, k dalšímu ostří. V dobře vybavených dílnách se používá broušená ocelová deska a měřicí hranoly. Břity by měly být v rovině, střední by neměl být vyšší, byla by ovlivněna citlivost váhy až do lability.\n\nPři opravě je zapotřebí: několik šroubováků různých velikostí, ploché klíče č. 8, 10 a 17. Dále rovný plochý brousek, velmi jemný brusný papír tzv. lapovací a vahařské pravítko tzv. \"šmejdítko\". To je třeba si vyrobit z oceli třídy 19 slzičkového profilu o výšce 8 mm a délce do 30 cm. Bude-li třeba provést větší opravu a bude zapotřebí měnit břity v saních, využijeme i kladívko a „temovák“. Pro lepení achátových ložisek se používá pečetní vosk. Pro seřizování váhy musí být připraveno závaží o hodnotách: 2 krát 500 g a 2 krát 10 kg. \n\nNejdříve je nutno odstranit medailonky, které jsou umístěny proti sobě na tělese váhy. Jsou spojeny dvěma spojovacími šrouby nahoře u skla a jedním dole. Na tomto šroubku je umístěna plomba - úřední ověření. Po jejich odstranění se objeví sklonné ústrojí. Po uvolnění spojovacího šroubu nahoře nad sklem, uvolní se po vyjmutí krycího skla přístup na stupnici a ukazatel. Sklo se demontuje tak, že se mírným tlakem vysune směrem nahoru, čímž se uvolní z úchytů. Pak se jedna strana lehce zatlačí směrem ke stupnici. Pohybem podél stupnice se sklo uvolní a může se bezpečně vyndat. Totéž se provede i se zadním sklem.\n\nNásledně je potřeba vyšroubovat dva šroubky M4 na zadní ručičce - ukazateli - a odstranit ji. Zepředu se odstraní dva šroubky na dorazu, který je zároveň i zajištěním hlavního břitu. Tím se uvolní sklonný aparát a zároveň ho lze odpojit od táhla. Táhlo se odpojí dole z hrotu. Pomocí šroubováku a klíče č. 8 se odstraní zadní doraz a zároveň se tím uvolní i hlavní ložisko. \n\nDemontáž krytů se provede odstraněním všech šroubků M4 na horním díle krytu. Pak se jednoduše horní kryt sundá a spodní se vysune nahoru. Tím se ukáže celý vážní mechanismus.\n\nNejprve se musí prohlédnout spodní ložiska a břity. Neuškodí, když se z nosičů, které stojí na saních z obou stran uvolní dorazy a ty se mohou podle potřeby přebrousit. Je třeba dát pozor, aby se při jejich vracení zachovala vůle mezi nimi a břity. To se vyzkouší mírným posunutím v ose břitů. Pak se prohlédnou břity a i ty se mohou lehce přeleštit brusným papírem. Vůle se musí dodržovat u všech pohyblivých součástí.\n\nDalším důležitým krokem je prohlídka pánvic. Ty jsou z umělého achátu a tudíž velmi náchylné na poškození. Pokud se objeví uštípnutá část nebo prasklina, je nutné pánvici vyměnit. Přebroušení je možné jen u pánvic, které jsou jen lehce opotřebované. Ložisko se může i uvolnit. Pokud se tak stane, musí se taktéž vyměnit a nová pánvice se přilepí pečetním voskem. Ostrým špendlíkem se musí zkontrolovat, zda pánvice není tzv. zaseklá. To se při kontrole projeví tím, že špendlík v žlábku ložiska při příčném pohybu neklouže, ale zasekává se. Nouzově se dá ložisko pomocí \"šmejdítka\" a lapovacího papíru vybrousit, ale lepší je takové ložisko vyměnit. Nahřeje se držák ložiska, do něj se skápne trochu pečetního vosku a \"šmejdítkem\" se vtlačí nový díl. Pokud se vyměňují najednou obě ložiska např. na nosičích, musí se \"šmejdítkem\" zajistit jejich souosost.\n\nJe nutné vždy zkontrolovat hlavní dvojitý břit. Musí mít ostré hroty v místech, kde se dotýká dorazů. Ostří břitu se brousí na plochém brousku a ostří se navíc vyleští lapovacím papírem. Je samozřejmé, že čím rovnější je plocha, na které se hlavní břit brousí (např. leží pod lapovacím papírem broušená deska), tím lépe. Ale v praxi to kolikrát není možné zajistit, např. u zákazníka, pak poslouží rovný brousek.\n\nTáhlo je na spodní straně opatřeno miskou a na horní křížovým ložiskem. Toto ložisko je také třeba prohlédnout a opravit či vyměnit stejným způsobem jako hlavní.\n\nPo pravé straně, pod pravým nosičem je umístěn tlumič. Ten lze uvolnit odstraněním dvou šroubků zespodu základní desky - pokud se jedná o starší typ váhy, nebo shora z držáku, pokud se jedná o novější typ. Celý držák se nepovoluje, protože by mohly nastat problémy při seřizování chodu pístu tlumiče. Píst totiž musí být uprostřed válce, aby nedřel o jeho stěnu, čímž by nepříznivě ovlivňoval stálost váhy. Když je tlumič venku, musí se rozebrat, ekologicky odstranit starý olej a vyčistit ho hadříkem, a je-li vevnitř mírně zkorodovaný, vybrousit ho lapovacím papírem. Opět hadříkem dočista vytřít dočista od brusného materiálu. Pak se namontuje zpět na místo.\n\nPo celkové prohlídce a výměně opotřebených součástek se může přikročit k seřízení váhy. Na levý nosič se přišroubuje závažová miska. V ní je drobný tárovací materiál a hrubá tára je v dutině nosiče pod miskou. Na levý nosič se připevní miska na zboží. Opět podle typu a stáří je na misce buďto opaxitová deska, nebo nerezová. Tím je připraven spodek váhy na zkoušku.\n\nNa místo se vrátí hlavní ložisko s dorazem, vloží se sklonný aparát, táhlem se spojí saně a sklonný aparát, připevní se zadní ručička a může se přistoupit k seřizování váhy.\n\nVáha se stavěcími nožkami vyrovná pomocí libelky do vodorovné polohy. Přidáním, nebo ubíráním táry se seřídí \"nula\", tzn. že je ručička na nule. Váha musí splňovat tři měrové vlastnosti: citlivost, správnost a stálost.\n\nJe schopnost váhy reagovat na změnu hmotnosti. Prakticky to znamená, že váha je schopna při plné zátěži - max. váživosti - zaregistrovat přidání závaží o hodnotě dvoutisíciny maxima váživosti.\n\nVyjadřuje shodu mezi hodnotou zátěže a údajem na stupnici váhy. Prakticky to znamená, že když se váha zatíží např. 1 kg, ručička se zastaví na hodnotě 1 kg.\n\nJe to schopnost váhy ukazovat stejnou hodnotu při opakovaném položení stejné zátěže. V praxi se tato vlastnost zkouší mírným přibržděním váhy při pohybu z obou stran. Hovoří se o zkoušení tzv. \"střídání\". U sklonných vah se tato zkouška provádí většinou u zátěže \"0\", 500 g a 1 000 g.\n\nZ těchto tří vlastností se zkouší nejdříve stálost a pokud je vše v pořádku a váha nestřídá, může se pokračovat v seřizování. Po vložení 1 kg zátěže se vytáruje případná odchylka na hodnotu 1 kg. Po sundání závaží u nuly se vyrovná hodnota válečkem ve sklonném aparátu směrem nahoru, nebo dolů. Zkontroluje se výsledek a podle nutnosti se postup zopakuje. Hodnota 500 g se seřídí povolením přední ručičky a zhoršením chyby 3 až 5 krát. Ručičku je třeba znovu přitáhnout a zkontrolovat výsledek. Podle potřeby zopakovat. Po každém zásahu se musí vytárovat nula! Důležité upozornění - ručičkou se musí posunovat ve směru zhoršení chyby. Pak, pokud váha ukazuje přesně 0-500-1 000 g, je nutno srovnat zadní ručičku s přední. Nakonec se vyzkouší plná zátěž. Odchylka se seřizuje na paralelních vodičích, které jsou pod stupnicí. Oba musí být bezpodmínečně rovnoběžné. Většinou to není třeba, pokud nebyly vyměněny. Pro odstranění zadní stupnice platí podobný postup jako u demontáže skel. Zadní ručička se přitom neodstraňuje, je třeba dát na ni pozor při demontáži stupnice. Pak na kolmém vodiči se posunuje paralelka nahoru, nebo dolů. Pozor - jen jemně. Když je chyba na levé straně - u nuly, pohybuje se paralelkou na pravé straně a opačně. Potom podle ručičky, která se neodstraňovala, se seřídí zadní stupnice. Poté je nutno seřídit dorazy. Jeden pár je umístěn u sklonného aparátu a vymezuje pohyb sklonu. Sklonné závaží (aparát) by měl dosedat na dorazy tak, aby ručička ukazovala na každé straně asi 1 cm přes rozsah stupnice. Druhý pár je dole pod saněmi a omezuje jejich pohyb. Ten se seřizuje nejlépe při plné zátěži, kdy se projeví průhyb saní. Zrcátkem se zkontroluje, souhlasí-li údaje na přední i zadní stupnici, a může se přistoupit k celkové montáži. Při ní se postupuje opačně než při demontáži. Složí se kryty, pak se zasunou krycí skla, zajistí se nahoře spojovacími šroubky, přiloží se medailonky. Do dvou horních otvorů se vrátí dva spojovací šroubky a do spodního plombovací šroubek s dírkou na plombovací drátek. Na ten se zavěsí plomba a váha se předloží metrologickému institutu k ověřování - úkon ověření - v tomto případě váhy tzv. cejchování. Úřední osvědčení platí dva roky, poté se musí váha zase zkontrolovat a znovu ověřit.\n"}
{"id": "1373945", "url": "https://cs.wikipedia.org/wiki?curid=1373945", "title": "Rudolf Bunček", "text": "Rudolf Bunček\n\nRudolf Bunček (20. června 1881 Jastrabá – 24. září 1968 Choceň) byl slovenský sochař a malíř.\n\nNarodil se v obci Jastrabá. Jeho otcem byl Augustin Bunček a matkou Irena Amália Anna roz. Retzbachová. \nStudoval na gymnáziu v Ružomberku a v Prievidzi. V letech 1896–1901 odešel na studia na Uměleckoprůmyslovou školu v Budapešti, kde se věnoval mědirytectví a potom sochařství. Po studiích pracoval ve fajánsové dílně Zsolnayovcov v Pécsi. V roce 1902 realizoval menší sochařské studie v Jastrabé. Poté pracoval jako středoškolský profesor kreslení v Levici a v Krupině, následně jako školní inspektor v Banské Bystrici. Část jeho malířských prací se nachází v Středoslovenském muzeu v Banské Bystrici. Jeho práce mají realistické zaměření. Roku 1901 byl odměněn I. cenou za návrh na dekorativní výzdobu brány obytného domu.\n\n\n"}
{"id": "1373952", "url": "https://cs.wikipedia.org/wiki?curid=1373952", "title": "Horní Těrlicko (zámek)", "text": "Horní Těrlicko (zámek)\n\nZámek v Horním Těrlicku v okrese Karviná se nachází v dolní části obce na břehu vodní nádrže Těrlicko. Zámek byl zapsán do seznamu kulturních památek před rokem 1988.\n\nPozdně barokní objekt byl správcovským sídlem Larisch-Mönnichů a byl vybudován pravděpodobně kolem roku 1800. Po druhé světové válce zámek byl ve správě ministerstva vnitra, po roce 1990 v majetku Policie ČR. Zámek je plně rekonstruován, veřejnosti nepřístupný. V parku zámecké zahrady stojí socha svatého Jana Nepomuckého pravděpodobně z roku 1788.\n\nJednopatrová stavba obdélného půdorysu s dvojitou mansardovou střechou. Fasády hladké pětiosé, plytkým rizalitem ve střední části fasády. Vchod je v zadní části, nad ním v mansardové střeše je vikýř s obdélníkovým oknem. V čelní (zahradní) fasádě nad rizalitem v mansardové střeše je půlkruhová atika, která byla zdobena zubořezem. \n\nV přízemí byly valené klenby, zachovalá byla v bývalé kuchyni, v patře stropy ploché.\n"}
{"id": "1373953", "url": "https://cs.wikipedia.org/wiki?curid=1373953", "title": "Alex Jany", "text": "Alex Jany\n\nAlex Jany (5. ledna 1929 Toulouse – 18. července 2001 Marseille) byl francouzský plavec, specialista na volný způsob.\n\nByl synem ředitele bazénu v Toulouse a plavání se věnoval od dětství. Získal 26 titulů mistra Francie, na mistrovství Evropy v plavání v roce 1947 vyhrál 100 m volným způsobem a 400 m volným způsobem a na obou tratích překonal světový rekord, ve štafetě získal stříbrnou medaili. V anketě Internationale Sport-Korrespondenz byl zvolen nejlepším světovým sportovcem roku 1947. Na olympijských hrách 1948 byl pátý na 100 m, šestý na 400 m a třetí ve štafetě. Na ME 1950 zopakoval vítězství na stometrové a čtyřsetmetrové trati i druhé místo ve štafetě. Na Středomořských hrách 1951 vyhrál individuální závod na 100 m a kraulařskou i polohovou štafetu, na olympijských hrách 1952 získal bronzovou medaili ve štafetě. Reprezentoval Francii na OH 1960 ve vodním pólu, kde jeho tým obsadil deváté místo.\n\nPo ukončení kariéry působil jako trenér mládeže v Marseille. Je po něm pojmenováno několik francouzských plaveckých center i závod dorostenců o Cenu Alexe Janyho. V roce 1977 byl uveden do Mezinárodní plavecké síně slávy. Jeho mladší sestra Ginette Jany-Sendralová byla rovněž francouzskou plaveckou reprezentantkou.\n"}
{"id": "1373958", "url": "https://cs.wikipedia.org/wiki?curid=1373958", "title": "EBLM J0555-57", "text": "EBLM J0555-57\n\nEBLM J0555-57 je hvězdný systém skládající se ze tří hvězd. Nachází se přibližně 600 světelných let od Země. EBLM J0555-57Ab je dosud nejmenší známou hvězdou ve vesmíru; kolem primární hvězdy v systému oběhne jednou za 7,8 dne. Přes velmi malou hmotnost je dostatečně hmotná na to, aby v jejím jádře probíhal proces slučování vodíku. \n\nHvězdný systém EBLM J0555-57, známý také jako CD-57 1311, se skládá ze tří hvězd nacházejících se v souhvězdí Malíře. Základ systému tvoří gravitačně vázaná dvojhvězda, jejíž jednotlivé složky se od sebe nachází 2,5\": EBLM J0555-57Aa o zdánlivé magnitudě 9,98 je hvězda spektrálního typu F8, EBLM J0555-57B má zdánlivou velikost 10,76. Nebyly detekovány orbitální pohyby, ale obě hvězdy mají téměř totožnou radiální rychlost a předpokládá se, že vzájemně na sebe gravitačně působí.\n\nSamotná EBLM J0555-57Aa je dvojhvězdou (EBLM J0555-57Ab obíhá kolem EBLM J0555-57Aa). Byly detekovány přechody v infračervené vlnové délce s poklesem jasu až o 0,05 %. Tvar a délka přechodů umožňuje určit přibližné poloměry obou hvězd. Doba oběhu byla určena na 7 dní a 18 hodin s nízkou výstředností dráhy 0,09, se sklonem dráhy 89,84° a s velkou poloosou dráhy 0,08 AU.\n\nEBLM J0555-57Ab má hmotnost přibližně 85 ± 4 hmotnosti planety Jupiter, respektive 0,081 sluneční hmotnosti. Hvězda má poloměr přirovnatelný k planetě Saturn. EBLM J0555-57Ab má nejmenší možnou hmotnost (dle současných modelů vývoje hvězd), aby mohla ve svém jádře slučovat vodík. EBLM J0555-57Ab byla nalezena skupinou vědců z University v Cambridgi, který pracovali na projektu EBLM („Eclipsing Binary, Low Mass“), jenž využíval data získaná z mise WASP. Ta užívá tranzitní metody k hledání exoplanet. Další vlastnosti hvězdy byly získány z metody měření radiálních rychlostí, čímž byla určeny varianty periodické radiální rychlosti primární hvězdy podle toho, jak na ni gravitačně působí její souputník.\n"}
{"id": "1373959", "url": "https://cs.wikipedia.org/wiki?curid=1373959", "title": "Mako", "text": "Mako\n\nMako (* 23. října 1991, Tokio, Japonsko) je japonská princezna, dcera prince Fumihita.\n\nPrincezna Mako studovala na International Christian University (ICU) v Tokiu a na Leicesterské univerzitě. Pracuje jako výzkumnice v muzeu.\n\nV září 2017 se zasnoubila se svým bývalým spolužákem z univerzity Keiem Komurou. Svatba se měla konat v listopadu 2018, byla však odložena až na rok 2020. Sňatkem s neurozeným mužem ztratí Mako svůj šlechtický titul a přijde o právo bydlet v císařském paláci. Dědičkou trůnu by se nicméně stát nemohla, protože zákon zajišťuje nástupnictví pouze v mužské linii.\n"}
{"id": "1373961", "url": "https://cs.wikipedia.org/wiki?curid=1373961", "title": "Mako (rozcestník)", "text": "Mako (rozcestník)\n\nMako může odkazovat na:\n\n"}
{"id": "1373966", "url": "https://cs.wikipedia.org/wiki?curid=1373966", "title": "Bart na cestě", "text": "Bart na cestě\n\nBart na cestě (\"Bart on the Road\") je 148. díl amerického animovaného seriálu Simpsonovi. Premiéru měl v televizi Fox Broadcasting Company 31. března 1996.\n\nSeymour Skinner si všímá, že mu letecká společnost přehodila let o den dříve. Další let si nemůže dovolit, a tak vyhlásí prázdniny s úkolem pro žáky, který zní, že musí navštívit pracoviště rodičů. Bart chce sledovat matku, aby zůstal doma, ale Líza matce navrhne, aby navštívil Patty a Selmu do autoškoly. Bart je nakonec nucen trčet v autoškole, ale když ho Selma nehlídá, vytvoří si svůj falešný řidičák. Mezitím Martin vyhraje na burze 600 dolarů a Líza se s Homerem sblíží v jaderné elektrárně. Barta začíná řidičský průkaz omrzovat, než přesvědčí Martina ke koupi automobilu. Spolu s ním, Milhousem a Nelsonem si vymyslí soutěž pro rodiče, aby jim dovolili výlet. Ti ale netuší, že žádné národní gramatické rodeo v Kanadě není a Bart se svými třemi kolegy projíždí různými státy do Knoxville na světovou výstavu, která, jak zjistí na místě, byla v roce 1982. Během cesty utratí všechny peníze a na auto spadne mohutná věž Sunsphere, čímž auto nenávratně poškodí. Bart odmítá zavolat rodičům a kontaktuje Lízu, která mu poradí, aby pracoval jako letecký kurýr. Nedostává se domů, a tak Líza využívá dobrého vztahu s Homerem, kterému všechno poví. Homer si od společnosti, kde Bart pracuje, objedná přístroj do jaderné elektrárny pod jiným jménem, přičemž ten starý rozbije. Bart se dostává domů, ale netuší, že Homer všechno ví a že mlčí jen pod slibem, který dal Líze. \n"}
{"id": "1373967", "url": "https://cs.wikipedia.org/wiki?curid=1373967", "title": "V Humenci", "text": "V Humenci\n\nV Humenci je ulice v Hloubětíně na Praze 14, která spojuje ulici Mochovskou a Zelenečskou. Protíná ji ulice Sadská. Má přibližný severojižní průběh.\n\nNazvána je podle zaniklé osady Humenec, která byla poprvé zmíněna v papežské listině Inocence III. v roce 1207 a která se někde v těchto místech nacházela asi do 16. století. Ulice vznikla v roce 1930 a původně spojovala Mochovskou a Sadskou, teprve v roce 1972 byla rozšířena o jižní část, když zaniklo náměstí V Novém Hloubětíně. V době nacistické okupace v letech 1940–1945 se německy nazývala \"Humenetzer Straße\".\n\nZástavbu tvoří rodinné domky z první republiky, jen západní část jižního úseku (bývalé náměstí V Novém Hloubětíně) má parkovou úpravu. Nachází se tam dětské hřiště a pomník obětem 2. světové války.\n\n"}
{"id": "1373968", "url": "https://cs.wikipedia.org/wiki?curid=1373968", "title": "Arrondissement Maaseik", "text": "Arrondissement Maaseik\n\nArrondissement Maaseik (nizozemsky: \"Arrondissement Maaseik\"; francouzsky: \"Arrondissement de Maaseik\") je jeden ze tří arrondissementů (okresů) v provincii Limburk v Belgii.\n\nObce Bocholt, Bree, Kinrooi, Meeuwen-Gruitrode, Dilsen-Stokkem a Maaseik náleží k soudnímu okresu Tongeren a zbylé obce patří k soudnímu okresu Hasselt.\n\nArrondissement Maaseik vznikl roku 1839 jako belgická část dřívějšího arrondissementu Roermond, který zanikl rozdělením provincie Limburk. Kanton Peer byl přičleněn k arrondissementu Maaseik od arrondissementu Hasselt.\n\n1. ledna 2019 se obce Overpelt a Neerpelt spojí do jedné obce jménem Pelt a obce Meeuwen-Gruitrode a Opglabbeek (okres Hasselt) do jedné obce Oudsbergen.\n\nPočet obyvatel k 1. lednu 2017 činil 239 842 obyvatel. Rozloha okresu činí 884,43 km².\n\nOkres Maaseik sestává z těchto obcí:\n"}
{"id": "1373974", "url": "https://cs.wikipedia.org/wiki?curid=1373974", "title": "Filament (astronomie)", "text": "Filament (astronomie)\n\nFilamenty (vlákna, galaktická vlákna) představují největší známé struktury ve vesmíru. Jsou to vláknité formace s typickou délkou 50 až 80 megaparseků (163 až 261 milionů světelných let). Tvoří hranice mezi velkými prázdnotami. Filamenty se skládají z gravitačně svázaných galaxií. Oblasti, kde se nachází velké množství kup a skupin galaxií, se nazývají nadkupy galaxií.\n"}
{"id": "1373979", "url": "https://cs.wikipedia.org/wiki?curid=1373979", "title": "Římskokatolická farnost Ondřejov", "text": "Římskokatolická farnost Ondřejov\n\nŘímskokatolická farnost Ondřejov je územním společenstvím římských katolíků v rámci českokrumlovského vikariátu českobudějovické diecéze.\n\nVznik farnosti v Ondřejově byl až projevem osvícenských reforem duchovní správy. Vznikla až v roce 1728. Za druhé světové války byla farnost zahrnuta do počtu farností, které byly nuceně podřízeny linecké diecézi, v roce 1945 byla navrácena diecézi českobudějovické. V roce 1950 bylo území ondřejovské farnosti zahrnuto do vojenského újezdu Boletice. V důsledku toho byla ves Ondřejov, včetně farního kostela, zbořena. Farnost tak zůstala existovat pouze administrativně.\n\nFarnost existuje pouze administrativně a je spravována ex currendo z Českého Krumlova.\n\n"}
{"id": "1373981", "url": "https://cs.wikipedia.org/wiki?curid=1373981", "title": "Jozef Vrečič", "text": "Jozef Vrečič\n\nJozef Vrečič (1931/1932 – 2015 Komárno), někdy uváděný jako Vrecsics József, byl slovenský fotbalový útočník a trenér.\n\nV československé lize hrál za Duklu Pardubice během základní vojenské služby, vstřelil jednu prvoligovou branku. Předtím i potom nastupoval v nižších soutěžích za Komárno.\n\nPo skončení hráčské kariéry se stal trenérem. Ve Spartaku Komárno vedl mj. pozdějšího československého reprezentanta Františka Karkó.\n\n"}
{"id": "1373984", "url": "https://cs.wikipedia.org/wiki?curid=1373984", "title": "Navoiy", "text": "Navoiy\n\nNavoiy (také Навоий nebo Навои) je uzbecké město se zhruba 130 000 obyvateli, ležící na řece Zeravšan 360 km jihozápadně od Taškentu. Je správní centrem Navojského vilajátu a patří k volným ekonomickým zónám..\n\nPůvodně zde ležela starobylá osada jménem Kermana, která byla významnou zastávkou karavan na Hedvábné stezce. V roce 1958 bylo vzhledem k nerostnému bohatství tohoto kraje rozhodnuto vybudovat metalurgický kombinát a pro jeho zaměstnance postavit nové město, které dostalo název podle středověkého uzbeckého básníka Alíšera Navoího. Ředitel továrny Zarap Zarapetjan zadal výstavbu skupině leningradských architektů, kteří za projekt moderního města s výškovými domy, širokými bulváry a dvěma velkými parky obdrželi Státní cenu SSSR. V Navoiy se zpracovává zlato, uran a zemní plyn, které se těží v okolí, chemická továrna Navoiyazot je největším uzbeckým producentem umělých hnojiv, funguje zde také textilní a potravinářský průmysl, výroba cementu a tepelná elektrárna. Město je uzlem železniční a silniční dopravy, má rovněž mezinárodní letiště Navoiy. Terciární vzdělání poskytuje pedagogický institut a hornická vysoká škola. Turistickými atrakcemi v okolí jsou karavanseraj Rabati Malik se starobylou vodárnou, muslimské poutní místo Nurota a roklina Sarmishsoy s pravěkými skalními malbami.\n\n"}
{"id": "1373986", "url": "https://cs.wikipedia.org/wiki?curid=1373986", "title": "Násobilka", "text": "Násobilka\n\nNásobilka (zastarale ajnmolanc nebo ajnmolans) je soubor, tabulka či schéma násobků vybraných přirozených čísel. Jako malá násobilka se označují násobky čísel 1 až 10, jako velká násobilka rozšíření malé násobilky na čísla 11 až 20. Ve škole se od žáků často vyžaduje naučit se malou násobilku zpaměti, protože to umožní efektivně zvládnout ruční násobení a dělení mnohaciferných čísel.\n\nMalá násobilka:\nVelká násobilka (včetně malé v levé horní části):\n"}
{"id": "1373990", "url": "https://cs.wikipedia.org/wiki?curid=1373990", "title": "Pražský okruh (rozcestník)", "text": "Pražský okruh (rozcestník)\n\nPražský okruh označuje objízdné trasy kolem Prahy:\n\nStaré okruhy z 80. let 20. století – viz Síť pozemních komunikací v Praze#Staré okruhy\n\nJiné trasy: \n"}
{"id": "1373996", "url": "https://cs.wikipedia.org/wiki?curid=1373996", "title": "Arrondissement Dendermonde", "text": "Arrondissement Dendermonde\n\nArrondissement Dendermonde (nizozemsky: \"Arrondissement Dendermonde\"; francouzsky: \"Arrondissement de Termonde\") je jeden ze šesti arrondissementů (okresů) v provincii Východní Flandry v Belgii.\n\nJedná se o politický a zároveň soudní okres. Soudní okres Dendermonde také zahrnuje obce politického okresu Sint-Niklaas a některé obce politického okresu Aalst.\n\nArrondissement Dendermonde byl vytvořen roku 1800 jako třetí arrondissement v Départmentu Escaut. Tento arrondissement původně zahrnoval kantony Aalst, Beveren, Dendermonde, Hamme, Lokeren, Sint-Gillis-Waas, Sint-Niklaas, Temse, Wetteren a Zele. Roku 1814 byla obec De Klinge okresu Eeklo přičleněna k okresu Dendermonde.\n\nRoku 1818 byly vytvořeny arrondissementy Aalst a Sint-Niklaas. Při této příležitosti byl kanton Aalst postoupen stejnojmennému okresu a z kantonů Beveren, Sint-Gillis-Waas, Sint-Niklaas a Temse vznikl okres Sint-Niklaas. Části obcí Laarne a Kalken byly roku 1921 přičleněny k okresu Gent a společně vytvořili jednu obec Beervelde.\n\nPočet obyvatel k 1. lednu 2017 činil 199 553 obyvatel. Rozloha okresu činí 342,47 km².\n\nOkres Aalst sestává z těchto obcí:\n"}
{"id": "1373999", "url": "https://cs.wikipedia.org/wiki?curid=1373999", "title": "Blanka Nováková", "text": "Blanka Nováková\n\nBlanka Nováková (* 28. března 1985, Turnov) je česká malířka\nBlanka Nováková absolvovala v letech 2001-2005 obor umělecké odlévání kovů na Střední uměleckoprůmyslové a Vyšší odborné škole v Turnově. V letech 2006-2012 studovala na Akademii výtvarných umění v Praze v ateliéru malířství IV prof. Zdeňka Berana. Ve školním roce 2007-2008 a 2010-2011 obdržela ateliérovou cenu AVU v Praze. Její diplomovou prací byl obraz \"Soukromá atrakce\" (2012, polyptych šesti pláten, celkem 240 x 360 cm).\n\nPoprvé vystavovala během studia roku 2006 a na společné výstavě AVU ve Veletržním paláci roku 2007. Samostatně vystavuje od roku 2014. \nAbsolventi Beranova ateliéru na AVU se vyznačují virtuózní technikou malby, snahou pedagoga však bylo podpořit jejich individuální schopnosti a tvořivé sebeuvědomění. Namísto technického problému - jak, se zde řešila spíše otázka co a proč, či zda vůbec. Nováková si klade otázky, zda lze zachytit některé okamžiky lidského života prostřednictvím skládaných realistických kompozicí.\n\nVe svých malbách fabuluje žensky něžný odkaz ve vzájemné komunikaci lidí a zvířat, kde zvířata personifikují i své lidské protějšky. Zvířata s jejich gesty a mimikou slouží malířce jako metafora lidských situací (\"Hlídači\", 2012) a drobné rekvizity pro toto komorní představení dosvědčují, že člověk je v nich přítomen alespoň skrytě. Na rozdíl od groteskních až drastických situací, v nichž lidské chování prostřednictvím stylizovaných zvířecích figur modeluje sochař Karel Pauzer, je Nováková jako pozorovatel spíše na straně zvířat. Snaží se zachytit ambivalenci vztahu člověka a zvířete, zahrnující třeba intenzivní prožitek ze setkání s divokým tvorem i touhu zvíře ochočit, vlastnit nebo uchovat vzpomínku na něj jako vycpaninu. \n\nNováková vychází z osobní vizuální zkušenosti a reálných situací, ale její obrazy skrývají příběhy a vybízejí diváka k vlastním interpretacím. Pracuje koncepčně a obvykle maluje soubory vzájemně souvisejících obrazů, které reflektují určité závažné téma, např. pokorné a neokázalé zpracování tématu odcházení a smrti (2014). V obrazech kombinuje podmalbu větších ploch akrylem a sprejem s olejovou malbou á la prima.\n\n"}
{"id": "1374019", "url": "https://cs.wikipedia.org/wiki?curid=1374019", "title": "Lípa v Bystřici u Bělé nad Radbuzou", "text": "Lípa v Bystřici u Bělé nad Radbuzou\n\nLípa v Bystřici u Bělé nad Radbuzou je památný strom v severozápadní části bývalé návsi obce Bystřice (Wistersitz) vpravo od silnice u rozcestí směrem na Liščí horu (Fuchsberg) a Novosedly (Neubäu). Obvod jejího kmene měří 395.\n"}
{"id": "1374026", "url": "https://cs.wikipedia.org/wiki?curid=1374026", "title": "Konstal 4N", "text": "Konstal 4N\n\nKonstal 4N je dvounápravová tramvaj, která byla v letech 1956–1962 vyráběna firmou Konstal v Chořově pro polský trh jako nástupce tramvají Konstal N. Úzkorozchodná verze byla označena jako 5N.\n\n4N vychází koncepčně ze svého předchůdce, tramvaje N. Jedná se tedy o dvousměrný dvounápravový motorový tramvajový vůz se čtyřmi dveřmi, vždy dvěma na jedné straně vozové skříně. Podlaha se v tramvaji 4N nachází ve výšce 945 mm nad temenem kolejnice. Každou nápravu pohání jeden trakční motor LT-31 s výkonem 60 kW. Proud je z trolejového vedení odebírán pantografem. Do tohoto typu tramvaje je možno montovat podvozky jak pro normální rozchod kolejí 1435 mm, tak i pro rozchod 1000 mm.\n\n\nTramvaje 4N a 5N byly určeny výhradně pro Polsko (Bílsko-Bělá, Bydhošť, Čenstochová, Elbląg, Gdaňsk, Grudziądz, Gorzów Wlkp., Katovice a přilehlý region GOP, Inowrocław, Jelenia Góra, Krakov, Lehnice, Lodž, Olsztyn, Poznaň, Słupsk, Štětín, Toruň, Varšava, Vratislav a Wałbrzych).\n"}
{"id": "1374027", "url": "https://cs.wikipedia.org/wiki?curid=1374027", "title": "Josef Hofer", "text": "Josef Hofer\n\nJosef Hofer (19. listopadu 1871 Snovídky – 8. března 1947 Luhačovice) byl katolický kněz, učitel, novinář, náboženský spisovatel a politický publicista, autor povídek a črt. Znám především jako kritik olomouckého arcibiskupa ThDr. Theodora Kohna a farář ze Starého Hrozenkova na Moravských Kopanicích.\n\nJosef Hofer se narodil v roce 1871 ve Snovídkách na Vyškovsku. Kněžská studia na brněnském semináři napoprvé nedokončil, a tak se živil jako výpomocný učitel v Komárově u Opavy. Později se ke studiím vrátil, absolvoval teologii v Olomouci a v roce 1900 byl vysvěcen. Jako kněz působil v Zábřehu nad Odrou, v Polance u Opavy, u Panny Marie ve Strážnici, ve Slatěnicích u Olomouce a nakonec deset let ve Starém Hrozenkově na Moravských Kopanicích. Ze svého desetiletého pastorování v kraji na moravsko-slovenském pomezí čerpal náměty pro svá díla: „Bohyně na Žítkové“, „Povídky z Kopanic“ a „Kopaničářské povídky“. Názorově měl blízko ke Katolické moderně. Pod pseudonymem \"Rectus\" vystupoval na počátku 20. století na stránkách tisku proti tehdejšímu olomouckému arcibiskupovi ThDr. Theodoru Kohnovi. Byl také vytrvalým kritikem celibátu. Po vzniku Československa se účastnil kněžského reformního hnutí. Poté, co byl v roce 1920 suspendován, přestoupil do nově vzniklé církve československé. Působil pak opět několik let jako pedagog. Po odchodu na odpočinek v Luhačovicích nepřestával být literárně aktivní. Své zážitky z působení v katolické církvi vtělil do dvojdílné knihy \"Římská církev v nedbalkách\". Zemřel v roce 1947 v Luhačovicích.\n\nJosef Hofer se narodil 19. listopadu 1871 ve Snovídkách (okres Vyškov) v rodině domkaře Pavla a jeho manželky Anežky. Otec byl cihlářský dělník, živil se námezdní zemědělskou prací; rodina měla domek a kousek pole. Obecnou školu vychodil Josef Hofer v jednotřídce v Nemoticích; české gymnázium navštěvoval v Uherském Hradišti a svoje gymnaziální studia ukončil v roce 1893 složením maturitní zkoušky. Po maturitě (1893) zahájil Josef Hofer (na přání rodičů) studium bohoslovectví v Brně, které ale po několika týdnech ukončil. Ve svých 22 letech nastoupil vojenskou službu (jako jednoroční dobrovolník) u pěšího pluku c. k. zeměbrany (zemské obrany) v Olomouci. Odtud byl odeslán do jednoroční školy v Krakově. V lednu 1894 onemocněl očním trachomem (nemoc způsobená bakterií Chlamydia trachomatis), v dubnu 1894 nastoupil na zdravotní dovolenou, v jejímž průběhu (září 1894 – leden 1895) si přivydělával jako výpomocný učitel v chřibské Stupavě pod Buchlovem. V lednu roku 1895 se vrátil k zeměbraně a dokončil zde svoji povinnou vojenskou službu.\n\nUčitelské profesi se dále věnoval od září 1895; získal pedagogickou praxi a následně složil zkoušku učitelské zralosti. Školní rok 1895/1896 odučil (do června 1896) na utrakvistické škole v Komárově u Opavy. Zde, během kontrolní návštěvy (vizitace) olomouckého arcibiskupa ThDr. Theodora Kohna, mu bylo nabídnuto místo v olomouckém bohosloveckém učilišti. Po čtyřech letech studia byl Josef Hofer v roce 1900 vysvěcen na kněze. (Světil jej olomoucký arcibiskup ThDr. Theodor Kohn.) Nějaký čas poté působil Josef Hofer jako 4. kooperátor (kaplan) v kostele u svatého Michala v Olomouci a současně vyučoval jako cvičný učitel na arcibiskupském ústavu učitelek a sester voršilek v Olomouci.\n\nOd poloviny roku 1902 (ale převážně pak v průběhu roku 1903) začal Josef Hofer (pod pseudonymem \"Rectus\") kritizovat v článcích (\"Naše arcidiecéze\") v časopisu „Pozor“ církevní praktiky olomouckého arcibiskupa ThDr. Theodora Kohna. Hofer poukazoval na jeho upřednostňování němčiny při komunikaci s českými kněžími a poškozování církve nevhodnou personální (kádrovou) politikou. Dále Hofer kritizoval Kohnovu špatnou komunikaci s věřícími, pýchu, nadřazenost, svatokupectví a jeho přílišnou orientaci na ekonomickou prosperitu a rozšiřování církevního hmotného majetku v arcidiecésii Theodor Kohn přirizeně pátral v arcidiecézi, kdo se skrývá pod pseudonymem „Rectus“. Svoji detektvní pozornost zaměřil na duchovní, s nimiž se v posledním období dostal do nějakého konﬂiktu. Okruh podezřelých později zúžil na několik kněží, o kterých se mu doneslo, že se v nedávné době sešli v Olomouci na faře u svatého Michala a bavili se na jeho účet. Nechal je všechny přeložit na jiná působiště. V domění, že našel pravého autora nechal uvrhnout do kněžské internace v Kroměříži nevinného pátera Františka Ocáska (* 1857 – 1945), kněze působícího ve Velkých Kunčicích pod Ondřejníkem. Ocáskův odchod z Olomouce provázel ovšem hlučný konﬂikt, při němž kněz arcibiskupovi vyhrožoval pomstou. Josef Hofer ale nedovolil, aby byl potrestán někdo jiný a přiznal se tedy k autorství článků. Hofer nebyl jediný, kdo kritizoval Kohna neboť arcibiskup svým jednáním pobuřoval i další vyšší katolické hodnostáře v čele s říšským poslancem a knězem Antonínem Cyrilem Stojanem. Spor „Kohn versus Hofer“ byl definitivně ukončen v prvním kvartálu roku 1904 Římem. \n\nJosef Hofer složil v Brně (po dvouletém pobytu v Olomouci) zkoušku učitelské způsobilosti. Stal se postupně kaplanem v Zábřehu nad Odrou, v Polance u Opavy, u Panny Marie ve Strážnici a nakonec ve Slatěnicích u Olomouce (1907-1910). Kvůli sporům s církví musel Josef Hofer opustit Hanou a v únoru 1910 byl („z trestu“) přidělen do pozice faráře ve Starém Hrozenkově na Moravských Kopanicích. (Farnost Starý Hrozenkov v té době zahrnovala\npouze osady Žítková, Vápenice, Vyškovec a Lopeník.)\n\nJosef Hofer zahájil svoji „kopaničářskou misi“ v zimě roku 1910, kdy se ubytoval na faře ve Starém Hrozenkově spolu se svými sestrami, které se mu (i v předchozích místech, kde působil) staraly o domácnost. V průběhu doby Hofer opravil zanedbané hospodářství (pořídil velký včelín, koupil dobytek, krávy a ovce) a pořídil si též koně – dopravní prostředek k cestám do strmých kopců ke stavením roztroušeným po Moravských Kopanicích. Pastorační činnost vykonával poctivě: na samoty putoval na hřbetu koně za každého počasí, neváhal obléci si kopaničářský kroj, sbíral výšivky z kopaničářských krojů a nechal si zhotovit mešní roucho (ornát) vyzdobené výšivkami s kopaničářskými motivy.\n\nV červenci, srpnu a září roku 1912 vyšly v Lidových novinách čtyři fejetony (první vyšel 31. července 1912) podepsané pseudonymy: Jožika, Josika a Jošika. V nich jejich autor nařkl faráře Josefa Hofera z toho, že zneužívá robotní povinnost místních Kopaničářů, na hrozenkovské faře se chová jako zbohatlík a zaostalý a chudý místní lid ovládá coby \"duševní vůdce\". Pisatel zaútočil i na ženy z Kopanic, kterým přiřkl mnohé nectnosti včetně cizoložství a alkoholismu. Faráře Josefa Hofera označil za ochmelku, který vysedává po hospodách, hraje karty a pije pálenku.\nV reakci na tyto nepravdy otiskly Slovácké noviny 7. srpna 1912 Hoferův článek „Pokrokový lotr“. V něm se Hofer zastal kopaničářských žen. V dalších Hoferových reakcích (zveřejněných 31. srpna 1912 a 7. záři 1912) pak hrozenkovský farář varoval pisatele, o němž se domníval, že je z okruhu sběratelů lidových písní, že Kopaničáři nebudou návštěvníky jemu podobné tj. sběratele a národopisce vítat s \"otevřenou náručí\".\n\nBěhem svého působení na Moravských Kopanicích šířil Josef Hofer mezi prostými lidmi nejen slovo Boží ale i osvětu o zdravovědě a hygieně. Zároveň využíval svých kontaktů na „vyšších místech“ ke zlepšení života lidí v této tehdy silně zaostalé oblasti. Ve svých kázáních (v kostelíku Nanebevzetí Panny Marie) ve Starém Hrozenkově nabádal Kopaničáře k dodržování Desatera a omezování konzumace pálenky. Hofer byl horlivý, nesmlouvavý, přímočarý a jeho cholerická letora mu vynesla mezi farníky označení „náš běsný farárisko“. S Kopaničáři se sice sblížil, ale jeho občasná samolibost až panovačnost jej čas od času zaháněla do izolace.\n\nJosef Hofer si během své „kopaničářské mise“ zapisoval krátké příběhy, epizody, události, zvyky i místní nářečí Kopaničářů. Tyto národopisné poznámky se staly zdrojem pro jeho novinové články i knižně vydávané soubory povídek. V nich jakož i v podčárnících (uveřejňovaných v „Našinci“, „Slováckých novinách“ a „Ječmínku“) tak Josef Hofer realisticky zachytil rychle mizející běžný svět a život lidí na Moravských Kopanicích v začátku dvacátého století.\n\nJeho první knihou s kopaničářskou tématikou jsou (v roce 1913 vydané) „Bohyně na Žítkové“ s podtitulem „Velezajímavé skutečné případy, jak vychytralé venkovanky ‚bohyňují‘ čili čarují“. Podtitulek naznačil, že Hofer tímto dílem sledoval „osvětový“ cíl – demaskování pověr o „čarování“ na Kopanicích. Hofer tyto ženy (bohyně) vylíčil nelichotivě jako podvodnice lákající peníze z důvěřivých lidí. I přes svůj krajně nedůvěřivý přístup k „bohyním“ přiznal Josef Hofer i to, že „měly pro každého vlídné slovo, doboru radu, prospěšný lék“. A přidal i jejich přiléhavou charakteristiku: „Bohyně otvírají dveře minulosti, odhrnují temný závoj budoucnosti, volají za svědky mrtvé z temných hrobů …“ Hofer byl zásadním odpůrcem víry v magické praktiky bohyň, popíral jejich nadpřirozené schopnosti a snažil se dokázat, že jde o triky těžící z lidské pověrčivosti.\n\nDále následovaly „Povídky z Kopanic“ (1916) a \"Kopaničářské povídky\" (1923). Ke kopaničářské tématice se Josef Hofer vrátil s notným časovým odstupem dílem „Ze života Kopaničářů“ (1940) a ve svých časopiseckých příspěvcích z let 1940, 1941 a 1946 (viz níže).\n\nPo vzniku samostatného Československa (po roce 1918) se v katolické církvi začaly šířit snahy o její reformaci a přizpůsobení se tehdejší (nové) době. Nositelem těchto reformních snah byla skupina kněží – tzv. Katolická moderna. Když tato skupina nedosáhla kýžených změn a reformace církve, odtrhla se a založila Církev československou. (Ta se od roku 1971 jmenuje Církev československá husitská.) Od roku 1918 stál Josef Hofer na jedné z předních pozic reformního boje československého duchovenstva s Římem. Mezi požadavky reformistů patřilo i zrušení celibátu. Josef Hofer byl jeho vytrvalým kritikem a také se, jako první kněz v Československu, v roce 1920 (na protest) oženil. Současně s Hoferem se oženil také jeho kaplan Karel Pírek (oddali jeden druhého). \n\nManželkou Josefa Hofera se stala Božena Obranská z hospodyňské školy v Uherském Hradišti. Narodila se 12. června 1892 ve Slatinicích u Olomouce jako nemanželská dcera farské kuchařky a místního kaplana. Rodiče se o Boženu nestarali a tak ji vychovávali její prarodiče a matčina sestra. Josef Hofer působil nějaký čas ve Slatinicích u Olomouce (viz výše), o osudu Boženy Obranské se dozvěděl, podporoval ji a ona se do něj později zamilovala.\n\nSňatek Hofera s Obranskou nezůstal církví „nepovšimnut a nepotrestán“. Počátkem května 1920 byl Hofer suspendován a musel opustit katolickou církev. (Oficiálně byl z jejího středu exkomunikován 5. února 1921.)\n\nJosef Hofer veřejně vstoupil do Církve československé, pomáhal ji zakládat, ale kněžské povolání opustil a vrátil se ke své učitelské profesi. V letech 1920 až 1924 učil v Novosedlích u Mikulova (na jižní Moravě). (Zároveň zde působil jako správce školy.) S manželkou Boženou měl tou dobou již dvě malé děti: dceru Anežku a syna Gorazda. V roce 1924 byl na vlastní žádost penzionován. Přesídlil do Luhačovic, kde si zakoupil vilku č.p. 319 (zvanou „Samohrádek“).\n\nV roce 1931 vyšel v několika nákladech první a v roce 1933 druhý díl Hoferovy knihy „Římská církev v nedbalkách“, kde ostře kritizoval církevní praktiky, chování vyššího kléru a dogmatické přístupy v prvorepublikové církvi.\n\nZlepšovat poměry v zaostalém kraji Moravských Kopanic pomáhal Josef Hofer nejen během své (přímé) pastorační (fyzické) přítomnosti zde (v letech 1910 až 1920), ale i později a to v době, kdy již působil mimo moravsko-slovenské pomezí a i po svém odchodu z církve. V roce 1925 například dosáhl (apelem u moravského zemského prezidenta Jana Černého) postavení nové větší školy dole na Žítkové a na Bošáčkách ve Vyškovci. Velmi naléhavě Hofer také apeloval na zřízení zdravotního obvodu se stálým lékařem, který na Moravských Kopanicích chyběl.\n\nOd konce 20. let dvacátého století trpěl Josef Hofer cukrovkou. V roce 1944 se jeho zdravotní stav prudce zhoršil a ke konci roku 1944 byl hospitalizován v nemocnici ve Zlíně. (Kvůli spojeneckému bombardování v roce 1945 byl nucen zlínskou nemocnici opustit.) Poslední dva roky svého života strávil Hofer v Luhačovicích. Těsně před smrtí byl Josef Hofer jmenován čestným zakládajícím členem \"Muzejního spolku\" při Krajském muzeu v Bojkovicích. Muzeu v Bojkovicích věnoval Josef Hofer velkou část svých sbírek z Kopanic. Nechyběly ani ornáty – kopaničářskými výšivkami bohatě ozdobená mešní roucha. Josef Hofer zemřel v Luhačovicích v sobotu 8. března 1947. Jeho pohřbu se účastnila delegace dvaceti osob z kopaničářských obcí a z Bojkovic.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1374029", "url": "https://cs.wikipedia.org/wiki?curid=1374029", "title": "Dunganská revoluce", "text": "Dunganská revoluce\n\nDunganská revoluce může být:\n"}
{"id": "1374035", "url": "https://cs.wikipedia.org/wiki?curid=1374035", "title": "Daurská přírodní rezervace", "text": "Daurská přírodní rezervace\n\nStátní přírodní biosférická rezervace Daurskij () je přírodní rezervace v jihovýchodním Zabajkalsku na východní Sibiři.\n\nZaložena byla roku 1987 kvůli ochraně ptačích hnízdišť. Na 45 790 ha se rozkládají stepi, mokřady, lesy i jezera (největší jsou Barun-Torej a Zun-Torej). Ochranná zóna kolem rezervace čítá 163 530 ha.\n\nOd roku 2017 je území rezervace v rámci \"Krajiny Daurie\" na seznamu světového dědictví UNESCO (spolu s mongolskou přírodní rezervací \"Mongol Daguur\").\n\nPodnebí je zde silně kontinentální - zima chladná, mrazivá a suchá, léto suché s velmi proměnlivými teplotami.\n\nVegetační období trvá 120 - 150 dní. Přízemní mrazíky se mohou vyskytovat ještě na počátku června, poprvé se objevují již v druhé polovině srpna. Roku 2009 padaly teploty až k -5 °C.\n\nNa území rezervace žijí 4 druhy ryb, 3 druhy obojživelníků, 52 druhů savců a více než 315 druhů ptáků (z nich více než 100 zanesených do Červeného seznamu IUCN). Hnízdí zde čtyři druhy jeřábů - bělošíjí, popelavý, mandžuský a panenský. Celkem čtyři druhy savců jsou zaneseny do Červeného seznamu - svišť tarbagan, ježek daurský, manul a gazela středoasijská.\n\nVětšina druhů je typická pro stepi, jen v některých oblastech se vyskytují tajgové druhy jako norník, myšice východosibiřská či veverka. Avšak i v borových porostech jsou zastoupeny nejčastěji druhy stepní a luční.\n\nNa území Daurské přírodní rezervace žijí tito savci: ježek daurský, 4 druhy rejsků, 6 druhů letounů, pišťucha krátkoocasá, 2 druhy zajíců, 22 druhů hlodavců, 4 druhy psovitých, 6 druhů lasicovitých, 2 druhy kočkovitých a 4 druhy sudokopytníků. Kdysi zde žil také osel asijský а argali altajský.\n\nZe zástupců hmyzu jsou nejlépe popsáni motýli, kterých zde bylo napočítáno 1096 různých druhů.\n\nNa území rezervace roste 446 druhů rostlin, z nich 28 je zaneseno do místní červené knihy ohrožených druhů, 3 do ruské červené knihy.\n\nRoku 1994 byla podepsána dohoda o vytvoření mezinárodní přírodní rezervace \"Daurie\", která zahrnuje jednak ruskou Daurskou přírodní rezervaci, jednak mongolskou rezervaci Mongol Daguur a také čínské jezero Dalaj.\n\nOd roku 1997 patří mezi biosférické rezervace UNESCO.\n\nV roce 2017 byla na seznam světového dědictví UNESCO zanesena položka \"Krajina Daurie\", která zahrnuje území ruské Daurské přírodní rezervace (579 ha + 219 ha nárazníkové zóny) a mongolské rezervace Mongol Daguur (635 ha + 178 ha nárazníkové zóny).\n"}
{"id": "1374037", "url": "https://cs.wikipedia.org/wiki?curid=1374037", "title": "Seznam představitelů Hodkovic nad Mohelkou", "text": "Seznam představitelů Hodkovic nad Mohelkou\n\nSeznam představitelů Hodkovice nad Mohelkou je zpracovaný od začátku 19. století, před tím mělo městečko Hodkovice starosty (tato funkce byla ovšem nazývána různě), nicméně úplný soupis nebyl publikován.\n\n\n\n\n\n"}
{"id": "1374040", "url": "https://cs.wikipedia.org/wiki?curid=1374040", "title": "Houbové koření", "text": "Houbové koření\n\nHoubové koření je směs koření s příchutí hub. Směs je kombinací různých poměrů různých přísad podle preferencí výrobce. Jeho součástí je především houbová složka prostřednictvím buďto rozdrcených plodnic hub nebo houbového aroma, sůl, mletá semena koriandru, kmínu, hořčice a pepře, sušená mletá cibule, pastinák, mrkev, celer a petržel. Některé směsi obsahují také látky zvýrazňující chuť a upravující vzled a konzistenci.\n\n"}
{"id": "1374042", "url": "https://cs.wikipedia.org/wiki?curid=1374042", "title": "Grzegorz Eitel", "text": "Grzegorz Eitel\n\nGrzegorz Michał Eitel (* 14. ledna 1981 Varšava) je bývalý polský zápasník–judista.\n\nS judem začal ve 14 letech, potom co se neprosazoval v basketbalu. Připravoval se v armádním vrcholovém sportovním centru Gwardia ve Varšavě pod vedením Sławomira Smatera. V juniorském věku byl polskou reprezentační jedničkou v těžké váze nad 100 kg, ale s přestupem mezi seniory v roce 2001 jeho pozici zaujal o hlavu vyšší a mohutnější Janusz Wojnarowicz. Wojnarowicze dokázal v reprezentaci překonat pouze v olympijském roce 2004, kdy si výbornými výsledky ve světovém poháru řekl o nominaci na olympijské hry v Athénách. Do Athén však formu nevyladil a vypadl v úvodním kole s Číňanem Pan Songem na ippon. V dalších letech pouze udržoval pozici reprezentační dvojky v těžké váze a sportovní kariéru ukončil po nevydařené kvalifikaci na olympijské hry v Londýně v roce 2012.\n\n\n"}
{"id": "1374044", "url": "https://cs.wikipedia.org/wiki?curid=1374044", "title": "Římskokatolická farnost Rožmitál na Šumavě", "text": "Římskokatolická farnost Rožmitál na Šumavě\n\nŘímskokatolická farnost Rožmitál na Šumavě je územním společenstvím římských katolíků v rámci českokrumlovského vikariátu českobudějovické diecéze.\n\nPlebánie v Rožmitálu existovala již ve 13. století. Od roku 1259 patřila vesnice do majetku vyšebrodských cisterciáků. Ti měli vůči plebánii patronátní právo a duchovní správu zde vykonávali buď duchovní, prezentovaní klášterem, či vyšebrodští mniši sami. V roce 1422 městečko Rožmitál vyplenili husité, v důsledku čehož místní plebánie málem zanikla. Až od roku 1630 jsou vedeny farní matriky a o osm let později byla obnovena místní duchovní správa. V Rožmitále byla ustavena samostatná farnost. Ve 20. století přestal být do farnosti ustanovován sídelní duchovní správce. Farní kostel je zasvěcen svatým apoštolům Šimonovi a Judovi, bývá též uváděno zasvěcení \"Nanebevzetí Panny Marie\".\n\nFarnost je administrována ex currendo z Kaplice.\n\n"}
{"id": "1374046", "url": "https://cs.wikipedia.org/wiki?curid=1374046", "title": "Perníkové koření", "text": "Perníkové koření\n\nPerníkové koření je směs koření pro přípravu perníku. Směsi různých výrobců obsahují především tyto přísady v různých poměrech: mleté plody badyánu, nového koření, anýzu, kardamonu, koriandru a fenyklu, mleté skořice a hřebíčku.\n\n"}
{"id": "1374050", "url": "https://cs.wikipedia.org/wiki?curid=1374050", "title": "NuSTAR", "text": "NuSTAR\n\nNuSTAR je kosmická sonda nesoucí teleskop, který zaznamenává rentgenové záření. Sonda pracuje v rozmezí 3 až 79 keV. Název sondy je akronym z anglického pojmenování \"Nuclear Spectroscopic Telescope Array.\"\n\nNuSTAR je jedenáctou misí NASA v rámci programu satelitů Small Explorer (SMEX-11) a má pořadové číslo Explorer-93 v rámci programu Explorer. Jedná se o první misi kosmického teleskopu zaměřeného na snímání rentgenového záření vyšších energií na kvalitnější úrovni, než bylo pozorování rentgenové observatoře Chandra a XMM-Newton z roku 1999. Sonda byla vypuštěna 13. června 2012 (start byl z důvodu softwarových problémů zařízení odložen z původního termínu 21. března 2012). Primárním cílem je získat data z pozorování velmi vzdálených galaktických výdutí a přímo obřích černých děr o rozměrech miliardkrát větších, než je Slunce, ať se nachází v Galaxii v Andromedě, nebo také v oblastech, které pozorovaly sondy Chandra, Hubblův dalekohled a Spitzerův dalekohled. Cílem mise je také zjistit, jakým způsobem jsou částice urychlovány při emitaci za vysokých energií. Hlubší poznání těchto procesů má vést k pochopení toho, jak vznikají prvky během explozí velmi masivních umírajících hvězd a supernov. Rozložení prvků v časoprostoru vesmíru se odhaduje pomocí pozorování pozůstatků, které jsou nazvány \"\"zbytky supernov\"\" (SNR - \"supernova remnant\"). Po naplnění dvouleté plánovené délky mise je sonda funkční již pátým rokem.\n\nPředchozí mise HEFT (\"High Energy Focusing Telescope\") byla verze s meteorologickými balóny, která nesla teleskopy a detektory sestavené za použití podobných metod. V únoru roku 2003, vydala NASA oznámení o příležitosti na navázaní ve vývoji Programu Explorer. V rámci této příležitosti byl v květnu založen NuSTAR, jako jeden z 36 navrhovaných misí. Počáteční koncept se snažil o to být desátou a jedenáctou misí programu Small Explorer. V listopadu NASA vybrala NuSTAR a čtyři další návrhy na studii proveditelnosti trvající pět měsíců.\n\nV lednu 2005 byla sonda NuSTAR vybrána NASA na zkušební let po jednom roce výzkumu. Program byl zrušen v únoru roku 2006, což vedlo k zastavení financování projektu za rok 2007 ze strany NASA. 21 září 2007 bylo vyhlášeno, navrácení se k vývoji programu s předpokládaným startem v srpnu 2011, toto datum bylo později posunuto na červen 2012.\n\nSonda vznikala ve spolupráci Kalifornské univerzity v Berkeley, JPL, Kolumbijské univerzity, Goddardova kosmického střediska, Stanfordovy univerzity, Kalifornské univerzity, Santa Cruz, Sonoma State University, Lawrence Livermore National Laboratory, a Italské kosmické agentury (ASI). Dále také s DTU (\"Technical University of Denmark\") a dohlet nad projektem zaručuje Fiona A. Harrison z Caltechu. Hlavními technickými podporovateli jsou organizace Orbital Sciences Corporation a Orbital ATK.\nVyslání sondy (o hmotnosti celkem 350 kg) na raketě Pegasus XL do vesmíru bylo smluvně zajištěno s Orbital Sciences Corporation na 21.3.2012. Vyslání bylo nakonec posunuto z důvodu komplikací s letovým softwarem v počítači používaném při vypouštění sondy do vesmíru. Start byl úspěšně proveden v čase 16:00:37 UTC v den 13.6.2012 kolem 117 námořních míl jižně od atolu Kwajalein. Raketa Pegasus byla za letu svržena z přístroje L-1011 \"'Stargazer\"'. Následně 22. června bylo potvrzeno, úspěšné rozložení 10 metrů dlouhé jeřábové konstrukce v prostředí kosmu.\n\nNa rozdíl od teleskopů zaměřených na vlnění viditelného světla, u kterých jsou používána zrcadla, nebo také čočky s kolmým dopadem. NuSTAR využívá proměnné ohniskové vzdálenosti, s kterou je možno manipulovat, kdy právě předchozí sondy měly ohniskovou vzdálenost pevně danou a statickou. Tím je opticky lépe schopna zaměřit na zdroj rentgenového záření. Pro tento mechanismus jsou využity dvě optiky o způsobu (tzv. \"wolterova teleskopu\") s ohniskovou vzdáleností až 10.15 metrů, umístěné na koncích dlouhého rozkládajícího se stožáru. Za užití systému laserové metrologie se determinuje přesná pozice optiky ohniskové vzdálenosti v jakémkoliv okamžiku, takže každý zachycený foton může být zmapován zpět ke konkrétnímu astrofyzikálnímu zdroji na obloze. I při pohybu, kdy se napojená optika a expoziční komora, pohybují každá relativně zvlášť jedna od druhé při prováděné expozici snímků na oběžné dráze. Právě samotné až deset metrů dlouhé rameno stabilně propojující obě části napomáhá k zaostřování prodlouženou ohniskovou vzdáleností.\n\nKaždá ze tří zaměřovacích optik se skládá až z 133 do sebe vložených skleněných koncetrických válců s obalovou částí. Tedy konkrétní zlepšení je, že tyto komory jsou kryty více vrstvami (ovlivňující různé úrovně tenkých vrstev a materiálu o nízké hustotě) z W/Si na NuSTAR složené z Pt/SiC. Složení umožňuje odrazivost o energii 79 keV (\"platinovou K-edge\"). Optika byla vyprodukována na Goddardově kosmickém středisku, zahříváním tenké 210 µm široké plochy flexibilního skla v peci. Jednotlivé optiky propadnou přes přesně vyleštěné válcové křemenné trny s příslušným poloměrem. Povlaky byly aplikovány skupinou na Dánské technické univerzitě (DTU).\n\nKryty byly složeny do celku v laboratořích \"Nevis\", Kolumbijské univerzity za použití grafitových distančních obrobených vrstev přístrojů na uzavření skla do kuželového tvaru, které drží pohromadě epoxid. Je využito celkem 4680 zrcadel (65 vnitřních vrstev každá komprimující šest segmentů a 65 vnějších vrstev komprimující 12 segmentů), na pět distančních podložek na segmentu. Zpevnění epoxidu zabere 24 hodin a jeden kryt je sestrojen za den, zabralo to celkem až čtyři měsíce na sestavení jedné celé optiky.\n\nOčekávaný bod rozšiřující se funkce pro letová zrcadla je 43 oblouků, což udává bod o velikosti 2 milimetrů na ohniskové ploše. Výsledkem je překvapivě dobré rozlišení pro zaměření na komplikované optice zachytávající rentgenové záření, Snímky NuStar mají lepší kvalitu s citlivostí až 500 násobnou, než na do té doby nejlépe dosaženém rozlišení dlouhých vlnových délek na rentgenové observatoři Chandra. Nyní se také očekává využití možného sloučení dat s pozorováním z Teleskopu Jamese Webba, který by měl přinést nové poznatky v rámci pozorování viditelného světla.\n\nKaždá zaostřující optika má svou vlastní ohniskovou plochu skládající se z pevného CdZnTe (CZT – cadmium zinc telluride) pixelového detektoru. Ten je obklopen CsI štítem s protiklíčem. Jedna detekční jednotka (\"ohnisková plocha\") má v sobě zakomponované čtyři (2 x 2) detektory, vyráběny z produktů na udržení výkonu kolem eV. Každý detektor je obdélníkový krystal rozměru 20 mm x 20 mm a je tlustý ~2 mm, do kterého byly vloženy mřížky 32 x 32, 0.6 mm pixelů (každý pixel leží pod obloukem 12.3´) a to zabezpečuje 12´ obloukové pole pozorovací plochy na každém modulu ohniskové plochy.\n\nCZT detektory jsou udržovány v pokojové teplotě pro správné fungování polovodičů. Ty efektivně mění rychlé fotony o vysoké energii na elektrony. Elektrony jsou digitálně nahrávány za užití vytvořených ASICs (\"Application Specific Integrated Circuits\"), navržených týmem FP team NuSTAR od Caltechu. Jednotlivé pixely mají samostatný diskriminační a individuální interakce s rentgenovým zářením, který spouští proces čtení. Palubní procesory sondy, jeden pro každý teleskop, identifikují řádek a sloupec s největší výškou impulsu a čtení informací. Tedy získává data z tohoto pixelu, stejně tak i z osmi sousedních pixelů. Čas události je zaznamenán s přesností dvou μs relativně k palubním hodinám. Zjištění polohy události, energie, hloubka interakcí v detektoru jsou kalkulovány a zpracovány z celku o těchto devíti-pixelech.\n\nOhniskové plochy jsou kryty krystaly CsI (Jodidem cesným), kterými jsou obložené uzavřené detektory. Krystalové krytí, doslova vyrostlé od Saint-Gobain, registrují vysoko-energetické fotony a kosmické záření, které prochází přes ohniskovou plochu ze různých směrů odlišných od směru optické osy NuSTAR. Takové události jsou primárně rušivým pozadím pro NuSTAR a musí být správně identifikovány a odečteny za účelem identifikace rychlých fotonů o vysoké energii z kosmických zdrojů. Aktivní štít sondy NuSTAR zabezpečuje, že jsou ignorovány jakékoliv události na tomto štítu shodné s událostmi na CZT detektoru.\n\nSonda NuSTAR se od svého startu prokázala být všestranným nástrojem a otevřela obzory novým objevům v oblasti astrofyziky .\n\nV únoru 2013, NASA vydala zprávu o NuSTAR, společně s vesmírnou observatoří XMM-Newton měřila výšku spinu obří černé díry v centru galaxie NGC 1365. \n\nHlavním cílem NuSTAR je charakterizovat exploze a to mapováním materiálu emitujícího radioaktivní záření ve zbytcích supernov (SNR). Zmapovaná oblast Cassiopeia A od sondy NuSTAR ukázala přítomnost koncentrace isotopu titanium-44, shlukující se v centru zbytků po vybuchlé supernově. Tyto poznatky mohou vést k většímu pochopení, jakým konkrétním scénářem hvězda explodovala. Když výzkumníci s počítači simulovali výbuch a kolaps supernovy u velmi masivních hvězd, tak vlna způsobená výbuchem často stála a hvězda se neroztříštila. Poslední zjištění silně dokazují, jak hvězda jen doslova přetekla. Poté znovu zesílila zastavenou rázovou vlnu, což ve výsledku umožňuje u hvězdy konečně odstartovat roztažení a explozi své vnější vrstvy. U Stavů, kdy se při vývoji hvězd stává z hvězdy supernova jsou současně startovány procesy ovlivňující jádro konkrétní hvězdy, měnící jej na neutronovou hvězdu, nebo také hyperonovou hvězdu. Nicméně s tím spojené procesy zatím nejsou příliš známy. Neutronové hvězdy, které následně rotují o ohromných rychlostech jsou známy jako pulsary, nebo také teoretické magnetary. Existují další hypotetické druhy hvězd vznikající při hroucení supernov při neprobádaných procesech a nejsou zatím prokázané podrobným výzkumem jako například Kvarková hvězda, nebo také Preonové hvězdy. O existenci kvarkových hvězd se vedou debaty a již existuje i domněnka, o zpozorování kvarkové hvězdy.\n\nV lednu 2017, výzkumníci z University Durham a University z Southampton, za společné koalice agentur využití dat z NuSTAR, oznámili objev obří černé díry v centru blízké galaxie NGC 1448 a IC 3639 . \n"}
{"id": "1374052", "url": "https://cs.wikipedia.org/wiki?curid=1374052", "title": "Willem Beukelszoon", "text": "Willem Beukelszoon\n\nWillem Beukelszoon nebo také Willem Beuckel († asi 1397) byl nizozemský rybář. O jeho životě se ví málo; zachoval se pouze záznam, podle něhož zastával funkci schepena (radního) v zeelandském městě Biervliet. Okolo roku 1380 přišel na novátorský způsob konzervace sleďů: na jaře ulovené ryby se částečně vykuchají a nechají vykrvácet, avšak ponechá se v nich slinivka, a poté se naloží do solného roztoku, v němž změknou kosti. Enzymy obsažené ve slinivce dodají rybě během zrání specifickou příchuť, zároveň stačí k jejímu uchování menší množství soli a maso je proto jemnější. Tato specialita nazývaná \"Hollandse nieuwe\" se stala vyhledávaným pokrmem v postním období a její export vedl na přelomu středověku a novověku k rychlému rozvoji nizozemské ekonomiky. I císař Karel V. se proto v roce 1556 poklonil Beukelszoonovu hrobu a v Biervlietu byl roku 1958 odhalen jeho pomník. V televizní soutěži Největší Nizozemec, uspořádané v roce 2005, obsadil Beukelszoon 157. místo. Poangličtěním Beuckelszoonova jména vznikl anglický výraz „pickles“, označující různé nakládané potraviny. \n"}
{"id": "1374053", "url": "https://cs.wikipedia.org/wiki?curid=1374053", "title": "German Titov (lední hokejista)", "text": "German Titov (lední hokejista)\n\nGerman Michajlovič Titov (; * 16. října 1965 v Borovsku) je bývalý ruský hokejový útočník a trenér.\n\nSeniorskou kariéru začal teprve ve svých 17 letech za klub Chimik Voskresensk, který dlouhodobě hrál sovětskou nejvyšší soutěž. Za Chimik Voskresensk hrál do roku 1992. První zahraniční angažmá si vyzkoušel ve finském klubu TPS Turku, z Chimiku Voskresensku odešel se spoluhráčem Alexandrem Smirnovem. Se Smirnovem byli jediní cizinci v týmu. V ročníku 1992/93 se stal nejlepším klubovým střelcem a druhým nejproduktivnějším hráčem, čímž razantně pomohl týmu k ligovému titulu. Sezonu si prodloužil v mistrovství světa, pro Titova to byla premiéra v národním dresu. Pro Titova to byla nejlepší sezona v kariéře, po zisku titulu z finské nejvyšší soutěže přidal zlatou medaili z mistrovství světa. V létě 1993 byl vybrán ve vstupním draftu NHL týmem Calgary Flames až v desátém kole z celkového 252 místa.\n\nPo draftu odcestoval do Calgary, ve Flames se hned zabydlel v hlavním kádru, ve kterém zůstal celu část sezony. V ročníku 1994/95 byla stávka hráčů z NHL, začátek se tak posunul až k lednu 1995. Do té doby měl vyřízené starty k TPS Turku. První hattrick v NHL vstřelil 4. února 1995 proti Toronto Maple Leafs. V Calgary Flames odehrál nejlepší sezonu 1995/96, ve které nasbíral 67 kanadských bodů (28+39). Se 67 body skončil druhý v klubu, za sebe nechal jména hvězd například Michael Nylander, Gary Roberts nebo Cory Stillman. V dalších ročních upadal v bodováním. Calgary Flames sháněli na nastávající ročník 1998/99 brankáře, 17. června 1998 vyměnili Titova za Kanada|kanadského brankáře Kena Wreggeta z Pittsburgh Penguins. V Pittsburgh Penguins nezůstal dlouho, po necelých dvou sezonách byl 14. března 2000 vyměněn do Edmonton Oilers Českého útočníka Josefa Beránka. Edmonton Oilers bylo pro Titova nejkratším působištěm, po sedmi zápasech v základní části a pěti v playoff se stal volným hráčem. Na smlouvu nemusel čekat dlouho, hned v prvním dnu otevření trhu s volnými hráči, podepsal kontrakt s Mighty Ducks of Anaheim. Poslední dvě sezony v kariéře NHL strávil v Anaheimu. Kariéru si však prodloužil, po roční odmlce se vrátil do mateřského týmu Chimik Moskevská oblast, za které odehrál poslední dva ročníky své kariéry v letech 2003-2005.\n\nV květnu 2013 se stal členem realizačního týmu Metallurg Novokuzněck, působil jako asistent hlavního trenéra Alexandra Kitova. V říjnu téhož roku byl hlavní trenér Kitov odvolán ze své pozice hlavního trenéra, na jeho místo usedl právě Titov. Po skončení ročníku vedení klubu nehledalo náhradu na post hlavního trenéra a Titov nakonec setrval ve funkci pro nadcházející ročník 2014/15. V roce 2015 opustil klub a stal se novým hlavním trenérem v HC Spartak Moskva. V říjnu 2016 byl po 10 porážkách ze 17 zápasů odvolán i se svým asistentem Vjačeslavem Kozlovem.\n\n\n"}
{"id": "1374055", "url": "https://cs.wikipedia.org/wiki?curid=1374055", "title": "Ghaziabád", "text": "Ghaziabád\n\nGhaziabád (, – \"Gházijábád\") je město v Uttarpradéši, jednom ze svazových států Indie. K roku 2011 měl samotný Ghaziabád přibližně 1,6 miliónu obyvatel, celá jeho aglomerace měla přes 2,3 miliónu obyvatel.\n\nGhaziabád sám je přitom satelitním městem Dillí, od jehož centra je vzdálen přibližně třicet kilometrů severovýchodně. Je hlavním městem stejnojmenného okresu. Přes město protéká řeka Hindon, která jej dělí na dvě části.\n"}
{"id": "1374059", "url": "https://cs.wikipedia.org/wiki?curid=1374059", "title": "Dunganské povstání (1862–1877)", "text": "Dunganské povstání (1862–1877)\n\nDunganské povstání () bylo náboženské a národnostní povstání na západě Číny v letech 1862–1877. Vedli jej nespokojení stoupenci islámu (především Chuejové) proti nadvládě říše Čching, v jejímž čele stál v letech 1861–1875 císař Tchung-č’. Povstání bylo neúspěšné, ale výrazně ovlivnilo složení a množství obyvatelstva dotčených provincií: Například v Kan-su ubylo přibližně 75 % obyvatel a v Šen-si 45 % obyvatel. Část úbytku byla úmrtí, ale podílela se na něm významnou částí i masová migrace obyvatelstva do ruského impéria.\n\nPovstání nebylo ze strany povstalců centralizované. Například v tehdejším Kan-su byly hlavní povstaleckou silou jednotky vedené Ma Chua-lungem, které v prosinci 1863 dobyly Ling-wu. V Tarimské pánvi využil oslabení říše Čching Jakub Bek, původem z Kokandského chanátu, který dobyl v roce 1865 Kašgar a postupně i jiná důležitá města a následně ji celou fakticky ovládal od roku 1867 až do roku 1877, kdy už ale zemřel v rámci ústupu před čchingskými vojsky .\n"}
{"id": "1374062", "url": "https://cs.wikipedia.org/wiki?curid=1374062", "title": "František Fišera", "text": "František Fišera\n\nFrantišek Fišera (22. února 1900 – 3. února 1982, Víchová nad Jizerou) byl československý lyžař-běžec na lyžích.\n\n\n"}
{"id": "1374067", "url": "https://cs.wikipedia.org/wiki?curid=1374067", "title": "Kostel svatého Vojtěcha (Vlčice)", "text": "Kostel svatého Vojtěcha (Vlčice)\n\nKostel svatého Vojtěcha je římskokatolický orientovaný filiální, dříve farní kostel v obci Vlčice. Patří do arciděkanství Trutnov I. Je chráněn od 3. 5. 1958 jako kulturní památka České republiky. Areál vesnického kostela s kořeny ve druhé polovině 13. století je urbanistickou dominantou obce. Na hřbitově hrobka majitelů zámku, několik náhrobníků z 19. století včetně jednoho vojenského z roku 1866.\n\nGotická stavba, připomínaná roku 1365, několikrát přestavovaná. \n\nJednolodní obdélníková stavba s pravoúhlým raně gotickým presbytářem , polygonální kaplí z roku 1614 na severozápadním nároží, barokní věží na jižní straně a pozdně barokní sakristií na východní straně. Původní jižní portál je raně gotický. V renesanci prodlužovaná loď je sklenuta valenou klenbou s lunetami a hřebínky. V kapli jsou náhrobníky Kryštofa Zilvára a Magdaleny z Valdštejna z roku 1570. Brána na hřbitov s obydlím v patře je renesanční. \n\nPravidelné bohoslužby se v kostele nekonají.\n\n"}
{"id": "1374070", "url": "https://cs.wikipedia.org/wiki?curid=1374070", "title": "Sýkora laponská", "text": "Sýkora laponská\n\nSýkora laponská (\"Poecile cinctus\", dříve též \"Poecile cincta\" nebo \"Parus cinctus\"), někdy nazývaná též sýkora hnědohlavá, je druh sýkory z čeledi sýkorovitých.\n\nJedná se o středně velkou, zavalitou sýkoru, dlouhou 13,5-14 cm (velikostí je podobná sýkoře koňadře) a vážící 11-14,3 g. Vršek hlavy má šedohnědý, hřbet o něco světlejší, také šedohnědý. Tváře má sýkora laponská bílé. Zobáček má tento druh černý. Její hlas připomíná volání sýkory lužní.\n\nVyskytuje se v pásu od Skandinávie přes severní Asii až do Severní Ameriky na severozápad Kanady. Obývá převážně jehličnaté lesy, dále též lužní a smíšené lesy až po severskou lesní hranici. Je stálá, většina ptáků nemigruje.\n\nV létě loví sýkora laponská především hmyz a pavouky, na podzim a v zimě především vybírá semena jehličnanů.\n\nHnízdí od poloviny května do června v dutinách vydlabaných v měkkém dřevě. Na vejcích sedí asi 14 dní. Mladí ptáci hnízdo opouštějí většinou v první polovině června.\n\n"}
{"id": "1374074", "url": "https://cs.wikipedia.org/wiki?curid=1374074", "title": "Námořní chronometr", "text": "Námořní chronometr\n\nNámořní chronometr jsou mechanické hodiny umístěné do zvláštního pláště neustále udržujícího mechanismus hodinek v horizontální poloze (poprvé ho sestrojil/vynalezl John Harrison v roce 1759). Používal se pro stanovení zeměpisné délky a šířky polohy lodi v oceánu. Zvláštní plášť odstraňuje vliv teploty a gravitace na přesnost chodu hodinového mechanismu.\n"}
{"id": "1374082", "url": "https://cs.wikipedia.org/wiki?curid=1374082", "title": "Freya Hoffmeister", "text": "Freya Hoffmeister\n\nFreya Hoffmeister (* 10. května 1964 Heikendorf) je německá podnikatelka a kajakářka. Roku 2007 obeplula s Gregem Stamerem na mořském kajaku za 33 dnů Island, čímž stanovili rychlostní rekord. Následujícího roku obeplula novozélandský Jižní ostrov a v roce 2010 Austrálii, a to sólově a bez podpory dalších lidí. Stala se vůbec první ženou, které se to podařilo, a celkově druhým člověkem. Cesta jí zabrala 332 dnů. Novinář Joe Glickman její cestu zdokumentoval v knize \"Fearless\", vydané v roce 2012. V roce 2015 obeplula jako vůbec první osoba na kajaku jihoamerický kontinent. Cestu zahájila v Buenos Aires a první etapu zakončila po osmi měsících ve Valparaísou. Následně se na čtyři měsíce vrátila domů. Následně jela dál podél Peru, Ekvádoru a Kolumbie. Po překonání Panamského průplavu směřovala zpět na jih podél venezuelského pobřeží a druhou etapu zakončila v guyanském Georgetownu. Při třetí části dorazila zpět do Buenos Aires. Při celé expedici urazila více než 27 000 kilometrů (vzhledem k zákazu plavby na kajaku do části Panamského průplavu musela tuto část vynechat).\n"}
{"id": "1374088", "url": "https://cs.wikipedia.org/wiki?curid=1374088", "title": "Eugenio Torre", "text": "Eugenio Torre\n\nEugenio Torre (* 4. listopadu 1951 Iloilo City) je filipínský šachista. Ve dvaadvaceti letech získal jako první asijský hráč titul mezinárodního velmistra. V roce 1976 se dostal do Klubu Michaila Čigorina, když na turnaji v Manile porazil úřadujícího mistra světa Antolije Karpova. V osmdesátých letech dosáhl nejvyššího hodnocení Elo 2580 a patřil mezi dvacítku nejlepších světových šachistů, zúčastnil se také turnaje kandidátů v cyklu 1982–84, kde vypadl ve čtvrtfinále se Zoltánem Riblim. Je rekordmanem v účasti na šachových olympiádách: reprezentoval Filipíny třiadvacetkrát, z toho osmnáctkrát byl na první šachovnici. Nejlepším výsledkem filipínského týmu bylo sedmé místo v roce 1988, na šachové olympiádě 2016 v Baku měl Torre ze všech účastníků nejlepší individuální bilanci (devět výher, dvě remízy, žádná porážka). Je rovněž stříbrným medailistou ze soutěže šachových družstev na Asijských hrách roku 2010 a čtyřikrát vyhrál mistrovství Asie v šachu družstev (1977, 1979, 1981 a 1983).\n\nZnámé bylo také jeho přátelství s Bobbym Fischerem, jemuž v roce 1992 dělal sekundanta při utkání proti Borisovi Spasskému na ostrově Sveti Stefan.\n\nByla mu udělena Gusiho mírová cena a Výroční cena Asociace filipínských sportovních novinářů.\n\n"}
{"id": "1374104", "url": "https://cs.wikipedia.org/wiki?curid=1374104", "title": "Holub zejkozobý", "text": "Holub zejkozobý\n\nHolub zejkozobý (\"Didunculus strigirostris\") nebo také zejkozob holubí, samojsky manumea, je druh ptáka z čeledi holubovitých, který je endemitem Samojských ostrovů.\n\nDorůstá délky přes 30 centimetrů a váží okolo 400 gramů. Peří je černé s nazelenalým kovovým leskem, jen hřbet, křídla a ocas mají kaštanově hnědé zbarvení. Zobák je žlutý, okolo očí má holub červeně zbarvenou lysinu, také nohy jsou červené. Jeho hlavní potravou jsou plody stromu \"Dysoxylum\", které drtí podobně jako papoušci pomocí silného zobáku opatřeného ostrým zahnutým koncem nazývaným zejk. Zdržuje se převážně na zemi, jen v nebezpečí přeletuje mezi nízkými větvemi stromů, na stromech také hnízdí.\nHolub zejkozobý obývá zalesněné horské svahy. Jeho existenci ohrožuje lov na maso, zavlečení predátoři jako psi, kočky a prasata, odlesňování i občasné tajfuny. Udržel se pouze v chráněných územích, kde se odhady počtu přežívajících jedinců pohybují mezi 250 a 2500 kusy, je tedy kriticky ohrožený. Jeho nejbližší příbuzný, \"Didunculus placopedetes\" z Tongy, již vyhynul.\n\nHolub zejkozobý je samojským národním symbolem a je vyobrazen na bankovce v hodnotě dvaceti tala.\n\n"}
{"id": "1374114", "url": "https://cs.wikipedia.org/wiki?curid=1374114", "title": "Yves Thomas", "text": "Yves Thomas\n\nYves Thomas je francouzský režisér a scenárista. Jako režisér debutoval v roce 1986 krátkým filmem \"Triple sec\". Celovečerní debut \"Rendez-vous avec un ange\", který natočil ve spolupráci se Sophií de Daruvar, uvedl v roce 2011. Je dlouholetým spolupracovníkem režisérky Patricie Mazuyové. V roce 1993 s ní spolupracoval na filmu \"Travolta et moi\" a později též na snímcích \"Saint-Cyr\" (2000) a \"Paul Sanchez est revenu!\" (2018). Rovněž jsou spolu autory nezfilmovaného scénáře \"Touche pas aux Soviets\".\n\n"}
{"id": "1374120", "url": "https://cs.wikipedia.org/wiki?curid=1374120", "title": "Vojtěch Schück", "text": "Vojtěch Schück\n\nVojtěch Schück (9. září 1907 Pardubice – 5. května 1945 Havlíčkův Brod) byl farář Církve československé husitské.\n\nNarodil se 9. září 1917 v Pardubicích v rodině telegrafisty c. k. státních drah Václava Schücka a jeho ženy Gabriely, rozené Rupertové. Středoškolská studia absolvoval v červnu 1937 na Státním čs. reálném gymnáziu v Pardubicích. To již nebyl členem římskokatolické církve, ve které byl pokřtěn, ale hlásil se k Církvi československé (husitské). V témže roce nastoupil na Husovu československou evangelickou fakultu bohosloveckou v Praze. Po nuceném ukončení studií v listopadu 1939 opustil Bohosloveckou kolej CČS a vrátil se k rodině do Pardubic, kde se připravoval na složení druhé odborné bohovědné zkoušky.\n\nNa kněze byl Vojtěch Schück vysvěcen patriarchou Církve československé (husitské) ThDr. Gustavem Adolfem Procházkou 31. srpna 1941. Dne 1. září 1941 byl diecézní radou v Hradci Králové ustanoven pomocným duchovním v Hlinsku. Krátce nato, 13. prosince 1941, uzavřel sňatek s učitelkou československého náboženství Zdeňkou Antesovou. V manželství se narodili dva synové: Pavel (*1942), který krátce po porodu zemřel, a Ondřej (*1944).\n\nPo necelých dvou letech se Vojtěch Schück stěhoval do Německého Brodu, kde byl od 1. července 1943 ustanoven pomocným duchovním a učitelem československého náboženství na školách v okresech Německý Brod, Jihlava, Humpolec a Chotěboř. V duchovní správě se hojně věnoval zejména mládeži, renomé si získal i jako zapálený skautský vedoucí. Po otci, amatérském malíři, zdědil výtvarné nadání, psal básně.\n\nFarář byl od roku 1944 činný v domácím protinacistickém odboji. Spolupracoval s Josefem Rýdlinkem, vrchním důchodovým tajemníkem v Chotěboři, který byl členem partyzánské brigády Jana Koziny. Na jaře 1945 podporoval Josefa a Pavla Sztachovi, kteří jako židovští míšenci byli posláni do koncentračního tábora v Postoloprtech. Když se jim podařilo z tábora utéct, zajistil jim Vojtěch Schück dočasný úkryt a zprostředkoval kontakt na partyzánskou brigádu Jana Koziny.\n\nKvětnové povstání v již přejmenovaném Havlíčkově Brodě probíhalo 5. května 1945 zpočátku vcelku bez problému. Signálem k jeho zahájení se stalo vyvěšení československé vlajky na Rolnickém domě. V několika minutách se na domech začaly objevovat československé vlajky i rudé prapory, lidé se v dopoledních hodinách hrnuli k městské radnici. Dorazil i Vojtěch Schück, který byl vzhledem ke svému postavení a znalosti němčiny pověřen zklidňováním situace v ulicích. Obyvatelům byl představen ilegální národní výbor, k lidu promluvil předseda ONV Václav Pašek. Velení povstalců se ujal penzionovaný brigádní generál Jan Růžička, pod jehož vedením byla zahájena jednání s místní německou posádkou o kapitulaci.\n\nOkolnosti ve městě se rapidně změnily po příjezdu kolony gestapa, kterou vedl velitel venkovské služebny v Táboře Heinrich Gottschling. Budova radnice byla obsazena, na jejím dvoře Heinrich Gottschling několika ranami zastřelil Františka Hrádka, u něhož byla nalezena pistole. Ozbrojení příslušníci gestapa a SS začali obsazovat přilehlé ulice. Jednou z hlídek v Horní ulici byl těžce postřelen i Vojtěch Schück, který zde z pověření národního výboru konal pořádkovou službou.\n\nKonflikt mezi farářem, který měl na rukávu rudou pásku národního výboru, a hlídkou SS popsalo několik přímých i nepřímých svědků. Vesměs se shodují, že Vojtěch Schück dobrou němčinou apeloval na německé vojáky, ať již zbytečně neprolévají krev, že válka skončila. Když neuposlechl příkaz, aby opustil ulici, jeden z hlídkujících členů SS na něj z bezprostřední blízkosti vystřelil a zasáhl ho do břicha. Převoz postřeleného faráře do blízké okresní nemocnice nebyl zprvu povolen. Když nakonec mohl být uskutečněn, bylo již pozdě. Podle smutečního oznámení zemřel osmadvacetiletý Vojtěch Schück v poledních hodinách 5. května 1945 v okresní nemocnici v Havlíčkově Brodě. Příčinou smrti byla střelná rána do břicha, v jejímž důsledku vykrvácel.\n\nZdeňka Schücková, která doma pečovala o desetiměsíčního syna Ondřeje, se o smrti manžela dozvěděla doma od okolo utíkajících lidí, kteří volali, že mladého československého faráře zastřelili Němci. Tichý pohřeb na horním hřbitově byl naplánován na 14. hodinu 8. května 1945. Mohl se konat jen v úzkém kruhu, neboť město bylo stále obsazeno německým vojskem a bylo v něm vyhlášeno stanné právo. Za rakví šla manželka, podpírána dvěma členkami Jednoty mládeže. Pohřební obřad na hřbitově vykonal místní farář Václav Váňa. Po osvobození města Rudou armádou byla rakev s farářovými pozůstatky exhumována. Z rozhodnutí národního výboru byl Vojtěch Schück společně s dalšími 13 padlými z Havlíčkova Brodu 14. května 1945 pochován v městských sadech, kde stával Havlíčkův pomník, jejž za války Němci odstranili. Za svou protinacistickou činnost získal in memoriam osvědčení účastníka národního boje za osvobození a pamětní odznak brigády Jana Koziny. Náčelnictvo Junáka udělilo Vojtěchu Schückovi za jeho odbojovou činnost v říjnu 1946 in memoriam Junácký kříž „Za vlast 1939–1945“ zlatého stupně.\n\nČtyřicet let po smrti Vojtěcha Schücka se jeho syn Ondřej Šik vydal v otcových šlépějích. Původně zemědělský inženýr, v roce 1970 odsouzený za napadení příslušníka Veřejné bezpečnosti, fotograf venkovského života a světa konfrontujícího se s existencionálním rozměrem pomíjivosti našeho lidského snažení, v letech 1985–1997 sloužil jako jáhen Církve československé husitské v náboženských obcích Úpice a Rtyně v Podkrkonoší. V roce 1991 inicioval založení střediska křesťanské sociální pomoci Diakonie a misie CČSH se sídlem v Úpici, jehož se stal ředitelem. Pro jeho život byly určující prožitky z raného dětství a z předškolních let. Když byl 29. července 1944 v Německém Brodě křtem přivtělen k Boží církvi, zbýval jeho otci Vojtěchu Schückovi necelý rok pozemského života.\n\n"}
{"id": "1374123", "url": "https://cs.wikipedia.org/wiki?curid=1374123", "title": "Seznam utkání Pardubic v play off české hokejové extraligy", "text": "Seznam utkání Pardubic v play off české hokejové extraligy\n\nToto je seznam zápasů Pardubic v play off české hokejové extraligy .\n"}
{"id": "1374129", "url": "https://cs.wikipedia.org/wiki?curid=1374129", "title": "Václav Mezřický", "text": "Václav Mezřický\n\nVáclav Mezřický (11. listopadu 1934, Kolín – 26. března 2018) byl český právník, zabývající se zejména právem životního prostředí.\n\nVáclav Mezřický se narodil do středostavovské rodiny veterináře v Kolíně. Od roku 1953 studoval práva, v roce 1958 dostal negativní posudek při třídních prověrkách, tři měsíce před státními závěrečnými zkouškami a byl nucen na dva roky přerušit studia a nastoupit na vojnu, promoval nakonec v roce 1960. Po vysoké škole nastoupil jako advokátní koncipient v Ostravě, Havlíčkově Brodě a v Praze. V roce 1965 odešel do advokacie, o rok později emigroval jeho bratr na západ.\n\nV letech 1968 až 1969 působil jako tajemník generálního prokurátora Miloše Čeřovského.\n\nV letech 1969–1989 pracoval v Ústavu státu a práva ČSAV. Byl zakládajícím členem Ekologické sekce Biologické společnosti ČSAV, jejíž členem byl v letech 1978-1989.\n\nV roce 1990 byl jmenován prvním náměstkem ministra životního prostředí Bedřicha Moldana. Od roku 1991 přednášel na Právnické fakultě UK. V letech 1990-1991 působil jako poradce u Světové banky ve Washingtonu, v letech 1991-1992 byl poradcem prezidenta Evropské banky pro rekonstrukci a rozvoj. v Londýně. Byl členem Legislativní komise Ministerstva životního prostředí, byl spoluautorem Strategie udržitelného rozvoje ČR, schválené vládou v roce 2004. V roce 1993 získal titul docent. V letech 2007-2008 byl generálním sekretářem Ústavního soudu. \n\n"}
{"id": "1374191", "url": "https://cs.wikipedia.org/wiki?curid=1374191", "title": "Por Vida", "text": "Por Vida\n\nPor Vida je debutové EP Kolumbijsko-Americké zpěvačky Kali Uchis. Nahrávka byla zveřejněna 4. února 2015, přes její webovou stránku a později byla vydána na iTunes. EP bylo propagováno čtyřmi singly; \"Know What I Want\", \"Lottery\", \"Loner\". and \"Ridin Round\".\n"}
{"id": "1374198", "url": "https://cs.wikipedia.org/wiki?curid=1374198", "title": "Einsteinův kříž", "text": "Einsteinův kříž\n\nEinsteinův kříž (Q2237+030 nebo QSO 2237+0305) je kvasar v souhvězdí Pegase, jehož zdánlivá podoba je výsledkem gravitačního čočkování galaxie ZW 2237+030, která je označována jako Huchrova čočka. Výsledkem tohoto jevu jsou čtyři zesílené obrazy kvasaru rozmístěné ve tvaru kříže kolem centra, v němž se nachází čočkující galaxie.\n\nZdroje světla, které jsou ohýbány gravitačními čočkami galaxií, většinou vytváří Einsteinův kruh. Čočkující galaxie ZW 2237+030 má ale podlouhlý tvar a kvasar Q2237+030 se nenachází ve středu, takže společně vytváří specifický kříž.\n\nEinsteinův kříž je umístěn v souhvězdí Pegase na , +3° 21′ 31″.\n\nRudý posuv kvasaru naznačuje, že se nachází osm miliard světelných let od Země, zatímco čočkující galaxie je ve vzdálenosti 400 milionů světelných let. Její zdánlivá velikost je 0,87 × 0,34 úhlové minuty, zdánlivá velikost kříže činí 1,6 × 1,6 úhlové vteřiny.\n\nK pozorování Einsteinova kříže se zdánlivou magnitudou 16,78 je potřeba velmi temná obloha a dalekohled s průměrem zrcadla minimálně 46 cm.\n\nJednotlivé obrazy kvasaru jsou značeny písmeny A až D (např. QSO 2237+0305 A). Čočkující galaxie je někdy označována jako QSO 2237+0305 G.\n"}
{"id": "1374201", "url": "https://cs.wikipedia.org/wiki?curid=1374201", "title": "Jaroslav Choltický", "text": "Jaroslav Choltický\n\nJaroslav Choltický, \"vlastním jménem\" František Janouch (1. prosince 1869 Choltice – 11. prosince 1955 Humpolec) byl český pedagog a spisovatel.\n\nNarodil se v Cholticích v rodině cukrovarnického dělníka Jana Janoucha. Po absolvování základního vzdělání se připravoval na povolání být učitelem. Tak se i stalo a v roce 1899 nastoupil na měšťanskou školu do Světlé nad Sázavou jako učitel. Během krátké doby se aktivně podílel na kulturně-politickém dění města, spolupodílel se na založení Tělocvičné jednoty Sokol, působil v divadelním spolku, pořádal přednášky a stal se členem obecního zastupitelstva. V roce 1902 se oženil s Josefou Kosteleckou, dcerou majitele sklářské brusírny v Dolní Březince. Ve Světlé nad Sázavou působil až do roku 1923, kdy byl přeložen jako ředitel na měšťanskou školu do Ledče nad Sázavou. Zemřel roku 1955 v humpolecké nemocnici a jeho ostatky spočívají na hřbitově v Ledči nad Sázavou.\n\nFrantišek Janouch publikoval pod pseudonymem Jaroslav Choltický. Svými humoristickými povídkami přispíval do řady časopisů např. Smíšek, Cep, Newyorské listy, Nové ilustrované listy, Veselý agrárník, Kmotr čtverák ad. \n\n\n\nad.\n\n"}
{"id": "1374203", "url": "https://cs.wikipedia.org/wiki?curid=1374203", "title": "Metrodóros z Lampsaku (starší)", "text": "Metrodóros z Lampsaku (starší)\n\nMetrodóros z Lampsaku (řec. , Mētrodōros o Lampsakēnos; 5. století př. n. l.) byl starořecký filozof, žák Anaxagora, vykladač Homéra.\nO Metrodórově životě a díle je málo zpráv. Jeho život se klade do 5. století př. n. l. Pocházel ze starobylého řeckého přístavního města Lampsakos (sever nynějšího Turecka na břehu Hellespontu). Byl žákem Anaxagora z Klazomen.\n\nPlaton se v dialogu Ión zmiňuje o tom, že Metrodóros uměl povědět mnoho krásných myšlenek o Homérovi. Podle Diogena Laertia se zabýval Homérem z přírodně filozofického hlediska. Další starověká zpráva uvádí, že Metrodóros ve spise o Homérovi převáděl vše na alegorii.\n\nNěkteří badatelé jsou toho názoru, že byl pravděpodobně původcem nebo šiřitelem alegorického výkladu, že Agamemnón je aithér, Achilleus slunce, Helena země, Alexandros (Paris) vzduch, Hektór měsíc. Snad byl hlasatelem i tzv. antropologické alegoreze, podle které je společenství bohů obrazem lidského těla (Démétér = játra, Dionýsos = slezina, Apollón = žluč).\n\n"}
{"id": "1374207", "url": "https://cs.wikipedia.org/wiki?curid=1374207", "title": "Pomník maršála Radeckého v Praze", "text": "Pomník maršála Radeckého v Praze\n\nPomník maršála Radeckého na Malostranském náměstí v Praze byl odhalen 13. listopadu 1858 jako vůbec první pomník tohoto českého vojevůdce. Na svém místě stál necelých 63 let do května 1921, kdy byl rozebrán a uložen do Lapidária Národního muzea. V posledních letech probíhá veřejná diskuse o přehodnocení historického obrazu Josefa Václava Radeckého z Radče a obnovení jeho pražského pomníku.\n\nZbudování pomníku maršála Radeckého v Praze bylo iniciováno krátce po bitvě u Novary roku 1849, kdy Radecký porazil početně silnější sardinské vojsko, což vedlo k vítězství Rakouska ve válce a abdikaci sardinského krále Karla Alberta.\n\nNávrh pomníku byl nejprve naskicován na zeď Akademie malířem prof. Christianem Rubenem roku 1851. Sochařskou podobu mu vtiskli sochaři bratři Emanuel Max (socha maršála) a Josef Max (sochy vojáků). Autorem architektonického řešení, tedy podstavce včetně urbanistického začlenění pomníku do náměstí, byl architekt Bernhard Grueber. Pomník odlili (údajně z kovu ukořistěných děl sardinské armády) Jakob Daniel Burgschmiet a Christoph Lenz v Norimberku. Stavebníkem pomníku byla Krasoumná jednota, která byla součástí Společnosti vlasteneckých přátel umění, předchůdce dnešní Národní galerie.\n\nPřestože přípravy pomníku se rozběhly už za maršálova života, jeho odhalení se už Radecký nedočkal, neboť zemřel v lednu 1858. Pomník byl odhalen 13. listopadu 1858 za účasti císaře Františka Josefa I. a jeho choti Alžběty.\n\nPo osamostatnění Československa byl pomník v letech 1919–1920 zakryt a následně v květnu 1921 rozebrán. Odpůrci pomníku udávají jako důvod odstranění pomníku intervenci italského velvyslanectví v Praze, sídlícího v nedalekém Thunovském (Kolovratském) paláci v Nerudově ulici, které údajně protestovalo proti Radeckému jako nepříteli sjednocení Itálie. Zastánci obnovení pomníku to však odmítají jako účelově vymyšlenou legendu, neboť italské velvyslanectví to prý v českém tisku té doby výslovně popřelo jako nepravdivou novinářskou informaci.\n\nKamenný podstavec byl zničen, bronzová sochařská část byla rozebrána a přenesena do Lapidária Národního muzea v Praze 7 na Pražském výstavišti, kde je vystavena dodnes společně s modelem ze dřeva a z papírmašé.\n\nZhruba od roku 1940 působila v protektorátní Praze nová německá plánovací komise, jejímž cílem mělo být \"očištění\" údajné původní \"německé metropole\". Prostředkem mělo být především postupné vytlačování českých (a dalších neněmeckých) obyvatel a jejich nahrazování německým obyvatelstvem, výstavba na volných plochách, rozsáhlé asanace a přestavby města v monumentálním duchu včetně výstavby Nuselského mostu či přemostění nádraží Praha-střed a v neposlední řadě také odstranění symbolů českého národa a československé státnosti. Souběžně mělo naopak dojít k obnově některých prvků považovaných za symboly německé identity města, jako byl právě pomník maršála Radeckého či Mariánský sloup na Staroměstském náměstí. Vzhledem k prohlubujícím se problémům na frontě byly tyto plány postupně odsouvány do doby po očekávaném vítězství ve válce a k obnovení pomníku již nedošlo.\n\nOd přelomu tisíciletí se objevují úvahy o navrácení pomníku maršála Radeckého na Malostranské náměstí. V Lapidáriu Národního muzea na pražském Výstavišti v Holešovicích se u Radeckého pomníku od roku 2005 pořádá každoročně ve výroční den odhalení Radeckého pomníku dne 13. listopadu pietní slavnost, která od roku 2009 začala probíhat ve spolupráci s Rakouským kulturním fórem jako společná česko-rakouská slavnost. Od roku 2012 jejím pořadatelem je Spolek Radecký Praha. Shromáždění na podporu obnovy pomníku maršála Radeckého na Malostranském náměstí pořádá v posledních 10 letech každoročně politická strana Koruna Česká.\n\nV roce 2008 se v rámci předpokládané rekonstrukce Malostranského náměstí uvažovalo o zhotovení kopie pomníku a jeho umístění v blízkosti původního místa. V roce 2014 vyhlásil pražský magistrát mezinárodní architektonicko-urbanistickou soutěž o revitalizaci Malostranského náměstí. V soutěži zvítězili architekti Martin Hájek, Václav Hájek a Petr Horský s návrhem, jehož součástí byl obnovený pomník maršála Radeckého na původním místě. Při projednávání vítězného návrhu na pražském magistrátu v roce 2017 ale úředníci hlavního města rozhodli vypustit pomník z projektové dokumentace (návrh však stále počítá s vyhrazením místa pro případné budoucí obnovení pomníku).\n\nV roce 2011 vzniklo občanské sdružení \"Radecký 1766–2016\", později přejmenované na \"Spolek Radecký Praha\", jehož cílem je obnova pomníku. Jeho předsedou a zakladatelem je architekt Jan Bárta. Spolku se podařilo pro svůj záměr získat podporu mnoha významných osobností kulturní, církevní i akademické oblasti, mezi jeho patrony se zařadili např. arcibiskup pražský Dominik Duka, malíř Adolf Born, historik Jiří Rak, předsedkyně Klubu Za starou Prahu Kateřina Bečková nebo ředitel Národního technického muzea v Praze Karel Ksandr. Předseda spolku Jan Bárta zdůvodnil úsilí o obnovu pomníku slovy: „Některé slavné osobnosti ze zemí Koruny české se nacionalistům podařilo v učebnicích dějepisu zdeformovat, respektive zatajit skutečnou podobu doby, v níž žili a pracovali. Vznikl tak neblahý český mýtus, který je dodnes hlavní ideologickou silou, jež brání objektivnímu pohledu na naše vlastní dějiny.“\n\nSpolek v roce 2012 zpracoval ideovou studii zkoumající možnosti návratu pomníku na Malostranské náměstí. V roce 2016, k 250. výročí narození maršála Radeckého, vydal spolek jubilejní sborník \"Maršál Radecký: od vojevůdce k pomníku\". V listopadu toho roku také zorganizoval spolek velké oslavy v Sedlčanech (Radeckého rodišti) a v Praze. Na podzim 2017 pak začal připravovat uspořádání veřejné sbírky na obnovení pomníku.\nV rámci sporu o obnovu pomníku byla také zviditelněna snaha o obnovu Pomníku Ernesta Denise.\n\nPomník stál v letech 1858–1921 na dolním Malostranském náměstí v Praze v místech dnešního tramvajového ostrůvku proti tehdejší kavárně Caffé Radetzky (Grömlingovský palác); po zboření brány v Karmelitské ulici a zavedení koňské dráhy se musel asi o pět metrů přesunout.\n\nPomník byl tvořen kamenným podstavcem z leštěné žuly se čtyřmi bronzovými tabulkami se jmény bitev (Verona, Vicenza, Custozza, Novara) a bronzové sochařské části o výšce 676 centimetrů a váze přes 10 tun.\n\nMaršál Radecký je představován jako prostovlasý vojevůdce, rozkročený jako vítěz na kruhovém vypuklém štítu, s maršálskou holí v pravici a s vítězným praporem z válek o Lombardii. Kruhový štít po způsobu vojáků antického Říma nese sedm představitelů vojsk a národů rakouské monarchie: myslivec, dělostřelec (ztotožňovaný s Čechem), dobrovolník z Tyrol, husar, námořník, hulán a jihoslovanský serežan.\n\n"}
{"id": "1374208", "url": "https://cs.wikipedia.org/wiki?curid=1374208", "title": "Marta Pohnerová", "text": "Marta Pohnerová\n\nMarta Pohnerová (* 1940 Hradec Králové ) je česká spisovatelka, výtvarnice, ilustrátorka a pedagožka žijící v Hradci Králové. \n\nVystudovala výtvarnou výchovu a český jazyk na Masarykově univerzitě v Brně. Za muže si vzala architekta Ing. arch. Karla Pohnera. Několik let působila na Univerzitě Hradec Králové, kde vedla přednášky a semináře výtvarné výchovy. Její tvorba, literární i výtvarná, je směřována k dětem, které jsou jí také inspirací. V současné době má otevřený ateliér na Velkém náměstí v Hradci Králové, kde vede dětskou výtvarnou školu Marty Pohnerové. Mimo jiné se zabývá také arteterapií. Je jednou ze zakladatelek metody Duchovní a smyslové výchovy, o které napsala stejnojmennou publikaci. Je autorkou řady dětských knih, které jsou provázeny jejími ilustracemi nadpřirozených postaviček. Tyto postavičky se těší veliké oblibě u malých i dospělých, proto byly využity pro pojmenování nových hradeckých trolejbusů MHD. Současně se s nimi můžeme také setkat napříč hradeckými lesy, kde nás provázejí a vyprávějí příběhy o zdejších místech. \n\nMarta Pohnerová vystudovala výtvarnou výchovu, které se věnuje po celý svůj život. S dětmi pracuje již přes čtyřicet let, snaží se v nich rozvíjet tvůrčí schopnosti. Její snahou je, aby se děti od nejútlejšího věku co nejvíce projevovaly a rozvíjely samy – tzn. projevování jejich pocitů, nálad, fantazie a momentálních prožitků v tvorbě. Je autorkou programu Duchovní a smyslová výchova, který je založen na propojení tvorby s přírodou, hudbou a všedním životem. Tento program převzala řada dalších umělců a pedagogů. \n\nSama autorka vede v jeho duchu tři výtvarné výukové kurzy pro děti. První je pro děti od 2 do 3 let, který se zabývá rozvíjením motoriky spojené s myšlením. Druhý je určen pro děti od 3 do 5 let, kde se děti učí prostorové tvorbě, využívání jednotlivých tvarů a barev, dále také k schopnosti vymýšlení a ztvárnění příběhů. Třetí kurz je zaměřen na žáky prvního stupně, kteří jsou podporování ke schopnosti vyjádřit vlastní myšlenky a nápady. Je zde kladen důraz na plné soustředění během práce. \n\nMarta Pohnerová je také ilustrátorka, která svými kresbami doplňuje vlastní literární tvorbu. Mimo jiné je také spoluautorkou projektů Městských hradeckých lesů, které jsou provázány s jejími ilustracemi a příběhy.\n\nMarta Pohnerová je autorkou řady publikací. Zaměřuje se především na tvorbu pro děti, nicméně setkáme se u ní také s odbornou literaturou. Většinu knih doprovází ilustrace samotné autorky.\n\n\n\n\n\n"}
{"id": "1374213", "url": "https://cs.wikipedia.org/wiki?curid=1374213", "title": "Středoevropský pohár dorostu v orientačním běhu 2018", "text": "Středoevropský pohár dorostu v orientačním běhu 2018\n\n3. Středoevropský pohár dorostu v orientačním běhu () proběhl ve dnech 6. dubna — 8. dubna 2018. Závody o účasti výběrů ze čtyř států střední Evropy hostilo Maďarsko s hlavním centrem ve městě Csákvár.\n\nProgram Středoevropského poháru byl zveřejněn v souladu s Pravidly IOF v Bulletinu číslo tři.\n\nPůvodně nominovaný Petr Čech kvůli zranění neodcestoval. V týmu ho nahradil Petr Melichar.\n\n"}
{"id": "1374253", "url": "https://cs.wikipedia.org/wiki?curid=1374253", "title": "Sarkisjan", "text": "Sarkisjan\n\nSarkisjan nebo také Sargsjan (arménským písmem Սարգսյան) je arménské příjmení, odvozené od jména Sarkis (Sergej). Významnými nositeli jsou:\n\n"}
{"id": "1374264", "url": "https://cs.wikipedia.org/wiki?curid=1374264", "title": "Holomráz (román)", "text": "Holomráz (román)\n\nHolomráz je kniha Vladimíra Preclíka z roku 1995.\n\nHlavními dvěma tematickými rovinami jsou síla, s níž mladý člověk překonává osudový handicap, a zároveň vůle a chtíč realizovat životní touhu. Próza Vladimíra Preclíka osciluje mezi memoáry a autobiograficky motivovanou beletrií. Hlavní poselství tkví v tom, co všechno člověk vydrží a dokáže. Próza vychází ze životních prožitků, v nichž autor odhaluje své výtvarné počátky a zdravotní problémy. \n\nByť se jedná o autobiografický román, označení je nepřesné. Dějová zápletka byla na román až příliš prostá. Hrdina neprochází osudovými zvraty, ani se výrazně neproměňuje. Na jeho život stále útočí jedno a to samé – nemoc. Nejedná se o „čistý“ román a zároveň se autobiografie do značné míry beletrizuje. Proto autor zvolil spojení autobiografický román, což je dnes pro knihu signifikantní. \n\nVelkou pozornost autor věnuje období, kdy se potýkal s nemocí, která se stala zásadním okamžikem v jeho životě, a tím pádem i určujícím motivem jeho díla. Ačkoli Preclík píše o sobě, děj i hlavní postavy jsou vztaženy k události spjaté s chorobou a prožíváním této etapy. Důvodem není sebelítost, která by pro mnohé čtenáře mohla z příběhu vyvěrat, ale prostá skutečnost, že na život nazíral optikou nemocničních oken. Nutno dodat, že nemoc u něj propuká v době, kdy by měl být člověk na vrcholu svých sil a využívat možností mládí. Preclík však tráví veškerý čas v léčebnách. Jeho „vidění“ však není zcela zastíněno ponurou atmosférou sanatorií a do textu pronikají i humorné pasáže. \n\nUdálosti, které se mezitím odehrávají mimo nemocniční svět, přicházejí ve zkreslení podobě. Pro mladého Preclíka jsou tyto okolnosti vedlejší. Stále se chce především vrátit ke svému životu, své dívce a svému mládí, jež si nechal utíkat po čas léčby. \nRazantní impuls přichází v 50. letech s možnostmi, které doba nabízí – „bude nádherné být umělcem v zemi, kde se všechno mění k lepšímu“, „všemu jsem věřil, psali to přece v novinách“. Vystřízlivění ale přichází brzy – „chtěl jsem se dívat, ale učili nás nevidět“. \n\nNáročné zkoušce jsou chtíc nechtíc stejně jako autor podrobeni i všichni kolem něj. Jeho první láska čelí skutečnosti, že její milý na schůzce zkolabuje a odveze ho záchranka. Následně jsou oba odloučeni. Preclík čeká v léčebnách na dopisy, které ale nepřicházejí. \n\nDruhá láska, kterou nazývá „černovláska“, musí ustát rady spolužaček, které ji od vztahu odrazují. \n\nPozitivem pro Vladimíra Preclíka bylo, že již věděl, jak naložit se svým životem. Ve chvílích, kdy mu nemoc umožňuje se ve svém oboru realizovat, spěchá, aby dohnal čas, který ztratil. V tom se řídil Masarykovým heslem: \"Pracuj, dokud tvé minuty plynou\". Tlak na touhu něco dělat nebo vytvářet způsobil, že po celý život byl velmi produktivní. Svého času si neskutečně vážil jako toho nejcennějšího daru. Za jeho úsilím stojí více než padesát samostatných výstav, pět knih a také jedna založená fakulta vzbuzující úctu a někdy také závist. Můžeme se tedy zamýšlet, zdali prožitek bolesti a utrpení, nebyl svým způsobem podnětem k činorodosti. \n"}
{"id": "1374274", "url": "https://cs.wikipedia.org/wiki?curid=1374274", "title": "Pavel Beran", "text": "Pavel Beran\n\nPavel Beran (* 14. června 1993 Holýšov) je český profesionální kulturista soutěžící ve federaci IFBB PRO. Profesionální kartu získal jako nejmladší český kulturista, a to na soutěži EVLS Prague Showdown ve svých 22 letech, kterou suverénně ovládl za obrovské podpory fanoušků.\n\nV současnosti je sponzorovaný výrobcem sportovní výživy Czech Virus. Pracuje jako fitness trenér a je známý také svojí tvorbou na Youtube, kde lidem předává své zkušenosti z kulturistiky. Vlastní rodinnou značku RAMPAGE, která se zaměřuje na oblečení a doplňky jak pro fitness nadšence, tak pro nesportovce.\n\n"}
{"id": "1374282", "url": "https://cs.wikipedia.org/wiki?curid=1374282", "title": "Mattsson", "text": "Mattsson\n\nMattsson může být:\n\n"}
{"id": "1374294", "url": "https://cs.wikipedia.org/wiki?curid=1374294", "title": "Vlastimil Hela", "text": "Vlastimil Hela\n\nVlastimil Hela (19. února 1956 v Uherském Hradišti) je spisovatel a publicista. Pochází ze Slovácka a je inženýrem v oboru lékařské elektroniky. Je autorem regionálních historických monografií a publikací (viz níže). Vlastimil Hela působí již dvacet let jako osobní mentální kouč manažerů a lektor. Vede semináře o leadershipu, organizaci času, zvládání stresu a komunikaci se zákazníky. Pomáhá firmám a společnostem při řešení změn i zlepšování týmové práce. Při své práci využívá nových poznatků z psychologie, výzkumu lidského mozku jakož i svých dlouholetých osobních zkušeností. Publikuje v časopise \"Regenerace\". Je hlavním koordinátorem (\"vrchním čertem\") tzv. \"Keltského telegrafu\". \n\n\n\n\n"}
{"id": "1374296", "url": "https://cs.wikipedia.org/wiki?curid=1374296", "title": "Grigorij Jemec", "text": "Grigorij Jemec\n\nGrigorij Jemec (ukrajinsky: Григорий Емец; * 8. října 1957) je bývalý sovětský a později ukrajinský atlet, který se věnoval trojskoku.\n\nJeho největším úspěchem byl titul halového mistra Evropy v trojskoku z roku 1984 v evropském halovém rekordu 17,33 metru. V následujících sezónách už svými výkony nedosáhl do světové špičky v této disciplíně.\n"}
{"id": "1374298", "url": "https://cs.wikipedia.org/wiki?curid=1374298", "title": "Simona Zmrzlá", "text": "Simona Zmrzlá\n\nSimona Zmrzlá (* 25. července 1989 Brno) je česká herečka. Vystudovala Gymnázium P. Křížkovského, poté studovala herectví na JAMU. Je členkou souboru brněnského divadla Husa na provázku, hostovala také v Národním divadle Brno. Zpívá v herecké hudební skupině Meteor z Prahy. První její velká filmová role je ztvárnění hlavní ženské postavy Katynky Kolářové ve filmu \"Hastrman\" dle románu Miloše Urbana.\n\n\n\n"}
{"id": "1374299", "url": "https://cs.wikipedia.org/wiki?curid=1374299", "title": "Dragon C110", "text": "Dragon C110\n\nDragon C110 je kosmická loď typu Dragon vyrobená společností SpaceX, která byla opakovaně použita. Poprvé letěla 8. dubna 2016 při misi CRS-8 k Mezinárodní vesmírné stanici, 11. května 2016 se vrátila na Zemi (do Tichého oceánu). Znovu letěla 2. dubna 2018 při misi CRS-14 a na Zemi se vrátila 5. května 2018.\n\nLoď byla od začátku navržena jako znovupoužitelná. Návratové kapsle lodí Dragon mají certifikaci pro tři lety, zatím každý letěl maximálně dvakrát, ale vzhledem k počtu nasmlouvaných misí nejspíše dojde i na třetí použití některých z lodí. \n\nTento Dragon byl prvním, který měl vylepšené utěsnění proti průniku mořské vody po přistání. To oproti dvěma předchozím druhým letů Dragonu C106 a C108 umožnilo kompletní znovupožití vnitřního vybavení lodi. Nové byly při této misi trunk (nehermetizovaná nástavba, nesoucí také solární panely), který vždy shoří v atmosféře a tepelný štít s padáky. SpaceX se znovupoužitím lodi snaží ušetřit výrobní kapacity, které potřebuje na vývoj a výrobu lodi nového typu – Dragonu 2.\n"}
{"id": "1374304", "url": "https://cs.wikipedia.org/wiki?curid=1374304", "title": "Jablonecký knoflík", "text": "Jablonecký knoflík\n\nJablonecký knoflík je kulatý, skleněný ručně mačkaný knoflík s bohatou dekorací vyráběný na Jablonecku a v okolních vesnicích Jizerských hor od 2. poloviny 18. století do současnosti. Nejčastějším materiálem pro výrobu knoflíků je sklo, dále kov, plast, porcelán, dřevo, perleť. Ze způsobu výroby skleněných knoflíků převažovalo mačkání kleštěmi, vinutí a foukání.\n\nJablonecký knoflík je pojmem v Česku i ve světě. Byl nepostradatelným módním doplňkem všech typů oděvů, významným exportním artiklem výrobců skla a bižuterie a zdrojem obživy tisíců rodin v Jizerských horách. Počátkem 21. století se výrobou tradičních knoflíků na Jablonecku zabývá pouze několik jednotlivců. Poptávka po Jabloneckém knoflíku je zejména tvořena zákazníky z USA a Japonska v okruhu sběratelství a drobné domácí výroby unikátních šperků.\n\nNejstarším známým výrobcem knoflíků na Jablonecku byl Heinrich Heydrich, narozený v roce 1703 na Rádle. Jeho původní profesí bylo lití cínu a výroba knoflíků z tohoto materiálu v první polovině 18. století.\n\nZe skla se v Jizerských horách začaly knoflíky doložitelně zhotovovat až v šedesátých letech 18. století. V zásadě se jednalo o bižuterní kameny s novým způsobem užití. Doloženy tak máme knoflíky vinuté nad lampou vyráběné jako vložky do kovových lůžek ve Smržovce od r. 1764. Pro celé Jablonecko se dochoval údaj z r. 1787. Na skleněné mačkané, broušené knoflíky zasazené v kovu se zachovala zakázka z roku 1787.\n\nPočátkem 19. století reprezentoval sortiment knoflíků a spínadel vyrobených na Jablonecku zejména celokovové knoflíky a skleněné knoflíky vsazené do kovového lůžka s očkem. Pasíři nejčastěji opracovávali i dnes běžně používaný bižuterní kov mosaz a tombak. Celoskleněný knoflík ještě neexistoval, protože technicky nebylo vyřešené zatavení kovového očka do skla. Očkem se tehdy knoflíky přichycovaly k oděvům.\n\nZlomové datum pro svébytný jablonecký skleněný knoflík, jenž by nepotřeboval kovovou podložku, můžeme hledat mezi lety 1829-1832. Bohužel neznáme jméno vynálezce zatavení kovového očka přímo do skleněného mačkaného broušeného knoflíku.\n\nMačkání skla – lisování drobných skleněných předmětů ze skleněných tyčí pomocí kovových kleští, patřilo mezi nejrozšířenější řemesla na Jablonecku již od prvních dekád 19. století a živilo na 600 dělníků – 10 % všech obyvatel Jizerských hor. Také díky novému výrobku – celoskleněnému knoflíku zaměstnanost v řemesle mačkání skla rapidně rostla na 1000 dělníků ve 160 mačkárnách v polovině 19. století.\n\nPrvními centry mačkání skleněných knoflíků v první polovině 19. století byly obce Smržovka, Lučany nad Nisou, Janov nad Nisou (mačkářské kleště dodnes ve znaku obce) a Josefův Důl. Prodej se soustředil v Jablonci nad Nisou s důrazem na export. Jablonecké knoflíky nechyběly na vůbec první světové výstavě, která se konala roku 1851 v Londýně.\n\nS rostoucím počtem mačkáren a brusíren ve druhé polovině 19. století se na Jablonecku začaly profilovat významní mačkáři skleněných knoflíků, výrobci skleněných tyčí a brusiči. K nejznámějším jménům patří: Gebrüder Feix, Albrechtice; Ludwig Breit, Lučany; Josef Ullmann, Smržovka; Josef Riedel, Jizerka, Kořenov; Ignaz Kleinert, Nová Ves.\n\nOkolo roku 1900 působí na Jablonecku okolo pěti továren specializovaných na výrobu knoflíků, které vytlačovali doposud převažující malé výrobce z jizerskohorských driket.\n\nObjem výroby skleněných knoflíků, jejich tvary a barvy určovala celosvětová poptávka v oblasti oděvní módy a módních doplňků. Zakázky místním výrobcům zadávaly exportní domy se sídlem v Jablonci nad Nisou, ale i v Praze, Berlíně a Paříži. Jejich zákazníky byli velkoobchodníci s bižuterií a doplňky v Evropě a USA. Jak to již v módě bývá, úspěšné roky se střídaly s roky poklesu objednávek. Zcela devastující dopad pro export knoflíků měly válečné konflikty, které výrazně omezovaly koupěschopnost konečného zákazníka a znemožňovaly realizování již nasmlouvaných zakázek.\n\nStabilně pozitivní vliv na objem výroby skleněných knoflíků měli sami mačkáři a brusiči, kteří se rychle zdokonalovali ve kvalitě výrobků, rozšiřovali sortiment a barevnou škálu (kolem r. 1860 se vyrábělo pouze 5 druhů knoflíků a to pouze v černé barvě). V r. 1868 se objevilo ouško skleněné, které tak mohlo nahradit kovové ouško s podložkou. Okolo roku 1870 se začaly skleněné knoflíky ručně malovat a tím se rapidně rozšířil okruh použití v módním průmyslu. V nabídce bylo několik tisíc druhů skleněných knoflíků od levných mačkaných až po luxusní broušené a bohatě dekorované.\n\nMódní výkyvy světové poptávky s sebou přinesly nejen obchodní příležitosti, ale i hluboké pády. Ceny skleněných knoflíků v krizích spadly i na 1/5 původní ceny. Konjunktura i recese se střídaly velmi rychle – i po roce.\n\nV letech 1918 – 1945 zaznamenáváme spíše období prosperity v souvislosti s celosvětovým rozmachem módního průmyslu a bohatnutí populace na severní polokouli. Až 1/3 exportu skleněných knoflíků připadla na USA. Pro představu se v roce 1928 prodalo na 2.132 tun knoflíků s podílem cca. 10% na vývozu jablonecké bižuterie. Podíl na rostoucí popularitě skleněných knoflíků jako doplňků pánské a dámské módy měl také příhodný dekorativní styl Art deco.\n\nPomineme-li krátkou vlnu konjunktury ihned po 2. světové válce způsobenou nedostatkem jakýchkoli předmětů osobní spotřeby, začínáme sledovat úpadek mačkářství skleněných knoflíků na Jablonecku po roce 1945 a trvající dodnes. Na pozvolném ústupu skleněného knoflíku z běžného života měl ihned po 2. světové válce vliv nucený odsun tisícovek Sudetských Němců z Jizerských hor, kteří byli po desítky let nositeli řemesla a inovátory v bižuterním průmyslu na Jablonecku. Následovalo vyvlastňování a znárodňování malých driket až po továrny. Kolektivizace cca. 140 výrobců knoflíků do společného národního podniku Skleněná bižuterie po r. 1948 (od r. 1952 pod n.p. Železnobrodské sklo). Ignorace lehkého průmyslu a centrální plánování od 50. let 20. století. Exportní orientace na země RVHP a třetího světa s nižšími požadavky na kvalitu, rozmanitost a inovace.\n\nV padesátých letech také vznikla zcela zásadní konkurence, nezávisle na výše uvedených vnitřních turbulencích. Nezničitelný, barevný, lehký, praktický, průmyslově vyráběný a levný – plastový knoflík.\n\nSmrtelnou ránu pro skleněný knoflík zasadila zcela nevinně jiná vymoženost moderní doby – automatická pračka. Skleněný knoflík na běžných oděvech neměl šanci přežít ani jedno praní v automatické pračce, která razantně vstoupila do všech domácností na celém světě od druhé poloviny 20. století.\n\nCentrální plánovači na Jablonecku již od sedmdesátých let ukončovali výrobu skleněného knoflíku a soustředili výrobní kapacity na jiný sortiment skleněné a kovové bižuterie.\n\nMožnost privatizace posledních výrobců skleněných knoflíků na Jablonecku a možnost exportu výrobků do celého světa znamenala ihned po r. 1989 jisté oživení v odvětví. Tržby výrobců a exportérů knoflíků se odhadovaly v polovině 90. let 20. století na nižší desítky miliónů korun, zcela zanedbatelně v porovnání s celkovou bižuterní výrobou na Jablonecku.\n\nVe druhé dekádě 21. století napočítáme již jen několik málo mačkářů, kteří pro výrobu skleněných knoflíků v původních driketách zatápí v pecích jen sporadicky. Aktuální „světová“ poptávka po tradičních skleněných knoflíkách z Jablonce nad Nisou se rekrutuje ze sběratelů v USA a Japonsku obdivujících dekorované knoflíky ve stylu Art deco. Dalšími zákazníky jsou jednotliví drobní, často domácí, výrobci unikátních šperků dekorovaných několika málo skleněnými knoflíky.\nJedinečný přístup k použití knoflíku prezentuje jablonecký výrobce bižuterie YABLOGLASS, který od roku 2017 používá původní jablonecký skleněný knoflík pro dekoraci klasického manžetového knoflíčku na pánské a dámské košile. V unikátním šperku je kombinována tradiční skleněná a kovová bižuterní výroba. Není náhodou, že se zakladatelé zabývají výrobou pánských košilí, pocházejí a žijí v Jablonci nad Nisou, jejich předkové se živili mačkáním knoflíků v jedné z posledních továren na Hraničné a rodinné driketě na Horním Maxově.\n\nK výrobě skleněných knoflíků se i dnes používají původní postupy, ale i nástroje – kleště, razidla a vzorníky dochované z meziválečného období, které pamatují poslední světovou slávu jabloneckého knoflíku.\n\n"}
{"id": "1374305", "url": "https://cs.wikipedia.org/wiki?curid=1374305", "title": "Vladimir Zubkov (zápasník)", "text": "Vladimir Zubkov (zápasník)\n\nVladimir Anatoljevič Zubkov (; * 30.dubna 1948 Novosibirsk, RSFSR) je bývalý sovětský zápasník, reprezentant v zápase řecko-římském. Čtyřikrát zvítězil na mistrovství světa a jednou skončil druhý. V roce 1972 startoval na olympijských hrách v Mnichově, kde byl po dvou porážkách vyřazen ve druhém kole. Ve stejném roce vybojoval bronz na mistrovství Evropy. V roce 1977 ukončil aktivní sportovní kariéru a začal se věnovat trenérské práci. Trénoval bělorusku, později v rakouskou reprezentaci.\n\n"}
{"id": "1374306", "url": "https://cs.wikipedia.org/wiki?curid=1374306", "title": "Little Big", "text": "Little Big\n\nLittle Big je ruská rave hudební skupina založená v roce 2013 v Sankt-Petěrburgu. Jejími zakládajícími členy byli Ilja Prusikin, Sergej Makarov alias Gokk, Sonya Tayurskaya a Anton Lissov.\n\nSkupina svůj první singl \"Every Day I'm Drinking\" vydala 1. dubna 2013, v červenci skupina Little Big poprvé vystoupila jako předskokan jihoafrické skupiny Die Antwoord. V březnu 2014 vydali své debutové album With Russia From Love a v roce 2015 desku Funeral Rave. V roce 2016 zvítězila skupina ve výběru Berlin Music Video Awards hned ve dvou kategoriích s písněmi \"Big Dick\" a \"Give Me Your Money\", na níž se podílel také extravagantní estonský rapper Tommy Cash.\n\nSkupina proslula svými satirickými vizuály, odkazující především na ruské národní stereotypy a popularizující ruskou folklórní hudbu a ruskou kulturu. Mimo klipů věnujících se národnostním stereotypům také skupina vytváří videa parodická a psychedelická, autorem veškeré videotvorby je Alina Pasok. Frontman skupiny prohlásil, že do klipů skupina nikterak neinvestuje.\n"}
{"id": "1374309", "url": "https://cs.wikipedia.org/wiki?curid=1374309", "title": "Kostus africký", "text": "Kostus africký\n\nKostus africký (\"Costus afer\") je vytrvalá bylina, druh ze širokého rodu kostus, která je rozšířena v lesnatých oblastech tropické Afriky. Vyskytuje se na rozsáhlém území ohraničeném na západě Senegalem a na východě Etiopií, na severu Burkinou Faso, Nigérii, Kamerunem, Středoafrickou republikou a Súdánem, na jihu Angolou, Zimbabwe a Mosambikem.\n\nJe to vlhkomilná rostlina rostoucí obvykle na mokrých lesních okrajích, podél lesních průseků a polních cest, v zamokřených dolinách, dočasných močálech nebo podél jezer či vodních toků, kde mnohdy vytváří i souvislý hustý porost. Roste v nadmořské výšce až do 1700 m n. m, nesnáší však chlad a při teplotě blízké k 0 °C hyne. Nejlépe se jí daří v mírném přistínění, při dostatku vlhkosti v půdě však roste i na plném slunci.\n\nVzpřímená rostlina s nevětvenou lodyhou vysokou 1 až 3 m, která vyrůstá z vodorovně rozloženého oddenku. Lodyhu má porostlou jednoduchými, ve spirále vyrůstajícími listy s pochvou a dvoulalokovitým, na konci uříznutým jazýčkem. Čepel listu je celistvá, eliptická až obvejčitá, bývá dlouhá 15 až 35 cm a široká 4 až 10 cm, u báze je oblá, na vrcholu špičatá a po obvodě řídce chlupatá.\n\nNa vrcholu lodyhy vyrůstá koncové, velmi nahuštěné květenství kuželovitého tvaru 2,5 až 7,5 cm dlouhé s nápadnými, střechovitě se překrývajícími, vejčitě trojúhelníkovými listeny. Jsou velké 2,5 × 1 cm, kožovité, světle zelené s načervenalými okraji, kýlovitého tvaru a jeden je vždy společný pro dva květy. Květy jsou bělavé, oboupohlavné a mají kalich se třemi trojúhelníkovými zuby s růžovým okrajem. Tříčetná koruna má krátkou trubku s nažloutlým hrdlem, dva boční korunní lísky jsou podlouhle až vejčité, 3 až 4 cm dlouhé a průhledné až bílé, třetí střední lístek je bílý až bledě růžový, široce trojúhelníkovitý, prohnutý, 2,5 cm velký a slouží jako pysk při přistávání opylujícího hmyzu, proti němu stojí v korunní trubce jediná plochá, 3 cm dlouhá tyčinka barvy bílé nebo narůžovělé s prašníkem. Spodní semeník je třídílný, obsahuje mnoha vajíčka a nese krátkou nitkovitou čnělku s nálevkovitou bliznou. Květy jsou opylovány hmyzem přilétajícím pro nektar.\n\nKvětenství s menším počtem květů se někdy vytvoří i na krátkých, bezlistých stvolech vyrůstajících přímo z oddenku.\n\nPlod je elipsoidní, masitá, pukající tobolka asi 1 cm dlouhá s mnoha černými, oválnými semeny s masíčkem. Semena jsou roznášena mravenci, kteří je odnášejí jako potravu do mravenišť. Lodyha se občas se zralými semeny zlomí a ta se vysypou v blízkosti, kde pak vyroste konkurující si skupina semenáčků. Rostlina se po blízkém okolí nejčastěji rozšiřuje rozrůstáním vodorovných oddenků. Spolehlivě se dá rozmnožit odřezky lodyh nebo oddenků dlouhými jen 2,5 cm, které ve vlhké směsi rašeliny s pískem snadno zakoření a brzy vyrostou noví jedinci.\n\nKostus africký je využíván v domorodém prostředí tropické Afriky jako léčivá rostlina proti širokému spektru nemocí. Rozdrcená lodyha s listy slouží k léčbě respiračních potíží, užívají se formou nálevů nebo se jejich drť přikládá na prsa, ke stejnému účelu se používá i nakuřování dýmem ze suchých lodyh. Šťáva z listů je součásti kapek k léčbě očních potíži, rýmy, bolesti hlavy, závratím i horečce, smíchána s odvarem z květů sloužívá k léčení malárie. Rozetřený oddenek se používá na vředy a nehojící se rány, na bolavé zuby, vnitřně užitý slouží proti průjmu a úplavici. Bylina často roste v blízkosti příbytků obyvatel a je jako mnohostranný léčebný prostředek kdykoliv k dispozici.\n\nMá také určitou okrasnou hodnotu, která se dosud jen málo využívá. Je vytrvalou rostlinou a jestli se rozroste, lze ji po pár létech jen stěží vymýtit. Pokud se dostane na rýžové pole, kde rychle roste a množí se oddenky, je považována za obtížný a nesnadno zlikvidovatelný plevel. Z původních stanovišť však mnohde mizí současně s likvidaci lesů, ve kterých jsou vzrostlé stromy pokáceny, podrost vypálen a získané místo je přeměněno v pastvinu nebo obdělávanou půdu.\n\n"}
{"id": "1374316", "url": "https://cs.wikipedia.org/wiki?curid=1374316", "title": "I Saw Her Standing There", "text": "I Saw Her Standing There\n\nI Saw Her Standing There je píseň od britské kapely The Beatles, kterou složili Paul McCartney a John Lennon. Je to první píseň na debutovém albu \"Please Please Me\".\n\nV prosinci 1963 vydal Capitol Records tento song ve Spojených státech jako stranu B singlu „I Want to Hold Your Hand“. Zatímco strana A bodovala v americké \"Billboard\" hitparádě po dobu sedmi týdnů, počínaje 18. lednem 1964, „I Saw Her Standing There“ vstoupila do \"Billboard Hot 100\" dne 8. února 1964 a zůstala tam 11 týdnů, přičemž dosáhla č. 14. Píseň se umístila také v \"Cashbox\" hitparádě, kde byla pouhý týden a dosáhla č. 100. V roce 2004 byla píseň zařazena jako č. 139 na seznam od \"Rolling Stone\" - 500 nejlepších písní všech dob.\n\nPíseň složil hlavně Paul McCartney. Pod původním názvem „Seventeen“ byla píseň složena zřejmě při McCartneyho návratu domů z koncertu Beatles v Southportu, jako moderní odkaz na tradiční píseň „As I Roved Out“ (původní název je „Seventeen Come Sunday“), kterou v roce 1960 slyšel v Liverpoolu. Podle životopisce Marka Lewisohna složil McCartney hudbu na akustické kytaře v rodinném domě svého přítele z Liverpoolu a muzikanta Roryho Storma, dne 22. října 1962. O dva dny později, během návštěvy Londýna, kde byl se svou přítelkyní Celií Mortimer, k ní McCartney napsal verše. Jako jedna z inspirací mu posloužil věk jeho přítelkyně, které tehdy bylo 17 let. Píseň byla dokončena asi o měsíc později v McCartneyho domě, společně s Johnem Lennonem.\n\nMcCartney později pro časopis \"Beat Instrumental\" uvedl: „V ,I Saw Her Standing There‘ jsem použil basový riff z písně ,I'm Talking About You‘ od Chucka Berryho. Hrál jsem přesně ty samé noty jako on a k našemu číslu to sedělo perfektně. I teď, když to říkám lidem, tak zjišťuji, že mi věří jen málo z nich; proto tvrdím, že bassový riff není originální.“\n\nText psal Paul McCartney do školního sešitu z Liverpool Institute. Kniha \"Remember\" od Paulova bratra Mika McCartneyho, obsahuje fotografii Lennona a McCartneyho, při skládání písně, kdy čtou ze školního sešitu a brnkají na kytary. Byla to typická spolupráce Lennona a McCartneyho, později McCartney poznamenal: „Měl jsem ,She was just seventeen (Bylo jí pouhých sedmnáct)‘ a poté ,never been a beauty queen (nikdy nebyla královnou krásy)‘. Když jsem to ukázal Johnovi, vybuchl smíchy a řekl: ,S tímhle řádkem si děláš srandu, viď?‘ Přišli jsme s ,You know what I mean (Víte, jak to myslím)‘. Což bylo dobré, protože vy nevíte, jak to myslím. Byl to jeden z prvních případů vůbec, kdy přišel s ,Cože? Tohle se musí změnit…‘ “ Lennon řekl: „Tohle je Paulova obvykle dobrá práce na zakázku, jak to George Martin nazývá ,kšeft‘. Pomohl jsem s několika řádky.“\n\nPrvní záznam písně byl nahrán živě (v pomalejší verzi) v klubu Cavern, na konci roku 1962. Lennon nehrál na rytmickou kytaru, ale na foukací harmoniku (na úvod a v průběhu veršů). Když McCartney a Lennon zpívají „Well we danced all night/ And I held her tight/ And I held her hand in mine“ podruhé, začnou se smát.\n\n11. února 1963 byla píseň nahrána v Abbey Road Studios (tehdy ještě EMI Studios), jako součást nahrávacího maratónu, během kterého bylo zaznamenáno 10 ze 14 písní na album \"Please Please Me\". Ostatní čtyři písně nahráli Beatles již v roce 1962. Producentem byl George Martin, prvním zvukovým inženýrem Norman Smith a druhým Richard Langham. Beatles se již neúčastnili konečného mixování, které probíhalo 25. února 1963. Tehdy nebylo zvykem, aby kapela byla přítomna. \n\nNa albu píseň začíná odpočítáváním „One, two, three, four!“, které odříkává McCartney. Většinou se odpočítávání ve finálním mixu odstraní, ale George Martin chtěl navodit pocit, že jde o živé album. Rozhodl se tak poté, co navštívil vystoupení Beatles v Cavernu. Martin počítání vyjmul z pokusu č. 9, kde bylo nejvíce rázné a připojil ho k pokusu č. 1. Hudební publicista Richard Williams navrhl, že tento dramatický úvod bude stejně strhující jako úvod „Well, it's one for the money, two for the show…“ u skladby „Blue Suede Shoes“ na debutovém albu Elvise Presleyho. Na prvním americkém vydání tohoto songu, vydaného u Vee Jay Records, byl úvod upraven a slyšet je pouze „Four!“.\n\nCelý 9. pokus písně byl vydán na CD singlu „Free as a Bird“. 2. pokus byl vydán na albu \"The Beatles Bootleg Recordings 1963\", které vyšlo exkluzivně pro iTunes v roce 2013.\n\nPíseň vyšla na debutovém albu Beatles \"Please Please Me\". Dále vyšla na albech \"The Beatles (No. 1)\", \"Introducing... The Beatles\" a \"Meet the Beatles!\", poslední dvě alba byla vydána pouze v USA. Ve Spojených státech vyšla píseň také jako singl, společně s „I Want to Hold Your Hand“.\n\nPíseň vyšla také na kompilacích \"Rock 'n' Roll Music\", \"20 Hits\", \"Live at the BBC\", \"Anthology 1\", \"I Saw Her Standing There\", \"The Beatles Bootleg Recordings 1963\" a \"On Air – Live at the BBC Volume 2\". \n\nCarr a Tyler v \"The Beatles: An Illustrated Record\" prohlásili, že to byla, do té doby, teprve třetí celobritská rocková klasika. Ty předchozí byly „Move It“ od Cliffa Richarda a „Shakin' All Over“ od Johnnyho Kidda.\n\n„I Saw Her Standing There“ hráli často v Cavernu, kde s ní většinou otevírali show. Píseň měla kapela v repertoáru i během turné s Royem Orbisonem a také během světového turné 1964. 24. října 1963 vystupovali s písní ve Stockholmu. Záznam z vystoupení vyšel na \"Anthology 1\". Několik dalších živých verzí vyšlo ilegálně, včetně dvou ze Star-Clubu v Hamburku.\n\n„I Saw Her Standing There“ zahrál živě v roce 1974, společně s Eltonem Johnem a jeho kapelou. Píseň byla nahrána a vydána jako B strana singlu „Philadelphia Freedom“ od The Elton John Band. Dále vyšla na box setech \"Lennon\" a \"To Be Continued…\" od Eltona Johna, také na Eltonově živém albu \"Here and There\" a kompilaci \"Rare Masters\". Jednalo se o poslední větší vystoupení Johna Lennona. Po jeho smrti byla píseň vydána jako singl a dosáhla č. 40 v britské hitparádě. Bylo to poprvé, kdy se jakákoliv verze této písně objevila jako singl ve Spojeném království.\n\nPíseň tvoří základ McCartneyho koncertního repertoáru. Vyšla na jeho živých albech \"Tripping the Live Fantastic\", \"Back in the U.S.\" a \"Back in the World\". V roce 1987 nahrál novou verzi písně pro své album \"Снова в СССР\", ale nakonec jí odložil. V červnu 2008 zahrál McCartney speciální verzi písně v Liverpoolu. Jako speciální host se tehdy představil bubeník Dave Grohl, frontman kapely Foo Fighters a bývalý bubeník Nirvany.\n\nV roce 1986 vystupoval McCartney s písní na Prince's Trust Rock Gala, což byla oslava 10. výročí charity prince Charlese. Společně s ním vystoupila all-star kapela, ve složení: Elton John, Eric Clapton, Phil Collins, Mark Knopfler, a Ray King. Paul McCaney zazpíval také duet této písně, společně s Billym Joelem, během zahajovacího koncertu v Citi Field ve Flushing (New York).\n\nPíseň zahrál živě v roce 1988, společně s Mickem Jaggerem, Billym Joelem, Brucem Springsteenem, Bobem Dylanem a dalšími, při příležitosti uvedení Beatles do rock and rollové dvorany slávy.\n\n\n\n\n\n\n\n"}
{"id": "1374318", "url": "https://cs.wikipedia.org/wiki?curid=1374318", "title": "Javier Aguirre", "text": "Javier Aguirre\n\nJavier Aguirre Onaindía (* 1. prosince 1958 Ciudad de México) je bývalý mexický fotbalový záložník. S Clubem América vyhrál mexickou ligu 1983–84. Za mexickou reprezentaci nastoupil v letech 1983 až 1992 v 59 zápasech a vstřelil 13 branek. Startoval na domácím mistrovství světa ve fotbale 1986, ve čtvrtfinále proti Německu byl vyloučen.\n\nPo ukončení hráčské kariéry se stal trenérem, v letech 2001 až 2002 a 2009 až 2010 vedl mexickou reprezentaci a vyhrál s ní Zlatý pohár CONCACAF 2009.\n\nJe známý pod přezdívkou El Vasco (Bask). \n\n"}
{"id": "1374319", "url": "https://cs.wikipedia.org/wiki?curid=1374319", "title": "Přední Hloubětín", "text": "Přední Hloubětín\n\nPřední Hloubětín je lokalita ve Vysočanech na Praze 9. Nachází se kolem ulic Poděbradská, V Předním Hloubětíně, Na Výběžku a Kolmá. Lidově se jí říkalo \"Mandžursko\". Vznikla jako činžovní čtvrť před 1. světovou válkou mezi tehdejší olejnou a továrnou na margarín. Většina domů byla jedno a dvoupatrových, jejich fasády byly ve stylu novoklasicismu, novorenesance a geometrické secese. Původní zástavba se dodnes dochovala více méně pouze v ulici Kolmá.\n\nV lokalitě byla ubytována chudší vrstva společnosti. 10. dubna až 3. května 1920 tam řádila epidemie pravých neštovic. Přestože se epidemii podařilo po třech týdnech zastavit, ze 127 nakažených osob 26 zemřelo. Kvůli neštovicím obyvatelé Hloubětína nevolili 18. dubna 1920 do Národního shromáždění.\n\nPůvodně se Přední Hloubětín nacházel na území Hloubětína, jak naznačuje sám název lokality. V roce 1946 však došlo k úpravě hranic pražských čtvrtí a Přední Hloubětín byl připojen k Vysočanům.\n\n"}
{"id": "1374320", "url": "https://cs.wikipedia.org/wiki?curid=1374320", "title": "Program implementace podzemnice olejné v Tanzanii", "text": "Program implementace podzemnice olejné v Tanzanii\n\nProgram implementace podzemnice olejné v Tanzanii ( nebo \"East African Groundnut Scheme\") neboli Východoafrický plán Velké Británie na pěstování podzemnice olejné probíhal mezi lety 1947-1951. Cílem plánu byla likvidace porostu na asi 1 000 0000 akrů neobydlené plochy ve Východní Africe (na území Tanganiky – dnešní Tanzanie, Severní Rhodesie dnešní Zambie, Ňaska dnešního Malawi) za účelem získání zemědělské půdy a následné produkce 400 000 tun buráků ročně . Program však z důvodu nedostatečného průzkumu selhal a je považován za typický příklad selhání teorie modernizace, která charakter plánu ovlivnila. Teorie modernizace v kontextu rozvojových zemí představovala ideu rychlého rozvoje ekonomicky zaostalých zemí na úroveň ekonomicky a technologicky rozvinutých zemí skrze technologickou revoluci a přísun kapitálu. Ačkoliv tato teorie byla populární v 50. letech, koncem 60. let se již projevovaly její nedostatky a teorie začala být velmi kritizována . Několik projektů založených na této teorii dopadlo neúspěšně, a proto stejně jako tento projekt byly označeny jako tzv. bílí sloni. \n\nRozvojový program schválený britskou vládou v podstatě reagoval na světový nedostatek olejů a tuků po druhé světové válce. Původně byl projekt navržen Spojenou africkou společností, což byla dceřiná společnost firmy Unilever, která zásobovala Velkou Británii margarínem. Pro Unilever tak byla myšlenka výkupu levných buráků z Tanzanie velmi atraktivní. I britská vláda v projektu viděla velký potenciál a do Tanzanie vyslala tým expertů, kteří měli zhodnotit proveditelnost celého projektu. Tato mise byla pojmenována podle jednoho z účastníků A. J. Wakefielda, který byl tou dobou hlavním zemědělským inspektorem v Západní Indii a dříve v Tanzanii. Mise probíhala na místě po dobu 3 měsíců, kdy bylo prozkoumáno více jak 10 000 km půdy ze vzduchu, vlaku či pěšky. Na základě reportu z této cesty byl program spuštěn. \n\nMezi lety 1947-1948 bylo cílem vypěstovat 56 920 tun buráků, avšak realitou se stalo pouze 1 600 tun, což stěží stačilo na uhrazení semen pro další rok. I samotné výnosy na akr podzemnice olejné byly nižší. Plán na vymýcení krajiny taktéž selhával. Místo plánovaných 150 000 akrů se podařilo vyčistit pouze 7 500 akrů. Vláda udělala chybu i při dodávce vysoce specializované techniky – traktorů. Místo 200 jich během prvního roku bylo sice dodáno 420, avšak jedna čtvrtina z nich jich vůbec nebyla použita. Vláda si totiž neuvědomila, že dodáním již použitých traktorů čelí nebezpečí jejich rozbití a následné neschopnosti techniku opravit. Několikrát se taktéž stávalo, že fungující technika stejně nebyla v provozu, jelikož její ovládání bylo příliš náročné a Afričané nebyli dostatečně proškoleni. V druhém období sklizně mezi lety 1948-1949 byl neúspěch podobný. Špatné odhady se objevovaly ve všech oblastech projektu – produktivitě, nákladech, rozloze vymýcení atd. V roce 1950 se ukázalo, že bylo vyčištěno 98 900 akrů půdy a oseto celkem asi 84 050 akrů. Tato rozloha ale tvořila méně než 10 % z původního odhadu ve zprávě Wakefielda.\n\nJiž druhým rokem projektu, v roce 1949, bylo jisté, že plán začíná selhávat. Původně plánované náklady odhadované na 8 milionů liber se ztrojnásobily . V důsledku toho Zámořská korporace pro potraviny jmenovala pracovní tým, který v září roku 1950 vydal report o situaci projektu pěstování podzemnice olejné v Tanzanii. Tým přišel se šokujícím výsledkem. Celý projekt byl šestkrát dražší než hodnota vypěstovaných plodin. Na britské půdě proto začala probíhat diskuze, jakým směrem se bude program vyvíjet. Rozhodovalo se mezi možnostmi, zdali se projekt zcela ukončí nebo zdali dojde jen k jeho modifikaci např. k pěstování více plodin . Úplný odstup od programu si Británie však nemohla dovolit z důvodu obav ztráty své prestiže, takže od roku 1950 pokračoval program jen na 150 000 akrech v jedné části Tanzanie, kde se dále uplatňoval proces mechanizace v zemědělství a také možnost pěstování více plodin . Celkové náklady se nakonec vyšplhaly na neuvěřitelnou částku 36 milionů britských liber (původně plánováno 23 milionů). Program byl ukončen v lednu roku 1951 .\n\nHlavním zdrojem neúspěchu celého programu byl špatný průzkum před implementací. Ukázalo se, že pro pěstování podzemnice olejné byla vybrána nevhodná půda s nevhodným množstvím srážek (nedostatek srážek se ukázalo jako problém), byly použity nesprávné zemědělské metody a taktéž špatná technika do terénu. Nesmíme opomenout, že program nezohledňoval ani místní tradice a zvyky lidí. Jednoznačně zde chyběl pilotní projekt, který by odhalil jednotlivé nedostatky. \n\nJiž od počátku bylo jasné, že celý program bude mít pozitivní důsledky pro budoucí vývoj Tanzanie. K přínosům se řadilo zlepšení zásob vody, komunikačních prostředků, snížení výskytu mouchy Tse-tse v zapadlých oblastech a dostupnost k dalšímu bohatství země (půda, minerály), které nebylo dosud objeveno a představovalo potenciál pro ekonomický rozvoj Tanzanie . Dále se mezi pozitiva zmiňovalo zvýšení produktivity a prosperity, zlepšení zdravotnictví a sociálního zabezpečení nebo dočasné zlepšení vlakové dopravy. \n"}
{"id": "1374326", "url": "https://cs.wikipedia.org/wiki?curid=1374326", "title": "Tommy Shaw", "text": "Tommy Shaw\n\nTommy Roland Shaw (* 11. září 1953 Montgomery) je americký kytarista, zpěvák, skladatel, hudebník a producent, známý jako člen skupiny Styx.\nKromě Styx působil i v dalších skupinách jako Damn Yankees, Shaw Blades a vydal též několik sólových alb.\n\nNarodil se v Montgomery v Alabamě, kde působil v několika lokálních skupinách. Po ukončení střední školy se odstěhoval do Chicaga, kde tři roky působil v různých skupinách jako The Smoke Ring a MSFunk, kde si jeho talentu všimnuli Styx. Když se skupina MSFunk rozpadla, vrátil se zpátky do Montgomery a připojil se ke skupině Harmony, přátelům z dětství se kterými vystupoval v klubu Keglers Kove. Poté co Styx přešli k A&M, odešel od nich krátce před celostátním turné kytarista a zpěvák John Curulewski a Styx začali horečně shánět náhradu. Shaw dostal telefonicky nabídku zúčastnit se konkurzu v Chicagu. Shaw to komentoval: \"Nasedl jsem do letadla hned druhý den a oni po mě vůbec nechtěli abych zahrál na kytaru, o kytaře nebyla vůbec řeč.\" Jakmile si Styx poslechli jeho demo nahrávky a Tommy dokázal, že je schopen zazpívat vysoké tóny v písni \"Lady\", byl přijat.\n\nShaw se připojil ke Styx v prosinci 1975. Jeho prvním albem se Styx bylo \"Crystal Ball\" (1976) a bylo pojmenováno podle jeho vlastní písně Crystal Ball. Následovalo album \"The Grand Illusion\" (1977), které se stalo průlomovým albem skupiny, které se stalo platinovým také díky jemu.\n\nOsmé album skupiny Styx, \"Pieces of Eight\", bylo průlomovým pro jeho skladatelský talent. Jeho rockově zaměřené příspěvky \"Renegade\" a \"Blue Collar Man\" byly největšími hity, které dosáhly pozic #16 a #21 v žebříčku Billboard Hot 100 Singles a staly se v 70. letech nejvíce hranými v rozhlasových stanicích a oblíbenými na koncertech skupiny Styx.\n\n\n\n\n\n\n"}
{"id": "1374330", "url": "https://cs.wikipedia.org/wiki?curid=1374330", "title": "Dubinský potok (přítok Lučinského potoka)", "text": "Dubinský potok (přítok Lučinského potoka)\n\nDubinský potok je menší vodní tok ve Slavkovském lese, levostranný přítok Lučinského potoka v okrese Karlovy Vary v Karlovarském kraji. Délka toku měří 6,85 km, plocha povodí činí 12,3 km².\n\nPotok pramení v nadmořské výšce 640 metrů u východního okraje Slavkovského lesa při hranici s Doupovskými horami.\nPramen se nachází asi 800 m, severně od Žalmanova, části obce Stružná. Od pramene teče potok západním směrem, ve svahu kopce Andělská hora se stejnojmennou ruinou hradu se směr toku otáčí k severu. Protéká zaniklou osadou \"Štichlův mlýn\" kolem obnovené kaple Panny Marie.\n\nPřibírá několik nepojmenovaných potoků a dospěje do kaňonu zvaného \"Beraní dvůr\", zařízlého do masivních čedičových hornin. V přibližně 100 m dlouhé, místy jen 10 m široké soutěsce o hloubce až 15 m přitéká k jižnímu okraji Dubiny, místní částí obce Šemnice.\nZde, necelých 800 m od břehu řeky Ohře, se zleva vlévá do Lučinského potoka.\n"}
{"id": "1374332", "url": "https://cs.wikipedia.org/wiki?curid=1374332", "title": "Kostnické jiskry", "text": "Kostnické jiskry\n\nKostnické jiskry (dříve též Česká reformace, později Evangelický týdeník Kostnické jiskry) je periodikum vydávané od roku 1914 uskupením nazvaným Kostnická jednota, jež sdružuje členy českých evangelických církví, kteří se odkazovali na Mistra Jana Husa. Vydávání novin bylo sice po přibližně dvou letech (6. října 1916) úředním zásahem ukončeno, nicméně po následující dva roky vycházel list pod názvem \"Česká reformace\" a na začátku roku 1919 se opět vrátil ke svému původnímu názvu.\n\n"}
{"id": "1374337", "url": "https://cs.wikipedia.org/wiki?curid=1374337", "title": "Ján Klimovič", "text": "Ján Klimovič\n\nJán Klimovič (* 30. dubna 1949) je bývalý slovenský fotbalový obránce. Žije v Nižné Šebastové (katastrální část Prešova).\n\nV ročníku 1966/67 se s dorostenci prešovského Tatranu stal mistrem Slovenska a poté vicemistrem Československa.\n\nV československé lize nastoupil za Tatran Prešov ve dvou utkáních na jaře 1972, aniž by skóroval. Za Tatran Prešov hrál také ve II. lize.\n\n"}
{"id": "1374339", "url": "https://cs.wikipedia.org/wiki?curid=1374339", "title": "Janna Levinová", "text": "Janna Levinová\n\nJanna J. Levinová (* 1967) je americká teoretická kosmoložka, popularizátorka vědy, spisovatelka a docentka fyziky a astronomie na newyorské Barnardově koleji Kolumbijské univerzity. \n\nOdborně se zaměřuje na výzkum raného vesmíru, teorii chaosu a černé díry. Věnuje se především topologii vesmíru, dilematu jeho konečnosti či nekonečnosti, kosmologickým aspektům teorie strun a více dimenzí, stejně jako gravitačním vlnám v modelu prostoročasu. Působí také jako ředitelka pro vědu v brooklynském středisku umění a inovace Pioneer Works.\n\nV roce 1988 ukončila bakalářský program astronomie a fyziky na Barnardově koleji se zaměřením na filosofii (B.A.). O pět let později získala doktorát z postgraduálního studia teoretické fyziky na Massachusettském technologickém institutu (Ph.D.). \n\nVýzkumné projekty vedla v Centru částicové astrofyziky na Kalifornské univerzitě v Berkeley a také v oddělení aplikované matematiky a teoretické fyziky Cambridgeské univerzity. V roce 2004 nastoupila na oddělení fyziky a astronomie Barnardovy koleje Kolumbijské univerzity.\n\nV roce 2006 vydala román \"A Madman Dreams of Turing Machines\" (česky doslovně: Šílenec sní o Turingových strojích), v němž beletrizovala životy a úmrtí matematiků Kurta Gödela a Alana Turinga, kteří se nikdy nepotkali. K napsání ji dovedlo pátrání po hranicích vědění. Americký PEN Klub ji za knihu v roce 2007 udělil Cenu Roberta W. Binghama a obdržela také Cenu Mary Shelleyové. \n\nEsejemi doprovodila umělecké výstavy v anglických galeriích, jakými jsou malířská akademie Ruskin School of Drawing and Fine Art nebo Hayward Gallery. \nNa konferenci TED.com přednesla 1. března 2011 příspěvek nazvaný „The sound the universe makes“ (Zvuk, který vydává vesmír). V roce 2012 se stala příjemkyní Guggenheimova stipendia.\n\n\nJanna Levinová má dvě děti, syna (nar. 2004) a dceru (nar. 2007). Na střední škole se matematice ani fyzice nevěnovala a oficiálně školu neukončila. Příčinou se před jejími sedmnáctými narozeninami stala dopravní nehoda. Vozidlo, v němž cestovala, narazilo do mostu a následně se zřítilo do kanálu. V nemocnici pak strávila období konce školy. Přesto byla přijata na Barnardovu kolej. \n\n"}
{"id": "1374340", "url": "https://cs.wikipedia.org/wiki?curid=1374340", "title": "Pavol Šurkala", "text": "Pavol Šurkala\n\nPavol Šurkala (* 24. ledna 1944) je bývalý slovenský fotbalový útočník. Žije v Nižné Šebastové (katastrální část Prešova).\n\nV československé lize odehrál za Tatran Prešov jeden celý zápas na podzim 1963, aniž by skóroval. Toto utkání se hrálo v neděli 24. listopadu 1963 v Kladně a domácí mužstvo TJ SONP v něm nad Prešovem zvítězilo 1:0.\n\n"}
{"id": "1374355", "url": "https://cs.wikipedia.org/wiki?curid=1374355", "title": "Jiří Sadovský ze Sloupna", "text": "Jiří Sadovský ze Sloupna\n\nJiří Sadovský ze Sloupna († asi 1641) byl český bratrský šlechtic, hejtman Hradeckého kraje. Za účast v českém stavovském povstání byla po Bitvě na Bílé hoře část jeho majetku zkonfiskována. Na svém zámku v Bílé Třemešné poskytoval útulek J. A. Komenskému, s nímž počátkem roku 1628 odešel do polského Lešna.\n\nJeho druhou manželkou byla Ester, rozená z Vchynic a Tetova; žila s ním 5 let, byla bezdětná, vychovávajíc své nevlastní děti. Jeho syn Václav Ferdinand se stal generálem švédského vojska.\n\n\n"}
{"id": "1374356", "url": "https://cs.wikipedia.org/wiki?curid=1374356", "title": "Římskokatolická farnost Úsobí", "text": "Římskokatolická farnost Úsobí\n\nŘímskokatolická farnost Úsobí je územním společenstvím římských katolíků v rámci humpoleckého vikariátu královéhradecké diecéze.\n\nKostel s plebánií v Úsobí je připomínán na konci 13. století.\nFarnost má sídelního duchovního správce, který zároveň administruje ex currendo neobsazení farnosti Svatý Kříž a Štoky.\n\n"}
{"id": "1374357", "url": "https://cs.wikipedia.org/wiki?curid=1374357", "title": "Bell YOH-4", "text": "Bell YOH-4\n\nBell YOH-4 (původně YHO-4) byl jednomotorový jednorotorový vrtulník vyvinutý v rámci programu Light Observation Helicopter (LOH) US Army. Ačkoliv YOH-4A v původní soutěži LOH neuspěl, společnost Bell jej překonstruovala na uhlazenější Bell 206A JetRanger pro komerční trhy, kde se dočkal okamžitého a trvajícího úspěchu. V roce 1967 byla armádou soutěž LOH znovuotevřena a jako její vítěz byl vybrán OH-58 Kiowa, vycházející z modelu 206A.\n\nNámořnictvo Spojených států amerických se 14. října 1960 obrátilo na 25 leteckých výrobců s žádostí o předložení projektů pro armádní lehký pozorovací vrtulník (Light Observation Helicopter, LOH). Společnost Bell do soutěže vstoupila spolu s dalšími dvanácti výrobci, včetně společností Hiller Aircraft a Hughes Tool Co., Aircraft Division. V lednu 1961 Bell předložil projekt označený Design 250 (D-250), který posléze získal označení \"YHO-4\". 19. května 1961 byly projekty Bell a Hiller označeny za vítěze soutěže.\nBell v roce 1962 vyrobil pět prototypů D-250, pod označením Model 206, z nichž první byl zalétán 8. prosince 1962. Ještě téhož roku začala být všechna letadla amerických ozbrojených sil označována podle jednotného systému, takže prototypy získaly nové označení \"YOH-4A\". YOH-4A začaly také být známy pod přezdívkou \"Ugly Duckling\" (ošklivé káčátko), v kontrastu s ostatními prototypy účastnícími se soutěže. Po letových zkouškách typů společností Bell, Fairchild-Hiller a Hughes byl v květnu 1965 jako vítěz soutěže vybrán Hughes OH-6.\n\nPo neúspěchu v získání vojenské zakázky se Bell pokoušel Model 206 nabízet na komerčních trzích, ale nedosáhl s ním prodejního úspěchu. Průzkumem trhu společnost zjistila, že potenciální zákazníky odrazoval zejména vzhled trupu. Bell proto posléze překonstruoval drak do uhlazenější a estetičtější podoby, a uvedl jej na trh jako model 206A JetRanger.\n\n\n\nJediný zachovaný OH-4A, sériového čísla 62-4202, je skladován v armádním leteckém muzeu ve Fort Rucker v Alabamě.\n\nÚdaje podle \"U.S. Army Aircraft Since 1947\"\n\n\n"}
{"id": "1374367", "url": "https://cs.wikipedia.org/wiki?curid=1374367", "title": "Different Trains", "text": "Different Trains\n\nDifferent Trains je skladba amerického hudebního skladatele Steva Reicha. Námětem jí byly cesty vlakem, které Reich absolvoval během druhé světové války mezi New Yorkem a Los Angeles mezi domovy jeho rozvedených rodičů. Po letech si uvědomil, že kdyby – jako Žid – žil místo Spojených států amerických v Evropě, cestoval by vlakem z domova do koncentračního tábora. Skladba je napsána pro smyčcové kvarteto a je složena ze tří částí. První se zaměřuje na předválečnou Ameriku, druhá na Evropu během války a třetí na poválečné období. Světová premiéra díla proběhla 2. listopadu 1988 v londýnské koncertní síni Queen Elizabeth Hall. Dílo následně nahrálo kvarteto Kronos Quartet a nahrávka byla oceněna cenou Grammy. U příležitosti skladatelových osmdesátých narozenin skladbu zahrálo uskupení London Contemporary Orchestra na vlakovém nádraží v Liverpoolu.\n"}
{"id": "1374371", "url": "https://cs.wikipedia.org/wiki?curid=1374371", "title": "London Contemporary Orchestra", "text": "London Contemporary Orchestra\n\nLondon Contemporary Orchestra (LCO) je orchestr sídlící v Londýně. Založili jej v roce 2008 dirigenti Hugh Brunt a Robert Ames. V prvním roce své existence hrál například díla Angličana Jonnyho Greenwooda, Řeka Iannise Xenakise či Francouze Oliviera Messiaena. V pozdějších letech hrál například díla Johna Cage, Steva Reicha (Different Trains) či Gabriela Prokofieva. V roce 2009 orchestr odehrál sérii koncertů ve spolupráci s elektronickým duem Matmos a skladatelkou Annou Meredith. Později s orchestrem spolupracoval též elektronický hudebník Actress. Kromě koncertů s hudebníkem nahrál také extended play \"Audio Track 5\". Roku 2018 orchestr odehrál dva koncerty coby doprovod velšského hudebníka a skladatele Johna Calea v londýnské Barbican Hall. Orchestr dále nahrál hudbu pro řadu filmů, mezi něž patří například \"Mistr\" (2012), \"Assassin's Creed\" (2016), \"\" (2017) a \"Nit z přízraků\" (2017).\n"}
{"id": "1374373", "url": "https://cs.wikipedia.org/wiki?curid=1374373", "title": "Ben Feringa", "text": "Ben Feringa\n\nBernard Lucas \"Ben\" Feringa (* 18. května 1951 Barger-Compascuum) je nizozemský chemik specializující se na molekulární nanotechnologie. V roce 2016 získal Nobelovu cenu za chemii (spolu s Francouzem Jeanem-Pierre Sauvagem a Britem Fraserem Stoddartem), a to za „za design a syntézu molekul s kontrolovanými pohyby, které dokáží plnit určité úkoly, když je jim dodána energie“, neboli za vývoj tzv. molekulárních strojů. Je profesorem Stratinghova chemického ústavu Univerzity v Groningenu. Na stejné univerzitě získal magisterské (1974) i doktorské (1978) vzdělání v oboru chemie. Profesorský titul získal v roce 1984. \n\nPůvodně se věnoval zejména asymetrické syntéze. V 90. letech se přeorientoval na fotochemii a odtud vedla již přímá cesta ke konstrukci prvního molekulárního rotoru. Nakonec se mu podařilo vyvinout molekulární „autíčko“ řízené elektrickými impulsy. Je držitelem třiceti patentů. V roce 2017 navštívil Prahu a přednášel v Ústavu organické chemie a biochemie Akademie věd ČR. Při té příležitosti se stal hostem pořadu Hyde Park Civilizace České televize.\n"}
{"id": "1374374", "url": "https://cs.wikipedia.org/wiki?curid=1374374", "title": "Frédéric Beigbeder", "text": "Frédéric Beigbeder\n\nFrédéric Beigbeder (* 21. září 1965 Neuilly-sur-Seine) je francouzský spisovatel, novinář a literární kritik. Bývá označován za komerčně nejúspěšnějšího francouzského spisovatele současnosti.\n\nPrvní román vydal v roce 1990 pod názvem Mémoire d´un jeune homme dérangé. Díky němu získal práci jako textař v reklamní agentuře Young & Rubicam. Tuto svou zkušenost zpracoval pak v románu \"99 franků\" (1995), kvůli němuž ho z agentury vyhodili. Za \"Francouzský román\" (2009) získal Renaudotovu cenu.\n\nJako novinář pracoval pro časopisy \"Elle\", \"Paris Match\", \"Voici\" či \"Lire\" (kam psal fejetony). Od roku 2010 píše své sloupky pro \"Le Figaro Magazine\". Od roku 2013 je též šéfredaktorem časopisu \"Lui\". V televizi moderuje pořad \"Rive Droite, Rive Gauche\" na stanici Paris-Premiere, v rozhlase pak pořad \"Masque et la Plume\" na stanici France Inter. V minulosti uváděl pořad \"Hypershow\" na Canal +. Pracoval též jako redaktor v nakladatelství Flammarion. Spoluzaložil Prix de Flore, cenu pro mladé autory.\n"}
{"id": "1374375", "url": "https://cs.wikipedia.org/wiki?curid=1374375", "title": "Henri-Georges Clouzot", "text": "Henri-Georges Clouzot\n\nHenri-Georges Clouzot (20. listopadu 1907 Niort – 12. ledna 1977 Paříž) byl francouzský filmový režisér.\n\nV mládí chtěl být námořníkem, vystudoval i známou námořní akademii v Brestu, avšak námořnickou kariéru mu zhatila krátkozrakost. Odjel tedy do Paříže, kde začal studovat politické vědy. Brzy se však začal živit jako novinář a na začátku 30. let začal spolupracovat i s filmem, když napsal několik námětů a scénářů. Přičichl prvně také k režii, když natočil tři krátké filmy (prvním byl \"La Terreur des Batignolles\" z roku 1931). \n\nPo roce 1933 odešel do Berlína, když vyslyšel nabídku židovského producenta Adolpha Ossa. Ten mu dohodil práci pro Studio Babelsberg (jež produkovalo např. i Langův slavný film \"Metropolis\" - dílo Langa, Murnaua a jiných expresionistů Clouzota ostatně velmi ovlivnilo). Zkoušel však pracovat i pro společnost UFA. Roku 1935 onemocněl tuberkulózou a léčil se nějaký čas ve Švýcarsku. V roce 1938 se vrátil do Francie a za války začal točit celovečerní filmy pro německou společnost Continental Films, zejména v žánru krimi. Nacisté potřebovali v kinech nahradit hollywoodské trháky a rozvoj žánrového filmu velmi podporovali. Prvním jeho snímkem byl \"Vrah bydlí v čísle 21\" s Pierrem Fresnayem v hlavní roli. Ještě za války vytvořil další detektivku \"Havran\". Clouzotův odchod do Německa v roce, kdy zde uchopili moc nacisté, a jeho úspěšná spolupráce s německou filmovou společností za války, vedly po válce k diskusím, zda nebyl kolaborantem. Hájil se tím, že byl z UFA vyhozen kvůli přátelství s židovskými producenty (Ossou na prvním místě), a že i z Continental Films ho nakonec vyhodili. Přesto na krátkou dobu, do roku 1947, skutečně distanc dostal. \n\nVrátil se na filmová plátna znovu v žánru, který si osvojil za války - natočil další slavnou kriminálku \"Nábřeží zlatníků\". Clouzot za ni získal cenu za režii na festivalu v Benátkách. Další snímek \"Manon\" již v Benátkách získal Zlatého lva. Drama \"Mzda strachu\", v němž zahájil velkou kariéru Yves Montand, dostalo hlavní cenu na festivalu v Berlíně i v Cannes, krom toho na festivalech v Tokiu, Londýně aj. Snímek byl i kasovním trhákem, jen do francouzských kin na něj přišlo sedm miliónů diváků. Následovaly komerčně neméně úspěšné, lehce hororové \"Ďábelské ženy\" z roku 1955. Rok poté Clouzot natočil dokument o Pablu Picassovi \"Le mystère Picasso\", který získal jednu z cen v Cannes. Tento snímek byl později francouzskou vládou zařazen na seznam \"národních pokladů\". Pak už přišel další kinohit: drama \"Pravda\" z roku 1960. Film nejen odstartoval kariéru Brigitte Bardotové a přilákal šest milionů diváků do kin, ale získal i Zlatý globus v USA a byl nominován na Oscara. Jeho posledním snímkem je \"La Prisonnière\" z roku 1968, kdy se nové společenské atmosféře pokusil vyjít vstříc silně sexuální tématikou. \nJeho manželkou byla brazilská herečka Véra Gibson-Amado, která hrála ve třech jeho filmech.\n"}
{"id": "1374376", "url": "https://cs.wikipedia.org/wiki?curid=1374376", "title": "Angelika Pintířová", "text": "Angelika Pintířová\n\nAngelika Ivana Pintířová (* 17. května 1963, Sušice) je česká řeholnice, boromejka. Pracuje jako diecézní ředitelka pro Papežská misijní díla, je vychovatelkou ve výchovném ústavu v Křešíně na Pelhřimovsku a jedním z moderátorů pořadu \"Jak to vidí...\" v Českém rozhlase.\n\nVyrůstala v obci Žihobce na Klatovsku. V září 1977 vstoupila do Kongregace Milosrdných sester svatého Karla Boromejského. Po maturitě na zdravotnické škole pracovala na interním oddělení nemocnice Na Slupi. \n\nV roce 1988 složila věčné sliby. Poté studovala obor pedagogika - ošetřovatelství na FF UK. V červnu 1995 byla jmenována představenou v domě sv. Notburgy v Praze. O čtyři roky později se stala představenou v domě sv. Kříže v Praze. \n\nV letech 2007 až 2011 vystudovala DAMU. Od roku 2009 pracuje ve Výchovném ústavu a Středisku výchovné péče Klíčov v Křešíně na Pelhřimovsku. Učí na VOŠ Svatojánská kolej dramatickou výchovu.\n\nV roce 2011 byla jednou z řádových sester, které pečovaly o prezidenta Václava Havla v závěru jeho života.\n\n\n"}
{"id": "1374377", "url": "https://cs.wikipedia.org/wiki?curid=1374377", "title": "Bertrand Tavernier", "text": "Bertrand Tavernier\n\nBertrand Tavernier (25. dubna 1941 Lyon) je francouzský filmový režisér, scenárista, a producent.\n\nVystudoval práva. V roce 1968 sympatizoval s revolučním hnutím a měl blízko k trockistům. Jeho radikální levicové zaměření je cítit ještě z některých jeho raných filmů pojednávajících o střetu mocenské mašinérie a individua. \n\nU filmu začal jako příležitostný herec a asistent režiséra Jeana Pierra Melvilla. Jeho vlastním režijním celovečerním debutem byl \"Hodinář od sv. Pavla\" z roku 1974, kriminálka s Philippem Noiretem a Jeanem Rochefortem v hlavních rolích, na motivy románu George Simenona (nikoli ovšem ze série s komisařem Maigretem). Snímek získal Stříbrného medvěda na festivalu v Berlíně. I ve druhém snímku, historickém dramatu \"Ať začne slavnost...\" (1975) Tavernier vsadil na dvojici Noiret-Rochefort a opět úspěšně. Film získal francouzskou filmovou cenu César v kategorii režie a scénář. Césara za scénář získalo rok poté i kriminální drama, inspirované skutečným případem z konce 19. století, \"Soudce a vrah\", v němž v hlavní roli znovu nechyběl režisérův oblíbený Philipp Noiret, jemuž v roli neprávem obviněného tuláka tentokrát oponoval Michel Galabru. Následující komorní drama \"Des enfants gâtés\" však šňůru úspěchů neprodloužilo, snímek neměl ohlas ani u diváků, ani u kritiky, a Tavernier si dal tříletou režisérskou pauzu. \n\nVrátil se roku 1980 hned dvěma filmy. \"Une semaine de vacances\" je znovu komorním psychologickým dramatem, avšak jako průkopnický bývá označován (hlavně zpětně) snímek \"Smrt v přímém přenosu\" s Romy Schneider v hlavní roli. Šlo o sci-fi drama, v němž je zkoumána slídilská touha moderních médií. Krutá analýza vztahu zbabělosti a násilí \"Coup de torchon\", jež se stala opět hereckým koncertem Philippa Noireta, Tavernierovi vynesla první a poslední nominaci na Oscara za nejlepší neanglicky mluvený film. \n\nPoté se Tavernier nějaký čas věnoval dokumentům, aby se na \"velké plátno\" vrátil lyrickým, \"impresionistickým\" dramatem z konce 19. století \"Neděle na venkově\", jež se nakonec stalo jedním z jeho nejoceňovanějších filmů. Pomalé \"evropské\" tempo nezabránilo nominaci na americký Zlatý globus a britskou cenu BAFTA, ani ceně newyorských a bostonských filmových kritiků. Z Cannes si Tavernier přivezl cenu za nejlepší režii. Césara snímek získal za nejlepší literární adaptaci (zpracovával román Pierra Bosta). Jazzové hudební drama \"Kolem půlnoci\" přineslo ocenění zejména pro saxofonistu Dextera Gordona, který ztvárnil hlavní roli, za niž byl nominován na Oscara i na Zlatý globus (snímek vznikl v americké koprodukci). Skladatel Herbie Hancock pak získal Oscara za hudbu. Sám režisér si odnesl jen jednu z vedlejších cen na festivalu v Benátkách. Vrcholná etapa Tavernierovi tvorby je pak ukončena válečným dramatem \"Život a nic jiného\" z roku 1989, kde režisér nechal znovu excelovat svého dvorního herce Philippa Noireta. Film si odnesl cenu BAFTA za nejlepší neanglicky mluvený film a zvláštní cenu poroty na Evropských filmových cenách. \n\n90. léta bývají označována v Tavernierově tvorbě za \"pozdní\". I v nich ovšem natočil několik oceňovaných filmů. Ke kořenům se vrátil v kriminálce \"Volavka\" z roku 1995, za niž si odnesl Zlatého medvěda z Berlína. Za válečné drama \"Kapitán Conan\" získal Césara za nejlepší režii. V roce 1999 se angažovaně pustil do sociálního dramatu ze současnosti \"Vše začíná dnes\". \nO nejasné hranici kolaborace v okupované Francii za druhé světové války pojednává drama \"Propustka\" z roku 2002. V roce 2009 natočil svůj první ryze americký film, gangsterku \"V elektrizující mlze\", s Tommy Lee Jonesem v hlavní roli. S velkým plátnem se prozatím Tavernier rozloučil ironickým pohledem na svět politiky a diplomacie, snímkem \"Zamini\" (2013). Vůbec poprvé a na samém sklonku kariéry tak natočil klasickou komedii.\n"}
{"id": "1374378", "url": "https://cs.wikipedia.org/wiki?curid=1374378", "title": "Pierre Loti", "text": "Pierre Loti\n\nPierre Loti, vlastním jménem Louis Marie Julien Viaud (14. ledna 1850, Rochefort – 10. června 1923, Hendaye), byl francouzský námořník a spisovatel. Proslavil se svými dobrodružnými knihami inspirovanými jeho námořnickým životem.\n\nVyrůstal v protestantské rodině. V 17 letech začal studovat na námořní škole (École Navale) v Brestu. Během námořních cest si psal deník, který dával číst kolegům, jež takto bavil. Jeho kolegové námořní důstojníci ho nakonec přesvědčili, aby pasáže z deníku publikoval, zejména ty, které popisovaly jeho zajímavé zážitky z cesty do Konstantinopole. V roce 1879 tak publikoval román \"Aziyadé\", částečně autobiografický. V roce 1880 vydal další zážitky, tentokrát z Polynésie (již představil značně idylicky jako exotický ráj), a to pod názvem \"Rarahu\" (později vyšla pod názvem \"Lotiho manželství\" (\"Le Mariage de Loti\")). Kniha inspirovala operu \"Lakmé\" (1883) z pera Léo Delibese. Roku 1881 následoval další dobrodružný román \"Le Roman d'un spahi\", tentokrát umístění do prostředí Senegalu.\n\nRoku 1883 vydal jeden ze svých nejslavnějších a nejtypičtějších textů \"Můj bratr Yves\" (\"Mon Frère Yves\"). V té době působil ve Vietnamu. V září a říjnu 1883 vydal tři články v novinách \"Le Figaro\", jež popisovaly zvěrstva, jichž se Francouzi dopustili během bitvy u Thuận An (20. srpna 1883). Byl kritizován jako zrádce a o jeho případu se široce diskutovalo. To mu ovšem zajistilo značnou popularitu a jeho knihám pomohlo ke známosti. O životě bretonských rybářů vypráví \"Islandský rybář\" (\"Pêcheur d'Islande\"). Román \"Paní Chrysanthema\" (\"Madame Chrysanthème\") pojednával o Japonsku.\n\nRoku 1891 byl zvolen členem Francouzské akademie. Jeho román \"Ramuntcho\" z roku 1897, který pojednává o baskických pašerácích, se později stal jeho nejvíce zfilmovávaným dílem. Roku 1906 získal svou nejvyšší hodnost – kapitána. V roce 1910 odešel do civilu. V dalších dílech zpracovával podněty z cest do Izraele, Indie a Číny.\n\nJeho dílo silně ovlivnilo Marcela Prousta, zejména \"Le Roman d'un enfant\" z roku 1890, kde Loti zpracoval vzpomínky z dětství, byť, jak bylo prokázáno literární teorií, při tom značně fabuloval.\n"}
{"id": "1374379", "url": "https://cs.wikipedia.org/wiki?curid=1374379", "title": "Karl Ludwig Harding", "text": "Karl Ludwig Harding\n\nKarl Ludwig Harding (29. září 1765 Lauenburg – 31. srpna 1834 Göttingen) byl německý astronom.\n\nVystudoval teologii, fyziku a matematiku na univerzitě v Göttingenu (1786–89). Roku 1796 se stal soukromým učitelem syna astronoma Johanna Hieronyma Schrötera. Ten Hardingovi později nabídl místo ve své observatoři v Lilienthalu. V roce 1804 zde objevil planetku Juno, třetí objekt hlavního pásu asteroidů. Šlo o třetí objevenou planetku vůbec. Do poloviny 19. století byla dokonce považována za planetu. V roce 1804 byl Harding rovněž jmenován profesorem na univerzitě v Göttingenu a opustil Lilienthal. V roce 1824 objevil planetární mlhovinu Helix (NGC 7293 či též Caldwell 63), jež se nachází v souhvězdí Vodnáře. Objevil též tři komety. Měsíční kráter Harding je pojmenován na jeho počest.\n"}
{"id": "1374380", "url": "https://cs.wikipedia.org/wiki?curid=1374380", "title": "Angelo Secchi", "text": "Angelo Secchi\n\nAngelo Pietro Secchi (29. června 1818 Reggio Emilia – 26. února 1878 Řím) byl italský jezuita a astronom, průkopník spektroskopie a astrofyziky.\n\nV rodném městě Reggio Emilia vystudoval jezuitském gymnázium. Ve věku 16 let vstoupil též do jezuitského řádu v Římě. Pokračoval poté ve studiu na Římské univerzitě (jež byla tehdy pod kontrolou Papežského státu) a v roce 1839 zde začal učit matematiku a fyziku. V roce 1841 se stal profesorem fyziky na jezuitské škole v Loretu. V roce 1844 začal teologické studium v ​​Římě a 12. září 1847 byl vysvěcen na kněze. V roce 1848 museli jezuiti opustit Řím, kvůli vypuklé revoluci. Secchi kvůli tomu strávil dva roky ve Spojeném království na Stonyhurst College a ve Spojených státech, kde učil na Georgetownově univerzitě ve Washingtonu. V roce 1850 se vrátil do Říma. Na doporučení svého kolegy Francesca de Vicy se stal ve věku 32 let vedoucím univerzitní observatoře (tzv. vatikánská observatoř). V roce 1853 se pod jeho vedením observatoř přestěhovala do kostela sv. Ignáce (\"Chiesa di Sant'Ignazio di Loyola in Campo Marzio\"). Jeho postavení bylo zpochybněno po roce 1870, kdy zbytky papežského státu převzalo italské království. V roce 1873 byla vysoká škola prohlášena za vlastnictví italské vlády. Když se vládní úředníci pokoušeli zmocnit i observatoře, Secchi důrazně protestoval a vyhrožoval tím, že na svůj post rezignuje. Navzdory velkorysým vládním nabídkám odmítl slíbit oddanost království namísto papeži. Italská vláda se ho přesto neodvážila odvolat a Secchi sloužil jako ředitel observatoře až do své smrti.\n\nVynalezl meteorograf, automatický záznamník denního průběhu tlaku, teploty, deště, směru větru a relativní vlhkosti. Vynalezl též Secchiho desku na měření průhlednosti vody. Při fotografování zatmění Slunce v roce 1860 prokázal, že koróna a protuberance při zatmění Slunce jsou vlastní projevy Slunce. Objevil tři komety, včetně té, jež nese jeho jméno. Revidoval katalog dvojhvězd Friedricha Georga Wilhelma von Struveho. Podrobně zmapoval Koperníkův kráter na Měsíci. Jako první popsal „kanály“ na povrchu Marsu. Objevil solární spikule. Avšak největších úspěchů dosáhl ve spektroskopii: vynalezl heliospektrograf, hvězdicový spektrograf a teleskoproskop. Jako první změřil spektrum Uranu a Neptunu, roku 1868 pak vytvořil první spektrální klasifikaci hvězd (na základě pozorování 4 000 hvězd). Rozlišil čtyři hlavní skupiny, které později doplnil tzv. uhlíkatými hvězdami.\n"}
{"id": "1374381", "url": "https://cs.wikipedia.org/wiki?curid=1374381", "title": "Carol Reed", "text": "Carol Reed\n\nCarol Reed (30. prosince 1906 Londýn – 25. dubna 1976 Londýn) byl anglický filmový režisér.\n\nJeho otec Herbert Beerbohm-Tree byl významný herec. Zpočátku se Carol snažil jít v jeho stopách, a tak roku 1923 nastoupil k divadelní společnosti Dame Sybil Thorndike a stal se divadelním hercem. Později se dostal k filmu, když začal dělat asistenta režiséra Edgara Wallace, po jeho smrti pak Basila Deana. V roce 1935 natočil svůj první vlastní celovečerní film, dobrodružnou podívanou \"Midshipman Easy\". K prvnímu vrcholu jeho kariéry však došlo až po druhé světové válce, kdy v krátké době vychrlil své nejoceňovanější filmy: snímek \"Štvanec\" (1947) získal historicky první cenu BAFTA za nejlepší britský film, rok na to dostal stejnou cenu jeho snímek \"Padlý idol\". Film \"Třetí muž\" z roku 1949 sice hattrick nedovršil, ale získal Zlatou palmu v Cannes a navíc ho Britský filmový institut mnohem později zvolil nejlepším britským filmem 20. století. \"Padlý idol\" a \"Třetí muž\" byly navíc nominovány na Oscara. Z jeho pozdějších filmů získala největší uznání adaptace špionážního románu Grahama Greena \"Náš člověk v Havaně\" (1959), klasická \"Vzpoura na Bounty\" s Marlonem Brandem z roku 1962, historický film \"Ve službách papeže\" o malíři Michelangelovi s Charltonem Hestonem v hlavní roli (1965) a zejména pak adaptace románu Chalese Dickense \"Oliver Twist\". Tímto muzikálem s názvem \"Oliver!\" Reedova kariéra vyvrcholila, film získal šest Oscarů, včetně toho za režii a nejlepší film. S velkým plátnem se Reed rozloučil roku 1972 romantickou komedií \"Soukromý detektiv\".\n"}
{"id": "1374382", "url": "https://cs.wikipedia.org/wiki?curid=1374382", "title": "Diana Wynne Jonesová", "text": "Diana Wynne Jonesová\n\nDiana Wynne Jonesová (16. srpna 1934 Londýn – 26. března 2011 Bristol) byla anglická spisovatelka v žánru fantasy a literatury pro děti a mládež.\n\nStudovala angličtinu na St Anne's College v Oxfordu. Zde mj. navštěvovala přednášky klasiků fantasy C. S. Lewise a J. R. R. Tolkiena, které ji velmi ovlivnily. Absolvovala roku 1956. Roku 2007 obdržela World Fantasy Award za celoživotní přínos žánru fantasy. V roce 2009 byla Jonesové diagnostikovaná rakovina plic. V červnu 2010 oznámila, že ač nevyléčena, ukončuje chemoterapii, aby ještě na chvíli znovu získala rozum, chuť a čich. V roce 2011 rakovině podlehla.\n\nK jejím nejznámějším dílům patří osmidílná série Chrestomanci (nejslavnějším je první díl \"Charmed Life\" z roku 1977), čtyřdílná série Dalemark a třídílná série Howl, z níž nejznámější první díl \"Howl's Moving Castle\" byla v roce 2007 zfilmována (v ČR film uváděn pod názvem \"Zámek v oblacích\", kniha však vyšla pod názvem \"Howlův putující zámek\"). Animovaný snímek Hayao Miyazakiho byl nominován na Oscara. Knihy \"Dark Lord of Derkholm\" a \"The Tough Guide To Fantasyland\" jsou fantasy parodie. Její knihy jsou často označovány za vzor pro sérii o Harry Potterovi. Potterovský fenomén také vedl ke znovuobjevení Jonesové. Její dílo je rovněž srovnáváno s pracemi Robina McKinleyho a Neila Gaimana, což byli oba její blízcí přátelé.\n"}
{"id": "1374383", "url": "https://cs.wikipedia.org/wiki?curid=1374383", "title": "Henry Gray", "text": "Henry Gray\n\nHenry Gray (1827 Londýn – 13. června 1861 Londýn) byl anglický anatom, který se proslavil především svým anatomickým slovníkem zvaným \"Gray's Anatomy\".\n\nRoku 1842 začal pracovat v nemocnici sv. Jiří (\"St. George’s Hospital\") v Londýně, která se tehdy nacházela ve čtvrti Belgrave (později byla přemístěna do Tootingu). V 25 letech byl zvolen členem Královské společnosti (1852). Roku 1858 vydal svůj slavný slovník s plným názvem \"Henry Gray's Anatomy of the Human Body\". Měl 750 stran a 363 ilustrací, na jejichž kvalitě měl značný podíl Henry Vandyke Carter, bývalý demonstrátor ze St. George’s Hospital, který Grayovi dělal základní výkresy, jež pak Gray převáděl do formy rytin. Právě vynikající ilustrace zapříčinily mimořádnou popularitu slovníku. Úspěch publikace Grayovi zajistil u sv. Jiří nejprve post demonstrátora, posléze kurátora zdejšího muzea a nakonec i učitele anatomie. Sám Gray se podílel ještě na druhém vydání v roce 1860. Zemřel krátce poté, ve věku 34 let, na pravé neštovice, kterými se nakazil od svého umírajícího synovce, když studoval anatomické důsledky infekčních onemocnění. Synovec se z neštovic nakonec zotavil. Gray na neštovice zemřel, ačkoli byl v mládí očkován jednou z prvních forem vakcíny proti nim. Grayovi pokračovatelé slovníku ponechali jeho jméno (v roce 2015 vyšlo 41. vydání) a je mezi studenty medicíny užíván dodnes.\n"}
{"id": "1374384", "url": "https://cs.wikipedia.org/wiki?curid=1374384", "title": "Mike Leigh", "text": "Mike Leigh\n\nMike Leigh (* 20. února 1943 Salford) je anglický dramatik, scenárista a filmový a televizní režisér. Na plátna jako režisér vstoupil již roku 1971 adaptací vlastní divadelní hry \"Bleak Moments\", ovšem poté se dlouhá léta věnoval jen režii televizní. Jeho dalším celovečerním filmem byla až satirická \"protithatcherovská\" komedie \"Velká očekávání\" z roku 1988. Jeho nejúspěšnějším filmem jsou \"Tajnosti a lži\" z roku 1997, které byly nominovány na pět Oscarů (včetně režie a nejlepšího filmu), získaly tři ceny BAFTA (včetně nejlepšího filmu a ceny za původní scénář pro Leigha osobně), Zlatou palmu v Cannes, Cenu losangelských filmových kritiků či francouzského Césara za nejlepší zahraniční film. Za režii černé komedie \"Nahý\" z roku 1993 získal Leigh cenu na festivalu v Cannes. Drama \"Vera Drake - Žena dvou tváří\" (2004) získalo Zlatého lva na festivalu v Benátkách a cenu BAFTA za režii.\n"}
{"id": "1374385", "url": "https://cs.wikipedia.org/wiki?curid=1374385", "title": "Neutrofilní extracelulární past", "text": "Neutrofilní extracelulární past\n\nNeutrofilní extracelulární pasti (z anglického Neutrophil extracellular traps, NETs) jsou sítě tvořené rozvolněným chromatinem s nímž asociují jaderné a granulární proteiny neutrofilů. Tyto komplexní 3D sítě uvolňují neutrofily v průběhu zánětlivé reakce a slouží primárně k zachycení a imobilizaci bakterií. Proces uvolnění NETs je považován za unikátní typ aktivní buněčné smrti, lišící se od apoptózy a nekrózy, nazvaný NETóza.\n\nNETóza patří společně s fagocytózou a degranulací mezi mechanismy, jimiž neutrofily napomáhají eliminaci patogenních bakterií přítomných v organismu. NETs asociují s antimikrobiálními peptidy, přítomnými v granulách neutrofilů, čímž se zvyšuje jejich lokální koncentrace a tím schopnost poškozovat bakterie. Imobilizované bakterie jsou následně fagocytovány dalšími migrujícími neutrofily nebo přítomnými makrofágy. Výzkumy z posledních let ukázali asociaci deregulované aktivace neutrofilů, s ní spojené zvýšené míry NETózy a vysoké koncentrace NETs s určitými patologiemi. V laboratorních podmínkách se sítě NET formují po aktivaci forbol-myristát acetátem (PMA), interleukinem 8 (IL-8) nebo lipopolysacharidem (LPS).\n\nPo aktivaci neutrofilů forbol-myristát acetátem (PMA) dochází k jejich sploštění, jádro ztrácí svůj tvar, jaderná membrána se rozpadá na malé vezikuly a dochází k dekondenzaci chromatinu. Společně s jadernou membránou se rozpadají i membrány granul neutrofilů, rozvolněný chromatin asociuje s antimikrobiálními peptidy a společně jsou uvolněny z buňky do mezibuněčného prostoru, kde tvoří komplexní 3D sítě. PMA mediovaná NETóza je závislá na aktivaci protein kinázy C (PKC) a produkci volných kyslíkových radikálů (reactive oxygen species, ROS) neutrofily. Pro dekondenzace chromatinu jsou esenciální neutrofilní elastáza (NE) a myeloperoxidáza (MPO), enzymy pocházející z azurofilních granul neutrofilů. Nejdříve dochází k NE zprostředkované degradaci H1 histonu a histonů tvořících jádro nukleozomu (H2A, H2B, H3, H4), což vede k rozvolnění chromatinu, které je navíc umocněné přítomností MPO. Dalším zúčastněným enzymem je peptidyl-arginin deimináza 4 (PAD4), která citrulinuje histon H3, což dále napomáhá k dekondenzaci chromatinu a následné NETóze, tedy uvolnění NETs z buňky.\n\nHlavní složkou NETs je DNA, neboli rozvolněný chromatin, který tvoří základ pro složité sítě. Inkubací NETs s DNázami a proteázami ukázalo, že pouze DNázy působí na NETs degradačním účinkem a inhibují jejich antimikrobiální funkce. Schopnost vyhnout se antimikrobiálnímu působení NETs, expresí vlastních DNáz, vyvinuli určité patogenní mikroorganismy, jako například \"Streptococcus suis.\" Patogen \"Actinobacillus pleuropneumoniae\" je schopný využít DNázy produkované \"S. suis\" při koinfekci nebo přímo DNázy svého hostitele. \n\nNa DNA tvořící základ NETs adheruje více než 30 molekul, jejichž původ je v primárních a sekundárních granulách neutrofilů. Mezi hlavní enzymy a proteiny přítomné v NETs patří myeloperoxidáza, neutrofilní elastáza, katelicidiny, proteáza 3, katepsin G, laktoferin, želatináza a histony.\n\nSebevražedná NETóza (z anglického suicidal NETosis) je nejlépe popsanou a prostudovanou formou uvolňování NETs, trvající přibližně 3-4 hodiny. Detailní mechanismus sebevražedné NETózy byl popsán již výše. Po rozpoznání patogenního mikroorganismu a aktivaci neutrofilu, dochází k poskládání NADPH oxidázy, která je esenciální pro aktivaci protein kinázy C, spouštějící signalizační kaskádu vedoucí k aktivaci PAD4. PAD4 společně s MPO a NE napomáhají rozvolnění chromatinu, jeho asociaci s antimikrobiálními peptidy z granul a následnému uvolnění komplexní sítě do extracelulárního prostoru.\n\nVitální NETóza (z anglického vital NETosis) byla takto pojmenována na základě pozorování, že neutrofily v určitých podmínkách po uvolnění obsahu svého jádra neumírají, ale naopak jsou schopné dále fagocytovat. V průběhu vitální NETózy nedochází k v prvních 5-60 minutách ke ztrátě integrity nukleární ani plasmatické membrány. Tento proces je navíc nezávislý na generaci ROS a na aktivaci signalizace iniciované PKC. Vitální NETóze předchází rozpoznání molekuly pomocí Toll-like receptorů (TLR) nebo receptoru pro C3 složku komplementu (C3R).\n\nDalší formou vitální NETózy, kdy nedochází k omezení životnosti neutrofilů, je mechanismum kdy neutrofily namísto jaderné DNA uvolňují DNA mitochondriální. Proces formování NETs z mitochondriální DNA je indukován stimulací neutrofilů GM-CSF a následné krátké stimulace TLR4 nebo C5aR na povrchu neutrofilů. Neutrofily takto stimulované a produkující NETs navíc vykazují prodlouženou životnost v porovnání s neutrofily, které NETs neuvolňují.\n\nApoNETóza popisuje proces simultánního spuštění NETózy a apoptózy u neutrofilů v reakci na zvyšující se dávku UV záření. ApoNETóza je nezávislá na NADPH oxidáze, ale v jejím průběhu je zapotřebí ROS generovaných v mitochondrii, aktivace efektorových kaspáz 3/7 a aktivace proteinu p38, který iniciuje expresi mnoha transkripčních faktorů.\n\nNETs odzbrojují patogeny pomocí antimikrobiálních proteinů, např. neutrofilní elastázy, katepsinu G nebo histonů, které mají vysokou afinitu pro DNA. Vysoká lokální koncentrace antimikrobiálních látek umožňuje odstranění patogenů vně buňky, nezávisle na fagocytóze. Zároveň slouží NETs i jako mechanická bariéra, která brání jednak dalšímu rozšíření patogenních mikroorganismů, jednak i potenciálnímu poškození vlastních buněk vypouštěnými cytolytickými enzymy. Samotná DNA vykazuje antimikrobiální aktivitu, neboť má schopnost neutralizovat positivně nabité ionty, narušit integritu membrány a lyzovat bakteriální buňky.\n\nJelikož byl mechanismus uvolnění NETs objeven v souvislosti s ochrannou proti bakteriím je antibakteriální funkce nejvíce prostudovanou. NETóza se uplatňuje jak v boji proti gram-pozitivním bakteriím, jako jsou \"Staphylococcus aureus\", \"Streptococcus pneumoniae\", \"Clostridium difficile\", \"Lactobacillus rhamnosus,\" \"Mycobacteriu tuberculosis,\" tak proti gram-negativním bakteriím, jako jsou \"Escherichia coli, Shigella flexneri, Salmonella typhimurium, Yersinia, Vibrio cholerae.\" NETs jsou ale účinné i proti virovým, houbovým a parazitárním infekcím. Antivirální mechanismy NETs byly prokázány u viru chřipky, viru Dengue, HIV a respiračního syncyciálního viru (RSV). Mezi další probádané infekční agens proti nimž se uplatňují NETs jsou houby \"Candida albicans, Aspergillus fumigatus\" a \"Cryptococcus neoformans\" a paraziti \"Plasmodium falciparum\" a \"Toxoplasma gondii.\"\n\nPřestože původní výzkumy popsaly tvorbu NET sítí pouze ve tkáních podléhajících lokální bakteriální či kvasinkové infekci, ukázalo se, že NETs se mohou formovat i v krevním řečišti během sepse (především v plicních kapilárách a jaterních sinusoidách). Intravaskulární formace NETs je regulována pomocí krevních destiček, které rozpoznají infekci pomocí TLR4 receptoru a následně indukují NETózu. Tvorba sítí spuštěná krevními destičkami se objevuje velmi rychle, v řádu několika minut. Sítě NET utvořené v cévách pak slouží k zachycení proudících bakterií.\n\nPokrok v imunofluorescenčních zobrazovacích metodách umožnil v posledních letech lepší zobrazení a kvantifikaci NETs. Spojení \"in vitro\" zobrazovacích metod s \"in vivo\" a \"in situ\" výzkumnými metodami odhalilo důležité mechanismy a funkce NETs ve fyziologických i patologických stavech.\n\nZvýšená aktivace NETózy s ní spojený zvýšený výskyt NETs a porucha v jejich odbourávání přispívají k rozvoji patologického zánětu asociovaného s rozličnými autoimunitními poruchami. Mezi popsané poruchy patří například revmatoidní artritida (RA), systémový lupus erythematodes (SLE), psoriáza, dna nebo ANCA-asociovaná vaskulitida (AAV). NETs jsou zdrojem mnoha autoantigenů proti kterým se tvoří autoprotilátky nebo indukují tvorbu imunokomplexů. V případě RA se tvoří protilátky proti citrulinovaným proteinům (ACPA), protilátky proti MPO jsou detekovány u AAV a protilátky proti dvouřetězcové DNA (dsDNA) u SLE.\n\nNETs byly asociovány také s rozvojem trombózy a kardiovaskulárních onemocnění. NETs váží sérové proteiny (fibronektin, Von Willebrandův faktor) nutné pro interakci a adhezi krevních destiček (trombocytů), což následně vede k aktivaci koagulační kaskády a tvorbě krevní sraženiny (trombu). Histony přítomné v NETs zvyšují depozici fibrinu a aktivují trombocyty, jejichž prostřednictvím dochází ke zvýšení hladin trombinu, což dále podněcuje koagulaci.\n"}
{"id": "1374386", "url": "https://cs.wikipedia.org/wiki?curid=1374386", "title": "Hector Malot", "text": "Hector Malot\n\nHector-Henri Malot (20. května 1830 La Bouille – 17. července 1907 Fontenay-sous-Bois) byl francouzský spisovatel. Jeho nejslavnějším dílem je román \"Sans famille\" z roku 1878 (v češtině vyšel jako \"Bez domova\" a \"Opuštěný\"), pojednávající o sirotkovi jménem Remi, který se vandruje po Francii spolu s potulným muzikantem. V roce 1893 bylo vydáno volné pokračování \"En Famille\". Psal též divadelní kritiky pro \"Lloyd Francais\" a literární kritiky pro \"L'Opinion Nationale\".\n"}
{"id": "1374387", "url": "https://cs.wikipedia.org/wiki?curid=1374387", "title": "Dino Risi", "text": "Dino Risi\n\nDino Risi (23. prosince 1916 Milán – 7. června 2008 Řím) byl italský filmový režisér, představitel žánru \"commedia all'italiana\".\n\nVystudoval medicínu a působil nějaký čas jako psychiatr, ale zlákal ho film, u nějž začínal jako asistent Mario Soldatiho a Alberto Lattuady. Od padesátých let, poté co ho objevil producent Carlo Ponti, měl možnost točit vlastní filmy. \nK jeho největším hitům patří trilogie tvořená snímky \"Poveri ma belli\" (1957), \"Una vita difficile\" (1961) a \"Sváteční vyjížďka\" (1962). Dále uspěla válečná komedie \"I Mostri\" (1963) a především \"Vůně ženy\" (1974), kde hlavní roli slepce ztvárnil Risiho oblíbený herec Vittorio Gassman, jenž si za ni odnesl cenu za nejlepší herecký výkon z Cannes. Snímek byl též nominován na dva Oscary a získal francouzskou cenu César pro nejlepší zahraniční film. Občas si Risi odskočil ze žánru komedie, v roce 1977 například k mysterióznímu dramatu \"Ztracená duše\" (s Gassmanem a Catherine Deneuvovou), roku 1981 k hororu \"Přízrak lásky\" (s Romy Schneiderovou a Marcellem Mastroiannim). Od osmdesátých let točil hlavně v televizi (mj. úspěšná nová verze \"Horalky\" z roku 1988, v níž si Sophia Lorenová zahrála stejnou roli po 28 letech). S velkým plátnem se rozloučil roku 1996. \n\nDva jeho bratři, Nelo Risi a Fernando Risi, se rovněž věnovali filmu, stejně jako dva jeho synové Claudio Risi a Marco Risi.\n"}
{"id": "1374389", "url": "https://cs.wikipedia.org/wiki?curid=1374389", "title": "Januarius", "text": "Januarius\n\nJanuarius (asi 272 – 305) byl italský křesťanský duchovní, prohlášený za svatého.\n\nO jeho životě je známo velmi málo, většina údajů pochází z textů vzniklých dlouho po jeho smrti, zejména v 6. století. Etnicky byl zřejmě Samnit, nejspíše narozený v Neapoli, v patricijské rodině. V patnácti letech se stal knězem a roku 302, ve svých dvaceti, biskupem v Beneventu, v jižní Itálii. V době vlády císaře Diokleciána, který započal poslední velkou římskou perzekuci křesťanů, byl zabit v Pozzuoli (ve starověku zvané Puteola) u Neapole. Jeho ostatky byly přeneseny do Neapole v 5. století. Od té doby je patronem města a ochráncem před výbuchem Vesuvu. V neapolské katedrále mají skleněné ampule se zaschlou krví, podle tradice Januáriovou. Podle katolické legendy tato krev zkapalní a počne vřít poté, co se přiblíží ke zde rovněž uchovávané Januáriově lebce. První zprávy o tomto zázraku (tzv. neapolský zázrak) pocházejí z roku 1389. Januarius je svatým v katolické a pravoslavné církvi, katolíci jeho svátek slaví 19. září, pravoslavní 21. dubna.\n"}
{"id": "1374390", "url": "https://cs.wikipedia.org/wiki?curid=1374390", "title": "Leonardo Bruni", "text": "Leonardo Bruni\n\nLeonardo Bruni, též Leonardo Aretino či Arentinus (asi 1370 Arezzo – 9. března 1444 Florencie) byl italský historik a politik. \n\nNěkdy je označovaný za prvního moderního historika, neboť ve svých dílech odmítal všechny legendární prvky. Byl představitelem humanismu a žákem průkopníka humanismu Coluccio Salutatiho. Byl též významným politikem: papežským tajemníkem (1405–1414) a kancléřem (vzásadě premiérem) Florentské republiky (1410–1411, 1427–1444), v kterémžto úřadě nahradil svého učitele Salutatiho. Jeho politická moc byla ovšem limitována vlivem rodin Albizziů a Medicejských. \n\nVe svém díle \"Historiarium Florentinarum Libri XII\" jako první rozdělil dějiny civilizace na starověk, středověk a novověk (ačkoli éry vymezil jinými daty než pozdější moderní autoři, jejichž význam časem převládl). \n\nPřekládal do latiny díla Platóna, Plútarcha, Démosthena či Aristotela, a to novým způsobem: jako první středověký autor vynechal všechny scholastické a jiné tradiční dodatky či přípisky (komentáře) a přeložil opravdu jen původní texty antických autorů. Je vůbec autorem pojmu \"překlad\" (\"traductio\") v jeho moderním významu (prvně pojmu užil v jednom svém dopise kolem roku 1400). Jeho dosud nevídaně autentické překlady měly obrovský vliv na renesanční kulturu (zem. Aristotelova \"Etika Nikomachova\"). \n\nVelký vliv měl též jeho spis \"De studiis et litteris\", v němž vyložil své názory na zásadní roli vzdělání, především pak jazykového. Z jeho pojmu \"studia humanitatis\" (zhruba \"studia lidských snah\") pocházejí pojmy humanismus i humanitní vědy. Byl zastáncem vzdělání žen. Jako první humanista se – v reakci na teze Platónovy – věnoval tématu stejnopohlavní lásky. Biografii věnoval Ciceronovi (v latině), v italštině pak napsal paralelní životopis Danteho a Petrarky. Někdy mu bylo připisováno i autorství několika komedií, ale autorem byl patrně jistý mnich z De la Sorte. \n\nZúčastnil se kostnického koncilu roku 1415. Byl pohřben v kostele sv. Kříže ve Florencii, jeho hrobku vytvořil sochař Bernardo Rossellino.\n"}
{"id": "1374392", "url": "https://cs.wikipedia.org/wiki?curid=1374392", "title": "Boris Michajlovič Kustodijev", "text": "Boris Michajlovič Kustodijev\n\nBoris Michajlovič Kustodijev (7. března 1878 Astrachaň – 26. května 1927 Petrohrad) byl ruský malíř, představitel realismu.\n\nStudoval malířství na petrohradské akademii u Ilji Repina, který v něj vkládal velké naděje. Roku 1904 navštívil Španělsko a Rusko, v Paříži navštěvoval kurzy Émile-René Ménarda. Procestoval později též Itálii, Rakousko a Německo. Ruská revoluce roku 1905 v něm vzbudila sympatie. V roce 1910 se stal členem uměleckého sdružení Mir iskusstva. Členové byli nazývání miriskusniki, k nejvýznamnějším patřili Alexandre Benois a Léon Bakst. V té době byly jeho nejčastějšími náměty scény ze života obchodníků. V roce 1911 začal spolupracovat s divadlem jako scénograf. Tehdy mu život ovšem také začala komplikovat tuberkulóza, kterou si na rok odjel léčit do sanatoria ve Švýcarsku. Léčba ovšem příliš nepomohla a tak byl od roku 1916 upoután na invalidní vozík. Přesto v té době vytvořil nejslavnější práce, například obraz \"Maslenica\" z osudného roku 1916, nebo obraz \"Obchodníkova žena\" z roku 1918, často označovaný za jeho vrcholný. Nemoc přidala do jeho prací zjevný nostalgický nádech, už předtím patrný. Revoluci roku 1917 přivítal s důvěrou a někdy novému režimu vyšel vstříc obrazy až propagandistickými – ikonickým, byť často zesměšňovaným, se stal obraz \"Bolševik\" z roku 1920, na němž gigantická postava prochází městem s rudým praporem v ruce. Známými se staly i jeho knižní ilustrace či portréty. Tuberkulóze podlehl v roce 1927.\n"}
{"id": "1374393", "url": "https://cs.wikipedia.org/wiki?curid=1374393", "title": "Ivan Bilibin", "text": "Ivan Bilibin\n\nIvan Jakovlevič Bilibin (16. srpna 1876 Petrohrad – 7. února 1942 Leningrad) byl ruský malíř, ilustrátor a scénograf.\n\nMalířství studoval u Antona Ažbeho v Mnichově, později u Ilji Repina v Petrohradě. V letech 1902-1904 cestoval po ruském severu, kde byl fascinován ruským folklorem. Sbíral při tom pro Muzeum Alexandra III. etnografický materiál a fotografoval památky staré vesnické architektury, zvláště v regionech Vologda, Archangelsk, Tver, Skaja, Olonezkaja a Petrozavodsk. Tyto materiály publikoval též knižně, v monografii \"Lidové umění ruského severu\" (1904). Měly posléze velký vliv na jeho malby. K dalším vlivům ovšem patřily jeho milované tradiční japonské kresby.\n\nStal se součástí umělecké skupiny Mir Iskusstva, jejímiž hlavními osobnostmi byli Alexandre Benois a Léon Bakst. Jako mnoho dalších členů tohoto sdružení se věnoval též knižním ilustracím, časopisecké grafice a scénografii. Proslulost získal v roce 1899 zvláště svými ilustracemi ruských pohádek a později scénou pro premiéru opery Nikolaje Rimského-Korsakova \"Zlatý kohoutek\" v Solodovnikově divadle.\n\nRuskou revoluci roku 1905 přivítal s nadšením, kreslil i karikatury pro revoluční časopis \"Župel\", který byl v roce 1906 zakázán. Po říjnové revoluci v roce 1917 však Rusko opustil, bolševická revoluce mu přišla příliš radikální. Po krátkých pobytech v Káhiře a Alexandrii se usadil v roce 1925 v Paříži, kde se věnoval zdobení soukromých domů a pravoslavných kostelů. Roku 1925 navrhl fresky a mozaiku pro interiér nově postaveného pravoslavného chrámu Zesnutí Přesvaté Bohorodičky na novém olšanském hřbitově na Žižkově. \n\nPo Rusku se mu však stýskalo. Zakázku na výzdobu sovětského velvyslanectví v Paříži v roce 1936 využil k jednáním o možnosti návratu do vlasti. Ten mu byl umožněn a skutečně do sovětského Ruska odjel. Přednášel na Ruské akademii umění až do roku 1941. Zemřel hladem během obležení Leningradu. Byl pohřben v kolektivním hrobě.\n"}
{"id": "1374394", "url": "https://cs.wikipedia.org/wiki?curid=1374394", "title": "Jacques Dubochet", "text": "Jacques Dubochet\n\nJacques Dubochet (* 8. června 1942 Aigle) je švýcarský biofyzik, nositel Nobelovy ceny za chemii.\n\nV letech 1962-1967 vystudoval fyziku na polytechnice v Lausanne (\"École polytechnique de l'Université de Lausanne\"). Další vzdělání získával na univerzitách v Ženevě a Basileji. Až tam se začal zabýval elektronovou mikroskopií DNA a biofyzikou. V letech 1978-1987 pracoval v Evropské laboratoři molekulární biologie v Heidelbergu, jakožto vedoucí výzkumné skupiny. V letech 1987-2007 pak znovu působil na své mateřské univerzitě v Lausanne, kde se stal profesorem. Poté odešel do důchodu.\n\nV roce 2017 získal Nobelovu cenu za chemii, a to za vyvinutí technologií pro kryo-elektronovou mikroskopii. Cenu získal spolu s Richard Hendersonem a Joachimem Frankem. Dubochetovým hlavním přínosem byl podle Nobelova výboru vývoj nové metody přípravy vzorků, tzv. vitrifikace. Její podstatou je, že vzorek se prudce ochladí kapalným dusíkem. Díky tomu nedojde ke klasické krystalizaci, jež je typická pro tradiční proces zmrznutí, ale ke zesklovatění vzorku.\n\nZajímavostí je, že svých vědeckých úspěchů dosáhl navzdory své dislexii.\n\nAngažuje se též politicky. Je členem Sociálnědemokratické strany Švýcarska a členem městského zastupitelstva ve městě Morges.\n"}
{"id": "1374395", "url": "https://cs.wikipedia.org/wiki?curid=1374395", "title": "Norman Lockyer", "text": "Norman Lockyer\n\nJoseph Norman Lockyer (17. května 1836 Rugby – 16. srpna 1920 Salcombe Regis) byl anglický astronom. Spolu s Pierrem Janssenem objevil prvek helium, při spektroskopickém zkoumání Slunce. Byl též zakladatelem a prvním přispěvatelem vlivného vědeckého časopisu \"Nature\". Obrovské diskuse pak vzbudila jeho kniha \"Dawn of Astronomy\" z roku 1894. Lockyer v ní tvrdil, zejména na základě studia egyptských pyramid a megalitického památníku Stonehenge, že dávné civilizace měly mnohem větší astronomické znalosti, než se soudobí Evropané domnívají (na konci 19. století) a tyto znalosti, že jsou zakódovány ve starověkých stavbách a megalitech. Založil tím de facto nový obor archeoastronomie.\n\nJeho jméno nesou krátery Lockyer na Měsíci a Lockyer na Marsu.\n\n"}
{"id": "1374396", "url": "https://cs.wikipedia.org/wiki?curid=1374396", "title": "Galina Ulanovová", "text": "Galina Ulanovová\n\nGalina Sergejevna Ulanovová (rusky: \"Гали́на Серге́евна Ула́нова\"; 8. ledna 1910 Petrohrad – 21. března 1998 Moskva), byla ruská baletka, žačka Agrippiny Vaganovové. V roce 1928 se stala členkou tanečního souboru Mariinského divadla a roku 1944 přešla do moskevského Velkého divadla. Následující rok tančila titulní roli při světové premiéře \"Popelky\" od Sergeje Prokofjeva. \n\nAž ve věku 46 let jí bylo dovoleno vystoupit v zahraničí. Kariéru ukončila v 50 letech. Poté se věnovala výchově nových baletek. Byla pohřbena na Novoděvičím hřbitově.\n"}
{"id": "1374397", "url": "https://cs.wikipedia.org/wiki?curid=1374397", "title": "Israel Gelfand", "text": "Israel Gelfand\n\nIsrael Gelfand (2. září 1913 Okni – 5. října 2009 Nový Brunšvik) byl ukrajinsko-sovětsko-americký matematik židovské národnosti. Roku 1978 získal Wolfovu cenu za matematiku a stal se tak s Carlem Ludwigem Siegelem vůbec prvním nositelem. Oceněn byl zejména za příspěvky k teorii grup, reprezentační teorii a funkcionální analýze. Napsal též několik prací z oblasti biologie, zejména buněčné. \n\nRoku 1932 vystudoval matematiku na Lomonosovově univerzitě v Moskvě, jeho učitelem zde byl především Andrej Nikolajevič Kolmogorov. Habilitoval se roku 1938. V roce 1990 se přestěhoval do Spojených států a od té doby pracoval na Rutgersově univerzitě v New Jersey, kde působil jako profesor matematiky a biologie.\n"}
{"id": "1374398", "url": "https://cs.wikipedia.org/wiki?curid=1374398", "title": "Gabriele Falloppio", "text": "Gabriele Falloppio\n\nGabriele Falloppio (1523 Modena – 9. října 1562 Padova) byl italský anatom a lékař. Známější je pod latinizovaným jménem Fallopius.\n\nJeho šlechtický rod byl velmi chudý. Finanční potíže ho přinutily stát se knězem, aby mohl studovat. V roce 1542 se stal kaplanem v katedrále v Modeně. Poté vystudoval medicínu na univerzitě ve Ferraře, v té době jedné z nejlepších lékařských škol v Evropě. V roce 1548 získal titul pod vedením Antonio Musa Brassavoly. Po absolvování učil na různých lékařských školách a poté se stal profesorem anatomie ve Ferraře (1548). Jedním z jeho slavných studentů byl Girolamo Fabrici. V roce 1548 začal učit na univerzitě v Pise, tehdy nejdůležitější univerzitě v Itálii. V roce 1551 byl pozván k vedení katedry anatomie a chirurgie na univerzitě v Padově. Stal se zde také profesorem botaniky a vedoucím botanické zahrady. Ačkoli zemřel ještě před dovršením čtyřiceti let, získal v oboru anatomie mimořádnou proslulost, zejména díky knize \"Anatomie\", jež vyšla v Benátkách roku 1561.\n\nZabýval se hlavně anatomií lebky. Rozšířil zvláště lidskou znalost vnitřního ucha a hlavy. Podrobně popsal tympanum a jeho vztahy ke kostnímu kruhu, ve kterém je umístěn, dále slzné kanálky či kosti nosu. Byl první, kdo poukázal na spojení mezi mastoidními buňkami a středním uchem. Studoval též svaly a reprodukční orgány obou pohlaví. Popsal Fallopianovu trubici, která vede z vaječníku do dělohy a nyní nese jeho jméno. \"Aquæductus Fallopii\", kanál, kterým prochází faciální nerv po opuštění sluchového nervu, je také pojmenován po něm. Měl zájem o senzorické systémy v obličeji. Poprvé popsal obličejový kanál a Fallopian hiatus. \n\nJeho příspěvky k praktické medicíně se často také týkaly hlavy. Jako první použil speculum (zrcadlo) pro diagnostiku a léčbu onemocnění ucha. Ve své byl též považován za autoritu v oblasti sexuality. Jako první popsal kondom (plátěný) a obhajoval jeho použití, aby se zabránilo přenosu syfilisu. Testoval kondom klinicky u 1100 mužů. Jedním z jeho vědeckých omylů bylo, když vylučoval možnost existence fosilií. Nalezené zkameněliny považoval za výsledky kvašení. Publikoval pojednání o vředech a nádorech či o lázních a termálních vodách. Žádná z těchto prací, s výjimkou zmíněné \"Anatomie\", však nebyla nikdy vydána. Dnes jsou všechny tyto texty ztraceny, lze je však částečně rekonstruovat z rukopisů jeho přednášek a poznámek jeho studentů.\n"}
{"id": "1374399", "url": "https://cs.wikipedia.org/wiki?curid=1374399", "title": "Alain-René Lesage", "text": "Alain-René Lesage\n\nAlain-René Lesage (8. května 1668 Sarzeau – 17. listopadu 1747 Boulogne-sur-Mer) byl francouzský spisovatel.\n\nNapsal více než sto veseloher, které byly určeny pro tzv. jarmareční divadlo. K nejznámějším patří komedie \"Turcaret\".\n\nSoučástí jeho díla byly i mravoličné, satirické a pikareskní romány. Typické pro ně bylo, že měly kulisy soudobého Španělska, avšak utajeně v nich Lessage kritizoval poměry francouzské. Ke známým patří román \"Kulhavý ďábel\" a \"Příběhy Gila Blase\". Byl též překladatelem ze španělštiny a řečtiny.\n"}
{"id": "1374400", "url": "https://cs.wikipedia.org/wiki?curid=1374400", "title": "Eugène Ysaÿe", "text": "Eugène Ysaÿe\n\nEugène Ysaÿe (16. července 1858 Lutych – 12. května 1931 Brusel) byl belgický houslový virtuóz, hudební skladatel a dirigent.\n\nNa housle se učil od pěti let, prvním učitelem byl jeho otec. Ve dvanácti ho objevil slavný houslista Henri Vieuxtemps a zařídil mu vyučování u svého žáka Henryka Wieniawského na konzervatoři v Lutychu. Později učil Eugèna i sám.\nPo absolutoriu na konzervatoři nastoupil Eugène Ysaÿe k orchestru Benjamina Bilseho (budoucí Berlínská filharmonie). Ve svých sedmadvaceti letech se pak stal sólistou francouzského souboru Concerts Colonne. Roku 1886 založil kvarteto nesoucí jeho jméno. Skladby mu věnovali skladatelé jako Claude Debussy, Camille Saint-Saëns, César Franck nebo Ernest Chausson. Nejvíce se však proslavil svými interpretacemi skladeb Johanna Sebastiana Bacha a Ludwiga van Beethovena. Ve hře na housle jej však postupně začalo limitovat jeho zdraví, neboť trpěl cukrovkou. Soustředil se pak více na pedagogickou činnost, vedení souborů a kompozici.\n\nK jeho nejslavnějším vlastním skladbám patří \"Sonáta pro sólové housle\" (op. 27) a \"Sonáta pro violoncello bez doprovodu\" (op. 28).\n\nJiž ve 28 letech byl jmenován profesorem na bruselské konzervatoři - k jeho slavným žákům zde patřili např. Nathan Milstein a violista William Primrose. Roku 1898 mu bylo nabídnuto místo ředitele Newyorské filharmonie, tehdy však odmítl kvůli svému nabitému koncertnímu kalendáři. Až roku 1918 přijal místo ředitele Symfonického orchestru v Cincinnati, který vedl do roku 1922. Na začátku 30. let se jeho problémy s cukrovkou zhoršily natolik, že mu musela být amputována noha (1931). Zemřel krátce poté dne 12. května 1931 v Bruselu.\n"}
{"id": "1374401", "url": "https://cs.wikipedia.org/wiki?curid=1374401", "title": "Joseph Pitton de Tournefort", "text": "Joseph Pitton de Tournefort\n\nJoseph Pitton de Tournefort (5. června 1656, Aix-en-Provence, Francie – 28. prosince 1708, Paříž) byl francouzský botanik.\n\nZákladní vzdělání získal u jezuitů. Otec chtěl, aby z něj byl kněz. Po otcově smrti se mu ale otevřely nové možnosti. Na univerzitě v Montpellier absolvoval po dva roky anatomické a lékařské kurzy. Lékařský titul obdržel roku 1696 v Paříži. Jeho hlavním zájmem se stala botanika. V roce 1683 byl jmenován profesorem botaniky v botanické zahradě Jardin des Plantes v Paříži, později stejný titul získal i na College de France v Paříži. Uskutečnil řadu cest, během nichž sbíral rostliny – do Pyrenejí, Řecka, Osmanské říše, Arménie, Gruzii, na Balkán. Jeho cestopisné zápisky \"Relation d´un voyage\" du Levant byly vydány posmrtně. Zemřel při dopravní nehodě.\n\nJeště před Linném, patrně jako první, definoval rod u rostlin a rozdíl mezi rodem a druhem. Hovořil o 7000 druzích seskupených do 700 rodů. Pravděpodobně je autorem pojmu herbář (herbárium). Jeho botanická zkratka je TOURN.\n"}
{"id": "1374402", "url": "https://cs.wikipedia.org/wiki?curid=1374402", "title": "Albert Bierstadt", "text": "Albert Bierstadt\n\nAlbert Bierstadt (7. ledna 1830 Solingen – 8. února 1902 New York) byl americký malíř narozený v Německu, který se věnoval krajinomalbě.\n\nNarodil se v chudé rodině, která v roce 1832 odešla do Spojených států. Jeho otec pak pracoval v New Bedfordu v Massachusetts jako bednář. Roku 1853 odjel do rodného Německa, kde studoval na Akademii v Düsseldorfu. Zde si osvojil krajinářskou techniku. V roce 1858 zorganizoval výstavu obrazů, kde představil i patnáct vlastních pláten. V roce 1859 se zúčastnil vládní expedice plukovníka Fredericka W. Landera do Colorada a Wyomingu. Během této výpravy se zamiloval do amerického západu a tato oblast se stala také hlavním tématem jeho prací. Pobýval zde ještě v roce 1863 a potom v letech 1871-1873. Časem však jeho tvorba vyšla z módy, pod tlakem amerického impresionismu, což si však dlouho nebyl ochoten přiznat a nebyl schopen svůj nákladný životní styl změnit. To ho donutilo v roce 1895 vyhlásit bankrot.\n"}
{"id": "1374403", "url": "https://cs.wikipedia.org/wiki?curid=1374403", "title": "Peder Severin Krøyer", "text": "Peder Severin Krøyer\n\nPeder Severin Krøyer, často vystupující jako P. S. Krøyer, (23. července 1851 Stavanger – 21. listopadu 1909 Skagen) byl dánský malíř narozený v Norsku.\n\nVyrůstal v Kodani, u rodiny sestry své matky, která se necítila na to vychovávat dítě. Sestřiným manželem byl známý dánský zoolog Henrik Nikolai Krøyer, jehož jméno chlapec také získal. Vystudoval v Kodani malířství na Národní akademii umění (\"Det Kongelige Danske Kunstakademi\"), zejména pod vedením Frederika Vermehrena.\n\nJeho první obraz si koupil podnikatel v tabáku Heinrich Hirschsprung, který ho pak celý život podporoval. Umožnil mu zejména hojně cestovat, takže Krøyer strávil nějaký čas v Berlíně, ve Švýcarsku, v Tyrolsku i v Paříži, kde bral lekce malování u Léona Bonnata a dostal se do vlivu impresionismu. Usadil se až roku 1882, a to v maličké rybářské vesnici na severu Dánka zvané Skagen, kde trávil zejména letní měsíce a maloval zdejší přímořskou krajinu (během zimních měsíců většinou maloval portréty v Kodani). Kolem něj tam vznikla časem jakási umělecká kolonie, kterou navštívila řada významných dánských umělců té doby - pobývali zde nějaký čas básník Holger Drachmann, literární teoretik Georg Brandes, spisovatel Henrik Pontoppidan, malíř Michael Ancher a jeho žena Anna Ancherová.\n\nKrøyerovou ženou se stala také dánská malířka Marie Martha Mathilde Triepckeová, často zobrazovaná i na jeho obrazech - například na jednom z jeho nejslavnějších \"Sommeraften ved Skagen Sønderstrand med Anna Ancher og Marie Krøyer\" z roku 1893. Ovšem rozvedli se roku 1905. Jedním z důvodů bylo i to, že Krøyer onemocněl syfilidou. Nakonec ztratil i zrak a do značné míry i duševní zdraví.\n"}
{"id": "1374404", "url": "https://cs.wikipedia.org/wiki?curid=1374404", "title": "Albert Edelfelt", "text": "Albert Edelfelt\n\nAlbert Gustaf Aristides Edelfelt (21. července 1854 Porvoo – 18. srpna 1905 Porvoo) byl finský malíř, představitel realismu.\n\nNarodil se ve finské rodině mluvící švédsky. V letech 1871-73 studoval malířství soukromě u Adolfa von Beckera. Poté studoval rok na Antverpské akademii umění a následně u Jean-Léona Gérômeho na École Nationale des Beaux-Arts v Paříži (1874-78) a nakonec v letech 1881–82 studijně působil i v Petrohradě. V Paříži se mj. spřátelil americkým malířem Johnem Singerem Sargentem. Získal v Paříži dobrou pověst zejména díky svým portrétům - ke známým patří portréty Luise Pasteura, Aina Ackté, nebo členů ruské královské rodiny. K průlomu v Paříži poté pomáhal svým mladým krajanům jako byli Akseli Gallen-Kallela nebo Gunnar Berndtson. Jeho žákem zde byl Léon Bakst. K jeho blízkým přátelům patřil finský básník Johan Ludvig Runeberg, který ho přiměl obrátit se k tématům z finské historie.\n"}
{"id": "1374413", "url": "https://cs.wikipedia.org/wiki?curid=1374413", "title": "Vladimír Novák (lyžař)", "text": "Vladimír Novák (lyžař)\n\nVladimír Novák (28. února 1904, Chlum u Třeboně – 28. dubna 1986) byl československý lyžař-běžec na lyžích. Pracoval jako architekt – územní plánovač hlavního města Prahy.\n\nNa II. ZOH ve Svatém Mořici 1928 skončil v běhu na lyžích na 18 km na 12. místě. Na III. ZOH v Lake Placid 1932 skončil v běhu na lyžích na 18 km na 14. místě a na 50 km na 11. místě. Na IV. ZOH v Garmisch-Partenkirchen 1936 skončil v běhu na lyžích na 50 km na 19. místě. Na mistrovství světa v klasickém lyžování 1933 v Innsbrucku získal ve štafetě na 4x10 km stříbrnou medaili za 2. místo. Byl trojnásobným mistrem Československa a akademickým mistrem světa.\n\n"}
{"id": "1374415", "url": "https://cs.wikipedia.org/wiki?curid=1374415", "title": "Božena Tymichová", "text": "Božena Tymichová\n\nBožena Tymichová (* 3. dubna 1945 v Praze) je česká spisovatelka pohádkových knížek, výtvarnice a divadelnice.\n\nNarodila se otci Janu Lukačinovi, pocházejícímu z Podkarpatské Rusi, a Boženě Lukačinové (rozené Proškové). Své krásné dětství prožila na pražských Vinohradech. Má jednoho bratra a dceru, která žije již několik let v zahraničí.\n\nPo základní škole a střední pedagogické škole začala pracovat jako učitelka v mateřských školách v Praze. Celkově tak v oblasti školství strávila 27 let, práci s dětmi a mládeží se však věnuje i v roce 2018, ať již prostřednictvím svých knih, ilustrací a loutkových a maňáskových scénářů, tak jako cvičitelka dětské jógy, učitelka flétny ve družině a organizátorka různých akcí pro děti. V Praze působila až do roku 1991, kdy se s manželem přestěhovala do východočeského Opočna, kde si záhy našla práci v kulturní sekci a působila v ní až do odchodu do důchodu roku 2003. Byla součástí spolku Veselá kupa, který měl na svém programu právě různá pohádková divadelní představení. K prvním představením patřila například pohádka Mrazík.\n\nJe aktivní cvičitelkou jógy, jejíž kurzy v Opočně organizuje.\n\nDo roku 2018 autorce vyšly dvě knihy Pohádky ze zámeckého parku a Poselství z říše skřítků. Obě knihy si sama ilustrovala a na motivy první z nich vydala omalovánky „Pohádky ze zámeckého parku.“ Tvorba je inspirována zákoutími města Opočna (hlavně parkem a historickým jádrem města) a ovlivněna autorčinou láskou k přírodě. Místa a dokonce i místní obyvatele využívá jako zdroj pro svou fantazii, metodou pro její tvůrčí činnost jí je meditace, díky které se vlastně k psaní knih dostala. V roce 2018 plánuje psaní další pohádkové knihy, která má být inspirována výstavou Františka Kupky na Trčkově náměstí v Opočně.\n\nPíše ale také scénáře k loutkovým a maňáskovým představením v rámci spolku Divadélko Batole. Tvoří k nim scénu a kulisy. Zároveň v divadélku aktivně působí jako vodička loutek a organizátorka maňáskových představení.\n\nKniha Pohádky ze zámeckého parku je pohádkovou knížkou pro děti. Děj se odehrává v zámeckém parku města Opočna a jeho blízkém okolí, ale najdeme zde zmínky o celém Královéhradeckém kraji. Hlavními postavami jsou dva skřítkové, Petr a Klíček, kteří dostali jméno po květině petrklíč. Petr a Klíček se narodili týden před Štědrým večerem dvěma lesním skřítkům na louce u opočenského potoka. Jelikož lesní skřítci rostou rychleji než lidské děti, v září už mohou začít chodit do školy. Prožívají společně různá dobrodružství, která jsou prokládána vyprávěními starších skřítků o vzniku různých stromů a skal v opočenském zámeckém parku. Klíček odejde na cesty, ze kterých se na konci knihy vrátí a děj knihy končí, když Klíček pořádá Pomněnku o ruku.\n\nDalší postavy, například maminka Violka, teta Hortensie, kamarádka Pomněnka, nesou, stejně jako Petr a Klíček, také jména po květinách. V knize můžeme kromě skřítků nalézt i další pohádkové bytosti, například hejkala, vodníka, čarodějnici nebo čerta.\n\nKniha je sice pohádková, ale najdeme v ní i spoustu pověstí ze zámku. Z knihy je patrný autorčin postoj zejména k přírodě, ale i k životu. Objevují se v ní i zmínky o umění Feng shui. Konec knihy obsahuje autorčin doslov, kde popisuje, jak meditovat a načerpat novou životní sílu.\n\nCelá kniha obsahuje ilustrace samotné autorky a fotografie paličkovaných výtvorů různých autorek. Autorka na konec knihy přidala také kreslenou mapu zámeckého parku a pár prázdných stránek, do kterých si děti mohou namalovat vlastní pohádku. V příloze knihy nalezneme fakta o městu Opočně a zámeckém parku, která jsou čerpána z Průvodce Opočenskou naučnou stezkou.\n\npohádková kniha pro děti. Autorka napsala tyto pohádkové příběhy na základě spolupráce s žáky první třídy ZŠ Opočno v rámci družiny za pomoci učitelky Nadi Burýškové. Spolupráce probíhala na základě „literární hry, kdy dospělý navodí téma a spolu s dětmi dotvoří děj.“ Tento projekt, kdy děti byly součástí kreativního procesu vytváření pohádek, byl velmi pozitivně ohodnocen tamní ředitelkou i starostou Opočna. Ilustrace k pohádkám vytvořila sama autorka. Některé z nich jsou provedeny pouze černobíle a slouží dětem jako omalovánky. Čtenáři se tedy mohou účastnit příběhu tak, že podle své fantazie vybarví tyto obrázky. Pohádky se inspirují reálným prostředím města Opočna, odehrávají se např. v zámeckém parku, kolem Zlatého potoka, v okolí kostela Panny Marie. Toto je prostředí, kde pobývají městští skřítci, o jejichž dobrodružstvích kniha vypráví. Městští skřítci bydlí v domech s lidmi, ale ti o jejich existenci nevědí, jelikož skřítci jsou neviditelní pro lidské oko a skřítci se chovají uctivě k lidským věcem, vše, co si půjčí, vrací na stejné místo. Skřítci mají velmi rádi své domácí lidi, jak nazývají své nic netušící hostitele. Hlavními hrdiny na sebe navazujících pohádkových příběhů jsou členové rodiny skřítků z neosídleného domku U Zvonice. Tvoří ji pět skřítků, maminka, tatínek a jejich tři děti, nejstarší Adam, prostřední Vítek a nejmenší Anička. Tito sourozenci spolu s dětmi ze skřítkovské rodiny z vedlejšího domu zažívají spoustu dobrodružství. Rádi chodí společně na výlety, hrají divadlo, vyprávějí si strašidelné historky. Pohádkové příběhy učí své čtenáře důležitých hodnot jako je přátelství, rodina, úcta ke starší generaci (k prarodičům), potřeba pomáhat si mezi sourozenci, ale i poslouchat rodiče.\n\nČlánek vznikl částečně na základě rozhovoru s autorkou a na rozboru autorčina díla.\n"}
{"id": "1374426", "url": "https://cs.wikipedia.org/wiki?curid=1374426", "title": "Měrná aktivita", "text": "Měrná aktivita\n\nMěrná aktivita (též měrná radioaktivita) radionuklidu je fyzikální veličina definovaná jako poměr aktivity a množství tohoto nuklidu a je jeho fyzikální vlastností.\n\nAktivita je veličina související s radioaktivitou. Její jednotkou v soustavě SI je becquerel (Bq), který odpovídá jedné přeměně za sekundu. Podobnou jednotkou je curie (Ci), jež odpovídá 3,7×10 Bq.\n\nJelikož je pravděpodobnost radioaktivní přeměny při stejném množství téhož nuklidu stálá, tak je stálý i počet atomů, u kterých dojde k přeměně za jednotku času (pokud se ve vzorku nachází dostatek atomů na to, aby byl vliv statistických odchylek zanedbatelný).\n\nNa základě této skutečnosti se definuje měrná aktivita radionuklidu jako poměr jeho aktivity a hmotnosti. Častou jednotkou je Bq/g; používá se též Ci/g.\n\n(Radio)aktivita se definuje jako rychlost přeměny určitého radionuklidu pomocí přeměnové konstanty \"λ\" a počtu atomů \"N\":\n\nHmotnost radionuklidu se získá použitím následujícího vzorce:\n\nkde \"m\" je relativní atomová hmotnost nuklidu a \"N\" je Avogadrova konstanta.\n\nMěrná aktivita je definována jako aktivita vzorku nuklidu o jednotkové hmotnosti:\n\nMěrnou aktivitu lze tak popsat i následovně:\n\nTento vzorec lze zjednodušit:\n\nPokud je poločas přeměny vyjádřen v rocích, vypadá vzorec takto:\n\nNapříklad měrná aktivita radia-226 , jehož poločas přeměny je přibližně 1600 let, se vypočítá následovně:\n\nTato hodnota měrné aktivity radia-226 je definována jako jednotka aktivity 1 curie\n\nExperimentálně naměřenou měrnou aktivitu lze použít k výpočtu poločasu přeměny radionuklidu.\n\nNejprve se radioaktivita vyjádří jako rychlost přeměny daného nuklidu pomocí přeměnové konstanty \"λ\" a počtu atomů \"T\":\n\nIntegrací tohoto vzorce vznikne vzorec pro okamžitý počet atomů:\n\nkde \"N\" je původní počet atomů\n\nPoločas přeměny (T) je definován jako doba, za kterou se přemění polovina jader z původního množství:\n\n, po zlogaritmování:\n\nkde rozpadová konstanta \"λ\" závisí na měrné aktivitě podle tohoto vzorce:\n\nPoločas přeměny lze tak rovněž definovat tímto způsobem:\n\nformula_13\n\nMěrná aktivita radionuklidů je důležitá při výrobě radiofarmak, stejně jako při různých diagnostických procesech a biomedicínských postupech.\n"}
{"id": "1374427", "url": "https://cs.wikipedia.org/wiki?curid=1374427", "title": "Bitsch (kanton Valais)", "text": "Bitsch (kanton Valais)\n\nBitsch je obec v okrese Raron v německy mluvící části kantonu Valais (německy Wallis) ve Švýcarsku.\n\nObec je situována na jižních svazích hor v distriktu východní Raron. Je tvořena malými rozptýlenými osadami a hlavní vesničkou Wasen.\n\nPočet obyvatel obce je mírně rostoucí. K římskokatolické církvi se hlásí 88,1% obyvatel, 96,5% obyvatel je německy mluvících\n\n"}
{"id": "1374428", "url": "https://cs.wikipedia.org/wiki?curid=1374428", "title": "Tyršova společnost", "text": "Tyršova společnost\n\nTyršova společnost je česká rocková hudební skupina z brněnských Tuřan založená v roce 1989 kytaristou Janem Kratochvílem. Původní název skupiny zněl \"Poslední valčík\". Po řadě personálních změn a přerušení činnosti v roce 1993 došlo k obnovení skupiny v roce 2012. Po další řadě změn působí dodnes.\n"}
{"id": "1374433", "url": "https://cs.wikipedia.org/wiki?curid=1374433", "title": "Dvorní šašci", "text": "Dvorní šašci\n\nDvorní šašci je román Viktora Fischla z roku 1982. Jedná se o akční filosofickou prózu, jejíž ústředním tématem je etický problém pomsty. Titul románu pojmenovává pozici čtyř hrdinů „na dvoře“ hejtmana Kohla a zároveň ohledávání pozice člověka na dvoře Božím. Autor sleduje osudy čtyř židovských kamarádů z Osvětimi a líčí jejich životy během války a po ní. \n\nDvorní šašci patří k nejvýznamnějším a nejpřekládanějším knihám Viktor Fischla. Vedle hebrejštiny, angličtiny, francouzštiny a němčiny bylo dílo přeloženo do nizozemštiny, švédštiny, norštiny, rumunštiny a dokonce i do japonštiny. Filmová práva na Dvorní šašky koupil režisér Miloš Forman, avšak k filmovému zpracování tohoto díla nikdy nedošlo. \n\n\nDěj knihy lze rozdělit na dvě hlavní linie. První část knihy se odehrává převážně během druhé světové války ve vyhlazovacím koncentračním táboře, druhá, rozsáhlejší část knihy, se odehrává nejprve na různých místech v Evropě a posléze končí v Jeruzalémě v roce 1967. Celkem 23 krátkých kapitol zachycuje osudy čtyř mužů, které přivedl jejich židovský původ do německého koncentračního tábora. Těmito čtyři muži jsou sudí a vypravěč celého příběhu Kahana, lilipután Leo Riesenberg, žonglér Adama Wahn a astrolog Max Himmelfarb.\n\nPrvní část knihy seznamuje s prostředím koncentračního tábora a také se samotnými „dvorními šašky“. Těmi je čtveřice mužů, které kromě židovského původu spojuje i služba u velitele koncentračního tábora, hejtmana Kohla. Kohl si vybral každého z nich kvůli jeho individuálním schopnostem a výjimečnosti za účel obveselování jeho hostů na společenských událostech. Kohn držel své „dvorní šašky“ v ústraní, čímž jim sice nehrozilo takové bezprostřední nebezpečí smrti jako ostatním, přesto služba pro zvráceného a surového hejtmana pošlapávala jejich lidství a zanechávala v nich hluboké duševní šrámy.\n\nKrátce je popsán jejich každodenní život v táboře, činnosti, které musí šašci vykonávat, i to, co všechno u Kohna zažívali. Jednoho večera se například hejtman Kohl vsadil s důstojníkem Walzem, že žongléra Wahna při žonglování nic nerozhodí. Sázka se však zvrhne a končí tím, že důstojník zastřelí Wahnovu žen přímo jemu před očima. Od této chvíle Wahn nemyslí na nic jiného než na pomstu. Tábor zanedlouho po této příhodě osvobodí Rudá armáda. Všichni dvorní šašci nakonec válku přežijí a získají svobodu. Kohlovi se spolu s ostatními veliteli díky soudcově předpovědi a varování před příchodem Rusů podaří uniknout.\nNa cestě vlakem zpět domů se Leo Riesenberg nešťastnou náhodou připlete mezi dva vagony a umírá. S odstupem let se vplývá na povrch i příběh Maxe, který se po válce vrací domů a nalezne svůj dům v troskách. Bez rodiny a naprosto osamocený odjíždí do Jeruzaléma, kde se setkává s Kahanem. Největší pozornost je v druhé části věnována příběhu Adama Wahna a jeho dlouholeté cestě za pomstou. Wahn se po válce vydává hledat důstojníka, který mu zavraždil ženu, aby ho též zabil. Walze však spáchá sebevraždu a utopí se v moři. Nakonec i sám Wahn je výbuchem připraven o ruku a na následky svého poranění později zemře v Jeruzalémě.\n\n„\"Museli jsme být pohled pro bohy. Pruhované vězeňské hadry na nás plandaly jako na strašácích. Pokaždé, když před námi otevřeli dveře vedoucí do veliké místnosti - dalo se skoro mluvit o sálu -, kde mocný hejtman Kohl, pán nad našimi životy a smrtí, vítal své časté hosty, vběhli jíme jako šašci do manéže, ale i trochu jako otroci vržení napospas dravé zvěři do jícnu Kolosea, neboť jsme si nikdy nemohli být docela jisti, že se odtud vrátíme živí.\"“\n\nV knize \"Dva životy\" od Dany Emingerové je uveřejněn rozhovor s Viktorem Fischlem, ve kterém objasňuje, za jakých okolností dílo vzniklo.\n\nDE: „\"Váš stěžejní román Dvorní šašci pojednává o holocaustu. Je podle skutečných událostí?“\"\n\nVF: \"„Většina Dvorních šašků je z mé hlavy. Sice jsem někde něco částečně slyšel, ale hlavní příběh, v němž se rozebírá etický problém pomst, jsem si vymyslel. Je tam však mnoho postranních epizod z každodenního života tábora, které vypravoval můj bratr. [...]“\"\n\nDE: „\"Jak jste přišel na nápad právě těch čtyř šašků?“\"\n\nVF: \"„Spisovatel se liší od většiny ostatních lidí snad právě tím, že má trochu víc nápadů. Proč a jak mu to a ono napadlo, však sotva kdy může vysvětlit. Snad pomohlo, že jsem v Norsku poznal Žida, který přežil koncentrák, protože hrál dobře na trubku a veliteli tábora se to líbilo.“\"\n\nDE: „\"Dvorní šašci byli přeloženi do tuctu jazyků i do japonštiny. Jak je možné, že člověk, který sám holocaust neprožil, mohl napsat tak silné dílo?“\"\n\nVF: \"„Myslím, že se umím do lidí vciťovat a zároveň si zachovávám potřebný nadhled.“\"\n\n"}
{"id": "1374435", "url": "https://cs.wikipedia.org/wiki?curid=1374435", "title": "Gustav Deutsch", "text": "Gustav Deutsch\n\nGustav Deutsch (* 1. srpna 1940) je bývalý československý fotbalista, záložník.\n\nV československé lize hrál za Spartak Hradec Králové. Nastoupil ve 15 ligových utkáních a dal 1 gól.\n\n"}
{"id": "1374445", "url": "https://cs.wikipedia.org/wiki?curid=1374445", "title": "MUMPS", "text": "MUMPS\n\nMUMPS (Massachusetts General Hospital Utility Multi-Programming System), někdy zkracováno na M, je programovací jazyk se zabudovanou databází. Na rozdíl od jiných programovacích jazyků se v něm s databází i s jinými soubory pracuje přímo pomocí proměnných a polí na úrovni programu. MUMPS vznikl v roce 1966. První ANSI standard vznikl roku 1977 a současný nejnovější standard je z roku 1995. MUMPS byl součástí operačního systému Diams, který byl mj. používán u počítačů řady SMEP.\n\nMUMPS nemá datové typy. Vše je v něm uloženo jako textový řetězec a vyhodnocuje se podle kontextu. Proměnné se nemusí deklarovat a vznikají automaticky. Rozlišuje se velikost písmen. Proměnné můžou být globální nebo lokální. Lokální proměnná se ukládá do paměti programu a zaniká s koncem programu. Globální proměnná se ukládá na disk a s koncem programu nezaniká. Lokální i globální proměnnou lze zrušit pomocí příkazu codice_1. Název proměnné nesmí obsahovat podtržítko a začíná písmenem nebo znakem %. Název globální proměnné začíná znakem codice_2.<syntaxhighlight>\nset var=3*4+2\nset ^x=var\nkill var\n</syntaxhighlight>\n\nPole se stejně jako proměnné nemusí deklarovat a vznikají automaticky při prvním přiřazení. Pole jsou takzvaně \"řídká,\" což znamená, že když se přiřadí hodnota do prvku s indexem 10, nevznikají automaticky i prvky 0 až 9. Indexem pole může být cokoliv. Při indexování vyšších dimenzí se indexy oddělují čárkou. Pro pole platí stejná pravidla ohledně vznikání a zanikání, jako pro proměnné.<syntaxhighlight>\nset rodina(\"matka\")=\"Jana\"\nset rodina(\"syn\",1)=\"Petr\"\nset rodina(\"syn\",1,\"vyska\")=150\nset rodina(\"syn\",2)=\"Pavel\"\n</syntaxhighlight>\n\nPříkazy musí být správně zformátovány a záleží i na mezerách. Většinou je lze zkrátit na 2-3 písmena. Zápis příkazu: codice_3, kde codice_4 je název příkazu, codice_5 říká, zda se má příkaz vykonat a codice_6 je parametr příkazu. Podmínka není povinná.\n\nTento příklad uloží do pole codice_7 druhé mocniny a pak je vypíše. Příkazy uvnitř cyklu musí být odsazené o 1 mezeru.<syntaxhighlight>\nfor i=1:1:20 do\nfor i=1:1:20 do\n</syntaxhighlight>\n\nwrite \"Hello, world!\",!\n"}
{"id": "1374446", "url": "https://cs.wikipedia.org/wiki?curid=1374446", "title": "Karel Mach (1928)", "text": "Karel Mach (1928)\n\nKarel Mach (1. července 1928, Pardubice – 18. dubna 1992) byl český hokejista, fotbalista a hokejový trenér.\n\nV době vojenské služby hrál hokej i fotbal za ATK Praha. Dále hrál v letech 1951–1966 hokej za Dynamo Pardubice. Po skončení aktivní kariéry trénoval Teslu Pardubice (1967–1970), CHZ Litvínov (1970–74), Slavii Praha (1974–76) LS Poprad (1976–78), TJ Gottwaldov (1978–80) a GKS Sosnowiec (1980–85).\n\nV československé lize hrál za ATK Praha a Spartak Hradec Králové. Dal 1 ligový gól.\n\n\n"}
{"id": "1374451", "url": "https://cs.wikipedia.org/wiki?curid=1374451", "title": "Archivy teroru", "text": "Archivy teroru\n\nArchivy teroru () byly nalezeny 22. prosince 1992 právníkem a aktivistou za lidská práva Josém Agustínem Fernádezem na policejní stanici na předměstí hlavního města Paraguaye Asunción. Fernández hledal dokumenty týkající se jeho věznění a smrti své ženy. Namísto toho nalezl archivy dokumentující případy tisíců latinských Američanů, kteří byli tajně uneseni, mučeni a zabiti tajnými službami různých států: Argentiny, Bolívie, Brazílie, Chile, Paraguaye a Uruguaye za podpory CIA. Tato operace je známá jako Operace Kondor.\n\nArchivy teroru obsahují seznam padesáti tisíc zavražděných lidí, třicet tisíc případů nuceného zmizení a 400 tisíc uvězněných lidí. Archivy také uvádějí, že různými způsoby spolupracovaly i vlády jiných zemí, jmenovitě Kolumbie, Peru či Venezuela, kupříkladu poskytnutím zpravodajských informací vyžádaných tajnými službami. Některé země za využití informací z archivů teroru zahájily trestní stíhání bývalých armádních důstojníků.\n"}
{"id": "1374468", "url": "https://cs.wikipedia.org/wiki?curid=1374468", "title": "Biosyntéza (psychoterapie)", "text": "Biosyntéza (psychoterapie)\n\nBiosyntéza je metoda psychoterapie. Tato metoda byla založena v 70. letech 20. století Davidem Boadellou, který je jedním z hlavních průkopníků a představitelů terapeutické práce s tělem v psychoterapii. Od té doby rozvíjí metoda společně se svojí ženou Silvií Specht Boadellou a dalšími členy Mezinárodního Institutu Biosyntézy, který sídlí ve švýcarském Heidenu. V říjnu 1998 byla v Bruselu biosyntéza uznána Evropskou psychoterapeutickou asociací (EAP) jako první akreditovaná metoda v oblasti somatické psychoterapie.\n\nBiosyntéza představuje holistický a humanistický přístup v somatické psychoterapii. K základním východiskům, se kterými pracuje, patří proto provázanost a vzájemné zrcadlení procesů psychických a tělesných.\n\nJak název metody napovídá, biosyntéza klade důraz na integraci životních procesů: a to tělesného (pohybového) s prožitkovým (emocionálním) a mentálním. Biosyntéza využívá při práci s klienty procesuální přístup; vychází z vnitřních signálů a pohybových projevů klienta, na které navazuje a specifickými technikami je rozvíjí. V centru této formy terapie vždy stojí potřeby klienta, respekt k jeho individuálním odlišnostem i jedinečným vnitřním zdrojům. Biosyntéza hluboce důvěřuje ve zdravý potenciál klienta k růstu a harmonii, k možnosti propojení s jeho vnitřními i vnějšími zdroji.\n\nBiosyntéza vychází ze západních psychologický škol, především hlubinné a dynamické psychologie, ale také z pre- a perinatální psychologie, z transpersonální psychologie a východních učeních o proudění energie a vitality v těle. Svým holistickým a hluboce integrovaným pojetím nabízí porozumění člověku a jeho životní situaci z mnoha hledisek, které se snaží propojit. Vedle těla, emocí a myšlení, zahrnuje do procesu i představy a vnitřní obrazy, sexualitu,  víru, spiritualitu. Vnímá zakotvení člověka v jeho síti vztahů s druhými, se světem, se svou rodinou a svými předky. Neopomíjí důležitost raného období před narozením i po narození. Obsahuje metody pro práci s těmito obdobími na symbolické rovině i pomocí na  tělo orientovaných postupů.\n\nMetoda biosyntézy se nesoustředí pouze na nemoc a problém, ale vnímá  zdravé momenty, přednosti a možnosti člověka.  V terapeutické práci to můžeme nazvat hledáním, přijetím a sycením z vnitřních kvalit a zdrojů , které v sobě má každý jedinec. Vnitřní zdroje umožňují vyléčit se z nemocí, z traumatických zážitků. Pomáhají zvládnout více i méně náročné, stresující období. Nejsou pouze naším fyzickým zdravotním stavem, ale zahrnují i vzpomínky na naše zážitky, obrazy, víry, hodnoty, umění, očekávání, naděje, přátele, rodinu, vlastnictví, práci.\n\nŽivotní zdroje každého z nás jsou vždy přítomny. Často si jich člověk není vědom, nebo s nimi vzhledem ke stresu či traumatickým událostem není schopen být v kontaktu a čerpat z nich. Biosyntetická terapie pomáhá člověku se s vlastními zdroji kontaktovat. Využívat jich k dosažení emoční rovnováhy, k vyváženosti v těle, v mysli, ve vztazích, v životě. Také proto je dobře využitelná při terapeutické práci s klienty s traumatickou zkušeností.\n\nPsychoterapeutická metoda biosyntézy je vhodná pro široké spektrum klientů. Ať již pro ty, kteří hledají nástroj hlubšího kontaktu se sebou sama, cestu pro osobní rozvoj, tak pro klienty, které trápí emocionální, psychosomatické a somatické obtíže, prochází krizovými či posttraumatickými stavy či psychospirituálními procesy.\n\nModel životních polí představuje základní pohled biosyntézy na vývoj člověka i terapeutickou práci směřující k obnovení dobrého kontaktu sama se sebou, s vnitřními impulzy, se svou podstatou.\n\nVe středu diagramu nalézáme esenci, která se projevuje třemi základními životními proudy: pohybu a akcí, pocitů a mentálních procesů. Základní životní proudy vychází z našeho somatického uspořádání během prenatální existence, kdy endoderm jako nejhlubší vrstva buněk embrya se stal základem viscerálních orgánů a tkání (životní proud pocitů), mezoderm základem svalů, kostí a oběhové soustavy (životní proud pohybů a akcí) a ektoderm základem nervové soustavy, kůže, orgánů vnímání.\n\nNaše esence se tedy může projevovat na úrovni mezodermu (červená pole) v našem svalovém tonu, pohybu a dechu, na úrovni endodermu (zeleně) v prožitcích a vztazích, na úrovni ektodermu v myšlení, jazyce, vnitřních představách. Pokud okolí tyto impulzy přijímá a vítá, můžeme zdravě, svobodně a spontánně vyjádřit sama sebe. Pokud se naše impulzy nesetkávají se zdravým způsobem zrcadlení, ale naopak odmítnutím, restrikcí, ponížením či agresí, objevují se v jednotlivých životních polích bloky - vnější kruh, který je dále od esence a může se stát základem našeho falešného já - masky. Cílem terapie je pohyb od masky směrem k podstatě - esenci. Proces terapie v biosyntéze propojuje jednotlivé oblasti životních polí a zahrnuje tak:\n\n- pocitově pohybovou práci se svalovým tonem a pohybem,\n\n- energetickou práci s vnějším a vnitřním dechovým rytmem,\n\n- práci na chování ve vztazích,\n\n- psychoenergetickou  práci se zadržováním a uvolňováním emocí,\n\n- psychodynamickou práci s řečí a tématy komunikace,\n\n- práci na přeměně omezujících obrazů na obrazy tvořivé,\n\n- přesahový vývoj ve středu schématu, kdy se prostřednictvím meditace spojujeme s hlasem srdce - přímá cesta k esenci.\n\nLevá strana diagramu zahrnuje aspekt interpersonální, pravá intrapersonální.\n\nBiosyntéza nahlíží vývoj osobnosti jako integrovaný proces zahrnující jednotlivé fáze a témata, které jsou spojeny s vývojovými obdobími a úkoly, ale také např. oblastmi těla či psychosociálními aspekty. Těchto 12 vývojových témat mapujících oblasti lidské existence v životě, ale také v terapii, dávají strukturu psychoterapeutickému výcviku.\n\nFoundigová témata se vztahují k našim hlubokým základům a původu našich tendencí. Zkoumáme zakotvení v času, prostoru, energii, světě, tendence a vzorce držení v těle, vlastnosti pohybových impulzů. Zabýváme se životními prameny jako kořeny vtělení, embryogenezí, morfologií těla a emociální anatomií.\n\nGrounding je kvalitou uzemnění - v těle, realitě, být nohama na zemi, cítit se ve svém těle, mít pevnou půdu pod nohama, stát sám za sebou. Základními tématy jsou osobní a rodinné kořeny, v těle zkoumáme oblast pánve, nohy a páteř jako kořenové energetické centrum dávající základy autonomie, prohlubujeme porozumění pohybovým vzorcům a jejich významům, uchopujeme témata horizontality (sycení, přijímání, odevzdání) a vertikality (kompetence, autonomie, kontroly) v životě, zvědomujeme vztah k vlastnímu tělu, kotvíme své uzemnění v realitě.            \n\nTématem je zrození, rytmus, dech a změna, psychologie pre- a perinatální zkušenosti, život v děloze, způsoby pomoci klientům s porodními a prenatálními traumaty. V těle pak zkoumáme oblast prožívaného středu, těžiště, prostoru kolem pupíku.\n\nHolding nese témata prvního roku našeho života - období sycení. Zkoumáme tzv. orální tendence, rané potřeby a vzorce související se zdravím či závislostí. Zvědomujeme základní způsoby doteku jako formy zdravé výživy a kontaktu. V těle zkoumáme oblast hrdla a míst spojených s výživou, dotekem a kontaktem.\n\nTématem je energie a síla spojená s oblastí solar plexu, emoce sympatiku - vztek a úzkost ve vztahu k vzorcům tvořivého pohybu a konstruktivní agrese a sebeobrany nebo hledání bezpečí. Zkoumáme aspekty síly a zdravé sebeocenění a jejich projev v tzv. charakterových tendencích. Zvědomujme vzorce oběti, pronásledovatele a zachránce.\n\nCharging se zaměřuje na témata energie, cyklu nabíjení a vybíjení, ale také sexuality a slasti. V těle zkoumáme oblast pánve a hara spojenou s energií, zdravou láskou a sexualitou.\n\nZákladním aspektem bondingu je téma srdce jako centrum láskyplného vztahu k sobě, lidem i světu, kvality srdce, spolupráce v partnerství jako protiklad k symbiotické tajné dohodě nebo destruktivnímu střetávání. V těle pracujeme s energetizací a zvědomením paží jako kanálů pro vyjádření a kontakt.\n\nTématem soundingu je sebevyjádření, komunikace, zvuk, hlas, sluch, v těle pak hrdelní oblast, zadní strana krku, oblast uší a čelistí. Zkoumáme způsoby jasné komunikace v jazyce i problémy objevující se v komunikaci.\n\nTématy jsou vhled, oční kontakt a zrak včetně oblasti vize, tzv. třetího oka. Zkoumáme způsoby přeměny restriktivních vnitřních  obrazů v kreativní zdroje a způsoby zakotvení vnitřních obrazů v těle a v pohybu\n\nFokus je zaměřen na tzv. korunní oblast jako na bránu mezi vlastní existencí a transpersonálním prostorem, témata zdrojů a lidské podstaty - esence. Zkoumáme témata zdravé a blahodárné spirituality jako protikladu k pseudospirituálnímu úniku z těla. Zvědomujeme postoj ke smrti.\n\nTrauma je setkání s intruzivním podnětem narušujícím hranice a bezpečí, fragmentující zkušeností v životě člověka. Rozvíjíme způsoby práce s podporou vnitřní integrity, téma bezpečí a kontaktu, propojení úrovní těla, mysli a emocí.\n\nPokračování, rozvíjení a dovršování práce na předchozích tématech, zvědomování a prohlubování osobní integrity, aspekty procesu přeměny, ukončování a rozloučení, témata sklizně a nových začátků.          \n\nDavid Boadella, Esther Frankel, Milton Corrêa: Biosyntéza - Výběr z textů. Praha, 2009.\n\nDavid Boadella a kolektiv: Biosyntéza - Výbor z textů. Praha, 2012.\n\nDavid Boadella: Životní proudy. Praha, 2013.\n\nDavid Boadella: Wilhelm Reich: průkopník nového myšlení. Praha, 2013.\n\nDavid Boadella a kol.: Biosyntéza - Zdroje a energie v terapii - Výběr z textů. Praha, 2017.\n\n\n"}
{"id": "1374472", "url": "https://cs.wikipedia.org/wiki?curid=1374472", "title": "Bristol Siddeley Orpheus", "text": "Bristol Siddeley Orpheus\n\nBristol Siddeley Orpheus byl jednohřídelový proudový motor vyvinutý společností Bristol Siddeley pro různé lehké stíhací a cvičné letouny jako Folland Gnat nebo Fiat G.91. Později Orpheus posloužil jako jádro pro první dvouproudový motor s vektorováním tahu - Rolls-Royce Pegasus, který našel uplatnění v sérii letounů Harrier.\n\n\n\n\n"}
{"id": "1374475", "url": "https://cs.wikipedia.org/wiki?curid=1374475", "title": "Palác Montaza", "text": "Palác Montaza\n\nPalác Montaza je palác, muzeum a velká zahrada v Montaze v Alexandrii v Egyptě. Byl vybudován jako malá plantáž na východní části centra Alexandrie s výhledem na Středozemní moře. \n\nZáklady paláce, tehdy po názvem \"Salamlek,\" byly vybudovány v roce 1892 chedivou Abbásem II. Hilmí, posledním vládcem z dynastie Muhammada Alího, který zastával titul \"Chediv Egyptský a Súdánský.\" Byl využíván jako lovecká residence pro jeho společníky. \n\nVětší palác \"Al-Haramlik\" a královské zahrady byly přidány k paláci Montaza, který přestavěl král Fuad I. v roce 1932 na své letní sídlo. Palác je kombinací osmanského a florentského stylu; jsou na něm dvě věže. Jedna z nich je velmi vysoká a jsou na ní italské renesanční detaily. U paláce jsou otevřené arkády, díky nimž je umožněn pohled na moře. \n\nPrezident Anwar El-Sadat upravil původní zámek Salamlek na oficiální prezidentskou rezidenci. Nejvíc byl využíván bývalým prezidentem Husnim Mubarakem. \n\nPark Al-Montaza, bývalé královské zahrady o velikosti 61 hektarů je zpřístupněn veřejnosti jako přírodní a lesní rezervace. \n\nPalác Montaza slouží veřejnosti jako muzeum o dynastii Muhammada Alího. Zaobírá se hlavně rodinnou historií a uměním. Starý palác Salamlek je v dnešní době hotelem. \n"}
{"id": "1374477", "url": "https://cs.wikipedia.org/wiki?curid=1374477", "title": "Malé ostrovní rozvojové státy", "text": "Malé ostrovní rozvojové státy\n\nMalé ostrovní rozvojové státy známé také pod zkratkou SIDS (Small island developing states) jsou specifickou skupinou rozvojových zemí, která vznikla na konferenci OSN o životním prostředí a rozvoji (UNCED) v Riu de Janeiru v roce 1992. Státy toho docílily především kvůli jejich specifické ekonomické, sociální a enviromentální zranitelnosti. Tato skupina zahrnuje 38 členských států OSN, které se rovněž spojily do Aliance malých ostrovních států (AOSIS). Tato aliance se snaží především zlepšit koordinaci postojů těchto států a jejich vyjednávací pozici v mezinárodním poli.\n\nSIDS lze geograficky rozdělit do tří regionálních celků: Karibik, Tichý oceán, Afrika a Indický oceán. Členské státy této specifické skupiny jsou: Antigua a Barbuda, Bahamy, Nauru, Palau, Samoa, Barbados, Papua-Nová Guinea, Belize, Kapverdy, Svatý Tomáš a Princův ostrov, Komory, Singapur, Federativní státy Mikronésie, Kuba, Dominika, Mauricius, Svatá Lucie, Dominikánská republika, Fidži, Seychely, Grenada, Šalomounovy ostrovy, Guinea-Bissau, Bahrajn, Surinam, Guyana, Východní Timor, Haiti, Tonga, Jamajka, Svatý Kryštof a Nevis, Trinidad a Tobago, Kiribati, Svatý Vincenc a Grenadiny, Tuvalu, Maledivy, Vanuatu, Marshallovy ostrovy.\n\nTyto státy mají velké množství společných znaků, mezi které se řadí nízký počet obyvatel, nízko položené, odlehlé až izolované území, malá rozloha, omezené množství přírodních zdrojů a surovin, křehké a zranitelné ekosystémy a také vysoká pravděpodobnost přírodních katastrof. Především díky těmto znakům se tyto státy nachází v tak špatné hospodářské situaci. Další velice závažný problém je závislost na zahraničním obchodě. Tomu nebrání ani velká vzdálenost od největších světových trhů. Pro tyto malé ekonomiky jsou stěžejní především dvě hospodářská odvětví, a to cestovní ruch a pěstování zemědělských plodin, protože je velmi těžké začít rozvíjet odvětví jiná. I díky tomu jsou státy stále závislé na zahraniční pomoci, protože jim podmínky znemožňují dosáhnout potravinové soběstačnosti. Také životní prostředí a zranitelné ekosystémy si zasluhují zvláštní pozornost. Například problém změny klimatu je pro většinu těchto států zásadní ne-li přímo existenční. Největší ohrožení pro obyvatele těchto států, kteří žijí převážně na pobřeží, představuje zvyšování mořské hladiny, nebezpečí přírodních katastrof jako jsou tropické cyklóny či tsunami.\n\nJedním z dominantních společných znaků je již zmíněný cestovní ruch a udržitelný rozvoj. Turistika je totiž pro většinu Malých ostrovních rozvojových států hlavní ekonomickou činností. Cestovní ruch přináší státům potřebné příjmy a vytváří pracovní pozice především pro ženy, protože ty jsou převážně zaměstnávány v těchto službách. Výjimečné přírodní a kulturní zdroje spolu s unikátní polohou těchto států jim přináší silnou konkurenční výhodu právě v cestovním ruchu, protože jsou pro návštěvníky jedinečnou destinací. Cestovní ruch tvoří více než čtvrtinu HDP v alespoň dvou pětinách SIDS. Je tedy zřejmé, že cestovní ruch v těchto zemích velice napomáhá jejich rozvoji. Také díky tomu nedávno došlo k povýšení 3 států (Samoa, Kapverdy, Maledivy) ze statutu nejméně rozvinutých zemí (Least developed countries). Na druhou stranu musí státy být při rozvoji cestovního ruchu opatrní a musí se zaměřit na udržitelné formy, protože i cestovní ruch díky masové turistice dokáže místa výrazně poškodit.\n\nKvůli problémům, se kterými se tyto státy musí potýkat, byly zorganizovány tři globální konference, kde se probíraly zásadní problémy SIDS a také možnosti spolupráce s vyspělými ekonomikami. První konference se konala na Barbadosu v roce 1994 a vznikl zde Barbadoský akční program pro udržitelný rozvoj Malých ostrovních rozvojových států. Druhá konference se konala v roce 2005 na Mauriciu, kde byl tento program dále upraven. Na třetí konferenci v roce 2014 na ostrově Samoa byla stanovena agenda udržitelného rozvoje pro SIDS. Jejím zastřešujícím tématem byl \"Trvale udržitelný rozvoj malých ostrovních rozvojových států prostřednictvím trvanlivých partnerství\". Na konferenci bylo vyhlášeno téměř 300 partnerství. Ty byly poté pečlivě monitorovány prostřednictvím platformy partnerství, která byla za tímto účelem založena. Dalším výsledkem této konference byl Akční plán SAMOA (Samoa Pathway), který se zabývá prioritními oblastmi pro SIDS a vyzývá k naléhavým opatřením a podpoře úsilí o dosažení udržitelného rozvoje. Mezi prioritní oblasti byly zařazeny např.: změna klimatu, oceány a moře, udržitelná energie, biodiversita, řízení chemických látek a odpadů a další. Díky této konferenci vznikla také Globální obchodní síť malých ostrovních rozvojových států. Je to online platforma pro sdílení osvědčených postupů a zkušeností získaných v rámci podpory partnerství soukromého sektoru a SIDS. Síť usiluje o posílení meziregionálních obchodních aliancí a snaží se povzbudit mezinárodní podniky, aby se zaměřily na SIDS jako na potenciální tržní příležitosti.\n"}
{"id": "1374478", "url": "https://cs.wikipedia.org/wiki?curid=1374478", "title": "Rostislav Marek", "text": "Rostislav Marek\n\nRostislav Marek (* 17. června 1961 Kroměříž) je český herec, od roku 1984 člen souboru Městského divadla Zlín.\n\nMaturoval v roce 1980 na kroměřížském gymnáziu a následně vystudoval obor činoherní herectví na Janáčkově akademii múzických umění v Brně. Absolvoval v roce 1984 a od stejného roku je členem souboru Divadla pracujících v Gottwaldově, později Městského divadla Zlín. Působí také jako pedagog herecké výchovy na Zlínské soukromé vyšší odborné škole umění, spolupracuje s amatérskými soubory.\n\nJe ženatý, má dceru Evu.\n"}
{"id": "1374481", "url": "https://cs.wikipedia.org/wiki?curid=1374481", "title": "Pod Turnovskou tratí", "text": "Pod Turnovskou tratí\n\nPod Turnovskou tratí je ulice v Hloubětíně na Praze 14, která spojuje ulici Sadskou a Poděbradskou. Protíná ji ulice Mochovská a od západu do ní ústí ulice Konzumní. Má přibližný severojižní průběh.\n\nZáklady ulice existovaly nejpozději kolem roku 1910. Pojmenována byla však až v roce 1925, a sice podle své polohy na jih od železniční trati Turnovsko-kralupsko-pražské dráhy, jejíž odbočka z Neratovic na nádraží císaře Františka Josefa (dnešní Praha hlavní nádraží) byla dána do provozu v roce 1872. V době nacistické okupace v letech 1940–1945 se německy nazývala \"Turnauer Streckenweg\".\n\nSeverní část ulice tvoří rodinné domy se zahradami, jižní část od křižovatky s ulicí Mochovskou charakterizuje bloková zástavba přízemních a jednopatrových domů. V jižní části ulice bývalo kino \"Cíl\".\n\n"}
{"id": "1374482", "url": "https://cs.wikipedia.org/wiki?curid=1374482", "title": "Skupina dubů letních v Satalické bažantnici", "text": "Skupina dubů letních v Satalické bažantnici\n\nSkupina dubů letních v Satalické bažantnici je skupina dvou dubů letních v pražské městské části Satalice, v Satalické bažantnici. Jako památné byly stromy vyhlášeny 17. října 2007. Obvody kmenů jsou 502 a 327 cm. Silnější z obou dubů má krátký kmen, který se brzy dělí na tři hlavní větve. Od roku 2008 má v koruně bezpečnostní vazbu. Druhý dub má rovný dlouhý kmen s kulovou bohatě větvenou korunou. Jde o nejstarší a nejmohutnější stromy celé bažantnice. Jejich stáří se odhaduje na cca 200 let. Jejich zdravotní stav je dobrý.\n"}
{"id": "1374487", "url": "https://cs.wikipedia.org/wiki?curid=1374487", "title": "Týždeň vo filme", "text": "Týždeň vo filme\n\nTýždeň vo filme byl československý zpravodajský filmový týdeník, který byl distribuován na Slovensku od 16. června 1945 až do konce roku 1990. Od roku 1983 byl uváděn pod názvem Kinožurnál.\n\n"}
{"id": "1374492", "url": "https://cs.wikipedia.org/wiki?curid=1374492", "title": "Aimée du Buc de Rivéry", "text": "Aimée du Buc de Rivéry\n\nAimée du Buc de Rivéry (4. prosince 1768 – ?) byla francouzská dědička, která jako velmi mladá zmizela na moři. Kolují nepodložené pověsti, že byla unesena barbarskými piráty a prodána do harému jako konkubína a že byla tatáž osoba jako Sultan, Valide Sultan (matka královna) v Osmanské říši.\n\nAimée se narodila v prosinci 1768 jako dcera bohatého francouzského majitele plantáží,\"Henriho du Buc de Rivéry\" (1748 – 1808) a \"Marie Anne Arbousset-Beaufond\" (1739 – 1811) v \"Pointe Royale\", na karibském ostrově Martinik. Sňatkem se stala osmou sestřenicí z manželovy strany pozdější císařovny Josefíny (z jejího prvního manželství s Alexandrem de Beauharnis, popraveným za revolučního teroru na udání).\n\nByla poslána na francouzský královský dvůr, aby se zde vzdělávala. Vracela se domů asi v červenci nebo srpnu roku 1788, když loď, na které cestovala, zmizela v mořích. Občas se objevuje domněnka, že byla unesena barbarskými piráty, možná byla zotročena alžírskými beji a poslána jako dárek do Konstantinopole Osmanskému sultánovi.\n\nDomněnka o Aimée jako Valide sultánce Nakşidil v osmanském harému není založena na historických faktech.\n\nPodle ní se Aimée stala manželkou osmanského sultána, přijala nové jméno Nakşidil a zprostředkovala sultánovi francouzské ideje. Právě její francouzský styl reforem měl způsobit jeho smrt v rukou janičářů, kteří s jeho novým stylem vlády nesouhlasili. Během vlády Abdulhamida I. ho naučila francouzsky a tím pádem jako první navštívil Francii jako ambasador. Selim III., syn Abdulhamida, který se později stal sultánem jako první začal vydávat francouzské noviny. Také pověřil Nakşidil, aby vyzdobila palác ve stylu rokoka, který byl v té době ve Francii populární.\n\nLegenda o Aimée pokračuje tak, že přijala Islám, jak to bylo zvykem v harému. Ten ale přijala pouze pro svého manžela, v srdci byla stále katolička. Jejím posledním přáním bylo poslat pro kněze, aby jí dal poslední pomazání. Její syn s tím ale nesouhlasil a nenechal kněze vstoupit, až dokud neležela na posteli mrtvá. Její hrobka se nachází v Hagii Sofii.\n\nPodle tureckého historika Necdet Sakaoğlua, Nakşîdil Sultan byla původem z Gruzie.\n\nZatímco podle příběhů byla Aimée unesena v roce 1781 – není to pravda, ale mohlo by to odpovídat věku matky sultána Mahmuda II., který se narodil v roce 1785 – jiné příběhy zase uvádějí, že byla ve Francii se svou rodinou až do roku 1788. V tom případě by byla jen nevlastní matkou sultána Mahmuda II., protože jeho matka zemřela už v jeho dětství.\n\nŽádný z těchto fiktivních příběhů nepochází z doby, kdy se tak stalo; nejstarší legenda je až z roku 1817. Údajně byla také Nakşidil v harému již od svých 2 let, což by vylučovalo skutečnost, že by to mohla být Aimée.\n"}
{"id": "1374496", "url": "https://cs.wikipedia.org/wiki?curid=1374496", "title": "Pilbara", "text": "Pilbara\n\nPilbara je region v severní části Západní Austrálie. Je jednou z devíti oblastí (s výjimkou hlavního města Perthu), na které byla Západní Austrálie rozdělena podle zákona o regionálním rozvoji z roku 1993. Má rozlohu 507 896 km² a žije v něm 66 300 stálých obyvatel a okolo padesáti tisíc sezonních dělníků. Okolo patnácti procent obyvatelstva tvoří domorodí Austrálci. Největším městem je Karratha, dalšími významnými centry jsou Port Hedland, Newman, Dampier a Marble Bar.\n\nOblast patří geologicky k nejstarším na Zemi, o čemž svědčí časté nálezy stromatolitů z období archaika. Přímořská rovina přechází směrem do vnitrozemí v Hamersleyovo pohoří s nejvyšší západoaustralskou horou Mount Meharry (1249 m n. m.), východní část Pilbary u hranice se Severním teritoriem pokrývá Velká písečná poušť. K regionu patří také Dampierovo souostroví a souostroví Montebello v Indickém oceánu. Místní řeky jsou po většinu roku vyschlé, k nejvýznamnějším patří Fortescue, Ashburton a Yule. Pilbara má horké a suché klima (v Marble Bar byla naměřena rekordní teplota 49 °C), rostou zde především akácie a spinifex, zdejším endemickým živočichem je vačínek ningaui, jeskyně oplývají bohatou podzemní faunou. Nachází se zde národní park Karijini a národní park Millstream Chichester.\n\nJako první Evropan tuto oblast prozkoumal v roce 1861 Francis Thomas Gregory, jejímu osídlení napomohl nález zlata na říčce Pilbarra Creek v roce 1885. Ekonomika Pilbary je založena na těžbě nerostů, pastevectví a rybolovu. Důl Tom Price je největším australským producentem železné rudy, těží se zde také zemní plyn, zlato, měď, azbest, mangan, molybden, lithium a tantal. V roce 1952 proběhl na ostrovech Montebello první britský test atomové bomby.\n\nNázev pochází z řeči domorodců: buď z výrazu „bilybara“ (suchý) nebo z „pilbarra“, což znamená rybu cípala. Podle regionu je pojmenován pravěký kontinent Vaalbara a také rod much \"Pilbara\".\n\n"}
{"id": "1374498", "url": "https://cs.wikipedia.org/wiki?curid=1374498", "title": "Jocksy", "text": "Jocksy\n\nJocksy či (v angličtině jocks či jockstraps) jsou druh pánského spodního prádla. Zepředu jsou podobné slipům, ale zadní část je téměř volná. Přední váček drží jen pasová elastická guma a zadní dva elastické popruhy, které nespojuje žádná látka. \n\nHistorie jocksů je nejasná, jelikož není zcela jasné, kdo je jako první navrhl. První teorie uvádí, že originálním výrobcem byl finský atlet Parvo Nakacheker, který studoval lidské tělo, a proto přišel s dokonalým spodním prádlem, jež zajistí pohodlí při jakékoliv fyzické aktivitě. Podle druhé a pravděpodobnější teorie uvedla roku 1874 jocksy na trh společnost BIKE Web Company, a sice pro sportovní účely – hlavně cyklisty při cestování po drsných ulicích Bostonu. Jocksy zaznamenaly úspěch a o nějaký čas později je začaly prodávat i další firmy. V současnosti je lze sehnat skoro u každého prodejce pánského spodního prádla.\n\nMezi výhody jocksů patří ideální využití pro sportovní aktivity (kopírují anatomii těla, zabezpečují intimní partie, ale zároveň umožňují pokožce dýchat), lze je nosit pod upnuté kalhoty a představují ideální spodní prádlo do letních měsíců (nabízejí volnost a pocit svěžesti). Naopak k nevýhodám určitě náleží jejich odvážný vzhled, nošení v zimních měsících a při volbě špatné velikosti a materiálu také nepříjemné škrcení a řezání.\n\nJedná se též o spodní prádlo úzce spojované s gay kulturou, kam pronikly s rostoucí popularitou pánského spodního prádla, staly se předmětem módního zájmu a jedním ze sexuálních stimulů vyobrazovaných v reklamách.\n\nV oblasti kontaktních sportů, jako je např. box nebo hokej, mohou jocksy obsahovat i zpevněný chránič, zejména v takových případech se označují spíše jako suspenzor, neboť ochranná funkce je zde významnější než oděvní či módní.\n"}
{"id": "1374503", "url": "https://cs.wikipedia.org/wiki?curid=1374503", "title": "Slávek Hamaďák", "text": "Slávek Hamaďák\n\nSlávek Hamaďák (* 18. února 1965 v Hradci Králové) je český hudebník, hudební producent, textař a básník. Pracoval jako úředník, topič, lepič plakátů, poštovní doručovatel, odlévač bércových protéz, hudebník na volné noze, textař v reklamě atd. Od roku 1992 pracuje v elektronických médiích. Od roku 1995 do roku 2005 pracoval jako hudební dramaturg Českého rozhlasu Hradec Králové. Účastník finále Slam poetry 2004 v Olomouci.\n\nV roce 1982 spoluzakládal Slávek Hamaďák v Hradci Králové jako hráč na baskytaru legendární hradeckou undergroundovou kapelu \"Čertovi soustružníci\", o které lze najít zmínku pouze v knize \"Excentrici v přízemí\", autorů Josefa Vlčka a Aleše Opekara. Skupina se rozešla v roce 1983 po zvýšeném zájmu policie o její koncerty. O pár let později, v roce 1988, Hamaďák spoluzakládá rapovou skupinu \"HIP-HOP Satelit\", která se o šest měsíců později, po odchodu jednoho z členů do zahraničí, přejmenovala na \"PIRÁTI\". Kapela \"PIRÁTI\" vydala během následujících dvou let na MC vlastním nákladem dva demosnímky, které po sametové revoluci, hned v roce 1990, vyšly oba na jednom, již oficiálním, nosiči \"CD PIRÁTI u Indies records\".\n\nPo rozpadu \"PIRÁTŮ\" pokračoval Slávek Hamaďák s novými muzikanty pod obměněným názvem \"PIRÁTI 44\" a v jiném tzv. alternativním rockovém stylu. S touto skupinou vydal tři alba: \"Strženi proudem\" 1992 (Indies records), \"Boty\" 1994 (Triton) a \"Střemhlav do vesmíru\" 1996 (Sony Music) nominované na alternativní album roku 1996. V roce 1998 pak Hamaďák kapelu rozpustil, ukončil aktivní hraní a věnoval se autorské a producentské činnosti: \"Satelit Kanibal\" (2 alba z r. 2000 a r. 2002), \"The Coolers\" (r. 2007), \"Enter\" (r. 2009) aj.\n\nV roce 2007 vydává básnickou sbírku \"Živý nedopalky\". V roce 2012 se pak Slávek Hamaďák pod pseudonymem Eskamotër vrací nejen k aktivnímu hraní, ale i nahrávání a pod názvem \"Pohled do ulice\" vydává na jaře 2013 na labelu INDIES MG debutové album. K písni \"Měsíc a květina\" vznikl i videoklip.\n\nV roce 2017 vydává uskupení \"Eskamotër & Echo Orchestr\" opět na značce INDIES MG druhé album, nazvané \"Něžné krveprolití\". Stejně jako předchozí CD obsahuje deset skladeb.\n\n\n"}
{"id": "1374508", "url": "https://cs.wikipedia.org/wiki?curid=1374508", "title": "Olivera Jevtićová", "text": "Olivera Jevtićová\n\nOlivera Jevtićová (cyrilicí Оливера Јевтић, * 24. července 1977 Užice) je srbská atletka, specialistka na vytrvalostní běhy. Je členkou klubu AK Mladost Užice, v letech 1998, 1999 a 2006 byla zvolena srbskou sportovkyní roku. Na mistrovství Evropy juniorů v atletice 1995 získala stříbrnou medaili v běhu na 10 000 metrů a bronzovou na 3000 metrů. Byla druhá na pětikilometrové trati na Mistrovství světa juniorů v atletice 1996. Na mistrovství Evropy v atletice do 23 let vyhrála běh na 10 000 m v letech 1997 a 1999, v roce 1999 přidala bronz na 5000 m. V letech 2000 až 2016 startovala na pěti olympijských hrách, nejlepším výsledkem bylo šesté místo v maratonu v roce 2004, na mistrovství světa v atletice obsadila v roce 2003 osmé místo. Je vicemistryní Evropy v maratonu z ME 2006. Vyhrála Rotterdamský maraton 2003, Bělehradský maraton 2007 a 2013 a Podgorický maraton 2008, 2009, 2012, 2014 a 2015. Na Středomořských hrách obsadila druhé místo v závodě na deset kilometrů v letech 2001 a 2009, má rovněž pět bronzových medailí z mistrovství Evropy v přespolním běhu (1997–2000 a 2006), sedmkrát vyhrála balkánský šampionát v krosu. Je srbskou rekordmankou na 5000 m, 10 000 m, v půlmaratonu a maratonu (2:25:23).\n\n"}
{"id": "1374511", "url": "https://cs.wikipedia.org/wiki?curid=1374511", "title": "Jaromír Dvořák", "text": "Jaromír Dvořák\n\nJaromír Dvořák (4. července 1931, Olomouc – 4. října 2004, tamtéž) byl český vysokoškolský profesor a marxisticky orientovaný literární historik.\n\nNarodil se v rodině důstojníka Československé armády, matka byla rakouského původu. Po maturitě na Slovanském gymnáziu vystudoval v letech 1950-1955 na Filozofické fakultě Univerzity Palackého v Olomouci (dále jen FF UP) bohemistiku a filozofii. Na fakultě začal vyučovat již od studentských let, nejprve jako asistent (od roku 1954), pak jako odborný asistent (od roku 1960), od roku 1968 jako docent a roku 1982 byl jmenován profesorem pro obor dějiny nové české literatury. V letech 1974–1984 byl vedoucím katedry bohemistiky a slavistiky a v letech 1985–1990 vedoucím katedry teorie a řízení kultury. V letech 1969–1972 zastával funkci proděkana FF UP.\n\nOd roku 1961 od roku 1973 byl tajemníkem a pak do roku 1991 vedoucím Uměnovědného střediska Bedřicha Václavka ustanoveného při FF UP. V letech 1972–1982 souběžně vedl Kabinet Zdeňka Nejedlého při Ústavu pro českou literaturu Československé akademie věd.\n\nDebutoval roku 1955 ve \"Sborníku Vysoké školy pedagogické\" v Olomouci. Přispíval do literárních časopisů (\" Host do domu\", \"Kulturní měsíčník\", \"Literární měsíčník\", \"Tvorba\" a další) i do denního tisku. Odborné práce publikoval ve vědeckých periodikách. Podílel se na redakci spisů Bedřicha Václavka, S. K. Neumanna a Zdeňka Nejedlého. Jako literární historik se nejdéle zabýval právě Zdeňkem Nejedlým a na základě řady dílčích studií napsal monografickou práci \"Zdeněk Nejedlý a nová česká literatura\", vytvořenou podle hledisek marxisticky pojatého historismu.\nOd roku 1958 byl členem KSČ. V souvislosti s politickými změnami po roce 1989 odešel roku 1991 jako ideologicky nežádoucí vysokoškolský pedagog do důchodu. Zemřel v roce 2004 a je pohřben v rodinné hrobce na kroměřížském hřbitově.\n\n"}
{"id": "1374520", "url": "https://cs.wikipedia.org/wiki?curid=1374520", "title": "Stejnopohlavní manželství v Uruguayi", "text": "Stejnopohlavní manželství v Uruguayi\n\nStejnopohlavní manželství je v Uruguayi legální od 5. srpna 2013. Návrh příslušného zákona byl přijat Poslaneckou sněmovnou 12. prosince 2012 v poměru hlasů 81:6 a následně Senátem s menšími pozměňovacími návrhy 2. dubna 2013 v poměru hlasů 23:8. Pozměněný návrh pak následně znovu přijala Poslanecká sněmovna v poměru hlasů 71:12 10. dubna 2013. 3. května 2013 jej podepsal uruguayský prezident.\n\n20. ledna 2008 se Uruguay stala první latinskoamerickou zemí, která umožnila homosexuálním párům na celostátní úrovni uzavírat registrované partnerství (\"Ley de Unión Concubinaria\").\n\nNávrh zákona z dílny senátorky Margarity Percovichové za Širší frontu (\"Broad Front\") přijala Sněmovna reprezentantů 29. listopadu 2007. Už tou dobou byl Senátem schválen zákon podobného typu. Obě komory uruguayského parlamentu se pak následně shodly na finální podobě zákona o registrovaném partnerství, který přijaly 19. prosince téhož roku. 27 prosince jej podepsal uruguayský prezident Tabaré Vázquez. 10. ledna 2008 byl nový zákon publikován v promulgační listině. Účinným se stal 20. ledna 2008. První registrované partnerství bylo uzavřeno 17. dubna 2008. \n\nZákon umožňuje heterosexuálním a homosexuálním párům stvrdit své soužití prostřednictvím registrovaného partnerství, žijí-li ve společné hospodařící domácnosti po dobu 5 let, a poskytuje jim téměř stejná práva a povinnosti vyplývající z manželství, včetně pozůstalostních důchodů, dědických práv a společného majetku.\n\nO uruguayskou vládou podporovaném návrhu zákona umožňujícím homosexuálním párům adopci dětí diskutoval parlament na jaře 2008. Homoparentální adopce měly podporu i u prezidenta Vázqueze. Naopak silně proti se stavěla Katolická církev. Sněmovna reprezentantů přijala návrh zákona o adopcích dětí homosexuálními páry 27. srpna 2009. Pro bylo 40 poslanců, proti 13. 9. září byl návrh přijat Senátem. Pro hlasovalo 17 senátorů, proti 6. 18. září 2009 jej podepsal prezident a Uruguay se stala první jihoamerickou zemí, která umožnila homosexuálním párům společnou adopci dětí.\n\n25. května 2009 slíbila senátorka Percovichová, že pokud Širší fronta vyhraje nadcházející parlamentní volby, tak předloží návrh zákona, který by umožnil homosexuálním párům uzavírat manželství. V říjnu získala Širší fronta v obou komorách uruguayského parlamentu většinu a její prezidentský kandidát José Mujica rovněž vyhrál volby. V červenci 2010 oznámili zákonodárci koaliční Širší fronty, že předloží návrh zákona o homosexuálních sňatcích. Na zpracování návrhu příslušného zákona se spolupodílela také Michelle Suárezová Bértorová, první uruguayská transgender prokurátorka, která mimo jiné také spolupracovala s LGBT organizací \"Černá ovce\". 25. července 2010 podpořil zákon i bývalý uruguayský prezident Julio María Sanguienetti (Strana Colorado). Proti se naopak postavil exprezident Luis Alberto Lacalle (Národní strana).\n\nV dubnu 2011 prezentoval uruguayský zákonodárce Sebastián Sabini z Hnutí za lidovou iniciativu (\"Movement of Popular Participation\"), které je jednou z koaličních stran Širší fronty, návrh příslušného zákona o stejnopohlavním manželství. 6. září 2011 byl návrh zákona o stejnopohlavním manželství předložen Sněmovně reprezentantů.\n\nV červnu 2012 uznal uruguayský soud stejnopohlavní manželství uzavřené v cizině. Své rozhodnutí opřel o skutečnost, že uruguayské zákony stejnopohlavní manželství oficiálně nezakazují, a že všichni Uruguayci mohou žádat soudy o uznání jejich zahraničního sňatku bez ohledu na to, zda je jejich protějškem stejného nebo opačného pohlaví. Proti soudnímu rozhodnutí bylo nicméně podáno odvolání.\n\nV červnu 2012 oznámil resort školství, že uruguayský parlament začne rozpravu na téma stejnopohlavního manželství před koncem roku 2012. 4. července 2012 se návrhem zákona zabýval Ústavněprávní výbor Sněmovny reprezentantů. Ten s ním pak 28. listopadu 2012 vyjádřil souhlas. 5. prosince k němu připojil pozměňovací návrhy a dal jej k finálnímu hlasování.\n\n12. prosince 2012 byl návrh přijat Sněmovnou reprezentantů. Pro bylo 81 z 87 přítomných poslanců. 19. března 2013 vyjádřila s návrhem souhlas Ústavněprávní výbor Senátu s drobnými úpravami a připomínkami. 2. dubna 2013 byl pozměněný návrh přijat Senátem. Pro bylo 23 senátorů, proti 8. 10. dubna 2013 přijala Senátem pozměněný návrh zákona o stejnopohlavním manželství i Sněmovna reprezentantů. Pro bylo 71 poslanců, proti 21. 3. května byl zákon podepsán uruguayským prezidentem Josém Mujicou. Účinným se stal 5. srpna 2013.\n\nHlasování uruguayského senátu, 2. duben 2013\nPrvní stejnopohlavní manželství bylo uzavřeno ihned 5. srpna 2013 v Montevideu. Z důvodu špatného zdravotního stavu jednoho z nastávajících se svatební obřad uskutečnil v nemocnici.\n\nRok po legalizaci stejnopohlavních sňatků využilo této možnosti 134 homosexuálních párů. Všechny svatby se uskutečnily v hlavním městě Montevideu. Cca 200 homosexuálních párů uzavřelo manželství v celé zemi.\n\nPodle průzkumu Factum z listopadu 2011 podporovalo legalizaci stejnopohlavního manželství 52 % Uruguayců, zatímco 32 % bylo proti, 10 % neutrálních a 6 % nemělo jasný názor.\n\nPrůzkum Cifra uskutečněný mezi 29. listopadem a 6. prosincem 2012 shledal, že 53 % Uruguayců podporuje stejnopohlavní manželství, 32 % je proti a 15 % nemá jasný názor.\n\nJiný průzkum, taktéž od Cifra, uskutečněný mezi 22. únorem a 4. březnem 2013 ukázal 54 % podporu stejnopohlavního manželství. 32 % bylo proti, 9 % nerozhodnutých a zbývající 4 % neměla jasný názor.\n\nPodle průzkumu Pew Research Center uskutečněným mezi 22. listopadem 2013 a 8. lednem 2014 podporovalo legalizované stejnopohlavní manželství 62 % Uruguayců, zatímco 31 % bylo proti.\n\n"}
{"id": "1374525", "url": "https://cs.wikipedia.org/wiki?curid=1374525", "title": "Argánie trnitá", "text": "Argánie trnitá\n\nArgánie trnitá (\"Sideroxylon spinosum\", syn. \"Argania spinosa\"), česky též dvojčet trnitý, je druh rostliny z čeledi zapotovité (\"Sapotaceae\"). Je to trnitý suchomilný strom s jednoduchými listy, vzhledově podobný olivovníku. Květy jsou drobné a žlutavé, plodem je žlutá peckovice. Strom se vyskytuje pouze v Maroku a nejzápadnějším Alžírsku. V jihozápadním Maroku je dominantní dřevinou endemického ekosystému, známého jako arganový les. Porosty byly v roce 1998 vyhlášeny biosférickou rezervací. Rostlina poskytuje obyvatelstvu mnohostranný užitek. Z plodů se získává ceněný arganový olej. Dřevina je zdrojem stavebního dřeva a paliva a má význam v medicíně. Listy a plody jsou významným krmivem koz a jiných hospodářských zvířat. Navzdory starší mylné a dosti rozšířené informaci neprocházejí semena trávicím traktem koz.\n\nDruh byl dříve řazen do monotypického rodu \"Argania\", v současnosti je na základě výsledků fylogenetických studií řazen do šířeji pojatého rodu \"Butyrospermum\" (darmota, železovec).\n\nArgánie je stálezelený strom s kulovitou korunou, připomínající olivovník. Dorůstá obvykle výšky 6 až 10 metrů, výjimečně však může být až 20 metrů vysoký. Někdy má jen keřovitý vzrůst. Je to pomalu rostoucí a dlouhověká dřevina. Dožívá se stáří 150 až 200 let, byly však nalezeny exempláře i 250 let staré. Kmen i větve jsou pokroucené. Na větévkách jsou kolcové trny. Listy jsou jednoduché, obkopinaté, krátce řapíkaté až téměř přisedlé, kožovité, na líci tmavě zelené, na rubu světlejší, 2 až 4 cm dlouhé, vyrůstající ve svazečcích. Květy jsou žlutozelené, drobné (o průměru asi 0,5 cm), oboupohlavné, pětičetné, uspořádané v klubkovitých květenstvích vyrůstajících buď z úžlabí větévek nebo z uzlin výhonů. Kališní lístky jsou na bázi krátce srostlé. Koruna je zvonkovitá, hluboce členěná do 5 laloků. Tyčinek je 5 a někdy jsou sterilní. Semeník je svrchní. Plodem je příjemně vonící, za plné zralosti žlutě zbarvená peckovice obsahující 1 až 3 semena. Dužnina plodů je štiplavá a hořká, rovněž jádra mají velmi hořkou chuť.\n\nArgánie se vyskytuje v jihozápadním Maroku a západním Alžírsku. Nespojitá oblast přirozeného rozšíření této dřeviny v Maroku sahá přibližně od města Safi na severu po řeku Dra na jihu a zahrnuje i region řeky Souss a úpatí Vysokého Atlasu a Antiatlasu do nadmořských výšek okolo 1100 metrů, řidčeji i výše (do 1500 metrů). Dřevina tvoří v jihozápadním Maroku dominantní složku řídkých lesních porostů, označovaných jako arganový les (\"argan woodland\"). Je to unikátní biotop, který se jinde na světě nevyskytuje. Pokrývá plochu asi 600 000 až 800 000 ha. Ještě začátkem 20. století byla rozloha těchto porostů více jak dvojnásobná. Přes tento úbytek je to 2. největší lesní ekosystém v Maroku po lesích dubu cesmínovitého, které se nacházejí ve vyšších horských polohách. Druh zasahuje také do nejzápadnějšího Alžírska (oblast Tindúf), kde je vázán na břehy sezónních říčních toků. Podle některých zdrojů se vyskytuje také v Mauritánii a Západní Sahaře. Strom je vysazován i v některých jiných zemích s aridním klimatem, např. v Izraeli.\n\nPlody – arganové ořechy jsou podobné olivám, jsou však větší a po dozrání žluté. Dozrávají v červnu a v červenci. Uvnitř dužnatého oplodí se nachází velmi tvrdý ořech s maximálně třemi semeny ve tvaru mandle. Ze semen se vyrábí arganový olej.\n\nOřechy se nejprve zbaví dužnatého obalu a pak se vyloupnou ze skořápky. Vzácný arganový olej se tradičně získává mletím semen na kamenných mlýncích. Pro použití arganového oleje pro potravinářské účely se ořechy před mletím ještě opraží, aby se zbavily nahořklé chuti. Pro kosmetické využití oleje se ořechy nepraží.\n\nArgániové porosty jsou pod ochranou UNESCO. Biosférická rezervace byla vyhlášena v roce 1998 a rozkládá se na ploše více než 2.560.000 hektarů.\n\nKvěty argánie jsou silně vonné, neobsahují nektar a opylovačům nabízejí pouze pyl. Jsou opylovány především dvoukřídlým hmyzem, zejména bzučivkami a pestřenkami. Květy navštěvují také drobní brouci z čeledi květomilovití (\"Alleculidae\"). Na krátké vzdálenosti je možný i přenos pylu větrem.\nNa šíření semen se podílejí pasoucí se kozy, které plody polykají a později při přežvykování potravy opět vyplivují. Jedná se tak o speciální případ endozoochorie. Bylo zjištěno, že semena z kozího bachoru vycházejí po různě dlouhé době, někdy dokonce až po 6 dnech. Semena jsou poměrně velká, trávicím traktem koz neprocházejí a v jejich trusu se tedy za běžných okolností nenacházejí.\n\nNa kořenech argánie žijí v symbióze mykorhizní houby rodu \"Glomus\". Srovnávací pokusy prokázaly, že semenáče s mykorhizní houbou na kořenech jsou znatelně životaschopnější než semenáče bez této houby.\n\nDruh byl popsán C. Linnéem již v roce 1753 jako \"Sideroxylon spinosum\". V roce 1918 pak byl vyčleněn do samostatného monotypického rodu \"Argania\". Výsledky fylogenetických studií však ukázaly, že \"Argania spinosa\" představuje vývojovou linii uvnitř vývojového stromu rodu \"Sideroxylon\" a činí jej tak parafyletickým. Současná taxonomie se proto kloní k zařazení druhu opět do rodu \"Sideroxylon\". V opačném případě by bylo nutno rozštěpit tento rod na větší počet samostatných monofyletických rodů, představujících jednotlivé vývojové linie.\n\nArgánie je v jižním Maroku ekologicky i ekonomicky důležitá dřevina, poskytující domorodcům mnohostranný užitek.\nHlavním produktem je arganový olej, který se získává z jader plodů. Má hnědavou barvu a vysokou nutriční hodnotu. V Maroku je tento olej značně ceněný a jeho cena je dvojnásobná oproti ceně olivového oleje. Roční produkce se pohybuje pouze v rámci regionu As-Sawíra mezi 1000 a 2000 tun. Vyváží se také do zahraničí, kde slouží zejména v kosmetickém průmyslu a potravinářství. Tradičně pecky sbírají pastýři koz, neboť kozy plody konzumují a pecky poté vyplivují. V minulosti se věřilo, že semena procházejí jejich trávicím systémem a sběrači je vybírají z trusu. Tyto pověsti se však ukázaly jako nepravdivé.\nV Maroku se z mandlí, medu a arganového oleje tradičně připravuje mandlové máslo. Po extrakci oleje z jader zbývá čokoládově zbarvená pasta zvaná \"amlou\", která se po oslazení používá v domácnostech Berberů jako krém na chléb. Voní podobně jako arašídové máslo.\n\nArganový olej je bohatý na vitamín E, snižuje hladinu cholesterolu v krvi, podporuje krevní oběh, pomáhá zažívání a zesiluje obranyschopnost organismu. Berbeři v jižním Maroku jej používají také při ošetřování planých neštovic a akné.\nListy a plody slouží v oblastech arganového lesa jako hlavní krmivo pro kozy, ovce i hovězí dobytek.\n\nDřevo argánie je těžké, velmi tvrdé a trvanlivé, odolné vůči dřevokaznému hmyzu. Používá se zejména na různé tesařské práce, využívá se i jako kvalitní palivo a k výrobě dřevěného uhlí. Jako topivo při vaření slouží i skořápky plodů. Strom je vysazován ke stabilizaci půd proti erozi, neboť má rozsáhlý a hluboký kořenový systém. Také se používá na větrolamy a živé ploty.\n\n"}
{"id": "1374527", "url": "https://cs.wikipedia.org/wiki?curid=1374527", "title": "Muñoz", "text": "Muñoz\n\nMuñoz může být: \n\n"}
{"id": "1374537", "url": "https://cs.wikipedia.org/wiki?curid=1374537", "title": "Zo srdca", "text": "Zo srdca\n\nZo srdca je sbírka novel slovenské autorky Hany Gregorové. Poprvé vyšla v roce 1930. Dílo se zabývá zejména tematikou chudoby, duchovního života, lásky a víry. Velmi často v novelách vystupují osamělí, ale čestní lidé, kteří hledají lásku a chtějí pomáhat ostatním.\n\nV některých novelách se objevuje téma vzpomínek na minulost, postavy z novel vzpomínají na doby, kdy se měli lépe. Většinou jde o velmi chudé lidi, kteří žijí spíše duchovním životem než materiálním, majetek pro ně není příliš důležitý. Často se modlí k Bohu. Převažují novely, ve kterých je hlavní postavou stará žena, která zůstala opuštěná a vzpomíná na své mládí, bilancuje, uvažuje nad svým životem. Sbírka je oslavou života, člověk je ze své přirozenosti jako dobrý a čestný. Smyslem díla je říci, člověk nemusí být bohatý, aby byl šťastný. Důležitá je pro člověka láska, víra v Boha, umění odpouštět a pomáhat druhým.\n\n\"Radosť a melancholia\" – o dívce, která vzpomíná na své dětství, pamatuje si obraz zoufalé matky, která se modlí k Bohu\n\"Stretnutie\" – muž se při cestě do nemocnice setkává s mladou dámou, vypráví jí o svém životě, o tom, že měl otce houslistu, který zemřel; nyní žije jen se svou starou matkou, je starý mládenec; návštěvu nemocnice muž stále odkládá, protože se chce dál bavit s tou ženou; vypráví jí o tom, že kvůli svému pití alkoholu přišel o potenciální lásku; nakonec se s dámou loučí a jde do nemocnice\n\"Geniálny?\" – vypráví o umělci, který skládá opery a sám sebe přirovnává k Hamletovi\n\"Štipka krásy\" – o stařence, které zemřel manžel i syn; nyní je stařenka na trhu a snaží se něco prodat, protože má málo peněz; vzpomíná na svého syna a na to, jaké by to bylo, kdyby žil; prožívá hlubokou duševní bolest, modlí se k Bohu; je období Vánoc, když je doma sama a stýská se jí po manželovi a synovi, najednou slyší pod okny dětské hlasy; cizí děti jí jdou navštívit, stařenka je jim vděčná, je ráda, že je na světě ještě někdo, kdo na ni nezapomněl a díky komu není sama\n\"Opustená\" – o stařence, která měla těžký životní osud, odešla od ní její životní láska, partner Janko ji opustil a nechal ji samotnou s malou dcerou, posléze zemřela i její dcera; pomáhá jí víra v Boha, chodí do kostela, modlí se, svůj osud si vysvětluje tak, že možná byla smrt jejich společné dcery trestem pro Janka; v novele je zřejmý duševní vývoj hlavní postavy, zatímco dříve křičela, nyní už nekřičela, nebouřila se proti svému osudu; smutek ji změnil v pokorně trpící bytost; nakonec umírá i ona sama\n\"Zo srdca\" – malý chlapec Daniel byl se školou na náměstí, kde vidět vánoční stromek, který byl určen chudým dětem, u stromku je pokladnička, kam mohou ostatní přispívat, aby si chudé děti mohly koupit boty; své matce nadšeně vypráví o stromku, který viděl, matka pere prádlo a nevěnuje pozornost tomu, co Daniel říká; Daniel prosí matku o trochu haléřů, aby mohl přispět, je mu líto chudých dětí, protože sám ví, jak nepříjemná je zima; nakonec požádá cizí paní o korunu, ale lže o tom, že tu korunu má na koupení hvězdy na vánoční stromeček, ve skutečnosti má tu korunu, aby mohl přispět do pokladničky chudým dětem; nemá ze sebe dobrý pocit, sice přispěl, ale nemá radost, protože lhal paní, od které korunu dostal; modlí se k Ježíškovi za odpuštění své lži\n\n\"Nič krásnejšieho\" – žena vzpomíná na dobu, kdy byla mladá, hudebně se vzdělávala, chtěla rozumět filosofii, pracovat pro lidstvo, k sociální nápravě, ale osud ji posadil na venkov, kde si připadala zbytečná; novela vypráví o nenaplnění ideálů a snů o seberealizaci, tvrdí, že bez ideálů mládí by byl život pustým, bez duše, mládí dokáže sloužit dobru, bouřit se proti zlu, tím pádem i kráse, ne však v estetickém smyslu, ale v morálním smyslu; v této básni se objevuje i citace básně Jaroslava Vrchlického\n"}
{"id": "1374538", "url": "https://cs.wikipedia.org/wiki?curid=1374538", "title": "Zieliński", "text": "Zieliński\n\nZieliński (výslovnost [ʑɛˈliɲski]) je polské příjmení, pocházející ze slova \"zieleń\" (zeleň). Je osmým nejčastějším příjmením v Polsku, podle statistiky z roku 2009 mělo 91 522 nositelů. \n\n"}
{"id": "1374539", "url": "https://cs.wikipedia.org/wiki?curid=1374539", "title": "Bohumil Pospíšil", "text": "Bohumil Pospíšil\n\nBohumil Pospíšil, (25. září 1902 Přerov – 28. srpna 1974 Auckland, Nový Zéland) byl český spisovatel a cestovatel.\n\nNarodil se v rodině Františka Pospíšila, pacholka v Přerově a jeho manželky Marie, rozené Ambrusové.\n\nNa svou první cestu se vydal už v roce 1920, když vyjel do tehdejšího sovětského Ruska.\n\nNa další cestu se vydal 10. srpna 1926. Přes Turecko, Sýrii, Kurdistán, Mezopotámii, Arábii, Persii, Balúčistán, Afghánistán, Indii, Barmu, Indočínu, Čínu, Mongolsko, Mandžusko, Koreu, Japonsko, Filipíny, Britské a Holandské Borneo, Celebes, Bali, Jávu a Sumatru dorazil do Singapuru, spolu se svým krajanem a sekretářem Josefem Hüblem.. V listopadu 1929 se objevil v Sydney. \n\nV létě 1930 se Novém Zélandu již připravoval na návrat. Zamiloval se však do Elizabeth (Eileen) Shannonové (18. 3. 1914–??), z novozélandského Dunedinu, prostřední ze tří dětí manželů Davida a Rebeccy Shannonových. Dne 22. prosince 1930 se s ní oženil. Novomanželé zůstali na Novém Zélandu ještě deset měsíců, poté odcestovali přes Jižní Ameriku do Prahy, kde byla manželka naturalizována a stala se československou občankou. Po návratu domů v roce 1931 uspořádal Pospíšil v Praze výstavu svých fotografií. \n\nBohumil a Eileen Pospíšilovi se usídlili na pražském Žižkově. Novozélandská manželka s maorskou krví, která nemluvila česky, zde však nebyla šťastná. Aby získal prostředky na pražský život a zpáteční cestu, napsal Bohumil Pospíšil v období 1931–1934 většinu svých knih a příspěvků do českého tisku. V Praze rodina zůstala do roku 1934.\n\nV roce 1932 se manželům Pospíšilovým narodila dcera Eliška, se kterou se v roce 1934 paní Pospíšilová vrátila na Nový Zéland.\n\nV červnu 1934 psaly Národní listy obšírně o automobilové výpravě do Arábie, na kterou se právě Pospíšil chystal s redaktorem listu Vladislavem Forejtem–Alanem automobilem Walter-Junior. V červenci a srpnu 1934 deník o průběhu cesty informoval. Výprava se do Prahy v pořádku vrátila 15. 8. 1934 poté, co se jí nepodařilo projet Arabský poloostrov za severu na jih. O cestě napsal Vladislav Forejt knihu \"Za karavanou mrtvých\". \n\nPodle zprávy spolucestovatele do Arábie Alana-Forejta měl Bohumil Pospíšil před koncem roku 1934 odjet přes Austrálii a Nový Zéland na Formosu (nyní Tchaj-wan), zahynul při zemětřesení. Pozdější bádání zprávu o úmrtí vyvrátilo.\n\nVe skutečnosti odcestovala manželka s dcerou Eliškou na Nový Zéland, kam dorazily 16. listopadu 1934. Bohumil Pospíšil za nimi přijel 5. února 1935. Důvodem vycestování z Československa se staly obavy z války. V letech 1935–1936 vystavoval na různých místech Nového Zélandu své fotografie z asijských cest. Zda zemi v tomto období opustil a zda skutečně odjel na Formosu, není prozatím ověřeno; přítel Vladislav Forejt o této cestě psal v Národních listech bez časových a jiných údajů, navíc nevěrohodně uváděl, že se jednalo o cestu k „lovcům lebek“.\n\nO pobytu Bohumila Pospíšila existuje v tomto období několik desítek zmínek v místním tisku; z jeho aktivit na Novém Zélandu před a během 2. světové války vyplývá jeho antinacistické a vlastenecké smýšlení, např.:\n\nZáznam o úmrtí Bohumila Pospíšila uvádí čtyři v té době (1974) žijící potomky, muže ve věku 34 a 25 let a ženy ve věku 41 a 38 let. Nejstarší ze sourozenců Pospíšilových byla dcera Eliška, která se narodila v roce 1932 v Praze. O ní ani o jejích sourozencích se prozatím nepodařilo víc zjistit.\n\nPoslední zpráva o manželích Pospíšilových v digitalizovaném novozélandském tisku je z roku 1945, kdy byli jmenováni mezi čestnými hosty \"Dne Impéria\"; v říjnu 1945 vystoupil jako předseda \"Československé asociace\" k československému státnímu svátku. Po tomto datu se již novozélandský tisk (digitalizovaný do 31. 12. 1949) o Bohumilu Pospíšilovi nezmiňoval.\n\nMísto a datum úmrtí Bohumila Pospíšila zůstávaly dlouhá léta nezjištěny. Podle novozélandské databáze úmrtí zemřel 28. srpna 1974 v Aucklandu (nemocnice Cornwall Public Hospital ve čtvrti Epsom). Pohřben byl na aucklandském hřbitově Mangere.\n\nBohumil Pospíšil přispíval ve 30. letech 20. století do časopisů Malý čtenář (román \"Mezi čínskými piráty\" a různé povídky vycházely v ročnících 1934–1935 a 1935–1936), Světozor (ročník 1931–1932, články o Thajsku (tehdy Siam), Indii aj.), Širým světem a Pestrý týden. \n\nV letech 1932–1934 otiskovaly jeho příspěvky o životě v Asii Lidové noviny a Národní listy.\n\n\n\n\n"}
{"id": "1374540", "url": "https://cs.wikipedia.org/wiki?curid=1374540", "title": "Anglo-nizozemské války", "text": "Anglo-nizozemské války\n\nAnglo-nizozemské války (anglicky \"Anglo-Dutch wars\", nizozemsky \"Engels–Nederlandse Oorlogen\" nebo \"Engelse Zeeoorlogen\") byla řada válečných konfliktů, převážně námořních, mezi Anglií a později Velkou Británií na jedné straně a Nizozemím na straně druhé. Hlavním předmětem sporů byly obchodní cesty, kolonie a námořní nadvláda. Konflikty mezi oběma státy probíhaly od počátku druhé poloviny 17. století až do počátku století 19., přičemž vlastní anglo-nizozemské války byly čtyři a další konflikty se odehrály v rámci širších střetnutí. \n\nVlastní anglo-nizozemské války:\n\nDalší konflikty, při nichž došlo ke střetu vojsk obou zemí:\n"}
{"id": "1374544", "url": "https://cs.wikipedia.org/wiki?curid=1374544", "title": "Jiří Prokeš", "text": "Jiří Prokeš\n\nJiří Prokeš (* 1942 Zlín) je bývalý český fotbalový brankář.\n\nV československé nejvyšší soutěži chytal za Jiskru Otrokovice ve třinácti zápasech při její jediné účasti v ročníku 1964/65. Debutoval v neděli 15. listopadu 1964 v Brně – Za Lužánkami, kde otrokovičtí s domácím Spartakem ZJŠ prohráli Lichtnéglovým gólem 0:1. Čisté konto uhájil v pěti utkáních, mezi 12. a 14. kolem zůstal nepřekonán ve třech zápasech po sobě (podrobnosti zde). Za Jiskru Otrokovice nastupoval také ve II. lize. Během základní vojenské služby působil v Dukle Kroměříž.\n\n"}
{"id": "1374551", "url": "https://cs.wikipedia.org/wiki?curid=1374551", "title": "Josef Šimon (fotbalista)", "text": "Josef Šimon (fotbalista)\n\nJosef Šimon (* 1943) je bývalý český fotbalový brankář a trenér.\n\nV československé nejvyšší soutěži chytal za Jiskru Otrokovice ve čtyřech zápasech při její jediné účasti v ročníku 1964/65. Debutoval ve středu 5. května 1965 v Trnavě, kde otrokovičtí s domácím Spartakem Trnava prohráli 0:5 (podrobnosti zde). V tomto zápase vystřídal po prvním poločase a třech inkasovaných brankách Jiřího Prokeše.\n\nZa Jiskru Otrokovice nastupoval také ve II. lize, poté hájil branku Veselí nad Moravou.\n\nPo skončení hráčské kariéry se stal trenérem. V polovině 80. let 20. století vedl B-mužstvo ve Veselí nad Moravou, od sezony 1987/88 začal trénovat všechny brankáře oddílu od žáků po dospělé.\n\n"}
{"id": "1374554", "url": "https://cs.wikipedia.org/wiki?curid=1374554", "title": "Josef Klus (fotbalový brankář)", "text": "Josef Klus (fotbalový brankář)\n\nJosef Klus (1939–2006) byl český fotbalový brankář.\n\nV československé nejvyšší soutěži chytal za Duklu Pardubice (během základní vojenské služby) a Jiskru Otrokovice.\n\n"}
{"id": "1374555", "url": "https://cs.wikipedia.org/wiki?curid=1374555", "title": "Milan Vinkler (fotbalista)", "text": "Milan Vinkler (fotbalista)\n\nMilan Emil Vinkler (7. listopadu 1940 Bánovce nad Bebravou – 8. května 2003 Prešov), často uváděný jako Milan Winkler, byl slovenský fotbalový útočník.\n\nV československé nejvyšší soutěži hrál za Jiskru Otrokovice a Tatran Prešov, vstřelil jeden prvoligový gól (podrobnosti zde). S oběma oddíly sestoupil z nejvyšší soutěže, za oba nastupoval i ve II. lize. S fotbalem začínal ve svém rodišti, hrál také za druholigovou Žilinu. Během základní vojenské služby působil v Dukle Kroměříž.\n\n\n"}
{"id": "1374556", "url": "https://cs.wikipedia.org/wiki?curid=1374556", "title": "Ruth Westheimerová", "text": "Ruth Westheimerová\n\nKarola Ruth Siegel (* 4. června 1928 Wiesenfeld, Německo), vlastním jménem Ruth Westheimerová, je americká komička, herečka a zpěvačka.\n\nPochází z rodiny ortodoxních židů; její rodiče zahynuli v koncentračním táboře Auschwitz, Ruth válku přežila díky tomu, že byla Kindertransportem odeslána do Švýcarska. Po válce odjela do Palestiny, vstoupila do organizace Hagana a žila v kibucu, za první arabsko-izraelské války byla odstřelovačkou. Vystudovala psychologii na Pařížské univerzitě. Od roku 1956 žila v USA, v roce 1965 získala americké občanství. Pracovala pro organizaci Planned Parenthood a stala se populární poradkyní v otázkách sexuality, známou v médiích jako Doktorka Ruth, vystupovala mj. v pořadu \"Late Night with David Letterman\". Proslula svérázným humorem, německým přízvukem i drobnou postavou (měří pouze 140 cm). Pohostinsky přednáší na Yaleově univerzitě, vydala okolo čtyřiceti naučných publikací (ve slovenštině vyšel roku 1993 \"Sprievodca bezpečnejším sexom\"). Hrála ve francouzské filmové komedii \"Jedna nebo dvě ženy\", vznikla o ní životopisná divadelní hra \"Becoming Dr. Ruth\". \n\n"}
{"id": "1374561", "url": "https://cs.wikipedia.org/wiki?curid=1374561", "title": "Jenerálka (zámek)", "text": "Jenerálka (zámek)\n\nJenerálka je zámek v Praze 6-Dejvicích mezi ulicemi U Vizerky a Nad Habrovkou. Až do 1. poloviny 20. století patřil do katastru obce Nebušice. Je chráněn jako kulturní památka České republiky.\n\nOd raného středověku kolem Jenerálky vedla důležitá komunikace směřující od Prahy dále na sever. Bývalý hospodářský dvůr se zahradou pochází zřejmě z konce 18. století. Díky neobarokní přestavbě získal objekt zámecký ráz. Název pochází od slova generál s ohledem na to, že v zámku ve 2. polovině 18. století údajně sídlila část rakouského generálního štábu.\n\nV zámku bydlel malíř August Bedřich Piepenhagen, který zde roku 1868 zemřel. V roce 1922 koupila Jenerálku kancelář československých legií a Podpůrného fondu legionářského a z Jenerálky se tak stal domov legionářů-invalidů. Po atentátu na Reinharda Heydricha byla Jenerálka přeměněna na dětský domov s tvrdým režimem pro 46 dětí, jejichž rodiče byli popraveni nebo skončili v koncentračních táborech. 14. dubna 1944 byly tyto děti odvezeny do internačního tábora Svatobořice na jižní Moravě. Karl Hermann Frank na Jenerálce ke konci války shromáždil vězněné politiky, po kterých chtěl, aby se ujali správy země. Vězňové byli osvobozeni 7. května 1945 (mezi nimi mimo jiné i členové paraskupiny Chalk) během Pražského povstání.\n\nV době socialismu zde sídlil výzkumný ústav vakuové techniky, který spolupracoval s národním podnikem Tesla. Zámek v té době chátral. Po roce 1989 objekt zakoupili baptisté, kteří zámecký areál obnovili a zřídili zde Mezinárodní baptistický teologický seminář.\n\n\n\n"}
{"id": "1374562", "url": "https://cs.wikipedia.org/wiki?curid=1374562", "title": "Jenerálka (rozcestník)", "text": "Jenerálka (rozcestník)\n\nJenerálka může být:\n\n"}
{"id": "1374563", "url": "https://cs.wikipedia.org/wiki?curid=1374563", "title": "Megaraptora", "text": "Megaraptora\n\nMegaraptora (\"megaraptoři\", v překladu zhruba \"velcí lupiči\") byl klad dravých teropodních dinosaurů, žijících na území Gondwany (zhruba dnešní kontinenty jižní polokoule) v období rané až pozdní křídy (asi před 130 až 83 miliony let). Tato skupina se pravděpodobně vyvinula na území dnešní Austrálie a postupně se rozšířila i na další kontinenty (zejména do Afriky a Jižní Ameriky). Obvykle šlo o středně velké teropody s délkou kolem 6 metrů, největší zástupci ale mohli dosahovat i délky kolem 9 metrů. U některých druhů je dobře známá pneumatizace (výskyt dutin v kostech).\n\nTento klad spadal do skupiny Avetheropoda a v současnosti do něj řadíme rody \"Megaraptor\", \"Murusraptor\", \"Aerosteon\", \"Fukuiraptor\", \"Tratayenia\", \"Australovenator\", \"Orkoraptor\" a nejspíš i východoasijský \"Phuwiangvenator\". Možným zástupcem je také \"Rapator\", \"Aoniraptor\" a \"Bahariasaurus\".\n\n\n"}
{"id": "1374570", "url": "https://cs.wikipedia.org/wiki?curid=1374570", "title": "Generali Deutschland", "text": "Generali Deutschland\n\nGenerali Deutschland AG (do 2008: AMB Generali) je německá holdingová společnost, která se skládá ze 20 pojišťovacích společností. Je to druhá největší pojišťovací společnost v Německu, hned za Allianz. Sídlo společnosti se nachází v Mnichově. Mezi společnosti, které patří pod Generali Deutschalnd se řadí Generali Versicherung, AachenMünchener, CosmosDirekt a další. Společnost je ve vlastnictví italské skupiny společností Assicurazioni Generali.\nOd roku 2015 je Giovanni Liverani výkonný ředitel Generali Deutschland. V květnu 2015 oznámil novou strategii, která mimo jiné zahrnuje přejmenování na Generali Deutschland (původně: Generali Deutschland Holding) a přestěhování sídla společnosti z Kolína nad Rýnem do Mnichova. \n\nPod záštitou Generali Deutschland AG vystupuje velký počet pojišťovatelů a společností nabízející finanční služby, včetně Generali Versicherung, AachenMünchener, CosmosDirekt, Central Krankenversicherung, Advocard Rechtsschutzversicherung, Deutsche Bausparkasse Badenia a Dialog. Tyto společnosti pokrývají celé spektrum finančních služeb, jako životní, zdravotní, majetkové pojištění, pojištění právních výloh, financováni výstavby, stejně jako doplňková řešení, správa ve prospěch třetí osoby a makléřství nemovitostí.\n\nHospodářský výsledek Generali v Německu během fiskálního roku 2015 byl €792 milionů (+5% oproti roku 2014), celkový obrat činil €17,8 miliard. Generali Deutschland má asi 13,5 milionů zákazníků po celém Německu a k 31. prosinci 2015 měla přibližně 13.000 zaměstnanců.\n"}
{"id": "1374585", "url": "https://cs.wikipedia.org/wiki?curid=1374585", "title": "Franz Donth", "text": "Franz Donth\n\nFranz Donth někdy uváděný česky jako František Donth byl československý lyžař-běžec na lyžích německé národnosti. Žil v Rokytnici nad Jizerou a pracoval jako dřevorubec.\n\nNa II. ZOH ve Svatém Mořici 1928 skončil v běhu na lyžích na 18 km na 11. místě a na 50 km na 14. místě. Na mistrovství světa v klasickém lyžování 1925 vyhrál závod na 18 i 50 km. Na mistrovství světa v klasickém lyžování 1927 získal stříbrnou medaili na 18 km a bronzovou na 50 km. Na mistrovství světa v klasickém lyžování 1929 skončil na 10. místě na 18 i 50 km. V letech 1925 a 1927 získal titul mistra Československa na 50 km.\n\n"}
{"id": "1374598", "url": "https://cs.wikipedia.org/wiki?curid=1374598", "title": "Hornborga", "text": "Hornborga\n\nHornborga (\"švédsky Hornborgasjön\") je eutrofní jezero, které se nachází v jihozápadním Švédsku v kraji Västra Götaland, mezi dvěma největšími švédskými jezery Vänern a Vättern, přibližně 15 km jihovýchodně od města Skara. Je to jedna z nejvýznamnějších ptačích oblastí ve Švédsku. Jezero a jeho okolní mokřady jsou od roku 1999 přírodní rezervací. Jezero samotné má rozlohu 28 km a celá chráněná oblast má rozlohu 40 km. \n\nJezero Hornborga vzniklo zhruba před 10 000 lety, kdy roztál ledový příkrov. Přibližně před 2 000 lety byla oblast trvale osídlena, vznikly první vesnice jako jsou Tranum, Bjällum, Bolum a Hornborga. V blízkém okolí jezera se nachází řada památek z doby kamenné a bronzové, například starobylé pohřebiště Ekornavallen poblíž města Falköping. Významnou architektonickou památkou je klášter Varnhem ze 12. století.\n\nNa počátku 19. století se Švédsko ocitlo v hluboké krizi, většina obyvatelstva se živila zemědělstvím, lidé trpěli chudobou a hladomorem. To vedlo k myšlence na zvětšení ploch orné půdy a pastvin, čehož chtěli dosáhnout vysoušením vodních ploch. K prvnímu snížení vodní hladiny jezera Hornborga došlo v roce 1802 a pak ještě čtyřikrát, naposled v roce 1933. Postupně byla vodní plocha zmenšena z 28 km na méně než 4 km, ale místo toho, aby vznikla kvalitní hospodářská půda, stala se oblast bažinou, která postupně zarůstala rákosem.\n\nPřestože se výměra vodní plochy v 19. století snižovala, bylo jezero Hornborga stále ještě koncem 19. století zařazeno mezi jedno z nejdůležitějších ptačích jezer v severní Evropě. Poslední zmenšení jezera v roce 1933 vedlo k jeho zániku a ke vzniku mokřadu. V roce 1965 byla švédská Agentura pro ochranu životního prostředí pověřena vyšetřením možnosti revitalizace jezera Hornborga tak, aby mu byla navrácena podoba významné ptačí oblasti, jakou bývala předtím. K obnově jezera došlo mezi lety 1992 a 1995, kdy byla vodní hladina zvýšena v průměru o 0,9 metru, bylo vytvořeno 11 km kanálů, z plochy jezera bylo odstraněno 1 200 ha rákosin a na okrajích jezera bylo vykáceno 800 ha stromů a křovin. Začalo se s pastvou dobytka, aby se předešlo zarůstání nežádoucí vegetací. Vůdčí osobností celého procesu byl ornitolog dr. Per Olof Swanberg. Celkové náklady na revitalizaci v letech 1965–1995 dosáhly v přepočtu na dnešní ceny 200 milionů švédských korun.\n\nJezero Hornborga je známé tím, že se zde každoročně shromažďují tisíce jeřábů popelavých (\"Grus grus\"), kteří se zde zastaví na jaře, aby si odpočinuli a nakrmili se. Někteří jeřábi zde i zahnízdí, většina jich pokračuje na hnízdiště v centrálním Švédsku a Norsku. Jezero Hornborga je pro jeřáby vhodným místem pro zastavení z několika důvodů. Je to příhodné nocoviště s mělkou vodou, nachází se jen jeden den letu z významného shromaždiště v oblasti Rügen-Bock v Německu na pobřeží Baltu a jeřábi zde mají dostatečné množství potravy. V jižní části jezera byla zřízena krmná plocha o velikosti 20 ha, krmí se ječmenem. Za tímto účelem je nutno každoročně zabezpečit 80 až 100 tun ječmene. Jeřábi jsou tímto přilákáni k bezpečným místům, kde najdou potravu a kde neškodí na zemědělských plodinách. Jeřábi se zde zastavují i při podzimním tahu, kdy odlétají do zimovišť v jižní Evropě. Jarní tah se uskutečňuje v období od poloviny března do poloviny dubna a podzimní tah je na přelomu září a října. Jeřábi jsou denně sčítáni a jejich počet dosahuje až 15 000 ptáků, v ojedinělých případech i více. Rekord je z 3. dubna 2012, kdy bylo na místě celkem 26 500 jeřábů. \n\nPřímo na jezeře a v jeho okolí hnízdí více než 100 druhů ptáků, mezi nimi potápka rudokrká (\"Podiceps grisegena\"), potápka černokrká (\"Podiceps nigricollis\"), potápka roháč (\"Podiceps cristatus\") nebo labuť zpěvná (\"Cygnus cygnus\"). V posledních letech hnízdí v oblasti jezera také orel mořský (\"Haliaeetus albicilla\") a orlovec říční (\"Pandion haliaetus\").\n\nJeřáby a ostatní ptáky lze pozorovat z devíti pozorovatelen a pozorovacích věžiček. Bližší informace lze získat v turistických centrech v Falköpingu, Skövde a Skaře. Každoročně je v době tahu spuštěna webkamera, jeřáby a ostatní ptáky lze sledovat online.\n\n"}
{"id": "1374600", "url": "https://cs.wikipedia.org/wiki?curid=1374600", "title": "Eliška Polanecká", "text": "Eliška Polanecká\n\nEliška Polanecká (* 1. ledna 1945 Praha) je regionální autorka knížek pro děti i pro dospělé. \n\nStěžejním místem jejích příběhů se stala vesnička Vidlatá Seč nedaleko Litomyšle, ve které strávila část svého dětství. Po studiu na střední všeobecné škole nastoupila do Státní banky, v níž pracovala až do odchodu do penze. Spisovatelka se kromě publikační činnosti také hojně věnuje autorskému čtení svých knížek. Při této aktivitě navštívila už na dvě stovky českých škol po celé republice. Polanecká se též zaměřuje na čtenářské besedy pro dospělé publikum. \n\nAutorku ke psaní knížek přivedla její první vnučka Barunka, jelikož jí neustále předčítala pohádky. Vnučka však babičku často opravovala, a tak si spisovatelka řekla, že vymyslí zcela vlastní příběh. Tím vznikla autorčina vůbec první pohádka, pojmenovaná právě po její vnučce, \"Jak šla Barborka sama do lesa\". Po čase Polaneckou napadaly nové příběhy spjaté s vesnicí Vidlatá Seč, a proto pokračovala v další tvorbě. Své pohádky zapůjčila kamarádce, jež je doma předčítala vnučce. Shodou náhod byl kamarádky manžel vydavatelem, který spisovatelce navrhl, aby příběhy vydala právě u něho. A takto se autorka dočkala své knižní prvotiny.\n\nPozitivní vztah ke knihám se u autorky vytvářel již od dětství. Ovlivnilo ji především to, že jako malá objevila spisy K. V. Raise a J. Š. Baara, které přečetla. Z knížek pro děti si oblíbila krkonošské pohádky a tvorbu Václava Čtvrtka. Naopak v literárním světě pro dospělé si Eliška Polanecká zamilovala vypravěčský um Betty MacDonald. Spisovatelčinou nejoblíbenější knihou je po dlouhá léta \"Tři muži ve člunu\" od J. K. Jeroma, vyzdvihuje zejména typický anglický humor díla. Její lásku k dětem určoval i fakt, že toužila po studiu na pedagogické škole, na niž ale nenastoupila. \n\n\n\n\n\n\n\n\n"}
{"id": "1374604", "url": "https://cs.wikipedia.org/wiki?curid=1374604", "title": "Respirační syndrom skotu", "text": "Respirační syndrom skotu\n\nRespirační syndrom skotu (angl. \"Bovine respiratory disease\" (BRD) je klinická diagnóza pro infekční onemocnění zejména mladého skotu. Lidově se mu říkalo infekční rýma telat.\n\nKlinické příznaky jsou kašel, zvýšená teplota, snížená produkce. Vyskytuje se hlavně v odchovnách skotu a ve výkrmnách, na pastvinách prakticky není.\n\nNemoc zpravidla začíná jako virová infekce, pokud nedojde ke komplikaci, zvíře se samo vyléčí. Mnohem častěji následuje bakteriální komplikace, zápal plic. Nejvíce je postižen mladý dobytek, nemoc se v průběhu života často opakuje, v dospělosti se projevuje jako pleuropneumonie (chronický zápal plic a poplicnice).\n\nKlinické onemocnění se rozpadá na mnoho laboratorních diagnóz:\n\nProti virům se zvířata očkují polyvalentními vakcínami, které zanechají imunitu proti 4 a více virům (IBR, BVD, BRSV, PI3, coronavirus), některé vakcíny mají antigeny i proti pasterelóze. Jedinou dávkou tak získáme širokou imunitu.<br>\nPokud nemoc propukne, léčí se antibiotiky. Ty samozřejmě na viry nezabírají, jen na bakterie.\n\nRizikové faktory (RF)\n\nEkonomické ztráty způsobené BRD jsou značné. Zcela vymýtit tuto nemoc nelze, ale je možné minimalizovat její dopady na chov.<br>\n\n\n<br>\n\n- Infekční rinotracheitida skotu<br>\n- paratuberkulóza<br>\n- kauzalita (epidemiologie)<br>\n- bias (epidemiologie)<br>\n- kohortové studie<br>\n- studie případů<br>\n- LR nomogram"}
{"id": "1374609", "url": "https://cs.wikipedia.org/wiki?curid=1374609", "title": "Susan Caseyová", "text": "Susan Caseyová\n\nSusan Caseyová (* 1962 Toronto, Kanada) je americká novinářka, redaktorka, editorka a spisovatelka ověnčená desítkami publicistických cen. V současnosti působí v New Yorku a na Havaji.\n\nSusan Caseyová se narodila v Torontu, ale svůj profesní i osobní život má spjatý především s New Yorkem. V období let 1994 - 1999 působila na pozici kreativní šéfredaktorky časopisu \"Outside\", kde se zároveň editorsky spolupodílela na publikování originálních příběhů, jež se posléze staly předlohou knižních bestsellerů jako \"Into Thin Air\" a \"The Perfect Storm\" obdobně pro filmové zpracovaní \"Blue Crush\". V průběhu šéfredaktorské činnosti byl magazín \"Outside oceněn\" třikrát po sobě coby všeobecně propracované periodikum v kategorii National Magazine Awards for General Excellence. Samotná Susan Caseyová se stala jedinou osobností v historii zmíněné soutěže, jež byla oceněna ve všech 3 hlavních kategoriích, a to pro řídící uměleckou, spisovatelskou a editorskou činnost.\n\nPo ukončení prvního publicistického angažmá v roce 2000 přijala novou nabídku do newyorskéhu deníku \"Times Inc\", kde se stala ústřední editorkou pro úsek \"Sports Illustrated Women\" (Obraz ženských sportovkyň) a editovala velké množství dalších vydaných článků v dotyčném magazínu. V roce 2009 získala úspěšná publicistka novou nabídku do čela editorské skupiny v magazínu \"O, The Oprah Magazine\", kde následně působila až do roku 2013. Jeden z nejpopulárnějších amerických ženských magazínů, který má měsíční odběr okolo 15 milionů čtenářů, získal v průběhu angažmá Susan Caseyové opět řadů významným publicistických ocenění jako např. \"National Magazine Award for General Excellence\" a \"Clarion Award for Best Overall Magazine\". Kromě kvalitní editorské činnosti však tato americká publicistka dosáhla významného úspěchu i coby pisatelka, která svými odbornými články způsobila razantní převrat v oblasti duševní léčby a meditace stejně jako v oblasti hledání nejvíce energických přírodních poživatin (\"superfootds\").\n\nKromě samotného působení ve vedoucích pozicích editorských týmů nejvýznačnějších newyorských magazínů však Susan Caseyová podnikala dobrodružné poznávací výpravy za náměty pro jednotlivé publicistické a knižní práce. Za inspirativními zdroji se vydávala z editorské kanceláře do odlehlých končin světa, kde pak pobývala i po několik měsíců a čerpala zde autentické obrazy a navazovala inspirativní přátelské vztahy. Za nejpodnětnější výpravy lze zahrnout především pobyt na odlehlých Farallonských ostrovech, kde se s místními biology podílela na důkladném pozorování místní fauny a především největší světové koncentrace velkých bílých žraloků. Dále se osobně vypravila za nejmohutnějšími světovými vlnami měřícími až 70 stop př severním pobřeží havajského ostrova Maui a podnikla cestu do centra Mexického zálivu, kde došlo v roce 2010 k ropné katastrofě při explozi plošiny \"Deepwater Horizon\".\n\nPublicistické články si vysloužily obdobný ohlas jako ediční a redaktorská činnost. V roce 2006 získala ocenění \"National Magazin Award\" (Národní publicistickou cenu) za článek \"\"Our Oceans Are Turning to Plastic\"...Are You?\", jenž odhaluje katastrofické dopady trvalého globálního znečišťování oceánů na přírodu jako takovou i na zdraví naší populace. Stejné ocenění získala i v roce 2008 za článek \"\"75\"\" uveřejněný v magazínu \"Esquire\", v němž blíže popisuje skutečný význam stárnutí na příkladu zkoumaného exemplárního člověka. Jednotlivé publicistické práce díky své obsahové a stylistické kvalitě dosáhly uveřejnění v četných amerických denících a magazínech jako např. \"Esquire, National Geographic, Fortune, Time\" nebo \"Sports Illustrated\" a zároveň se práce Susan Caseyové objevily ve vybraných antalogiích, a to \"The Best American Science and Nature Writing\", \"The Best American Sports Writing\" nebo \"The Best American Magazine Writing\".\n\nZa nejúspěšnější knižní publikace je pak nutné zahrnout 3 publikace: \"The Wave: In Pursuit of the Rogues, Freaks and Giants of the Ocean, The Devil's Teeth: A Story of True Obsession and Survival Among America's Great White Sharks a Voices in the Ocean: A Journey Into the Wild and Haunting World of Dolphins,\" které se řadí mezi ústřední newyorské bestsellery. První publikace \"The Wave\" byla navíc zařazena v roce 2010 do kategorie \"2010 Most Notable's Books\" (Nejvíce pozoruhodné knihy roku 2010) . \"The Devil's Teeth\" se coby knižní shrnutí autentického setkání s velkými bílými žraloky setkalo s výrazným ohlasem a oceněními jako např. bestseller v kategoriích \"San Francisco Chronicle, San Francisco Public Library Book Selection\" nebo \"Booksense.\" Dosud poslední vydaná kniha s názvem \"Voices in the Ocean\" se stala zásluhou vydavatele Knopfa Doubledaye okamžitým bestsellerem první týden od vydání a v roce 2016 byla zahrnuta mezi nejoceňovanější knihy serveru \"Amazon\".\n\n\nAbout Susan. In: \"susancasey.\" [online]. [cit. 2018]. Dostupné z: https://susancasey.com/about-susan\n\nCASEY, Susan. \"Ďáblovy zuby: skutečný příběh o přežití a posedlosti mezi velkými bílými žraloky\". Brno: Jota, 2006. Cestopisy (Jota). <nowiki>ISBN 80-7217-384-7</nowiki>.\n\n"}
{"id": "1374620", "url": "https://cs.wikipedia.org/wiki?curid=1374620", "title": "Boženice", "text": "Boženice\n\nBoženice je snad jméno dávno zaniklé slovanské osady na katastrálním území Hodkovice nad Mohelkou. Jméno je poprvé doloženo sekundárně jako pomístní jméno „V Boženicích“ označující luka v prvním frýdštejnském urbáři z roku 1548. Dodnes se tak říká území od hodkovického kostela na jih při cestě směrem k Sedlejovicím a případně Sychrovu .\n\nJméno je původu slovanského, uvažovalo se i možnosti starého slovanského „božiště“ (ale jistý tento původ není).\n\nV průběhu času při této cestě vznikl i dům, takže má jméno charakter místního jména této samoty. V Hodkovicích je registrováno myslivecké sdružení MS Boženice.\n\n"}
{"id": "1374622", "url": "https://cs.wikipedia.org/wiki?curid=1374622", "title": "Seznam nákupních ulic a čtvrtí v Evropě", "text": "Seznam nákupních ulic a čtvrtí v Evropě\n\nToto je neúplný seznam nákupních ulic a čtvrtí a zón v Evropě. Nákupní ulice a bulváry mají často charakter pěší zóny.\n\n\n\n\n\n\n\n\n\n\n\n\n\n\n"}
{"id": "1374624", "url": "https://cs.wikipedia.org/wiki?curid=1374624", "title": "Kostel svaté Anny (Žireč)", "text": "Kostel svaté Anny (Žireč)\n\nKostel svaté Anny je římskokatolický, orientovaný filiální, bývalý farní kostel v Žirči, části města Dvůr Králové nad Labem. Patří do farnosti Dvůr Králové nad Labem.\nV místech kostela a jezuitské rezidence stával v 11. století dvůr pražských biskupů a později tvrz. Roku 1581 byla opětovně vystavěna Adamem Zilvárem z Pilníkova. V letech 1653-1773 místo užívali vídeňští jetuité, kteří staré prostory od roku 1652 přestavovali na rezidenci. Kostel byl vystavěn místními jezuity v letech 1668–1703. K rezidenci přiléhá svým východním okrajem přes prostor dřívějšího kostela, původně modlitebny luteránských německých pánů, kde byla později jezuitská oratoř se třemi oltáři. Uprostřed stál oltář sv. Františka Xaverského, který je dnes umístěn v boční kapli. Po obou stranách jsou dva menší oltáře s výjevem smrti sv. Stanislava a sv. Rosálie. Kostel byl vysvěcen 4. listopadu 1703 královéhradeckým biskupem Tobiášem Beckerem. V kostele a kapli sv. Josefa, která ho spojuje s Domovem sv. Josefa, je sedm oltářů. Dne 1. dubna 1825 při požáru celé obce kostel i s přilehlou rezidencí vyhořel. Hlavním obrazem oltáře je obraz patronky kostela sv. Anny. Autorství bočních oltářů se přičítá Řehoři Thenymu. Levý znázorňuje zasnoubení Panny Marie, pravý zjevení sv. Ignáce. Boží hrob býval naproti hlavnímu vchodu u Kalvárie. Tam bylo slaveno Vzkříšení. Současný dřevěný oltář pochází z roku 1839, je prací novopackého sochaře Jana Suchardy, doplňky jsou od místních rodáků, bratrů Jana a Františka Müllerových, vídeňských umělců.\nSchody do věže jsou dřevěné a je jich padesát. Až ke zvonům pokračuje dalších deset. Dva původní zvony padly za oběť požáru v roce 1825 a třetí původní zvon byl zrekvírován v roce 1916 pro armádu. V současnosti jsou ve věži tři nepůvodní železné zvony bez signatury, pouze umíráček nese nápis „+ SIT NOMEN DOMENI BENE DICTUM AIZII“.\nPod hlavním oltářem se nachází jezuitská hrobka a pod boční lodí hrobka panská pro zaměstnance zámečku. Při renovaci kostela v roce 1906 byly krypty hrobek zazděny a přes ně položeny dlaždice.\n\nKostel je barokní. Po požáru v roce 1825 byl interiér obnoven v duchu klasicismu. U kazatelny se i přes požár zachovaly rokokové prvky. Věže kostela jsou hranolové, jednopatrové.\n\nSvětovým unikátem je barokní zvonkový klavír (Glockenklavier), který se nachází na kúru kostela. Podle znalců není známo, že by se podobný nástroj někde dochoval. Do Žirče daroval jezuitům zvonkový klavír hrabě František Antonín Špork. Ten jej objednal u varhanáře Johanna Michaela Rödera, německého stavitele varhan z Berlína, který ve třicátých letech 18. století působil ve Slezsku. V letech 2009 - 2010 byla zvonkohra zachráněna z neutěšeného stavu a kompletně zrestaurována. Každoročně je možné si zvuk zvonkového klavíru poslechnout při Svatoanenských slavnostech, které se konají v areálu Domova svatého Josefa vždy v červenci v sobotu nejbližší ke svátku sv. Anny (26. 7).\n\nVarhany byly postaveny v roce 1829 a jsou jedním z největších dochovaných nástrojů regionální výroby varhanářské dílny Johanna Antona Bartha (1767-1844) z Dolní Olešnice, který patřil k nejprogresivnějším varhanářům u nás a tímto nástrojem předběhl svou dobu. Svým charakterem je nástroj jedním z prvních tzv. přechodových stylových typů mezi varhanářstvím barokním a romantickým.\nV roce 1906 je opravoval varhanář Josef Kobrle (1851-1919) z Lomnice nad Popelkou, který zásadním způsobem změnil zvukový charakter hlavního stroje a upravil hrací stůl.\n\nZvláštností kostela je obraz (z roku 1839) nad hlavním oltářem, který lze měnit dle liturgického období.\n\nBohoslužby se konají v sobotu (v červenci a v srpnu v pátek) od 15.00 .\n\n"}
{"id": "1374626", "url": "https://cs.wikipedia.org/wiki?curid=1374626", "title": "Medosavka hnědavá", "text": "Medosavka hnědavá\n\nMedosavka hnědavá (\"Lichmera indistincta\") je druh australského pěvce. Patří do rodu medosavek \"Lichmera\", jehož zástupci jsou typičtí dlouhými zakřivenými zobáky, pomocí kterých se dostávají ke své potravě – květinovému nektaru. Krom něj se ale živí i hmyzem. Bývá označován za nejlepšího pěvce mezi medosavkami.\n\nTento druh poprvé popsali Nicholas Aylward Vigors a Thomas Horsfield v roce 1827 jako \"Meliphaga indistincta\". Druhový název \"indistincta\", který přetrval do současnosti, pochází z latinského slova, které znamená \"nejasný\" nebo \"nezřetelný\". Vigors a Horsfield zpočátku pracovali pouze se vzorky z londýnské Linnean Society, společnosti, zaměřené na výzkum evoluce, taxonomie a přírodopisu, ty ale nebyly v dobrém stavu, což mohl být důvod pro špatné zařazení. Později byl druh přesunut do rodu \"Gliciphila\" a v současnosti do rodu \"Lichmera\". Jsou uznávány čtyři poddruhy: nominátní \"Lichmera indistincta indistincta\" a dále \"Lichmera indistincta ocularis\" (\"ocularis\" od latinského označení pro \"oko\"), \"Lichmera indistincta nupta\" a \"Lichmera indistincta melvillensis\". Někdy bývá též uváděna subspecie \"Lichmera indistincta limbatus\". Medosavka indonéská (\"Lichmera limbata\") též byla někdy uváděna jako možný poddruh medosavky hnědavé, nicméně studie jejich genetické informace z roku 2017 prokázala, že se jedná pouze o příbuzné druhy, které se od sebe oddělily řádově přes desítkami tisíc let.\n\nMedosavky hnědavé jsou středně malí, šedohnědí ptáci s délkou těla mezi 12 a 16 cm. Rozpětí křídel dospělých jedinců je 18 až 23 cm, hmotnost 9 až 11 g. Samičky jsou menší než samečci a také mají olivově zbarvenou hlavu, zatímco jejich protějšky mívají červenohnědou korunku. Mimo to je ale nelze snadno rozlišit. Hlava, záda a horní část ocasu jsou světlé hnědé, křídla mají tmavší odstín. Od oka se jim táhne úzký a krátký žlutý pruh, u některých jedinců může být až nejasný. Stejně tak olivový odstín na křídlech nemusí být patrný u všech dospělých jedinců. Mladí jedinci jsou stejně zbarvení jako dospělé samičky.\n\nZobák je černý a dlouhý, zakřivený dolů, díky čemuž se ptáci snadno dostanou k nektaru květin. Nohy jsou tmavě šedé až černé.\n\nPoddruhy jsou si vzájemně podobné, malé rozdíly mohou být jen v odstínu zbarvení nebo v délce ocasního peří. Například zástupci \"L. i. ocularis\" mívají oproti nominátnímu poddruhu tmavší peří na hlavě a delší ocas. Samičky \"L. i. melvillensis\" zase mají kratší ocasní pera.\n\nMedosavky hnědavé obývají velkou plochu Austrálie, většinou se jedná o různá zalesněná místa. Nominátní poddruh žije v oblasti od Newcastlu na pobřeží Nového Jižního Walesu a západního Queenslandu až po Top End, nejsevernější místo kontinentu. V Sydney jsou ale tito ptáci spíše výjimkou, od konce 50. let 20. století zdejší populace klesá. Ve státě Victoria a v Tasmánii se nevyskytují vůbec. Poddruh \"L. i. ocularis\" obývá Novou Guineu, ostrovy Torresova průlivu, poloostrov York a oblast Carpentarského zálivu.\n\nTito ptáci vyhledávají mangrovové lesy, většinou při pobřeží. Zde žijí i v porostech banksií (\"Banksia\"), kajeputů (\"Melaleuca\") nebo štětkovců (\"Callistemon\"). Jedinci žijící ve vnitrozemí, které je sušší, bývají zaznamenávání v blízkosti vodních toků a porostů akácií (\"Acacia\"), grevileí (\"Grevillea\") a hakeí (\"Hakea\"). Nevyhýbají se ale ani parkům a zahradám v těsné blízkosti lidí.\n\nSezónně se mohou přesouvat na menší vzdálenosti za potravou, například během zimy bývá velký úbytek populace v jihovýchodním Queenslandu.\n\nPotravu si hledá hlavně v korunách stromů a v keřích, ale výjimečně i na zemi. Krmí se samostatně nebo po dvojicích, lze ale pozorovat i smíšené skupinky s jinými druhy medosavek: medosavkami pruhoprsými (\"Cissomela pectoralis\"), hbitými (\"Ptilotula flavescens\"), rezavohrdlými (\"Conopophila rufogularis\") nebo kystráčky černobradými (\"Melithreptus gularis\"). Medosavky hnědavé se živí primárně květinovým nektarem, druhotně pak hmyzem. Hlavní zdroje nektaru pro ně tvoří banksie, kajeputy, grevileje nebo druhy \"Corymbia polycarpa\" a \"Eucalyptus miniata\".\n\nNejvíce jsou aktivní v ranních hodinách. Během noci se snižuje jejich tělesná hmotnost a ve dne znovu narůstá s množstvím potravy.\n\nV období hnízdění, které může v závislosti na podmínkách probíhat i několikrát ročně, se páry stahují do oblastí s menším výskytem jiných ptáků. Hnízdo si staví z různých druhů vegetace, obvykle na horizontálních větvích ve výšce do 2 m nad zemí. Podílejí se oba, ačkoliv sameček většinou hlídá, zatímco samička staví. Nakladená vajíčka jsou bílá, někdy s narůžovělým nebo hnědým odstínem, mohou ale být i skvrnitá. Zahřívá je pouze samička, o krmení se stará i sameček. Snůšky medosavek hnědavých bývají často ničeny zdejšími druhy kukaček: australských (\"Cacomantis pallidus\"), bronzových (\"Chrysococcyx basalis\") a pokřovních (\"Cacomantis variolosus\").\n\n"}
{"id": "1374627", "url": "https://cs.wikipedia.org/wiki?curid=1374627", "title": "Obléhání Paříže (845)", "text": "Obléhání Paříže (845)\n\nObléhání Paříže v roce 845 bylo první obléhání Vikingy v dějinách města. Obléhání skončilo po zaplacení vysokého výkupného.\n\nV květnu 841 dánský Viking Oscher pronikl po Seině do Rouenu, které 12. května dobyl a vyplenil, stejně jako klášter Jumièges. Tím začala série útoků Vikingů plavících se do vnitrozemí po řekách. V roce 845 Ragnar Lodbrok vyplul s flotilou 120 lodí s 5000 až 6000 muži a zamířil proti toku Seiny. Postupně vyplenili Rouen a celou oblast, zvláště kláštery a kostely. Pokračovali do Saint-Riquier, Saint-Germain-en-Laye a Rueil-Malmaison. V březnu se Ragnar Lodbrok rozhodl pokračovat v nájezdech a po Seině dorazil do Paříže, která se v té době rozkládala především na ostrově Cité.\n\nObyvatelé Paříže nebyli v dobré pozici. Městské hradby z římského období nebyly obnoveny a město na ostrově bylo chráněno pouze řekou. Invazi zkušených námořníků na rychlých lodích nemohlo město odolat. Nicméně Karel II. Holý se postavil do čela armády, aby chránil bohaté opatství Saint-Denis. Když však franští vojáci viděli, jak Vikingové před jejich očima zmasakrovali zajatce, utekli, a opatství bylo vyrabováno. Dne 28. března 845 se Vikingové objevili u Paříže o síle 120 lodí a asi 6000 mužů. Vikingové zaútočili na západní konec ostrova Cité a nenacházejíce obranu, začali rabovat předměstí na levém břehu spolu s kláštery Saint-Germain-des-Prés a Sainte-Geneviève, přičemž část z Vikingů se utábořila v lese Rouvre. Král Západofranské říše, Karel II. Holý, souhlasil s tím, že Ragnarovi zaplatí poplatek, pokud ušetří město. Poté, co Ragnar získal 7000 liber stříbra, se vrátil se svými muži do Dánska. Vikingové sice respektovali dohodu a opustili Paříž víceméně neporušenou, ale při svém návratu do Dánska zpustošili města v severní Francii.\n"}
{"id": "1374630", "url": "https://cs.wikipedia.org/wiki?curid=1374630", "title": "Drahoslavice", "text": "Drahoslavice\n\nDrahoslavice ( ) je osada, část města Český Krumlov, od jehož centra je vzdálena 3 km, ve stejnojmenném okrese Jihočeského kraje. Nacházejí se zde dva domy, čp. 9 a 10. \n\nRoku 1347 Petr z Rožmberka vesnici připojil k městu Český Krumlov. V \"Topograficko-statistickém slovníku Čech\" z roku 1870 a \"Seznam míst v Království českém\" z roku 1907 jsou Drahoslavice zmiňovány jako poplužní dvůr, jehož budovy se na místě nacházejí dodnes a jenž patřil ke 'Sloupenci' (tj. Slupenci), mnohdy v souvislosti s nedalekou bývalou osadou Machovice. Kolem drahoslavického dvora vedla od Zátoně přes Přídolí k Netolicím Linecká obchodní stezka. \n\nDrahoslavický dvůr patříval také, stejně jako další prelátské pozemky, pod dnešní městys Přídolí. V 21. století Drahoslavice opět spravuje město Český Krumlov. Leží na katastrálním území Slupenec, pod který osada také v minulosti spadala; zároveň patřila k farnosti Český Krumlov.\n\nVýchodně od osady roste památný strom Drahoslavická lípa.\n"}
{"id": "1374635", "url": "https://cs.wikipedia.org/wiki?curid=1374635", "title": "Obléhání Paříže (856)", "text": "Obléhání Paříže (856)\n\nObléhání Paříže v roce 856 bylo druhé obléhání Vikingy v dějinách města. Obléhání skončilo vydrancováním města.\n\nV květnu 841 dánský Viking Oscher pronikl po Seině do Rouenu, které 12. května dobyl a vyplenil, stejně jako klášter Jumièges. Tím začala série útoků Vikingů plavících se do vnitrozemí po řekách. Anály svatého Bertina dokládají, že Dánové napadli Lutetii, vypálili baziliku sv. Petra a sv. Genevièvy a všechny ostatní kostely kromě kostela Saint-Étienne, kostela Saint-Vincent a Saint-Germain a baziliky Saint-Denis, které se vykoupily velkými částkami peněz.\n"}
{"id": "1374643", "url": "https://cs.wikipedia.org/wiki?curid=1374643", "title": "Seznam utkání Sparty Praha v play off české hokejové extraligy", "text": "Seznam utkání Sparty Praha v play off české hokejové extraligy\n\nToto je seznam zápasů Sparty Praha v play off české hokejové extraligy .\n"}
{"id": "1374644", "url": "https://cs.wikipedia.org/wiki?curid=1374644", "title": "Getreidegasse", "text": "Getreidegasse\n\nDům číslo 9 je rodný dům Wolfganga Amadea Mozarta, ve kterém žil až do svých 17 let.\n\nGetreidegasse prochází východo-západním směrem samotným středem města souběžně s řekou Salzachem. Je součástí pěší zóny v salcburské čtvrti Staré Město. První zmínka o ní jako o  (z německého \"traben\" \"utíkat, klusat\") je z doby kolem roku 1150, kdy ulice vedla z historického Salcburku obchodního centra do severozápadního předměstí Mülln. Od té doby se její název několikrát změnil, až se ustálil na dnešní Obilné uličce. Ve 14. století obdrželo město od knížete-arcibiskupa právo skladu, které nutilo i projíždějící obchodníky, aby své zboží aspoň tři dny vystavili a prodávali. Getreidegasse se následně stala preferovanou rezidenční čtvrtí bohatých salcburských měšťanů a městských úředníků. Řada domů ukrývá pitoreskní průchody a dvorky.\n\nV posledních desetiletích se množství historických obytných domů změnilo v obchodní prostory. Getreidegasse je jednou z turisticky nejnavštěvovanějších lokalit města, magistrát města se opakovaně snaží o zachování autentického charakteru ulice.\n\n\n"}
{"id": "1374645", "url": "https://cs.wikipedia.org/wiki?curid=1374645", "title": "Marianna Török", "text": "Marianna Török\n\nMarianna Török de Szendrő (15. července 1877−5. srpna 1968) byla maďarská šlechtična a druhá manželka egyptského chedivy Abbase II.\n\nMarianna byla dcerou \"Sofie, hraběnky Vetter von der Lilie\" a nevlastní dcerou maďarského vynálezce Tivadara Puskáse. Většinu svých mladých let strávila v zámku Wassen na jihu Štýrského Hradce v Rakousku. Ve věku dvanácti let údajně psala krátké články do různých žurnálů a hrála na klavír. Její starší bratr, hrabě Józef Török de Szendrő (1873-98), se podle rakouské tradice zapsal na studium v Tereziánské akademii ve Vídni, kde se spřátelil s Abbasem Beyem, egyptským princem. Marianna a Abbas se potkali na plese pořádaném akademií. Zakrátko poté se Abbas stal vládcem Egypta. Potkali se znovu v Paříži v roce 1900, kde se do sebe zamilovali a Abbas ji pozval do Egypta.\n\nZ návštěvy se stal dlouhý románek, který vyvrcholil tajným sňatkem v Alexandrijském paláci Montaza, za přítomnosti dvou šejků jako svědků. Oficiální svatba se konala v únoru 1910 za přítomnosti velkého muftího, který řídil v Egyptě obřady. Marianna konvertovala k Islámu ještě při obřadu. Říkalo se jí \"Princezna Djavian Hanem\", manželka chedívy egyptského. Abbas se rozvedl se svou první ženou Ikbal Hanem, bývalou otrokyní jeho matky.\n\nChedíva Ismail Paša byl posledním vládcem Egypta, který měl harém a od jeho odchodu všichni členové harému, včetně eunuchů byli propuštěni a na egyptském dvoře od té doby byla pouze jedna konkubína. Manželství bylo kontroverzní.\n\nMarriana doprovázela chedívu na jeho cestách do Turecka a po Evropě, stejně tak i v Egyptě, což bylo do té doby nezvyklé. Dvorní pravidla zakazovala ženám účast na státních večírcích, zatímco Marianna pokládala spoluúčast za samozřejmost a oblékala se na tyto akce jako muž. Na jedné z této akcí se jí manžel zeptal: \"Miláčku, nejsi unavená?\", což šokovalo lidi, co stáli v jejich blízkosti.\n\nVe svých vlastních memoárech pod názvem \"Harém\", které zveřejnila v Berlíně roku 1930, se pokusila popsat život žen ve stísněných podmínkách v sultánských a chedívských harémech. Píše, že sehrála velkou roli při návrhu paláce Tchibukli Saray, když navrhovala zahrady a palác. Jako členka Červeného kříže dávala útěchu obětem první balkánské války v roce 1912. Marianna hostila manželky zahraničních hodnostářů v paláci Mostorod, kde hrála na klavír. Také zinscenovala několik her, které však Abbas zakázal.\n\nMarianna a Abbas se rozvedli v roce 1913. Důvodem byl Abbasův nový vztah s Georgette Mesny, zvané také Andrée de Lusange, kterou potkal v létě 1912 v Paříži. Vrátili se poté do Egypta společně. Andrée byla popsána jako dvacetiletá malá žena, používající hodně make-upu a reprezentující francouzský styl. Její intriky donutily Mariannu opustit palác a vrátit se do Evropy.\n\nPo rozvodu získala finanční příspěvek a nechala si své muslimské jméno. Prodávala kosmetiku ve Vídni a ve 20. letech účinkovala v Berlíně jako herečka. Napsala několik rozhlasových her a několik knih, jako například \"Návrat do ráje, Šťastná sedm, Duše a Tělo\" a \"Gulzar.\" Pořádala také klavírní koncerty.\n\nZa druhé světové války žila ve Vídni a na konci války se přestěhovala do Innsbrücku, kde pracovala jako tlumočnice pro francouzskou vládu.\n"}
{"id": "1374649", "url": "https://cs.wikipedia.org/wiki?curid=1374649", "title": "Machovice (Přídolí)", "text": "Machovice (Přídolí)\n\nMachovice () je část městysu Přídolí v okrese Český Krumlov v Jihočeském kraji. Nachází se zde pět domů. \n\nMachovice leží pod severním svahem vrchu Kříchová (776 m) a od nejbližšího většího města, Českého Krumlova, jsou vzdáleny 3 km jihovýchodním směrem. \n\nPrvní písemný doklad o vsi lze nalézt v listinách z roku 1379. Ve druhé polovině 14. století Machovice přikoupil ke krumlovskému panství Jan I. z Rožmberka. V písemnostech jsou Machovice uváděny i ve spojitosti s poplužním dvorem Drahoslavice, kolem kterého měla vést Linecká stezka. \n\nPo druhé světové válce Machovice ztratily většinu obyvatel kvůli vysídlení a osada tak začala pustnout. V letech 1921–1950 osada patřila podle historického lexikonu obcí pod obec Spolí, v jejímž katastru nadále leží. Když pak Spolí bylo přiřazeno pod Přídolí, přešly k obci automaticky i Machovice. Patří i k farnosti Přídolí. Od 1. ledna 1973 byla osada úředně zrušena. \n\nVe vsi stojí dvě výklenkové kapličky:\n\n\n\n"}
{"id": "1374651", "url": "https://cs.wikipedia.org/wiki?curid=1374651", "title": "Chřástal mikronéský", "text": "Chřástal mikronéský\n\nChřástal mikronéský (\"Zapornia monasa\", syn. \"Porzana monasa\"), známý také jako chřástal kusajský, je vyhynulý chřástalovitý pták z rodu \"Zapornia\", do kterého byl přeřazen z rodu \"Porzana\" v roce 2014. Na základě předchozích systematik byl druh řazen i do rodu \"Rallus\" či \"Aphanolimnas\". Příbuzný byl pravděpodobně chřástalům \"Zapornia tabuensis\" a \"Zapornia atra\".\nChřástal mikronéský byl malým druhem, který měřil asi 18 cm. Podobně jako někteří jiní ostrovní ptáci, ani chřástal mikronéský nebyl se svými malými zaoblenými křídly schopen letu. Zbarvení měl černé s odlesky, na hrdle a bradě světlejší, končetiny měly barvu rudou. Ocas byl zespodu skvrnitý, jeho horní část měla pouze hnědé zbarvení, stejně jako část letek. Část krycích per na křídlech byla zdobena skvrnami. Černě zbarvený zobák byl na svém konci tmavší, duhovka měla zbarvení červené. U druhu se pravděpodobně nevyvinul zřetelný pohlavní dimorfismus. Vzhledem se mohl podobat jiným druhům, jako je například stále žijící chřástal temný (\"Porzana tabuensis\"), zaměnit jej bylo možno i s chřástalem hendersonským (\"Porzana atra\"). Vzhled mláďat a nedospělých jedinců není znám.\n\nChřástal mikronéský se vyskytoval na ostrově Kosrae. Tento ostrov sopečného původu je součástí dnešního státu Federativní státy Mikronésie, má rozlohu více než 100 km a tyčí se do nadmořské výšky až 656 metrů. Během devatenáctého století se zde rozprostíral bujný les, jehož stále vlhké oblasti chřástal mikronéský obýval, stejně tak jako bažiny. Druh žil samotářsky na zemi, jinak o jeho chování není zaznamenáno dostatečné množství informací. Nedochovaly se záznamy ani o tom jak se rozmnožoval, čím se živil, ani jeho zvukový repertoár nebyl dostatečně prozkoumán. Kittlitz však tento druh označil za „vyzývavý a hlučný”.\n\nDruh objevil Heinrich von Kittlitz během svých cest po Tichomoří ke konci 20. let 19. století. Během let 1827 až 1828 shromáždil dva známé exempláře tohoto ptáka, oba připadly muzeu v Petrohradu. Původní obyvatelé ostrova považovali ptáka za posvátného. Kittlitz domorodé jméno uváděl jako \"satamanol\", jiný cestovatel, W. F. Coultas, zaznamenal název \"nay tai mai not\" (pravděpodobně jiný přepis totožného jména). Když byl Kittlitz na ostrově, shledal ptáka jako vzácného. Asi za padesát let od Kittlitzova objevu chřástal vyhynul, přesné datum zůstalo neznámo. Společně s misionáři či velrybáři se na ostrov dostali nepůvodní predátoři, kteří ptáky zabíjeli. Roku 1880 strávil devět dní hledáním tohoto ptáka přírodovědec Otto Finsch, ale jeho pátrání skončilo neúspěchem. V roce 1931 se snažil chřástala najít i W. F. Coultas, ale do jeho pastí se žádný jedinec nechytil. Mezinárodní svaz ochrany přírody považuje chřástala mikronéského za vyhynulého od roku 1988.\n"}
{"id": "1374661", "url": "https://cs.wikipedia.org/wiki?curid=1374661", "title": "Meyliservet Kadınefendi", "text": "Meyliservet Kadınefendi\n\nMeyliservet Kadınefendi (cca 1854 − 3. prosince 1903) byla konkubína osmanského sultána Murada V. \n\nNarodila se okolo roku 1854, původem byla Čerkeska. Měla starší sestru, která byla manželkou ambasadora v Římě. Ta ji vzala s sebou do Itálie a poskytla jí perfektní výchovu. Naučila se několik jazyků. Po té, co byla v Itálii více než osm let, se obě sestry vrátily do Istanbulu, kde žily samy. Meyliservetina sestra upoutala pozornost Refie Sultana. Šla společně s ní do paláce za princeznou. Meyliservet se velmi líbil život v paláci a tak se rozhodla, že již neodejde. Princezna Refia ji vzala do svých služeb a dala jí speciální výcvik. \n\nUběhlo několik měsíců a na dovolenou přijel na návštěvu princ Murad do paláce své sestry. Meyliservet na něj čekala, aby si jí všiml. Refia poslala Meyliservet do paláce Dolmabahçe, kde se za Murada v červnu 1874 provdala. Získala titul čtvrté princezny (\"Meyliservet Dördüncü Hanım\"). V červenci 1875 porodila své jediné dítě, svou dceru Fehime Sultan.\n\nPo sesazení sultána Abdulazize v roce 1876 nastoupil Murad na trůn. Murad vládl tři měsíce, než byl sesazen a uvězněn, protože byl duševně nemocný. Jeho nevlastní bratr Abdulhamid II. nastoupil na trůn. Jeho rodinu společně s Meyliservet držel v zajetí v paláci Çırağan. \n\nMeyliservet zemřela po krátké nemoci v paláci Çırağan v prosinci 1903. \n"}
{"id": "1374662", "url": "https://cs.wikipedia.org/wiki?curid=1374662", "title": "Heinrich von Kittlitz", "text": "Heinrich von Kittlitz\n\nHeinrich von Kittlitz (16. února 1799, Vratislav − 10. dubna 1874, Mohuč) byl německý ornitolog, přírodovědec, cestovatel a kreslíř.\nHeinrich von Kittlitz se narodil 16. února 1799 ve Vratislavi. Jeho rodiči byli pruský podplukovník a pán na panství Rząsiny Friedrich von Kittlitz (1769−1825) a jeho manželka Henriette von Diebitschová (1771−1835). Prarodiči z matčiny strany byli ruský generálmajor Ehrenfried von Diebitsch (1738−1822) a jeho manželka Henriette Charlotte von Nagyová. Jeho strýcem byl ruský polní maršál Hans Karl von Diebitsch-Sabalkanski\n\nKittlitz se zúčastnil německé války za svobodu a roku 1815 se přestěhoval do Paříže. Sloužil v armádě a jako člen posádky v Mohuči. Byl nadšeným ornitologem. Roku 1825 se zřekl svého postu kapitána a pomocí své matky se pokusil účastnit ruské expedice.\n\nBěhem let 1826 až 1829 doprovázel Friedricha Benjamina von Lütkeho. V roce 1828 se od expedice dočasně oddělil, aby mohl sám prozkoumat Kamčatku.\n\nBěhem výzkumné plavby objevil dva druhy ptáků na mikronéském ostrově Kosrae, které popsal a zdokumentoval. Jednalo se o špačka krkavčího (\"Aplonis corvina\") a chřástala mikronéského (\"Zapornia monasa\"). Oba druhy brzy vyhynuly, pravděpodobně následkem zavlečení nových, nepůvodních predátorů. Kittlitz byl jediným západním ornitologem, jenž tyto ptáky pozoroval a popsal ve volné přírodě. Z cesty přivezl pro Ruskou akademii věd 754 kožek patřících 314 druhům ptáků.\n\nOrnitologické výsledky, stejně tak jako další zoologická či botanická pozorování a informace o geografii Aljašky, Kamčatky, Aleutských ostrovů a Karolín, shrnul ve své vzpomínkové knize \"Bericht Denkwürdigkeiten einer Reise nach dem russischen Amerika, nach Mikronesien und durch Kamtschatka\" z roku 1858.\n\nSe svým přítelem, německým přírodovědcem Eduardem Rüppellem, Kittlitz roku 1831 odcestoval do severní Afriky, ale kvůli nemoci výpravu nedokončil. Na zpáteční cestě objevil kulíka afrického (\"Charadrius pecuarius\").\n\nRoku 1844 se oženil s Julie Schulzovou (1812−1865), s níž měl tři děti. Od roku 1849 žil v Mohuči, kde zemřel v roce 1874.\n"}
{"id": "1374665", "url": "https://cs.wikipedia.org/wiki?curid=1374665", "title": "Jelena Sipatovová", "text": "Jelena Sipatovová\n\nJelena Sipatovová (* 7. června 1955) je bývalá sovětská atletka, jejíž hlavní disciplínou byl běh na 3000 metrů.\nByla první oficiální světovou rekordmankou v běhu na 10 000 metrů časem 32:17,20, který zaběhla 19. října 1981. V následující sezóně získala bronzovou medaili v běhu na 3000 metrů na evropském šampionátu v Athénách. V roce 1983 se na této trati stala halovou mistryní Evropy.\n"}
{"id": "1374679", "url": "https://cs.wikipedia.org/wiki?curid=1374679", "title": "NaCestu", "text": "NaCestu\n\nNaCestu je název českého vlastivědného časopisu, v němž vycházejí články o turistických zajímavostech v Česku i blízkém příhraničí. V tištěné podobě začal vycházet v prosinci 2016 (číslo 2017/1). \n\nJedná se o celobarevný měsíčník, respektive ročně vychází 10 čísel (dvouměsíční přestávka přes léto a před Vánoci). Vydavatelem časopisu je Vlastivědný ústav, z. ú., nezisková instituce, která vznikla za účelem šíření vlastivědného povědomí o Česku. Šéfredaktorkou je Svatava Pátková. Redakce a část autorů spolupracuje s Toulavou kamerou České televize. Dílem redakce a autorů NaCestu jsou též texty každodenního pořadu \"Na cestách s Rádiem Blaník a Miroslavem Táborským\" . \n\nNavazující částí projektu NaCestu je webový vlastivědný portál www.nacestu.cz, na němž jsou v elektronické podobě k dispozici nejen články z tištěné verze s větším množstvím fotografií, ale také další vlastivědné články autorů publikujících v časopisu. Celkový počet dostupných článků k 5. 4. 2018 byl 1366. Portál získal za rok 2016 ocenění \"Prix non pereant – Média na pomoc památkám\" v kategorii internet. Tuto soutěž organizuje Syndikát novinářů České republiky a občanské sdružení Pro Bohemia. \n\n9. ledna 2018 převzal člen týmu Jaroslav Vála Čestné uznání za články v časopisu NaCestu, a to v novinářské soutěži Vysočiny \"Péče o naše památky 2017\". \n\n"}
{"id": "1374680", "url": "https://cs.wikipedia.org/wiki?curid=1374680", "title": "Konzumní", "text": "Konzumní\n\nKonzumní je ulice v Hloubětíně na Praze 14, která spojuje ulice Na Obrátce a Pod Turnovskou tratí. Protíná ji ulice Kbelská, která je součástí Průmyslového polookruhu, a ústí do ní ulice Milovická. Má přibližný západovýchodní průběh.\n\nZáklady ulice existovaly nejpozději kolem roku 1910. Nazvána byla podle nejstaršího hloubětínského obchodu, neboli konzumu, který stával v domě čp. 170 na nároží ulice už před první světovou válkou. \"Konzumní\" se jí však říkalo už před oficiálním pojmenováním v roce 1925. Původní verze byla \"Konsumní\", která reflektovala tehdy platný pravopis.\n\nNa západ od ulice Kbelská se nacházejí dvou a třípatrové bytovky, v delší východní části je bloková zástavba z většinou přízemních a jednopatrových domů. Dům čp. 157 má fasádu ve stylu florální secese.\n\n\n"}
{"id": "1374681", "url": "https://cs.wikipedia.org/wiki?curid=1374681", "title": "Eliška Hojná", "text": "Eliška Hojná\n\nEliška Hojná (* 29. června 2000 Jindřichův Hradec) je česká juniorská reprezentantka v orientačním běhu. Jejím největším úspěchem je stříbrná medaile ze štafet na mistrovství Evropy dorostu 2016,\nkteré se konalo v polské Jarosławi. V současnosti běhá za český klub \"SOS Jindřichův Hradec\".\n\n"}
{"id": "1374682", "url": "https://cs.wikipedia.org/wiki?curid=1374682", "title": "Lev kapský", "text": "Lev kapský\n\nLev kapský (\"Panthera leo melanochaita\" či \"Panthera leo capensis\") je vyhynulý poddruh, případně regionální forma lva.\n\nDříve byl často označován za největší poddruh lva, což dnes už neplatí. Měl mohutnou tmavou hřívu, která zasahovala přes břicho až po slabiny. Uši měly tmavé okraje. Mohl vážit až 272 kg (největší zastřelený exemplář).\n\nŽil v oblasti Kapska a Natalu, tvořené převážně náhorními planinami a stepí. Ve volné přírodě byl vyhuben během 2. poloviny 19. století.\n"}
{"id": "1374691", "url": "https://cs.wikipedia.org/wiki?curid=1374691", "title": "Studiolo Františka I. Medicejského", "text": "Studiolo Františka I. Medicejského\n\nStudiolo Františka I. Medicejského je malá, klenutá a obrazy obložená místnost v Palazzo Vecchio ve Florencii. Výzdobu si objednal toskánský vévoda František I. Medicejský. Práce byla dokončena mezi lety 1570–1572 týmy umělců pod vedením Giorgia Vasariho a učenci Giovannim Batistou Adrianim a Vincenzem Borghinim.\n\nTato skrytá místnost, kabinet, částečně sloužila jako vévodova kancelář a částečně jako jeho laboratoř. Také sloužil jako skrytý kabinet kuriozit. Zde se vévoda zabýval alchymií a měl zde sbírku malých, vzácných, neobvyklých nebo jinak zajímavých předmětů. Stěny a strop byly zdobeny tématicky si podobnými obrazy, z nichž některé mají neobvyklá průmyslová témata, jiné obrazy čerpají své náměty z mytologie či tradic. Obrazy jsou vše co zůstalo ve Studiolu původní. Díla mají větší rozměry než je u kabinetních obrazů obvyklé. Výzdoba kabinetu je ve stylu pozdního manýrismu a vztahovala se k předmětům sbírky. Samotná sbírka byla uložena ve dvaceti skříňkách. Uprostřed je freska Promethea přijímajícího dary přírody. Freska ukazuje možnou spolupráci bohů, přírody a lidí, což by mělo být cílem uměleckých i vědeckých zájmů.\n\nStěny byly pokryty 34 malbami, uspořádanými podle námětů a vždy propojenými mezi sebou i s tématikou předmětů ve skříních pod nimi. Současné uspořádání není uspokojivě vysvětleno a je poněkud spekulativní. Například obraz Tommase d'Antonia Manzuoliho \"Diamantový důl\" visí nad obrazem téhož malíře \"Ikarův pád\". Malíř Giovanni Battista Naldini obrazem \"Dům snů\" zdůraznil vztah se sousední ložnicí vévody. Uspořádání Studiola je možno vidět klenutým otvorem, ale místnost postrádá skříňky, bez kterých není možno docílit přesně klaustrofobní pocit originálu. Navíc, Bronzinův portrét Františkovy matky Eleonory Toledské držel noční stráž. Kabinet Studiolo zaměstnával mnoho z vynikajících florentských malířů, přesto práce většiny z nich v této místnosti nepatří mezi jejich nejlepší práce. Z uměleckého hlediska je styl těchto obrazů nejvyšší mírou florentského manýrismu, který se odráží v zobrazení šroubovitě stáčených i nepřirozeně pokroucených postav.Úzká klenutá místnost bez oken je také zajímavá jako příklad vkusu introvertního a excentrického monarchy. Kabinet mu v nejlepším případě sloužil jako šatník, či jako místo, kde se tento osobně nešťastný monarcha mohl dostat od manželky, rodiny a soudu. Nedlouho po smrti velkovévody bylo Studiolo zanedbáváno a zrušeno bylo roku 1590. Částečně rekonstruováno bylo ve dvacátém století jako ukázka renesančního podivínství ve středověkém paláci.\n\n\n\n"}
{"id": "1374694", "url": "https://cs.wikipedia.org/wiki?curid=1374694", "title": "Storseisundbrua", "text": "Storseisundbrua\n\nStorseisundbrua je konzolový most přes mořský průliv Storseisund v norském kraji Møre og Romsdal. Měří 260 metrů a je nejdelším z osmi mostů na silnici Atlanterhavsveien (Atlantická cesta) spojující ostrov Averøya s pevninou, maximální výška nad hladinou dosahuje 23 metrů a největší ze tří oblouků má rozpětí 130 metrů. K mostu se přijíždí po kamenných náspech, mostovka je vyklenutá a navíc horizontálně zahnutá; z určitého úhlu tak most vypadá, jako by končil ve vzduchu. Získal proto přezdívku „opilý most“. Stavba mostu byla zahájena v roce 1983 a pro automobilovou dopravu byl otevřen 7. července 1989 (vybíralo se na něm mýtné do roku 1999, kdy byly náklady na stavbu uhrazeny).\n"}
{"id": "1374697", "url": "https://cs.wikipedia.org/wiki?curid=1374697", "title": "Fotonový počítač", "text": "Fotonový počítač\n\nFotonový počítač (též \"optický počítač\", ) je v informatice technologie, která pro výpočty používá fotony generované laserem nebo laserovou diodou. Použití fotonů by mělo umožnit vyšší přenosové rychlosti, než použití elektronů (tj. elektřiny) v klasických počítačích. Aktuálně probíhá aktivní výzkum a pokusy o integraci optických komponent do současných počítačů, protože takové nasazení této hybridní technologie umožňuje nejrychlejší krátkodobé úspěchy a využití jejího potenciálu. Zatím největší překážkou je převod optických signálů na elektrické signály a zpět, při kterém dochází ke zpoždění a 30% energetickým ztrátám. Tento problém mohou vyřešit jen kompletně optické počítače.\n"}
{"id": "1374698", "url": "https://cs.wikipedia.org/wiki?curid=1374698", "title": "Tenneco", "text": "Tenneco\n\nTenneco, Inc. (dříve Tenneco Automotive a původně Tennessee Gas Transmission Company) je podnikem automobilového průmyslu. Produkuje především tlumiče, výfukové systémy (filtry pevných částic, katalyzátory) a elastomery pro automobily všeho druhu. Vyrábí součástky jak originální, tak pro automobilové výrobce i aftermarket.\n\nSídlo nadnárodního koncernu sídlí v Lake Forest v Illinois poblíž Chicaga, evropská centrála je v Bruselu. Tenneco zahrnuje přes devadesát jednotlivých továren v dvaceti šesti zemích světa v Severní Americe, Evropě, Austrálii a Asii. Největší provoz v Evropě je v belgickém Sint-Truidenu, v Česku vyrábí v Hodkovicích nad Mohelkou.\n\nObrat koncernu v roce 2015 dosahoval 8,2 miliardy amerických dolarů. Od roku 1999 jsou akcie Tenneco obchodovány na New York Stock Exchange.\n\nTenneco vlastní a vyrábí součástky pod těmito značkami:\n"}
{"id": "1374703", "url": "https://cs.wikipedia.org/wiki?curid=1374703", "title": "Vlnový vektor", "text": "Vlnový vektor\n\nVlnový vektor je ve vektorová fyzikální veličina, která se používá při popisu postupného periodického vlnění. \n\nVelikost tohoto vektoru formula_1 udává úhlový vlnočet vlnění (v některých oborech používajících odlišnou definici udává vlnočet)\n\nSměr tohoto vektoru je kolmice k vlnoploše ve směru šíření vln (ne vždy je však směr identický se skutečným směrem šíření vlnového rozruchu, vizte níže). Z tohoto důvodu je poněkud problematický název vektor šíření, doporučovaný pro první definici.\n\nV kontextu speciální teorie relativity může být vlnový vektor také definován jako čtyřvektor.\n\nExistují dvě definice vlnového vektoru, které se velikostí liší o faktor 2π. Jedna definice je preferována ve fyzice a souvisejících oborech a je doporučována i technickými normami, zatímco druhá definice je preferována v krystalografii a souvisejících oborech. Pro tento článek budou nazvány „fyzikální definice“ a „krystalografická definice“.\n\nSměr vlnového vektoru je popsán níže a je totožný pro obě definice.\n\nVe fyzice popisuje šíření postupné harmonické jednorozměrné vlny následující rovnice:\nkde:\nTato vlna se pohybuje ve směru +\"x\" rychlostí (konkrétněji fázovou rychlostí) formula_9.\n\nZobecnění pro vícerozměrné případy (postupná rovinná vlna v prostoru) pak používá vlnový vektor k:\n\nFázi vlny lze tedy vyjádřit vztahem\ncož je i definiční rovnice vlnového vektoru jakožto vektorového zobecnění úhlového vlnočtu.\n\nKolmice k vlnoploše, tedy směr postupu dané fáze prostorem, lze pomocí vlnového vektoru vyjádřit vztahem:\n\n\nV krystalografii jsou stejné vlny popsány pomocí trochu odlišných rovnic. V jednom a třech rozměrech:\nPoužívá se frekvence formula_15 místo úhlové frekvence formula_6. Tyto veličiny vzájemně souvisejí podle vztahu formula_17. Tato substituce není pro tento článek důležitá, ale odráží běžnou praxi v krystalografii.\nVlnočet \"k\" a vlnový vektor k jsou definovány jiným způsobem. Zde, formula_18, zatímco ve fyzikální definici výše formula_19 (tedy ve skalární podobě jde o \"úhlový\" vlnočet). \n\nTechnická norma doporučuje pro takto definovanou veličinu odlišnou značku σ, resp. \"σ\" pro skalární vlnočet, třebaže v praxi je běžné značení k a \"k\". Hlavní jednotkou SI je m.\n\nSměr vlnového vektoru je směr, který se může lišit od „směru šíření vln“. „Směr šíření vlny“ je definován jako směr toku energie vlny, tj. směr grupové rychlosti. Pro světlé vlny je to také směr Poyntingova vektoru. Na druhé straně vlnový vektor směřuje ve směru fázové rychlosti. Jinými slovy vlnový vektor směřuje ve směru normály (kolmice) k plochám konstantní fáze (vlnoplochám).\n\nV bezztrátovém izotropní médiu jako je vzduch, jakýkoli plyn, jakákoliv kapalina nebo nějaká pevná látka (například sklo), je směr vlnového vektoru totožný se směrem šíření vln. Ve ztrátovém médiu má vlnový vektor obecně jiný směr, než je šíření vln. Postačující podmínkou shodného směru je homogenní prostředí; u homogenního vlnění jsou plochy konstantní fáze také plochami konstantní amplitudy. V případě nehomogenních vln se tyto dva druhy ploch obecně liší a jejich normály tak mají odlišný směr. \n\nNapříklad, když vlna prochází anizotropním médiem, jako světlo krystalem s anizotropní symetrií (jehož permitivita není skalární veličinou, ale tenzorem 2. řádu) nebo zvukové vlny vrstevnatou sedimentární horninou, nemusí vlnový vektor směřovat přesně ve směru šíření vln.\n\nVe speciální teorie relativity lze definici vlnového vektoru zobecnit do čtyř rozměrů a zavést ho tedy jako čtyřvektor. V notaci formula_20 je pak definován vztahem:\n\nRozepsání do tvaru pro kovariantní a kontravariantní tvar dává:\n"}
{"id": "1374710", "url": "https://cs.wikipedia.org/wiki?curid=1374710", "title": "Ines Bibernellová", "text": "Ines Bibernellová\n\nInes Bibernellová (* 21. července 1965) je bývalá východoněmecká atletka, jejíž hlavní disciplínou byl běh na 3000 metrů.\nJejí nejúspěšnější sezónou byl rok 1986. Jako první východoněmecká atletka se stala halovou mistryní Evropy v běhu na 3000 metrů.\n"}
{"id": "1374711", "url": "https://cs.wikipedia.org/wiki?curid=1374711", "title": "Božena Fridová", "text": "Božena Fridová\n\nBožena Fridová, křtěná Antonie Božena Marie, někdy také Frídová, rozená Veselá (31. července 1853, Praha – 8. listopadu 1938, tamtéž) byla česká spisovatelka a překladatelka, manželka Bedřicha Fridy, bratra Jaroslava Vrchlického.\n\nNarodila se roku 1853 v Praze v rodině inspektora na Severozápadní železniční dráze Jana Veselého. Rodina se často z důvodů otcovy profese stěhovala (byl přeřazován z místa na místo), ale Božena žila od svých šesti let v Praze u dědečka, aby mohla navštěvovat Dívčí vzdělávací ústav manželů Svobodových. Poté pokračovala ve studiu na Vyšší dívčí škole ve Vodičkově ulici. Zároveň navštěvovala přednášky o literatuře v bytě\nSofie Podlipské. U Sofie později se dostala mezi představitele literární skupiny Lumírovců, seznámila se zde se svým budoucím manželem Bedřichem Fridou a se Sofijinou dcerou Ludmilou, se kterou se roku 1879 oženil bratr jejího muže, básník Jaroslav Vrchlický. Dalším jejím švagrem se stal básník Josef Václav Sládek, který se rovněž roku 1879 oženil s její sestrou Marií.\n\nZa Bedřicha Fridu se Božena provdala roku 1883. Měla s ním nejprve dceru Violu (1884), která zemřela den po porodu na psotník. Roku 1885 se jim narodil syn Vladimír (1885–1949, později JUDr., MUDr., hudební skladatel a básník). \n\nManžel jí zemřel roku 1918 na španělskou chřipku spojenou se zápalem plic. Přežila jej o třicet let. Zemřela roku 1938 a je pohřbena vedle svého manžela na Vyšehradském hřbitově.\n\nByla velmi aktivní ženou. „\"Vyráběla složité ruční práce, četla, co kde vyšlo, včetně kritik, chodila do divadla a na koncerty, navštěvovala literární salóny, dobročinné spolky a také sama psala.\"\" Přispívala především do časopisů \"Květy\", \"Lumír\", \"Zlatá Praha\" a \"Ženský svět\" a připravila do tisku korespondenci J. V. Sládka a Julia Zeyera. Používala také pseudonymy Božena Veselá či Olga Šeborová. Nebyla však příliš originální autorkou. V mnoha jejích dílech, které se obsahem podobají dívčím románům nebo sentimentálním črtám, je možno nalézt stejné náměty (zamilovaná dívka, která dává přednost povinnosti vůči svému okolí před svým citem) a velmi podobnou typologii postav (například mladíci v jejích příbězích jsou vždy vysocí, štíhlí s bílou pletí a temnýma očima). Kromě próz a divadelních her je také autorkou několika překladů (především z francouzštiny) a také pamětí napsaných v letech 1930-1933 a dochovaných v Literárním archivu Památníku národního písemnictví.\n\nKromě divadelní hry \"Nevěrná\" jsou všechny překlady z francouzštiny.\n"}
{"id": "1374712", "url": "https://cs.wikipedia.org/wiki?curid=1374712", "title": "Močál u Bystřiny", "text": "Močál u Bystřiny\n\nMočál u Bystřiny je Evropsky významná lokalita vyhlášená v roce 2016. Lokalita je zahrnuta do soustavy Natura 2000. Předmětem ochrany jsou oligo-mezotrofní vody s bentickou vegetací parožnatek.\n\nLokalita se nachází v okrese Sokolov v Karlovarském kraji přibližně 1 km jihovýchodně od Kostelní Břízy, části města Březové. Menší vodní plocha, v místě zaniklé osady Bystřina byla dříve malý rybníček nazývaný \"Dorschnerteich\". Patřil k zaniklému \"Dorschnerovu mlýnu\", zničeného armádou v období existence vojenského újezdu Prameny. Po opuštění prostoru armádou rybníček zarostl a stala se z něj mokřadní bažinatá plocha.\n\nChráněné území leží při pravém břehu říčky Libavy v CHKO Slavkovský les v geomorfologickém celku Slavkovském lese. V nejširším místě má tůň a navazující litorální porosty necelých 80 m s hloubkou maximálně jeden metr. Přilehlá komunikace tvoří hráz zadržující v území vodu. V zavodněném území s částečně volnou vodní hladinou se nachází množství mrtvých stromů, především olší lepkavých (\"Alnus glutinosa\"), které uhynuly v důsledku zamokření. Geologickým podložím území jsou biotitické pararuly.\n\nSoučástí území jsou fragmenty olšových luhů, většina stromů je však mrtvých. Na lokalitě se nachází vegetace rdesna obojživelného (\"Persicaria amphibia\") vázaná na vodní plochu poblíž tělesa silnice, vegetace vysokých ostřic s převládající ostřicí zobánkatou (\"Carex rostrata\"). Roste zde orobinec širokolistý (\"Typha latifolia\"). Ve vodní nádrži byl zaznamenán výskyt poměrně běžného druhu parožnatky druhu \"Nitella flexilis\" a vzácného druhu parožnatky \"Nitella opaca\".\n\nZ živočichů doložil předběžný průzkum výskyt šídla sítinového (\"Aeshna juncea\") a v oblasti Slavkovského lesa vzácné vážky žíhané (\"Sympetrum striolatum\"). Z obojživelníků byl zjištěn výskyt skokana krátkonohého (\"Rana lessonae\"), skokana hnědého (\"Rana temporaria\") a čolka obecného (\"Lissotriton vulgaris\").\n\n"}
{"id": "1374713", "url": "https://cs.wikipedia.org/wiki?curid=1374713", "title": "Brian McKeever", "text": "Brian McKeever\n\nBrian McKeever (* 18. června 1979 Calgary) je kanadský nevidomý běžec na lyžích a biatlonista. Jeho vodičem a trenérem byl starší bratr Robin McKeever, později ho nahradil Graham Nishikawa. Od dětství se věnoval lyžování, fotbalu a košíkové, v devatenácti letech se mu v důsledku dědičné Stargardtovy choroby zhoršila ostrost zraku na hodnotu 20/200, což je oficiální hranice slepoty. Startoval na pěti paralympijských hrách, získal třináct zlatých, dvě stříbrné a dvě bronzové medaile (nejúspěšnější kanadský paralympionik historie), na Zimních paralympijských hrách 2018 byl vlajkonošem kanadské výpravy. Je také šestnáctinásobným vítězem mistrovství světa Mezinárodního paralympijského výboru v lyžování a trojnásobným v biatlonu. Byl jmenován do Síně slávy Terryho Foxe. Startoval na mistrovství světa v klasickém lyžování 2007, kde obsadil 21. místo na 15 km volně, 33. místo na 50 km klasickou technikou a 39. místo ve stíhacím závodě na 30 km. Jako první paralympionik v historii byl nominován do kanadského běžeckého týmu na Zimních olympijských hrách 2010, do žádného závodu však nakonec nenastoupil.\n\n"}
{"id": "1374714", "url": "https://cs.wikipedia.org/wiki?curid=1374714", "title": "Vălčo Stoev", "text": "Vălčo Stoev\n\nVălčo Stoev (; * 20. ledna 1952) je bývalý bulharský atlet, halový mistr Evropy ve vrhu koulí.\n\nV roce 1975 se stal halovým mistrem Evropy ve vrhu koulí. V letech 1974 i 1978 obsadil na evropských šampionátech vždy deváté místo.\n\n"}
{"id": "1374716", "url": "https://cs.wikipedia.org/wiki?curid=1374716", "title": "Mozartův rodný dům", "text": "Mozartův rodný dům\n\nMozartův rodný dům ( \"Mozarts Geburtshaus\" či též \"Hagenauerhaus\") je rodný dům Wolfganga Amadea Mozarta na salcburské ulici Getreidegasse číslo 9. \n\nRodina Mozartových bydlela ve třetím patře domu v letech 1747 až 1773. Wolfgang Mozart se zde narodil 27. ledna 1756, jako sedmé dítě manželů Leopolda Mozarta, dvorního hudebníka Salcburské kapely a jeho manželky Anny Marie.\n\nMozartův rodný dům, dnes muzeum, přibližuje návštěvníkům dětství slavného skladatele, jeho první hudební nástroje, jeho přátele, a jeho vášeň pro operu. Ve třetím patře je možno zhlédnout Mozartovy dětské housle, portréty, dokumenty a nejstarší zápisy jeho hudby. Druhé patro je zasvěceno Mozartově zálibě v opeře a je zde například vystaveno cembalo, na němž tvořil \"Kouzelnou flétnu\". Sbírku vlastní Mozartova nadace.\n\nDům pochází již z 12. století. Byl vystavěn na pozemku, který byl součástí zahrad benediktinského arciopatství svatého Petra. V roce 1408 je zmiňován coby majitel kupec Otto Keutzel a poté dům v roce 1585 zakoupil dvorní lékárník Chunrad Fröschmoser. Jeho znak, svinutý had ve lví tlamě, symbol Asklépiův, nad vchodem do domu, dodnes připomíná jeho majitele. Roku 1703 se dům stal majetkem rodiny Hagenauerových, kteří do Salcburku přibyli okolo roku 1670. Joseph Martin Hagenauer a Johann Laurenz Hagenauer byli domácími Mozartových.\n\nPo svatbě s Annou Marií Pertlovou 21. října 1747 si Leopold Mozart pronajal byt ve třetím patře, který sestával z kuchyňky, malého šatníku, obývacího pokoje, ložnice a pracovny. V tomto domě žili až do roku 1773 a zde se také narodilo jejich sedm dětí, z nichž pouze dvě, Marie Anna a Wolfgang Gottlieb, se dožily dospělého věku. Leopold Mozart byl se svým domácím ve stálém korespondenčním styku i během svého hudebního turné po Evropě mezi lety 1763 a 1766. Z domu se odstěhovali v roce 1773.\n\nV Mozartově rodném domě již od roku 1880 sídlí muzeum, které přibližuje návštěvníkům dětství slavného skladatele i jeho rodiny, jeho první hudební nástroje, jeho přátele a také jeho zaujetí operou. Ve třetím patře jsou předměty z Mozartova dětství, jeho housle, cembalo, portréty, dokumenty, rodinné dopisy, a některé rané rukopisy jeho hudby. Jsou zde také záznamy o jeho životě ve Vídni, o jeho manželce Konstanci a rodině. Druhé patro se věnuje Mozartově zájmu o operu a je zde vystaveno cembalo, na kterém pracoval při komponování \"Kouzelné flétny\". První patro je provedeno jako replika původního obývacího pokoje Mozartových s dobovým nábytkem. Původní dokumenty a malby dotvářejí jeho život v Salcburku. Je zde také nedokončený Wolfgangův portrét od jeho švagra Josepha Langeho z roku 1789 (jeden z vynikajících Mozartových portrétů), obrázky z jeho dětství a jeho dětské housle.\n\n"}
{"id": "1374719", "url": "https://cs.wikipedia.org/wiki?curid=1374719", "title": "Salavat Rachmetov", "text": "Salavat Rachmetov\n\nSalavat Kipajevič Rachmetov (: Салава́т Кипа́евич Рахме́тов; * 17. prosince 1967 Almaty) je bývalý ruský reprezentant ve sportovním lezení, mistr sportu Ruska mezinárodní třídy, vítěz Rock Masteru a mistr světa v boulderingu žijící v Česku.\n\nSvětovým závodům ve sportovním lezení se věnoval také jeho bratr Kairat Rachmetov, rovněž známý v Česku.\n\nV roce 2010 měla jeho dcera Zalia pod skalami vážný úraz po pádu kamene ze skalní stěny a na části ruky má protézu. Mezi horolezci a také v Česku byla zorganizována sbírka na její léčbu.\n\nPatří mezi jediné tři ruské lezce mezi hvězdami světového lezení, o kterých napsal Heinz Zak ve své knize \"Rock Stars\" z roku 1995.\n\n"}
{"id": "1374720", "url": "https://cs.wikipedia.org/wiki?curid=1374720", "title": "Kateřina Kasanová", "text": "Kateřina Kasanová\n\nKateřina Kasanová (* 4. ledna 1999 v Semilech) je vítězka soutěže krásy Miss Face Czech Republic (později přejmenované na Miss Czech Republic) ze 30. září 2017. V roce 2018 reprezentovala Českou republiku na Miss World 2018\n\nK roku 2018 byla v maturitním ročníku na Obchodní akademie v Jablonci nad Nisou, obor zahraniční obchod. Žije v Semilech a v Praze bydlí v bytě vítězek od společnosti Miss Czech Republic.\n\n"}
{"id": "1374722", "url": "https://cs.wikipedia.org/wiki?curid=1374722", "title": "Nikola Uhlířová", "text": "Nikola Uhlířová\n\nNikola Uhlířová je vítězka soutěže krásy Miss Face Czech Republic (později přejmenované na Miss Czech Republic), kterou vyhrála 31. října 2016 a titul držela do konce září 2017. Stala se také reprezentantkou České republiky na světové soutěži krásy Miss Grand International 2017, kde obsadila 5. místo a získala tak titul 4. vicemiss.\n\nNikola Uhlířová vyrůstala v Bašce a studovala na gymnáziu a SOŠ ve Frýdku-Místku, kde maturovala v roce 2017. \n\n"}
{"id": "1374730", "url": "https://cs.wikipedia.org/wiki?curid=1374730", "title": "Lukáš Mihalák", "text": "Lukáš Mihalák\n\nLukáš Mihalák někde uváděný jako Lukáš Michalák (7. října 1908, Ždiar - 24. listopadu 1988) byl československý lyžař-běžec na lyžích slovenské národnosti. Spolu s Ladislavem Trojákem byli prvními slovenskými zimními olympioniky.\n\nNa IV. ZOH v Garmisch-Partenkirchen 1936 skončil v běhu na lyžích na 18 km na 10. místě. V běhu na 50 km zlomil lyži a závod, ve kterém byl na 7. místě, nedokončil. Ve štafetě na 4x10 km skončil v družstvu s Cyrilem Musilem, Gustlem Berauerem a Františkem Šimůnkem na pátem místě.\n\nNa mistrovství světa v klasickém lyžování 1935 ve Vysokým Tatrách skončil v závodě na 50 km na 20. místě, když startoval jako první a ve špatném počasí projížděl stopu.\n\n"}
{"id": "1374751", "url": "https://cs.wikipedia.org/wiki?curid=1374751", "title": "Gottlieb Biermann", "text": "Gottlieb Biermann\n\nGottlieb Biermann (12. dubna 1828, Bratislava – 1901, Praha) byl německý učitel a historik.\n\nV letech 1856–1873 působil v Těšíně, následně v Praze.\n\nVěnoval se bádání nad dějinami Rakouského Slezska, zvláště pak dějinám protestantismu na tomto území.\n\nJeho synem byl matematik Otto Biermann.\n\n\n\n\n \n"}
{"id": "1374756", "url": "https://cs.wikipedia.org/wiki?curid=1374756", "title": "Happy Socks", "text": "Happy Socks\n\nHappy Socks (v překladu z angličtiny \"veselé ponožky\") je švédský výrobce ponožek a spodního prádla, sídlící ve Stockholmu. Jedná se o celosvětově známou společnost, která prodává v 90 zemích světa. \n\nZnačka Happy Socks vznikla v roce 2008 ve městě Stockholm. Jejími zakladateli jsou kamarádi Viktor Tell a Mikael Söderlindh. Základní myšlenka společnosti byla, odstranit stereotypy každodenního života. Šířit štěstí a radost prostřednictvím každodenních potřeb, jako jsou ponožky a spodní prádlo, se stalo symbolem této značky.\n\nPrvní spoluprácí, která vznikla, byla se Švédskou kapelou Miike Snow. V roce 2013 vznikla kampaň na sv. Valentýna, kterou vytvořil umělec a výtvarník Curtis Kulig. Tato kampaň měla základ v kultovním projektu Love Me, výtvarníka Kuliga, která odstartovala street artový fenomén. Speciální kolekce ponožek vznikla na základě boje proti AIDS, s módním návrhářem Gilesem Deaconem.\n\nZnačka spolupracuje krom designérů a módních návrhářů, také s herci a herečkami, či hvězdami hudebního světa. Příkladem je americký rapper Snopp Dog.\n"}
{"id": "1374767", "url": "https://cs.wikipedia.org/wiki?curid=1374767", "title": "Rahím Alíabádí", "text": "Rahím Alíabádí\n\nRahim Aliabadi (, * 22. března 1943 Ardabíl) je bývalý íránský zápasník, reprezentant v zápase řecko-římském. V roce 1972 vybojoval stříbrnou medaili v kategorii do 48 kg na olympijských hrách v Mnichově. Na mistrovství světa vybojoval v roce 1969 stříbro a v roce 1970 páté místo v papírové váze, v roce 1973 bronz v muší váze. V roce 1974 zvítězil na Asijských hrách v papírové váze.\n\n"}
{"id": "1374768", "url": "https://cs.wikipedia.org/wiki?curid=1374768", "title": "911 (číslo)", "text": "911 (číslo)\n\nDevět set jedenáct je přirozené číslo, které je prvočíslem. Následuje po číslu devět set deset a předchází číslu devět set dvanáct. Řadová číslovka je devítistý jedenáctý. Římskými číslicemi se zapisuje CMXI.\n\n"}
{"id": "1374770", "url": "https://cs.wikipedia.org/wiki?curid=1374770", "title": "Salavat (rozcestník)", "text": "Salavat (rozcestník)\n\nSalavat může být:\n\n\n\n"}
{"id": "1374775", "url": "https://cs.wikipedia.org/wiki?curid=1374775", "title": "Lorenzo Calafiore", "text": "Lorenzo Calafiore\n\nLorenzo Calafiore (31. ledna 1935 Reggio di Calabria - 20. října 2011 Moncalieri) byl italský zápasník, reprezentant v zápase řecko-římském.\n\nV roce 1969 vybojoval stříbro a v roce 1970 bronz na mistrovství Evropy. V roce 1971 zvítězil na Středomořských hrách. V roce 1972 vybojoval šesté místo v kategorii do 48 kg na olympijských hrách v Mnichově. V roce 1974 ukončil aktivní sportovní kariéru a od roku 1976 se věnoval trenérské práci.\n\n"}
